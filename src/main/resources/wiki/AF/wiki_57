{"id": "882330", "url": "https://cs.wikipedia.org/wiki?curid=882330", "title": "Chata v horách", "text": "Chata v horách\n\nChata v horách (festivalovým názvem Chata v lesích, v anglickém originále The Cabin in the Woods) je americký mysteriózní a komediálně hororový film z roku 2012 od společnosti Lionsgate. Natočil jej režisér Drew Goddard, jenž je společně s Jossem Whedonem také autorem scénáře. Příběh snímku pojednává o partě mladých lidí, kteří vyjedou užít si svého volného času na nově koupenou chatu v lesích daleko od civilizace. Poté, co v jejím sklepě najdou sbírku podivných věcí, začnou bojovat o své vlastní holé životy.\n\nV podzemním operačním středisku diskutují technici Sitterson a Hadley o plánech pro záhadný rituál. Podobná operace, prováděná jejich protějšky ve Stockholmu, totiž nedávno skončila neúspěchem.\n\nParta amerických vysokoškoláků (Dana, Holden, Marty, Jules a Curt) se chystá strávit víkend ve zdánlivě opuštěné chatě uprostřed lesů, kterou nedávno koupil Curtův bratranec. Poté, co dorazí na místo, Sitterson a Hadley zmanipulují studenty vypuštěním psychotropní drogy, která potlačuje racionální myšlení a zvyšuje libido. Oba technici následně přijímají sázky od ostatních oddělení operačního střediska, který druh monstra na studenty zaútočí.\n\nSkupina nalezne ve sklepě chaty řadu bizarních předmětů. Jedním z nich je také deník Patience Bucknerové, která v chatě bydlela před 100 lety a která byla zneužívána svou sadistickou rodinou. Dana nevědomky odříká zaklínadlo napsané v deníku, které svolává Bucknerovu rodinu v zombifikované podobě. Hadley, pomocí uvolnění dalších feromonů, úspěšně přiměje Curta a Jules, kteří spolu chodí, k sexu. Při útoku Bucknerových je Jules zabita, nicméně Curt uteče a varuje ostatní. Marty, který často kouří marihuanu, objeví skryté sledovací zařízení; následně je ale odvlečen nemrtvým Judahem Bucknerem.\n\nCurt, Holden a Dana se pokusí uniknout ve svém obytném voze. Sitterson musí rychle obejít závadu, která znefunkčnila demoliční oddělení, a nechá zřítit tunel, jedinou příjezdovou cestu k chatě. Jedinou nadějí pro mladé zůstane motorka, pomocí které chce Curt přeskočit rokli. Přitom se však zabije, protože ve skoku narazí do maskovaného energetického silového pole. Holden a Dana se snaží automobilem uniknout jinou cestou, jenže za jízdy probodne otec Buckner Holdena. Vůz zamíří do jezera a Dana sice vyplave, zaútočí však na ni Matthew Buckner. Když se připravuje na poslední úder, zazvoní Sittersonovi telefon. V hovoru „zezdola“ se dozví, že Marty je stále naživu. Právě Marty zachrání Danu a ukáže jí skrytý výtah do podzemí. Oba společně sjedou do operačního střediska, kde objeví zvěřinec uvězněných příšer. Dana si uvědomí, že předměty ve sklepě chaty určují, která monstra budou vypuštěna. Protože po obou pátrá ochranka, vypustí s Martym příšery, které se vydají zabíjet veškerý personál základny.\n\nDana a Marty objeví chrám, kde jim ředitelka operačního střediska vysvětlí, že každý rok jsou po celém světě konány rituály, které slouží k uklidnění Prastarých (v originále \"The Ancient Ones\"), stvoření, které kdysi ovládaly Zemi a které nyní žijí pod operačním střediskem. Prastaří jsou udržováni ve věčném spánku díky každoročním obětem pěti mladých lidí, kteří ztělesňují určité archetypy: děvku (Jules), atleta (Curt), studenta (Holden), blázna (Marty) a pannu (Dana). Na pořadí obětí nezáleží, podmínkou je pouze děvka jako první a panna jako poslední oběť (panna navíc může i přežít, záleží na osudu). Ředitelka vyzve Danu, aby zastřelila Martyho a dokončila tak rituál a zachránila lidstvo. Zaútočí však na ně vlkodlak a následně také Patience Bucknerová, která ředitelku zabije. Marty je dokáže shodit do propasti a potom si společně s Danou zapálí joint. Protože rituál nebyl dokončen a čas již vypršel, Prastaří se probudí a jejich obří ruka, která se vynoří z hlubin pod chatou, zničí operační středisko.\n\n\nScénář \"Chaty v horách\" vznikl za tři dny; napsali jej Joss Whedon a Drew Goddard, kteří spolu dříve pracovali na seriálech \"Buffy, přemožitelka upírů\" a \"Angel\". Cílem obou filmařů bylo podle jejich slov jednak oživit žánr slasherových filmů a jednak vytvořit kritickou satiru na tzv. „torture porn“, které bylo v prvním desetiletí 21. století obvyklé v hororech kombinujících slasher a splatter. Režie se ujal Drew Goddard, pro kterého to byl režijní filmový debut. Rozpočet snímku činil 30 milionů dolarů.\n\nProdukce filmu, zajišťovaná Whedonovou společností Mutant Enemy, probíhala v první polovině roku 2009. Natáčení bylo zahájeno 9. března toho roku ve Vancouveru a trvalo šest týdnů. Pro zobrazení interiérů komplexu podzemního operačního střediska, včetně výtahů a řídicí místnosti, využil štáb kampus leteckých technologií, jenž patří pod British Columbia Institute of Technology. Podle vedoucího výpravy Martina Whista to byla nově postavená budova, ve které se do té doby ještě netočilo. Sám chtěl „využít výtahy bez jakýchkoliv tlačítek, které tak měly vytvářet zidealizovanou představu nákladních výtahů“ a vstupní halu „trochu utilitární, současnou… a téměř bezcharakterní“. David LeRoy Anderson, jehož studio AFX se staralo o masky, uvedl, že najali asi 70 lidí, kteří museli ztvárnit asi 140 příšer.\n\nPro snímek vznikly dvě verze českého znění. Pro Bontonfilm a jeho DVD vydání filmu vznikl v roce 2012 dabing v režii Eduarda Jenického ve studiu Budíkov (překlad: Martin Gust). O rok později si nechala společnost CET 21 vyrobit pro vysílání na svém kanálu TV Nova nové české znění ve studiu DW Agentura. Překlad je dílem Eveliny Koublové, dabing režíroval Ivan Holeček.\n\nPůvodní datum uvedení \"Chaty v horách\" do kin bylo stanoveno na 5. února 2010. Distributor snímku, studio MGM, se však rozhodl díky úspěchu \"Avataru\" nechat \"Chatu v horách\" zkonvertovat do 3D, takže premiéra byla posunuta na 14. ledna 2011. Vzhledem k finančním potížím, které MGM postihly v roce 2010, bylo vydání snímku zcela pozastaveno. Společnost nakonec našla během roku 2011 kupce distributorských práv k \"Chatě\" ve studiu Lionsgate. Slavnostní světová premiéra filmu proběhla 9. března 2012 na filmovém festivalu South by Southwest v Austinu. Do amerických kin byl snímek uveden 13. dubna 2012. V Česku byl film pod názvem \"Chata v lesích\" promítnut pouze v rámci festivalu Fresh Film Fest dne 31. srpna 2012.\n\nV USA byl na DVD a BD film vydán 18. září 2012. Lokalizovaná česká verze (oproti festivalům již pojmenovaná jako \"Chata v horách\") vyšla na DVD 10. října 2012. Česká televizní premiéra filmu proběhla na stanici TV Nova 1. prosince 2013.\n\nNěkolik dní po uvedení snímku do amerických kin vydalo v dubnu 2012 nakladatelství Titan Books oficiálního knižního průvodce \"The Cabin in the Woods: The Official Visual Companion\" a také románový přepis filmu \"The Cabin in the Woods: The Official Movie Novelization\", jehož autorem je Tim Lebbon.\n\nTržby z promítání filmu \"Chata v horách\" v kinech v Severní Americe dosáhly částky 42,1 milionů dolarů, v ostatních zemích se jednalo o dalších 24,4 milionů dolarů. Celosvětové tržby tak činily 66,5 milionů dolarů.\n\nSnímek se od kritiků dočkal převážně pozitivních reakcí. Server Rotten Tomatoes udělil filmu na základě 242 recenzí (z toho 221 kladných) hodnocení 91 % s komentářem: „\"Chata v horách\" je ohromující metadílo, které je schopno pobavit, udivit i vyděsit – často zároveň.“ Server Metacritic ohodnotil snímek 72 body ze 100 možných, přičemž výsledná hodnota byla vypočítána ze 40 recenzí. Podle shrnutí 13 českých recenzí udělil server Kinobox.cz filmu 79 %.\n\nRoger Ebert z deníku \"Chicago Sun-Times\" film ohodnotil pozitivně (tři ze čtyř hvězd), přičemž ve své recenzi uvedl: „\"Chata v horách\" byla vytvořena téměř jako hlavolam k vyřešení fanoušky hororu. Se kterými konvencemi si hraje? Na které filmaře a filmy odkazuje? Je tento snímek sám o sobě kritickým dílem?“ Peter Travers (\"Rolling Stone\") udělil filmu 3,5 hvězdy ze čtyř a ocenil herecký výkon Kristen Connolly a Frana Kranze. Recenze v časopise \"Wired\" ohodnotila snímek devíti z deseti hvězd, upozornila na dobré výkony herců Jenkinse a Whitforda a označila \"Chatu\" za „chytrou parodii hororových filům a mytologie… se zvláštním požitkem, který vypovídá o lásce filmařů k tomuto filmovému žánru“. Podle ní se jedná o „inteligentní, sarkastickou a děsně zábavnou cestu do žaludku hororové příšery“. Autor si také všiml „duchaplného žertování, kreativních zvratů“ a „vtipných dialogů, které vynesly \"Firefly\" a \"Buffy, přemožitelce upírů\" kultovní status“. Lisa Schwarzbaum z magazínu \"Entertainment Weekly\" nebyla z \"Chaty\" zcela nadšená, udělila jí známku B− a ve své recenzi poznamenala: „Největším překvapením filmu může být příběh, o kterém jsme si mysleli, že ho známe ze současných hrůzostrašných filmů – že horor je zábavná, kosmická hra a nic jiného –, a který se zde ukáže být zcela odlišný.“\n\n\"Chata v horách\" získala v roce 2013 cenu Saturn pro nejlepší hororový nebo thrillerový film. Kromě toho byla, mimo jiné, nominována na cenu Hugo v kategorii Nejlepší dlouhé hrané představení a na cenu Saturn v kategorii Nejlepší scénář.\n\n"}
{"id": "882339", "url": "https://cs.wikipedia.org/wiki?curid=882339", "title": "Karel Černohorský", "text": "Karel Černohorský\n\nKarel Černohorský (17. září 1896 Přerov – 23. března 1982 Brno) byl moravský muzejník, etnograf a archeolog. V etnografii se zaměřoval na studium lidové keramiky, jako archeolog na raný středověk. Působil ve vedoucích funkcích v Moravského a Slezského zemského muzea.\n\nNarodil se v rodině řezbáře v Přerově Karla Černohorského a manželky Aloisie, rozené Jáhnové. Za první světové války byl nasazen na ruské frontě a v červenci 1917 zajat. Od června 1918 do února 1921 byl legionářem v Rusku.\n\nPo návratu pracoval v Zemském muzeu v Opavě a během svého působení v muzeu vystudoval etnografii a dějiny umění na Filosofické fakultě UK; studium ukončil v roce 1929. Ve Slezském zemském muzeu zastával funkci ředitele (1935–1938). Po odstoupení pohraničí přešel do Moravského zemského muzea v Brně, kde spravoval numismatické sbírky, ale během okupace byl roku 1942 úředně penzionován. Po válce se na krátkou dobu vrátil do řídících funkcí muzeí (ředitel MZM (1945]] a 1948–1949) a SZM (1945-1948, inspektor slezských muzeí). V roce 1949 byl z politických důvodů odvolán. Poté působil v brněnském archeologickém ústavu a jako vědecký pracovník se podílel na výzkumech raného středověku, žernovů, slovanské keramiky a počátků feudalismu.\n\n\n"}
{"id": "882340", "url": "https://cs.wikipedia.org/wiki?curid=882340", "title": "Big Scary", "text": "Big Scary\n\nBig Scary je australské hudební duo založené Tomem Iansekem a Jo Syme v Melbourne, v roce 2006. Duo spolu začalo hrát písničky v obývacím pokoji, v domě rodičů Jo Syme. Po pauze, která trvala až do roku 2008, začali znovu spolupracovat a vydávat písně, do kterých zakomponovali velký počet nástrojů – jmenovitě elektrickou kytaru, bubny, piano, mandolíny a ukulele. \n\nSkupina vydala hned několik EP, které jsou pojmenovány po jednotlivých ročních obdobích, a které v roce 2010 vydali pod společným názvem \"The Four Seasons\". Jejich první album s názvem \"Vacation\" vyšlo 7. října 2011. Toto album zahajovalo své působení v australské hitparádě jako číslo #37.\n\n\n\n"}
{"id": "882343", "url": "https://cs.wikipedia.org/wiki?curid=882343", "title": "Úžasňákovi", "text": "Úžasňákovi\n\nÚžasňákovi (v anglickém originále The Incredibles) je americká rodinná animovaná komedie z roku 2004. Režisérem a autorem scénáře je Brad Bird. Jedná se o šestý film studia Pixar. Bob Parr je bývalý superhrdina, který pověsil svůj kostým na hřebík, stal se úředníkem a věnuje se své manželce a třem dětem – dokud mu do života nevstoupí superpadouch Syndrom. V roce 2017 bylo oznámeno pokračování.\n\nZačátek filmu nás zavede k seznámení mezi Helen a Bobem neboli Elastičkou a panem Úžasňákem. Elastička se umí libovolně roztahovat a pan Úžasňák má supersílu. Po 15 letech mají tři děti - patnáctiletou Violett která umí ovládat telepatii a neviditelnost, osmiletého Dashe který je superrychlý a jednoročního Jack Jacka, u kterého se superschopnosti zatím neprojevili. Hrdinství je v té době zakázené zákonem, z důvodů tajných identit superhrdinů. Soudní verdikt po jistém incidentu s bankovní loupeží spojenou se záchranou sebevraha zněl: \"\"Nastal čas pro všechny tajné identity, aby měly pouze jednu identitu. Ať jsou rovny nám, nebo ať táhne.\"\" A tak každý hrdina musel pověsit svou práci na hřebík. Ovšem až na Boba a Luciuse, známého jako Mražoun. Spolu tajně po nocích kazí různá přepadení, loupeže apod. Bob pracuje v pojišťovně, kde na truc svého šéfa pomáhá obyčejným lidem získat pojistky, za což je poté kárán a po napadení šéfa v návalu vzteku i vyhozen. Později přijme misi, během níž má zlikvidovat robota. Na ostrově sídlí i jeho nepřítel Syndrom, který robota zkonstruoval pro účely testů jeho sebeobrany. Po přistání prozkoumává ostrov a hledá robota, s nímž následně bojuje a zvítězí. Později se setká s novým padouchem Syndromem (bývalým fanouškem Pana Úžasňáka), který si vytvořil oblek díky kterému dokáže létat a dálkově hýbat s věcmi, a jenž chce vyhladit všechny superhrdiny z dávných dob a sám ovládnout celý svět. Bobovi se podaří uniknout do podzemní jeskyně a později je zajat. Mezitím Helen zjišťuje, kde se Bob nachází a (i přes nesouhlas) se spolu s celou rodinou jej vydává vysvobodit, malého Jack Jacka nechávají u chůvy. Na ostrov se sice dostanou, ale jsou nuceni se rozdělit. Elastička najde pana Úžasňáka a vysvobodí ho. Zjišťují, že Syndrom chce vypusit raketu s novým robotem, který by si podmanil celý svět. Když se rodina najde, tak je již raketa vypuštěna a oni se vydávají robota a Syndroma zastavit. K nim se připojí ještě Mražoun, a po dlouhém boji s robotem nakonec vyhrají, ale zbývá ještě Syndrom. Ten unáší Jack Jacka do svého letounu, což se mu nepodaří, neboť se u Jack Jacka projeví hned několik superschopností. Syndrom je nakonce poražen, ovšem se značným poničením města. Film končí scénou, kdy se na školní sportovní hřiště provrtá nový zloduch, který si říká Podkopávač, jenž lidstvu vyhlásí válku a superhrdinové znovu vyráží do boje.\n\nHudbu k filmu složil Michael Giacchino. Při tvorbě se inspiroval hudbou z filmů 60. let. Např. trubky nedal pouze jako podbarvení hudby, ale jako hlavní nástroj, a proto hudba zní melodicky. Giacchino spolupracoval se svým přítelem Timem Sixem, který pracoval na hudbě ještě v dobách, kdy se nahrávalo vše současně, a ne každý nástroj samostatně, takže i pro tento film se hudba hrála společně, proto zní výrazně. A především se nenahrávala digitálně, i proto zní jako ze 60. let.\n\n\n"}
{"id": "882346", "url": "https://cs.wikipedia.org/wiki?curid=882346", "title": "Cody Simpson", "text": "Cody Simpson\n\nRobert Simpson (* 11. ledna 1997 Gold Coast, Austrálie) je australský popový zpěvák, který nahrává v gramofonové společnosti v USA Atlantic Records.\n\nCody se narodil v Gold Coast, Queensland, Austrálie, Bradovi a Angie Simpsonovým. Má dva mladší sourozence, Toma a Alli. Cody je také talentovaný plavec, vyhrál dvě zlaté medaile na plaveckém šampionátu Queenslandu. Cody trénoval v plaveckém klubu Miami s trenérem Kenem Nixonem. Codyho matka Angie pracuje jako dobrovolnice v klubu.\n\nSimpson začal nahrávat písně ve svém pokoji v létě roku 2009 na YouTube, provedení \"I'm Yours\" od Jason Mraz, \"Cry Me a River\" a \"Señorita\" od Justina Timberlaka, \"I Want You Back\" od Jackson 5, a jeho vlastní písně, \"One\" a \"Perfect\". Byl následovně objeven na YouTube Shawnem Campbellem, Grammy nominovaný producent, který pracuje pro Jay-Z a pro další umělce.\n\nOd roku 2019 randí s kontroverzní zpěvačkou Miley Cyrus. V říjnu téhož roku pro ni vydal single pod názvem \"golden thing\".\n"}
{"id": "882350", "url": "https://cs.wikipedia.org/wiki?curid=882350", "title": "Svatý Siard", "text": "Svatý Siard\n\nSvatý Siard († 1230) je světcem římskokatolické církve, býval opatem dnes již neexistujícího premonstrátského kláštera Mariëngaarde ve Frísku. Proslul velice prostým způsobem života a pomocí potřebným.\n\nNarodil se ve významné fríské rodině někdy kolem poloviny 12. století. Studoval v Mariëngaarde u premonstrátů, a posléze se rozhodl do tohoto řádu vstoupit. V roce 1194 byl na přání mariëngaardeského opata Jana zvolen jeho nástupcem. I jako opat si uchoval velice strohý způsob života, sám často tvrdě fyzicky pracoval nedělaje rozdíly mezi sebou a ostatními bratry komunity. Proslul také velkou láskou k chudým, kterým velmi pomáhal, rovněž tak velkou pokorou a mírností.\n\nV klášteře vyžadoval přísnou kázeň, což řadě bratří vadilo. V roce 1230 se jej proto jeden ze členů komunity pokusil zabít. Neuspěl, opata pouze lehce zranil. Siard zemřel stářím ještě v listopadu téhož roku. Původně byl pohřben v Mariëngaarde, později byly jeho ostatky několikráte přestěhovány. Dnes jsou uloženy v premonstrátském opatství Tongerloo. Úcta k němu byla oficiálně schválena v roce 1728. Liturgická památka se v premonstrátském řádu slaví 14. listopadu.\n\n"}
{"id": "882351", "url": "https://cs.wikipedia.org/wiki?curid=882351", "title": "Syvaš", "text": "Syvaš\n\nSivaš ( , , – \"Sivaš\") neboli Shnilé moře ( – \"Hnyle More\", , – \"Gniloje More\") je soustava lagun na západním okraji Azovského moře u Perekopské šíje, která odděluje Azovské moře od Černého moře a spojuje Krymský poloostrov s pevninou, respektive autonomní republiku Krym s ukrajinskou Chersonskou oblastí. Od Azovského moře je Sivaš oddělen 110 kilometrů dlouhou Arabatskou kosou, která je na jihu spojena s Krymem a na severu u města Heničesk oddělena od pevniny jen úzkým průlivem.\n\nPojmenování oblasti pochází z krymské tatarštiny – výraz \"sıvaş\" znamená v tomto jazyce \"špína\".\n\nCelá oblast má přes 10 000 čtverečních kilometrů z toho je zhruba 2560 čtverečních kilometrů vodní hladina. Laguny jsou velmi mělké. Maximální hloubka je tři metry, ale typická hloubka je půl metru až metr. Mělkost má za následek, že se voda v létě na slunci velmi zahřeje, odpařuje se a také zapáchá (odtud název „Shnilé moře“). To je také důvod, proč má zdejší voda vysokou slanost. Tato slanost se pohybuje od 22 ‰ na severu až po 87 ‰ v jižních oblastech.\n\nProsolené jsou i zdejší pevniny, která jsou zčásti spíše mokřinami. Laguny jsou napájeny vodami Azovského moře, do Sivaše se vlévá také nejdelší krymská řeka Salgir.\n\n"}
{"id": "882358", "url": "https://cs.wikipedia.org/wiki?curid=882358", "title": "Sedimentární geologie", "text": "Sedimentární geologie\n\nSedimentární geologie je věda zabývající se studiem sedimentárních hornin a struktury v nich obsažené. Stanovuje podmínky vzniku hornin ze studia složení a struktur. Svými výsledky přispívá k poznání prostředí, ve kterém daný sediment vznikal. V geologii popisuje sedimentace proces ukládání pevných látek. Usazeniny, které tak vzniknou, se nazývají sedimenty.\n\n\nVětšina sedimentárních hornin je typická vrstvenou texturou související s jejich vznikem, častá je i textura pórovitá, kde velikost pórů je v řádech milimetrů. Sedimenty lze jednoduše dělit na štěrkovité, hlinité, jílovité a písčité. Stupeň zpevnění původních zemin (štěrkovitých, písčitých a jílovitých) má velký vliv na fyzikální, mechanické i deformační a hydraulické vlastnosti hornin. Způsob, jakým pojivo vyplňuje prostor mezi zrny, je rovněž důležitým texturním hlediskem klastických sedimentů. Rozlišují se tyto základní typy pojiva:\nU organogenních sedimentů se nejčastěji vyskytuje textura organogenní, jsou-li v hornině zachovány celé schránky organizmů, které se podílely na jejím vzniku.\nSedimentace probíhá jak na pevnině, tak v mořích, ale převažuje mořská sedimentace. Podle toho kde k sedimentaci dochází se mění způsob sedimentace i charakter sedimentu. Na souši jsou rozhodujícím faktorem klimatické podmínky např. prudké střídání teplot, déšť či vítr. V mořích probíhá usazování chemickou i biochemickou cestou, ale i mechanickým tříděním klastických částic přinesených z pevniny.\n\n"}
{"id": "882361", "url": "https://cs.wikipedia.org/wiki?curid=882361", "title": "Differentiated services", "text": "Differentiated services\n\nDifferentiated services (DiffServ) je v počítačových sítích architektura, která specifikuje jednoduchý, škálovatelný a hrubozrnný mechanizmus pro klasifikaci a správu síťového provozu a poskytuje Quality of Service na moderních sítích založených na IP.\n\nDiffServ může být například použit pro poskytování nízké latence v kritickém provozu sítě, kde je nízká odezva nezbytná, jako je streamování videa či obecně médií nebo hlasová komunikace. Zatímco nekritické služby, například webové nebo přenos souborů, jsou provozovány pomocí best effort services. Protože například telefonování přes Internet by mělo mít přednost před stahováním souborů nebo prohlížením internetových stránek.\n\nDiffServ používá šestibitovou položku \"Differentiated Services\" (\"DS field\") v hlavičce IP datagramu za účelem klasifikace paketu. DS field a ECN field nahradily zastaralé pole IPv4 TOS field.\n\nOd té doby, co moderní datové sítě jsou prostředkem pro přenos dat pro mnoho různých typů služeb včetně hlasové komunikace, streamovaného videa (TV) a hudby, webové stránky a e-maily, mnoho navržených mechanizmů QoS, které umožnily spoluexistenci těchto služeb, byly komplexní a nedokázaly obsloužit zvětšující se požadavky veřejného Internetu. V prosinci roku 1998 IETF vydala (\"Definition of the Differentiated Services Field\"), která nahradila pole IPv4 TOS za pole DSCP. V DSCP je rozsah osmi hodnot (\"Class Selector\") použit pro zpětnou kompatibilitu s předcházející specifikací IP, kde bylo dřívější pole TOS.\nDnes DiffServ značně vytlačil TOS a další mechanismy síťové vrstvy QoS, jako je IntServ, z primárního místa v používanosti na routerech pro poskytování různé úrovně průchodu službám.\n"}
{"id": "882363", "url": "https://cs.wikipedia.org/wiki?curid=882363", "title": "Geonika", "text": "Geonika\n\nGeonika je obor zabývající se procesy v zemské kůře vyvolanými lidskou činností se zřetelem k bezpečnosti, ekologickým důsledkům ap. Autorem definice geoniky je Zikmund Rakowski, dříve zástupce ředitele pro vědu v Hornickém ústavu AV ČR, na základě této definice pak přejmenován na Ústav geoniky AV ČR. \n\nKe stěžejním tématům, kterými se ústavy geoniky zabývají, patří následující: \n\n\n\n"}
{"id": "882366", "url": "https://cs.wikipedia.org/wiki?curid=882366", "title": "Ricardo Nunes", "text": "Ricardo Nunes\n\nRicardo Nuno dos Santos Nunes (* 18. června 1986 v Johannesburgu, JAR) je portugalský fotbalový obránce, v současnosti hráč polského klubu Pogoń Szczecin. Bývalý mládežnický reprezentant Portugalska reprezentuje na seniorské úrovni Jihoafrickou republiku.\n\nNarodil se v Jihoafrické republice portugalským rodičům.\nSvou fotbalovou kariéru začal tento portugalský fotbalista, který má také občanství Jihoafrické republiky, v klubu GD Estoril Praia. Mezi jeho další kluby patří: Sport Lisboa e Benfica, Lamia FC, AEP Pafos, Aris Limassol, Olympiakos Nicosia, CD Trofense, Portimonense SC a MŠK Žilina. Do Žiliny přestoupil v lednu 2012 a stihl s ní v sezoně 2011/12 vyhrát double (ligový titul + triumf v národním poháru).\n\nV Žilině skončil po nevydařené podzimní části sezóny 2013/14 Corgoň ligy. V únoru 2014 posilnil kádr bulharského týmu Levski Sofia, kde podepsal smlouvu do června 2015. Situace se změnila a Nunes v září 2014 odešel do polského týmu Pogoń Szczecin.\n\nNunes reprezentoval Portugalsko v kategorii U17.\n\nV roce 2012 jej oslovil trenér JAR Gordon Igesund, zda by chtěl reprezentovat Jihoafrickou republiku. Nunes souhlasil, tento krok musela ještě posvětit FIFA (neboť dříve reprezentoval Portugalsko). Za jihoafrický národní tým debutoval 12. října 2012 v přátelském utkání ve Varšavě proti domácímu Polsku (porážka 0:1).\n\n"}
{"id": "882367", "url": "https://cs.wikipedia.org/wiki?curid=882367", "title": "Jorge Paulo Futre", "text": "Jorge Paulo Futre\n\nPaulo Jorge dos Santos Futre (* 28. února 1966, Montijo, Portugalsko) je bývalý portugalský fotbalista, který hrál za oba lisabonské kluby a i za FC Porto. Právě s ním v sezóně 1986/87 vyhrál Pohár mistrů evropských zemí. Za portugalskou reprezentaci odehrál 41 utkání a vstřelil 6 branek. V anketě Zlatý míč, která hledala nejlepšího fotbalistu Evropy, obsadil roku 1987 druhé místo. Časopis World Soccer ho roku 1999 vyhlásil 98. nejlepším fotbalistou 20. století.\n\n\n\n\n"}
{"id": "882369", "url": "https://cs.wikipedia.org/wiki?curid=882369", "title": "Edinson Cavani", "text": "Edinson Cavani\n\nEdinson Roberto Cavani Gómez (* 14. února 1987 Salto, Uruguay) je uruguayský fotbalový útočník a reprezentant v současnosti působící ve francouzském velkoklubu Paris Saint-Germain. Velmi produktivní střelec, je znám svou schopností rozhodovat zápasy.\n\nÚčastník Mistrovství světa 2010 v Jihoafrické republice, Mistrovství světa 2014 v Brazílii a Mistrovství světa 2018 v Rusku.\n\nEdinson Cavani svoji fotbalovou kariéru zahájil v uruguayském klubu Danubio FC. Po jeho úspěšném vystoupení na jihoamerickém mládežnickém šampionátu projevily zájem některé evropské velkokluby, např. italské Juventus FC a AC Milan, avšak Cavani se rozhodl pro konkurenční US Città di Palermo.\n\nV lednu 2007 přestoupil nicméně do italského týmu US Città di Palermo za cca 4,5 milionu eur. Debutoval 11. března 2007 v domácím ligovém utkání proti Fiorentině. Přišel na hřiště v 55. minutě za stavu 0:1 a o patnáct minut později zařídil nádherným gólem z úhlu zpoza pokutového území vyrovnání na 1:1. Tento gól se podobal slavné brance Marco van Bastena z finále Eura 1988 Sovětský svaz – Nizozemsko (0:2).\n\nVe své druhé sezóně v Palermu bojoval o místo v základní sestavě s Fabriziem Miccolim a Amaurim. Po odchodu Amauriho do Juventusu v červnu 2008 Cavani zaujal jeho místo v sestavě a vytvořil útočnou dvojici s Miccolim. V sezóně 2008/09 nastřílel celkem 14 ligových branek. Svou pozici si udržel i v sezóně 2009/10 pod novým trenérem Walterem Zengou a také pod jeho následovníkem Delio Rossim. V dubnu 2010 podepsal s Palermem novou smlouvu platnou do června 2014.\n\nV červenci 2010 odešel do dalšího italského mužstva SSC Neapol, které za něj zaplatilo celkem 16 milionů eur. V sezóně 2011/12 vyhrál s Neapolí italský pohár Coppa Italia, ve finále proti Juventusu vstřelil z pokutového kopu v 63. minutě první gól utkání, které skončilo vítězstvím Neapole 2:0.\n\nV základní skupině F Evropské ligy 2012/13 se poprvé trefil 25. října 2012 proti domácímu ukrajinskému Dněpru Dněpropetrovsk, když v 75. minutě pouze korigoval stav na konečných 3:1 pro domácí. Nejvydařenější zápas absolvoval 8. listopadu v domácí odvetě proti Dněpru, když svými 4 brankami odčinil porážku Neapole z minulého zápasu a zařídil vítězství 4:2. 22. listopadu přidal vítězný gól ve třetí minutě nastaveného času proti švédskému celku AIK Stockholm, Neapol zvítězila venku 2:1. 6. prosince vstřelil jediný gól svého týmu při domácí porážce 1:3 s nizozemským PSV Eindhoven. Neapol postoupila ze druhého místa s 9 body za suverénním Dněpropetrovskem (15 bodů).\n\n4. února 2013 v jarní vyřazovací části nastoupil v šestnáctifinále proti českému mužstvu FC Viktoria Plzeň, ale přestože měl několik velmi dobrých střeleckých příležitostí, gólově se neprosadil. Plzeň zvítězila v Neapoli 3:0 a připravila si výbornou pozici do domácí odvety. Hrál i o týden později v odvetě v Plzni, kterou Neapol prohrála poměrem 0:2 a z pohárové soutěže vypadla. Cavani nastoupil do druhého poločasu, ale branku nevsítil. Přestože se v šestnáctifinále proti Plzni střelecky neprosadil, držel si se 7 góly po této fázi vyřazovací části Evropské ligy vedoucí pozici v tabulce střelců před pětigólovými Liborem Kozákem (SS Lazio), Rodrigem Palaciem (Inter Milán) a Raúlem Bobadillou (BSC Young Boys). Již v osmifinále se před něj na čelo dostal díky hattricku Libor Kozák.\n\nVe 29. kole Serie A v březnu 2013 pomohl dvěma góly k vítězství 3:2 nad hostujícím Bergamem, čímž protrhl dvouměsíční střelecký půst a sedmizápasovou herní krizi Neapole. První branku vstřelil z pokutového kopu. Ve 30. kole 30. března vsítil opět dva góly a podílel se tak na vítězství 5:3 na hřišti FC Turín. Ve 33. kole Serie A 20. dubna přispěl jedním gólem k výhře 3:2 nad Cagliari Calcio. Neapol si nadále držela druhou příčku ligové tabulky zajišťující postup do základní skupiny Ligy mistrů. 19. května 2013 v posledním ligovém kole Serie A 2012/13 gólem z  84. minuty mírnil porážku SSC 1:2 s AS Řím, Neapol skončila se 78 body na druhém místě tabulky a postoupila do základní skupiny Ligy mistrů. Cavani se v tomto ročníku stal s 29 góly nejlepším kanonýrem italské ligy. Po skončení sezóny o něj usilovaly kluby Chelsea FC, Manchester City FC a Real Madrid, výstupní klauzule byla stanovená na 54 mil. liber.\n\n15. července 2013 podstoupil lékařskou prohlídku před podpisem smlouvy s francouzským klubem Paris Saint-Germain (zkratkou PSG). 16. července se definitivně stal hráčem PSG, který za něj vyplatil 64 milionů eur, což byl francouzský rekord – Cavani se stal nejdražším hráčem v rámci francouzských klubů. V soutěžním zápase debutoval 9. srpna 2013 v prvním kole Ligue 1 proti Montpellieru, nastoupil na hrací plochu v 72. minutě, střelecky se neprosadil a PSG remizoval 1:1. Poprvé skóroval o týden později ve druhém ligovém kole proti nováčkovi Ligue 1, týmu AC Ajaccio, když vyrovnával v 86. minutě na 1:1. Přestože mělo PSG celou dobu velkou převahu, nedokázalo z ní vytěžit více než konečnou remízu 1:1. 23. října 2013 vstřelil gól v utkání Ligy mistrů 2013/14 belgickému Anderlechtu, PSG zvítězil v Bruselu 5:0. S PSG postoupil z prvního místa v základní skupině C do vyřazovacích bojů Ligy mistrů 2013/14, i když v posledním utkání skupiny 10. prosince 2013 tým podlehl Benfice Lisabon 1:2. Cavani vstřelil jediný gól Paříže. V sezoně 2013/14 vyhrál s PSG Coupe de la Ligue (francouzský ligový pohár), finále proti Olympique Lyon rozhodl dvěma góly (výhra 2:1). Dva góly vstřelil i v následujícím finále ročníku 2014/15 proti SC Bastia a podpořil tak výhru 4:0.\n\nCavani byl členem některých mládežnických výběrů Uruguaye včetně olympijské reprezentace do 23 let.\nZúčastnil se Mistrovství světa do 20 let 2007 v Kanadě, kde jeho tým vypadl v osmifinále po prohře 1:2 v prodloužení s USA. Mezi jeho spoluhráči byli např. Luis Suárez, Martín Cáceres a další.\n\n6. února 2008 debutoval v A-mužstvu Uruguaye v přátelském zápase proti Kolumbii a hned vstřelil jeden gól svého celku, střetnutí skončilo remízou 2:2. 8. října 2010 zaznamenal hattrick v přátelském utkání proti Indonésii, jihoamerické mužstvo porazilo svého asijského soupeře drtivým skóre 7:1. Mimo něj se třikrát střelecky prosadil i jeho spoluhráč Luis Alberto Suárez.\n13. listopadu 2013 vstřelil gól v mezikontinenální baráži na MS 2014 proti domácímu Jordánsku, v nastaveném čase pečetil výsledek na konečných 5:0 pro svůj tým.\n\nÚčast Edinsona Cavaniho na fotbalových turnajích:\n\nGóly Edinsona Cavaniho za A-mužstvo Uruguaye\n\n"}
{"id": "882371", "url": "https://cs.wikipedia.org/wiki?curid=882371", "title": "Chris Garneau", "text": "Chris Garneau\n\nChris Garneau (narozen 5. listopadu 1982) je americký zpěvák-skladatel a hudebník. Styl Garneauho hudby kombinuje prvky folku, americany, popu, barokní a karnevalové hudby. Od chvíle, kdy vydal své debutové album, \"Music for Tourists\", koncertoval již na celém území USA, Kanady, Brazílie, Evropy a Asie.\n\nGarneau označil Jeffa Buckleyho, Ninu Simone, Nico a Chan Marshall za své hudební vzory. V současnosti žije v Brooklynu, New York. Jeho druhé album nazvané \"El Radio\" vyšlo 7. července 2009.\n\nGarneau se narodil v Boston, ale během studia na základní škole žil se svou rodinou v Paříži. Před přestěhováním do New Yorku, žil chvíli v New Jersey. Garneau svoji lásku k hudbě objevil už jako malý chlapec, kdy se začal učit hrát na klavír. Po vystudování střední školy, strávil jeden semestr na Berklee College of Music v Bostonu, kterou opustil, aby se mohl přestěhovat do Brooklynu. Zde začal psát hudbu a koncertovat v malých prostorech na East Village a Lower East Side, čtvrtích Manhattanu.\n\nGarneau podepsal smlouvu se společností Absolutely Kosher Records. Do tohoto labelu ho přivedli muzikanti Jamie Stewart a Caralee McElroy ze skupiny Xiu Xiu. Svůj debut \"Music for Tourists\" vydal Garneau v říjnu roku 2006 a v lednu 2007 se toto album objevilo na iTunes. V březnu roku 2007 se zúčastnil video sekce v Take-Away Show autora Vincenta Moona. Jeho další projekt, EP nazvané \"C-Sides\", bylo vydáno v prosinci roku 2007.\n\nGarneau se podílel na soundtracku ke 4. sérii televizního seriálu \"Chirurgové\". Jeho písně \"Castle-Time\" a \"Black and Blue\" byly součástí tohoto seriálu. Skladba \"Sad News\" se objevila v televizním seriálu \"Private Practice\".\n\nGarneau se zúčastnil vysílání televize Logo, kdy v pořadu NewNowNext Music hovořil o svém debutovém albu \"Music for Tourists\" a videoklipu pro píseň \"Relief\".\n\nJeho cover verze písně \"Between the Bars\" umělce Elliotta Smithe se objevila ve filmu z roku 2011 \"The Skin I Live In\".\n\nSpolupracuje s Caralee McElroy, zpěvačkou skupiny \"Xiu Xiu\" .\n\n\n"}
{"id": "882372", "url": "https://cs.wikipedia.org/wiki?curid=882372", "title": "Jean-André Deluc", "text": "Jean-André Deluc\n\nJean-André Deluc (také Jean-André de Luc; 8. února 1727 Ženeva – 7. listopadu 1817 Windsor) byl švýcarský geolog a meteorolog. Objevil, že voda má maximální hustotu při 4 °C, konstruoval meteorologické přístroje (barometr, hydrometr). V roce 1778 jako první použil termín „geologie“.\n\nJean-André Deluc se narodil v Ženevě a pocházel z rodiny, která emigrovala z města Lucca (Itálie) v 15. století. Jeho otec Jacques-Francois Deluc mu poskytl vynikající vzdělání, zejména v matematice a přírodních vědách. Po ukončení studia se Deluc věnoval obchodu téměř po celý svůj život. Obchodní cesty mu umožnily cestování i vědecké exkurze, především do Alp. Během těchto let založil se svým bratrem Guillaume Antoine Delucem muzeum mineralogie a přírodní historie.\n\nV pozdějších letech dostal svolení podniknout několik cest po Švýcarsku, Francii, Holandsku a Německu. V Německu, kde jeho pobyt trval 6 let (1798–1804), byl jmenován profesorem filosofie a geologie na univerzitě v Göttingenu. Po šesti letech se vrátil do Anglie, kde pokračoval ve svých geologických výzkumech. Zemřel u Windsoru v Anglii v roce 1817.\n\nJeho oblíbenými studii byla geologie a meteorologie. Podle Georgese Cuviera se řadil mezi první geology. Jeho nejslavnější geologická práce se nazývá \"Lettres physiques et morales sur les Montagnes et sur l'histoire de la terre et de l'homme\", kterou publikoval v roce 1778.\n\nJeho hlavními pracemi byly:\n\nV roce 1935 byl po Jeanu-André Delucovi pojmenován měsíční kráter Deluc.\nJean-André Deluc byl členem Královské společnosti, Académie des sciences a od roku 1808 zahraničním členem Bavorské akademie věd. V roce 1815 se stal zahraničním členem Göttingenské akademie věd.\n\n\n"}
{"id": "882373", "url": "https://cs.wikipedia.org/wiki?curid=882373", "title": "Itálie na Letních olympijských hrách 1984", "text": "Itálie na Letních olympijských hrách 1984\n\nItálii na Letních olympijských hrách v roce 1984 reprezentovala výprava 268 sportovců (222 mužů a 46 žen) v 23 sportech.\n"}
{"id": "882374", "url": "https://cs.wikipedia.org/wiki?curid=882374", "title": "Jaroslav Horák (šlechtitel)", "text": "Jaroslav Horák (šlechtitel)\n\nJaroslav Horák (1922–1994) byl jeden z význačných šlechtitelů a průkopníků československého vinohradnictví a vinařství po druhé světové válce. Odchovanec doc. Dr. Ing. Josefa Bláhy. Po krátkém působení (v letech 1955–1959) na ŠS Perná působil na ŠS Velké Pavlovice jako vedoucí, a to od roku 1959 až do svého odchodu do důchodu (1982). Je autorem vynikající modré odrůdy moštové révy vinné André a několika klonů.\n\n"}
{"id": "882375", "url": "https://cs.wikipedia.org/wiki?curid=882375", "title": "Tomáš Rak", "text": "Tomáš Rak\n\nTomáš Rak (* 19. května 1989) je český vodní slalomář, kanoista závodící v kategorii C1.\n\nPochází z Hradce Králové, kde se učil základům pod vedením Petra Sodomky v oddíle KVS Hradec Králové. Dále rozvíjel své zkušenosti pod dohledem Jiřího Karlovského a Jaromíra Indrucha. V roce 2005 na základě výsledků přestoupil do oddílu a vrcholového střediska ASC Dukla Brandýs nad Labem jako závodník v kategorii C1.\n\nV roce 2007 se stal českým juniorským reprezentantem. Vyhrál mezinárodní Závod olympijských nadějí na slovenském Danubia Cupu. Dále obsadil třetí místo na juniorském Mistrovství Evropy v polském Krakově v kategorii 3×C1. V kategorii do 23 let patřil rovněž do reprezentačního družstva České republiky. Na seniorském českém šampionátu 2012 obsadil v závodě C1 bronzovou příčku. \n\nV seniorské kategorii pomohl na Mistrovství Evropy 2015 v závodě hlídek českému týmu k zisku stříbrné medaile. V sezóně 2016 obsadil v seriálu Světového poháru 11. místo a byl náhradníkem pro Letní olympijské hry v Riu de Janeiru. \n\nV roce 2018 získal na Mistrovství Evropy v pražské Tróji bronzovou medaili. Dokázal tak pro Českou republiku v kategorii singlkanoistů vybojovat individuální cenný kov po 10 letech. Další bronz přidal se svými kolegy Vítězslavem Gebasem a Lukášem Rohanem v kategorii hlídek. \n\nNa Mistrovství světa 2018 v brazilském Riu de Janeiru obsadil 8. příčku.\n"}
{"id": "882376", "url": "https://cs.wikipedia.org/wiki?curid=882376", "title": "Jean Deza", "text": "Jean Deza\n\nJean Carlos Francisco Deza Sánchez (* 9. června 1993 v Callau) je peruánský fotbalový útočník a reprezentant, v současnosti působí v klubu Levski Sofia.\n\nSvoji fotbalovou kariéru začal v Academia Deportiva Cantolao.\n\nOd srpna 2011 působí v MŠK Žilina, kde podepsal čtyřletý kontrakt do 31. května 2015. V Corgoň lize debutoval 27. srpna 2011 v utkání proti domácímu týmu FK Dukla Banská Bystrica, které skončilo výhrou Žiliny 3:1. Deza nahradil ve druhém poločase Romana Gergela. S Žilinou vyhrál v sezóně 2011/12 double (ligový titul a prvenství v národním poháru).\n\nV zimní přestávce 2012/13 odcestoval do Peru kvůli reprezentačním povinnostem, ale po skončení Mistrovství Jižní Ameriky U20 se do Žiliny nevrátil a podepsal smlouvu s klubem CD Universidad de San Martín de Porres, přestože nedošlo k dohodě o ukončení platného kontraktu se slovenským klubem. Žilina se obrátila v této záležitosti na fotbalovou federaci FIFA.\n\nV roce 2013 odešel do klubu Club Deportivo Universidad de San Martín de Porres (USM Porres) hrajícího peruánskou nejvyšší soutěž Primera División.\n\nV roce 2013 byl členem reprezentace Peru do 20 let, s níž se zúčastnil Mistrovství Jižní Ameriky U20.\n\nV A-mužstvu Peru debutoval 30. května 2014 ve Wembley v přátelském utkání s Anglií (porážka 0:3), nastoupil v základní sestavě a hrál do 66. minuty.\n\n"}
{"id": "882377", "url": "https://cs.wikipedia.org/wiki?curid=882377", "title": "Kuklík městský", "text": "Kuklík městský\n\nKuklík městský (\"Geum urbanum\") je středně vysoká, v létě žlutě kvetoucí vytrvalá bylina vyrůstající téměř na celém území České republiky.\n\nTento druh rodu kuklík roste, s výjimkou Islandu a severu Skandinávie, po celé Evropě a severu Afriky. Na východ od Evropy je rozšířen přes Malou Asii, oblasti okolo Kavkazu a Altaje až do podhůří severozápadního Himálaje. Vyskytuje se také v Severní Americe a Austrálii kde byl zavlečen.\n\nJe to rostlina vlhkých, stinných a polostinných areálů s humózní půdou jako jsou křoviny, lemy listnatých lesů, parky, málo obhospodařované zahrady, lužní lesy a také rumiště a býlím zarostlé rozvaliny, včetně mnoha dalších lidskou činnosti ovlivněných stanovišť. V České republice se vyskytuje hojně. Je považován za diagnostický druh svazů \"Galio-Alliarion\" a \"Arction lappae\".\n\nVytrvalá rostlina s tuhým, až 2 cm tlustým válcovitým oddenkem z kterého vyrůstá růžice krátce řapíkatých přízemních listů. Ty jsou přetrhovaně lyrovitě zpeřené a mají po dvou až šesti vejčitých postranních lístků; koncový lístek je větší. Z růžice vyrůstá jemně chlupatá, hranatá, větvená lodyha vysoká 20 až 80 cm. Ve spodní části je lodyha porostlá listy trojčetnými, výše vyrůstají listy trojlaločné s velkými, hrubě zastřihovanými palisty podobnými listům, všechny jsou z obou stran řídce porostle měkkými, přitisklými chlupy.\n\nRozkladité květenství, až osmikvěté, je tvořeno jednotlivými drobnými květy vyrůstajícími na koncích větví lodyhy. Květy s plochou číškou mají po okrajích 5 drobných lístků kalíšku střídajících se s 5 kopinatými lístky kalichu a uvnitř 5 jasně žlutých, obvejčitých plátků koruny. U okrajů květů jsou četné tyčinky s prašníky a uprostřed květů mnohé pestíky s vytrvalými, prohnutými čnělkami nesoucími blizny.\n\nNa podporu opylení cizím pylem dozrávají nejprve blizny, od středu směrem ven z květu a teprve později prašníky, směrem do středu. Vedle těchto obojakých květů se na rostlinách někdy vyskytují i květy pouze samčí, jen s prašníky bez blizen. Kuklík městský kvete od května do srpna, opylován je hmyzem. Na ochranu neopylených květů před vlhkem se navečer a před deštěm květní stopky svěšují.\n\nPlodem jsou drobné nažky uspořádané v kulovitém nebo vejčité kulovitém souplodí. Nažky jsou řídce a dlouze chlupaté, každá je zakončená zaschlou vytrvalou čnělkou s háčkem na konci. Rostliny se rozšiřují jak semeny, nažky se zachytnou za srst zvěře nebo šat lidí, tak i přirůstáním oddenků.\n\nKuklík městský se dříve sbíral jako léčivka, natě a kořeny se v lidovém léčitelství používaly např. jako prostředky proti průjmu, krvácení, křečím a na snížení teploty. V oddenku jsou třísloviny, fenolové glykosidy, oleje, hořčiny a další látky. Jsou z něj průmyslově vyráběny potravní doplňky \"Deviral\" s deklarovaným antivirovým účinkem a \"Elixír na slinivku\" na posílení funkce slinivky. Byl také považován za kouzelnou rostlinu do škapulíře zahánějící zlé duchy.\n\n\n \n"}
{"id": "882385", "url": "https://cs.wikipedia.org/wiki?curid=882385", "title": "Rtanj", "text": "Rtanj\n\nRtanj (v srbské cyrilici Ртањ) je nejvyšší hora srbské části Karpat. Nachází se na východě země (mezi městy Boljevac a Sokobanja, v regionu známém pod názvem Timok). Její nejvyšší vrch dosahuje nadmořské výšky 1560 m n. m. Vrcholu hory jsou především kvůli jejímu tvaru, nápadně připomínajícímu pyramidu, připisovány nadpřirozené až magické schopnosti. Někteří dobrovolníci se zde proto setkali na konci roku 2012, neboť očekávali, že je tato nadpřirozená moc ochrání před očekávaným koncem světa.\n\nNa vrcholu hory se dnes nachází rozvaliny staré kaple, která byla postavena v roce 1932. V současné době existuje záměr ji obnovit.\n"}
{"id": "882387", "url": "https://cs.wikipedia.org/wiki?curid=882387", "title": "Sólo potápění", "text": "Sólo potápění\n\nSólo potápění, občas taky sólové potápění je jednou z forem přístrojového potápění, kdy se potápěč (sólo potápěč – solo diver) potápí sám bez potápěčského partnera – buddyho. Na první pohled to může působit zvláštně, neboť od základních kurzů (bez ohledu na výcvikovou agenturu) se potápěči učí potápět přinejmenším ve dvojici, tzv. buddy teamu.\n\nDlouhá léta bylo sólo potápění doménou technických potápěčů – při potápění do velkých hloubek, při vrakovém potápění a při jeskynním potápění. Tito potápěči neměli žádnou zvláštní certifikaci pro sólo potápění.\nNa přelomu tisíciletí se však sólo potápění zpřístupnilo i rekreačním potápěčům. Prvními výcvikovými agenturami, které začaly školit sólo potápění školit. Jednalo se o kurz (certifikaci) Solo Diver pod křídly agentur American Nitrox Divers Inc. (ANDI) a Scuba Diving International (SDI). O dvanáct let později se na vlně úspěchu kurzů dvou výše uvedených agentur pokusila svézt i agentura PADI se svým kurzem Self Reliant Diver.\nKromě zvláštního výcviku vyžaduje sólo potápění i zvláštní výstroj (zálohování výstroje) a plánování ponorů.\nObsahem kurzu Solo Diver (u agentury SDI) je:\n\nKromě technických potápěčů je kurz sólo potápění největším přínosem pro:\n\n\n"}
{"id": "882390", "url": "https://cs.wikipedia.org/wiki?curid=882390", "title": "Pozitivní psychologie", "text": "Pozitivní psychologie\n\nPozitivní psychologie je psychologické odvětví zabývající se studiem pozitivních emocí (radost, štěstí, láska, naděje) a kladných životních zážitků a zkušeností (optimální prožívání – flow). V centru její pozornosti je také výzkum pozitivních individuálních vlastností a rysů osobnosti (optimismus, zvídavost, nezdolnost, smysl pro humor) a hledání faktorů, které se uplatňují v pozitivně fungujících společenstvích a institucích.\n\nJedním z důvodu vzniku pozitivní psychologie byl soustředěný zájem velkého množství klinických psychologů výlučně na negativní psychické jevy (úzkost, strach, obsese, bolest, deprese, syndrom vyhoření atd.). Díky pozitivní psychologii by tedy mělo docházet k vyrovnávání intenzity zájmu psychologů o kladné i záporné stránky života.\n\nMnoho pozornosti psychologie v minulosti věnovala individuu; i tento pohled chce pozitivní psychologie doplnit větším důrazem na sociální dimenzi psychického života, a to prohlubováním poznatků o vlivu vztahů mezi lidmi na duševní život člověka i o prosociálních jevech, tzn. takových, které dobré vztahy mezi lidmi kladně ovlivňují.\n\nKořeny pozitivní psychologie sice sahají do 50. až 60. let 20. století (a některé práce věnované kladným stránkám člověka jsou ještě starší), rozmach vědeckého zájmu o studium a podporu pozitivních aspektů života jedince i společnosti však přichází až s počátkem 21. století.\n\nMezi hlavní představitele tohoto směru patří Charles R. Snyder, Christopher Peterson, Martin Seligman nebo Mihaly Csikszentmihalyi, z českých psychologů pak Jaro Křivohlavý, Jiří Mareš nebo Alena Slezáčková.\n\n\n\n\n\n\n"}
{"id": "882399", "url": "https://cs.wikipedia.org/wiki?curid=882399", "title": "Mina Kostićová", "text": "Mina Kostićová\n\nJasmina \"Mina\" Kostićová ( , romsky , narozena 5. května 1979 v Orašje v Bosně a Hercegovině, tehdejší Jugoslávii), je bosenskosrbská popfolková zpěvačka romského původu.\n\n"}
{"id": "882403", "url": "https://cs.wikipedia.org/wiki?curid=882403", "title": "Evropský federalismus", "text": "Evropský federalismus\n\nEvropský federalismus (též \"eurofederalismus\") je politický koncept, který si klade za cíl sjednocení Evropy na federálním základě. \n\nV současnosti prosazují evropští federalisté představy, že by Evropská unie měla mít svoji vlastní ústavu, která by přesněji vymezila pravomoci mezi státy a Evropskou unií. Přejí si přetvoření struktur Evropské unie v nadnárodní státní strukturu a omezení moci nevolené Evropské rady. Větší roli by naopak měl hrát volený Evropský parlament, kterému by se zodpovídala nějaká forma společné vlády. Zastánci eurofederalismu si od toho slibují vyšší demokratizaci evropské integrace. Východiskem pro evropský federalismus je posílení role Evropy ve světě, efektivnější řešení problémů a větší účast občanů EU na chodu evropských institucí.\n\nEurofederalismus znamená vytvoření evropské státní struktury nad existujícími národními státními strukturami a vymezení pravomocí mezi nimi. Jedná se o víceúrovňové vládnutí známé z federálních států. \n\nEvropský federalismus není ucelená ideologie, ale spíše se jedná o souhrnné označení různých konceptů.\n\nV roce 1923 publikoval Richard Nikolaus Coudenhove-Kalergi svůj programový spis \"Panevropa\", ve kterém vyzýval ke sjednocení Evropy na federativním základě. Založil organizaci Panevropská unie, která měla tyto myšlenky popularizovat. Mezi členy patřili významní politici a osobnosti tehdejšího společenského života jakými byli např. Aristide Briand, Thomas Mann, Albert Einstein, Otto von Habsburg, Tomáš Garrigue Masaryk a Edvard Beneš. Nástup nacismu a autoritativních režimů v Evropě zabránily tyto myšlenky realizovat.\n\nNejvětšího rozvoje se myšlenky evropského federalismu setkaly od konce druhé světové války do založení Evropského společenství uhlí a oceli. Po selhání pokusu o založení Evropské politické společenství další snahy o federalizaci ustaly a byly odloženy do budoucna. \nDalší ránou pro federalistické představy bylo odmítnutí hlubší integrace ze strany Charlese de Gaulla v 60. letech 20. století. Vstup Velké Británie do Evropských společenství učinil představy o Evropské federaci ještě méně pravděpodobnými. Cíl evropských federalistů se tak zaměřil na zavedení přímých voleb do Evropského parlamentu, k čemuž došlo poprvé v roce 1979. Doufali, že větší demokratická legitimita Evropského parlamentu povede k dalším krokům ke sjednocování. V roce 1984 schválil EP návrh evropské ústavy, která byla vypracována pod vedením Altiera Spinelliho. Tento návrh, který měl znamenat konkrétní návrh na vybudování Evropské federace, byl zamítnut členskými státy. Federalisté také podporovali návrh Smlouvy o Ústavě pro Evropu a pozdější Lisabonskou smlouvu.\n\nV souvislosti se současnou ekonomickou krizí, krizí eurozóny, nástupem nacionalismu a extrémismu sílí i snahy o hlubší integraci Evropské unie na federálním základě.\n\nEvropský federalismus podporují různá nadnárodní občanská sdružení jako Evropské hnutí, Unie evropských federalistů nebo Panevropská unie.\nZ europoslanců se k evropskému federalismu hlásí mj. Daniel Cohn Bendit, Guy Verhofstadt a Martin Schulz, kteří spolu s dalšími kolegy založili iniciativu Spinelliho skupina. Z českých europoslanců se k těmto myšlenkám hlásí např. Tomáš Zdechovský nebo Luděk Niedermayer.\n\nKromě toho se k eurofederalismu připojují i mnohé politické strany v jednotlivých členských státech. V Německu např. CDU, SPD, FDP a Zelení. V Česku např. TOP 09 a Strana zelených. Z českých osobností kromě již zmiňovaných Rudolf Battěk, Milan Jirásek, Daniel Kroupa, Edvard Outrata, Zuzana Roithová, Vladimír Špidla, Josef Zieleniec, Jiří Zlatuška a Miloš Zeman.\n\nPodle Eurobarometru (2013) 69 % obyvatel Evropské unie podporuje přímou volbu předsedy Evropské komise, 46 % podporuje vznik společné evropské armády. 2/3 respondentů souhlasí s tím, že EU by se měla spolu s jednotlivými členskými státy podílet na zahraniční politice. Zhruba okolo poloviny respondentů souhlasí s tím, že EU by měla dělat společná rozhodnutí v obranné politice. 44 % podporuje vznik evropské federace, zatímco 35 % je proti. Největší odpor k federalizaci Evropy mají lidé ve skandinávských zemích (73 % je proti). \n\nV České republice podporuje integraci států směrem k federaci jen 12% lidí.\n\n\n"}
{"id": "882412", "url": "https://cs.wikipedia.org/wiki?curid=882412", "title": "Gheorghe Sarău", "text": "Gheorghe Sarău\n\nGheorghe Sarău (* 21. dubna 1956 Segarcea-Vale, Rumunsko) je rumunský jazykovědec se specializací na romštinu. Je autorem několika romských učebnic a hraje důležitou roli v procesu standardizace romštiny.\n\nStudoval na Fakultě cizích jazyků a literatury na Bukurešťské univerzitě, Ruskomaďarskou katedru. Studium ukončil v roce 1983. Na škole studoval bulharštinu, španělštinu, němčinu, angličtinu a francouzštinu. Později se přes knihu „Romové“ od Jeana Vaillanta dostal k romštině, které se začal věnovat. Vydal velké množství článků o tomto jazyku a spolupracoval na množství národních i mezinárodních konferencí na toto téma.\n\n\n"}
{"id": "882418", "url": "https://cs.wikipedia.org/wiki?curid=882418", "title": "Potosí", "text": "Potosí\n\nPotosí, dříve známé také jako Villa Imperial de Potosí, je město na jihu Bolívie, hlavní město stejnojmenného departementu a provincie Tomás Frías. Rozkládá se na úbočí pověstmi opředené hory \"Cerro Rico\" ( , \"Sumac Orcko\" ), v níž fungoval největší stříbrný důl na světě.\n\nV roce 2011 žilo v Potosí 170 230 obyvatel. Jeho průměrná nadmořská výška činí 3900 m n.m., což z něj činí druhé nejvýše položené velkoměsto (nad 100 000 obyvatel) na světě po bolivijském sídle El Alto, které však tvoří předměstí níže položeného La Paz.\n\nMěsto založili Španělé roku 1545 v nově vzniklém místokrálovství Peru a díky stříbrnému bohatství začalo extrémním tempem růst; podle sčítání místokrále Francisca de Toledo zde již v roce 1573 žilo 120 000 lidí, z toho zhruba dvě třetiny tvořily domorodé národy. O půlstoletí později se město velikostí vyrovnalo Seville a byly zde stavěny opulentní kostely a další stavby. Sláva Potosí, které dodávalo značnou část příjmů španělské imperiální pokladny, se velmi rychle šířila: zmiňuje se o něm i Miguel de Cervantes v \"Donu Quijotovi\" a v hovorové španělštině se výraz \"potosí\" stal synonymem neobyčejného bohatství.\nPo vrcholu v 17. století se však Potosí následkem vyčerpávání zásob stříbra a tvrdého vykořisťování horníků (zejména z řad Indiánů) začalo opět postupně vylidňovat, přestože místo skomírajících Indiánů sem byli španělskými kolonisty dodáváni černošští otroci.\n\nV roce 1776 bylo Potosí i celé tzv. Horní Peru přičleněno k nově ustavenému místokrálovství Río de la Plata se sídlem v Buenos Aires. Vytěžené stříbro už tedy nadále nebylo dováženo do Evropy oklikou přes Peru a Panamu, nýbrž právě přes budoucí hlavní město Argentiny, pro něž koncem 18. století představovalo hlavní zdroj příjmů, ovšem pouze do doby válek o nezávislost na počátku 19. století.\n\nV roce 1825 se město stalo součástí nezávislé Bolívie, ovšem už s pouhými 8000 obyvateli, necelou desetinou někdejší velikosti. Před vylidněním bylo zachráněno novými cínovými doly v polovině 19. století a turismem koncem 20. století. V roce 1987 bylo město zapsáno na seznam Světového dědictví UNESCO, roku 2014 na seznam světového dědictví v ohrožení.\n\n\n"}
{"id": "882438", "url": "https://cs.wikipedia.org/wiki?curid=882438", "title": "Kosiv", "text": "Kosiv\n\nKosiv ( , – \"Kosov\", , ) je město v Ivanofrankivské oblasti na Ukrajině. Leží na jihozápadě státu na řece Rybnycja zhruba 73 kilometrů na jih od hlavního oblastního města Ivano-Frankivska.\n\nOd roku 1774 do roku 1918 byl Kosiv součástí Rakouska-Uherska, kde patřil do Haliče. Mezi světovými válkami byl součástí Druhé Polské republiky, kde patřil od roku 1921 do Stanisławowského vojvodství. Na začátku druhé světové války se stal součástí Sovětského svazu, nicméně byl následně v letech 1941–1944 obsazen Německem.\n"}
{"id": "882445", "url": "https://cs.wikipedia.org/wiki?curid=882445", "title": "Michal Hrbek", "text": "Michal Hrbek\n\nMichal Hrbek (* 20. března 1972) je bývalý český fotbalista, obránce. Jeho starším bratrem je bývalý hokejista Petr Hrbek.\nHrál za FC Union Cheb, FC Slovan Liberec a Bohemians Praha. Celkem v československé a české nejvyšší soutěži odehrál 175 utkání a dal 7 gólů.\n\n"}
{"id": "882453", "url": "https://cs.wikipedia.org/wiki?curid=882453", "title": "Kaspars Petrovs", "text": "Kaspars Petrovs\n\nKaspars Petrovs (*1976, Grobiņa) je lotyšský dělník a sériový vrah, známý jako \"Rižský škrtič\", zatčený roku 2003 v Rize. Zpočátku mu bylo připisováno pět vražd, které uskutečnil v Rize mezi lety 2002 až 2003. Během zpětného vyšetřování policie zjistila, že mohl zabít i více než 20 žen. Všechny jeho oběti byly svobodné starší důchodkyně.\n\nJeho Modus operandi byl takový: Na poště nebo v obchodě si vyhlédl starší ženu, se kterou se dal do řeči a rychle si v ní získal důvěru tím, že jí pomohl odnést nákup domů. Další variantou, za účelem přístupu do bytu oběti, bylo vydával se za plynaře, který jde provést odečet plynoměru. Petrovs pak ve správné chvíli využil neopatrnosti obětí a uškrtil je ručníkem. Poté je dával do postele a upravoval tak, aby vypadaly, že spí. Odcizil hotovost, konzervy, někdy i šperky. Podle policie si mohl celkově přijít na 35 000 USD.\n\nPachatel byl odhalen náhodně: Když policie našla otisky prstů v jednom z bytů oběti, byly porovnány s centrálním registrem, ve kterém už byl Petrovs zařazen, kvůli dřívějším majetkovým trestným činům. 3. února 2003 byl Petrovs zatčen.\n\nV následném procesu byl Kaspars Petrovs 13. května 2005 odsouzen na doživotí za 13 vražd.\n"}
{"id": "882455", "url": "https://cs.wikipedia.org/wiki?curid=882455", "title": "Michael Petrus", "text": "Michael Petrus\n\nMichael Petrus (* 1986, Klatovy) je oceňovaný český ilustrátor, komiksový kreslíř a kreativec. \n\nProslavil se díky spolupráci s českým časopisem ABC, kterému vytvořil několik obálek. Spolupracoval na komiksech, které v ABC vychází od roku 2011, jejichž spoluautorem je scenárista Viktor Šauer. V roce 2010 se objevil jeho komiks o práci profesora Antonína Holého v českém pavilonu na Expo 2010 v Šanghaji. Kromě komiksů dělal např. přebaly série knih irské autorky Tany Frenchové pro nakladatelství Argo nebo obálku pro knihu Válka s mloky od Karla Čapka u vydavatelství Millennium Publishing.\n\nV roce 2013 Petrus založil ilustrátorské studio profiKOMIKS a rozhodl se protlačit komiks do reklamní sféry. V roce 2014 prošli společně s Viktorem Šauerem, jako první čeští autoři, úspěšnou komiksovou kampaní na Kickstarteru se svým komiksem Na břehu Snů (\"On the Coast of Dreams\"). V roce 2015 se Petrus objevil jako tvůrce a zakladatel u výtvarně-technologického komiksového startupu Nanits Chronicles.\n\nPetrus se začal v roce 2014 zabývat jako jeden z prvních v ČR osvětou a profesionálním vzděláváním kreativních profesionálů jako jsou ilustrátoři, designéři a další tvůrci. Vedle své lektorské činnosti a workshopů hledal formu, která české scéně chyběla, a tak vznikl pod jeho vedením pořad Kreativní Kreatury. \n\nV roce 2015 spoluzaložil Petrus výtvarně technologický start-up Nanits Comics (dříve Nanits Universe), který měl za úkol přivést komiksy k životu. Z inovativní formy tvorby a čtení digitálních komiksů vznikla revoluční platforma k šíření a prodeji digitálních komiksů ve formě, která byla přizpůsobena pro intuitivní čtení na obrazovkách a mobilních zařízení. Start-up vyhrál několik soutěží, a tak pomohl tvůrcům dostat se do Silicon Valley, kde mohli takto unikátní český projekt začít rozšiřovat na světovou úroveň.\n\nProjekt vznikl na základě Petrusovy touhy zpracovat původní českou sci-fi ságu Nanits Chronicles, jejíž autorem je Robert Kaločai, do digitální podoby, která bude využívat možností soudobých moderních technologií. První zainvestování projektu Nanits Chronicles bylo druhou úspěšnou komiksovou kampaní na Kickstarteru, kterou Petrus prošel.\n\n\n\n\n\n"}
{"id": "882457", "url": "https://cs.wikipedia.org/wiki?curid=882457", "title": "Königswiesen", "text": "Königswiesen\n\nKönigswiesen je městys v rakouské spolkové zemi Horní Rakousy, v okrese Freistadt.\n\nV roce 2012 zde žilo 1 612 obyvatel.\n"}
{"id": "882463", "url": "https://cs.wikipedia.org/wiki?curid=882463", "title": "Konkláve v roce 2013", "text": "Konkláve v roce 2013\n\nPapežské konkláve (italsky \"Il conclave del 2013,\" polsky \"Konklawe 2013\") v roce 2013 se konalo v návaznosti na rezignaci papeže Benedikta XVI., která byla ohlášena 11. února 2013 a nastala 28. února t.r. ve 20:00 h SEČ. V celé historii římskokatolické církve se jednalo teprve o třetí konkláve, které se konalo během života předchozího papeže, neboť obvykle se konkláve koná v návaznosti na úmrtí papeže. V souladu s rozhodnutím, které učinila v pátek 8. března generální kongregace kardinálů, začalo konkláve slavnostní mší v úterý 12. března 2013. Dne 13. března 2013, ve druhý den konkláve, v páté volbě, byl zvolen argentinský kardinál Jorge Mario Bergoglio, který si zvolil jméno František.\n\nPapež Benedikt XVI. vyhlásil 11. února 2013 svoji rezignaci k 28. únoru z důvodu úbytku sil. Svým rozhodnutím zaskočil většinu svých spolupracovníků i církve, neboť je obvyklé, že papežové slouží ve svém úřadě až do své smrti. Poslední papež, který rezignoval před Benediktem XVI., byl Řehoř XII. v roce 1415, kdy tak učinil víceméně z donucení za výjimečné situace, aby se vyřešilo papežské schizma. Poslední skutečně dobrovolná rezignace před Benediktem XVI. byla rezignace Celestýna V. v roce 1294. Jako první z papežů rezignoval Poncián v roce 235 (zároveň s ním se svých nároků vzdal Hippolyt Římský, který se také prohlašoval za papeže).\n\nBenedikt XVI. odcestoval 28. února do papežské letní rezidence Castel Gandolfo a vyčkává zde několik týdnů na dokončení oprav svého příštího příbytku ve Vatikánu. Jeho vatikánské apartmá bylo zapečetěno. \n\nPodle článku 37 apoštolské konstituce Universi Dominici Gregis by mělo být konkláve zahájeno 15 až 20 dní poté, kdy nastala sedisvakance, v tomto případě tedy 15 až 20 dní po 28. únoru. Časový odstup je nutný z logistických důvodů, neboť konkláve je obvykle svoláváno nečekaně po úmrtí stávajícího papeže, a je třeba poskytnout kardinálům z celého světa čas na přepravu do Vatikánu. Papež Benedikt XVI. ovšem vydal 25. února dokument motu proprio, kterým povolil dřívější začátek konkláve.\n\nPřestože bylo v době volby celkově 209 žijících kardinálů, potenciálních volitelů bylo mezi nimi pouze 117, protože kardinálové, kteří v den před uprázdněním papežského stolce (tj. 27. února 2013) byli starší než 80 let, už nebyli oprávněni volit. Německý kardinál Walter Kasper, který 80 let dosáhl teprve dne 5. března 2013, se konkláve mohl zúčastnit. Britský kardinál Keith O'Brien ovšem oznámil současně se svou rezignací na arcibiskupskou funkci, že se konkláve zúčastnit neplánuje. Konkláve se rovněž nezúčastnil indonéský kardinál Julius Riyadi Darmaatmadja SJ.\n\n\nMezi odhady výsledku volby zveřejňovanými v médiích byly nejkonkrétnějšími kursy sázkových kanceláří, pro něž se volba papeže stala jednou z nejvýznamnějších mimosportovních událostí roku. Podle článků čerpajících ze zprávy ČTK z počátku března byli pro většinu sázkových kanceláří (z nichž byly zmíněny kursy jedné irské a jedné britské) mírnými favority volby kardinálové Angelo Scola a Peter Turkson (s kursy 2:1 až 3:1), za nimiž následovali Tarcisio Bertone, Marc Ouellet a Angelo Bagnasco. České sázkové kanceláře vyhlásily bezprostředně po Benediktově ohlášení abdikace kursy, podle nichž favority byli (v různém pořadí) Francis Arinze, Marc Ouellet a Peter Turkson s kursy kolem 4:1 až 5:1; kurs Dominika Duky byl 500:1 či 1000:1, kurs Miloslava Vlka u Chance 300:1. Na kardinála Bergoglia, budoucího papeže, vyhlásil Tisport nejprve kurs 50:1 a poté ho snížil na 25:1; sázky na tohoto kandidáta tvořily asi 1 % ze všech sázek na volbu papeže.\n\nItalská média podle Českého rozhlasu zmiňovala kolem 10 kardinálů, kteří mohli být vhodnými kandidáty, a nejčastěji byli zmiňováni Angelo Scola a Timothy Dolan, dále například Odilo Pedro Scherer.\n\nPodle komentáře Petra Živného papež Benedikt XVI. zvlášť zviditelnil a tím nepřímo doporučil Angela Scolu, když jej postavil do čela milánské arcidiecéze, a Gianfranca Ravasiho, kterého v roce 2013 pověřil postními duchovními cvičeními pro římskou kurii a který podle Živného převyšuje svými mimořádnými kvalitami po všech stránkách ostatní kardinály voliče. Dalšími zmíněnými italskými kandidáty byli Giuseppe Betori, Francesco Coccopalmerio (jako nejliberálnější ze zmíněných), z neitalských pak Američan James Michael Harvey a tradicionalistický Kanaďan Marc Ouellet.\n\nAčkoliv kardinálové mají přísně zakázáno sdělovat informace o průběhu konkláve, jako obvykle se dodatečně různá tvrzení v médiích objevila. Podle nich v rozhodujícím kole získal Bergoglio 90 hlasů ze 115. Deník Corriere della Sera s odvoláním na anonymní zdroje označil jeho překvapivě rychlý úspěch za výsledek dohody skupiny volitelů kolem státního sekretáře Tarcisia Bertoneho a amerických kardinálů, kteří nechtěli v čele církve Itala Angela Scolu. K tomu, že zvolený kandidát v médiích nebyl zmiňován mezi žhavými kandidáty, řekl vídeňský kardinál Christoph Schönborn: „Novináři Bergogliovo jméno neregistrovali. K tomu můžu říci jen to, že Bergoglio by nebyl v pátém kole zvolen papežem, pokud by nebyl favoritem od začátku“.\n\nDne 13. března 2013, ve druhý den konkláve, krátce po sedmé hodině (19:07) začal z komína Sixtinské kaple stoupat bílý kouř. Zhruba ve čtvrt na devět vystoupil na lodžii požehnání baziliky sv. Petra kardinál-protojáhen Jean-Louis Tauran a oznámil zvolení Jorga Maria Bergoglia, který si zvolil jméno František.\n\nPo zkušenostech z roku 2005, kdy se nepodařilo vyvolat správnou barvu kouře, jímž se signalizuje výsledek hlasování, a kouř měl neurčitou šedou barvu, byla v roce 2013 pro každou barvu kouře určena jiná kamna a barva kouře byla, podle agentury AFP, řízena chemickými přísadami. Pro vyvolání černého kouře se používá směs chloristanu draselného, antracenu a síry, pro vyvolání bílého kouře směs chlorečnanu draselného, laktózy a kalafuny.\n\n"}
{"id": "882464", "url": "https://cs.wikipedia.org/wiki?curid=882464", "title": "Mefisto (divadelní hra)", "text": "Mefisto (divadelní hra)\n\nMefisto je divadelní hra na motivy románu \"Mefisto\" (1936), který napsal německý autor Klaus Mann. Pro divadlo upravila román Francouzka Ariane Mnouchkinová.\n\nZačínající herec Hendrik Höfgen pochází z maloměsta a touží po slávě a obdivu. Jeho první angažmá je v Hamburském Uměleckém Divadle. Již zde se stane velmi oblíbeným, avšak ke svým kolegům se chová hodně povýšeně – a to zejména k Hansu Miklasovi, který je členem NSDAP. Höfgen zavrhuje nacisty, silně se přiklání k bolševickým názorům. Höfgen žije divadlem a nejen jím, ale i Juliettou, černošskou tanečnicí a prostitutkou, s kterou pravidelně pořádá zvrhlé hodiny tance.\n\nJednou se Höfgen pohádá s Miklasem kvůli herečce Lottě Lindenthalové, kterou nazve Hendrik „blbou krávou“. Miklas se jí zastává, to se Höfgenovi nelíbí a vymůže si u ředitele divadla Krogeho jeho vyhazov. V Hamburském divadle hostuje Nicoletta von Niebuhrová, přes kterou se Höfgen seznámí s Barbarou Brucknerovou. S tou se zasnoubí a později si jí i vezme, nedá se však říci, že by ji skutečně miloval, spíše to dělá kvůli své kariéře. I v manželství totiž udržuje vztah se svou princeznou Tebab, jak přezdívá Juliettě. Vliv otce Barbary mu zajistí hostování ve Vídni. Tam se seznamuje s Dorou Martinovou, hereckou hvězdou celého Německa. Ve své roli ale úplně pohoří, přesto díky přímluvám Dory, svého tchána a ředitele vídeňského divadla dostane místo v Berlíně.\n\nV hlavním městě musí Höfgen začít od nuly. Svou posedlostí divadlem a touhou po slávě se rychle vypracuje na vrchol, je velmi populární zejména díky roli Mefistofela v Goethově \"Faustovi\". V této roli dosahuje velkého úspěchu, protože Mefista nehraje, on jím skutečně je. Natáčí také filmy. Přes neustálou práci si ani nevšimne, že nacistická hrozba se pomalu ale jistě blíží. Zrovna když natáčí další film, tentokrát ve Španělsku, nacisté vyhrávají volby. Höfgena to zaskočí, bojí se návratu domů, uvažuje, že by zůstal v Paříži. Dostává dopis od bývalé kolegyně Angeliky Siebertové, v němž píše, že se seznámila s manželkou ministerského předsedy a generála letectva, Lottou Lindenthalovou, která se za Höfgena u svého manžela přimluví. Hendrik Höfgen, do té doby zarytý komunista, se vrací zpět do Berlína, aby se stal slavným. Co na tom, že díky nacistům…\n\nBarbara zůstává v Paříži a zapojuje se do antifašistického boje. Höfgen se sbližuje s Nicolettou von Niebuhrovou, kterou si později vezme za ženu. Ne kvůli lásce, spíše je spojuje stejný osud, i ona se vrací dobrovolně do Německa. Lotta Lindenthalová si Hendrika hned zamiluje, stejně tak jako generál letectva. V čele Státní činohry stojí Caesar von Munck, jehož hry byly Höfgenovi v dřívějších dobách úplně cizí, ale co neudělá pro slávu… Na repertoáru se má opět objevit i \"Faust\" a s Höfgenem coby Mefistofelem se však nepočítá. Lotta a její manžel to zařídí a Hendrik může zase excelovat. Generál letectva je Höfgenem přímo posedlý, dokonce mu odpouští i jeho bolševickou minulost a černošku Juliettu. S tou se nadále stýká a když se to dozví generál, doporučí mu, aby odjela ze země. Höfgen tráví s generálem stále více času, dokonce si může dovolit přimluvit se za svého někdejšího přítele Ottu Ulrichse, který je vězněn kvůli tomu, že patří ke komunistům. Zajistí mu angažmá u Státní činohry. Hendrik Höfgen vystoupá až na samotný vrchol – stává se ředitelem Státní činohry. Mezitím Hans Miklas zjišťuje, že vláda nacistů nebude taková, jakou si ji představoval a začne proti nim bojovat. Jednoho dne přijíždí do divadla gestapo, které Miklase v lese zastřelí. Miklas není jediný, na koho si gestapo posvítí. K smrti umučí i Ottu Ulrichse, protože i nadále sympatizuje s levicí. Hendrik Höfgen si až po jeho smrti uvědomuje, co udělal. Nemá nikoho. Barbara, Julietta, Otto – ty všechny ztratil. Zůstala mu jen hořká pachuť slávy a úspěchu, toho všeho dosál díky těm, proti kterým na začátku tak bojoval. Co by však po něm lidé mohli chtít? Vždyť je jen docela obyčejný komediant.\n\nTento titul pod názvem \"Urmefisto\" nastudovalo již roku 1987 Divadlo na Vinohradech v úpravě Jana Vedrala v hlavní roli s Viktorem Preissem. Další zpracování přišlo o dvacet let později, tedy roku 2007, kdy \"Mefista\" přineslo Klicperovo divadlo v Hradci Králové, v hlavní roli s Ondřejem Malým. V roli exotické tanečnice se objevila Lejla Abbasová.\n\nDalší divadlo, které se pustilo do \"Mefista\", bylo Divadlo pod Palmovkou. V roce 2010 se v hlavní roli Hendrika Höfgena objevil Jiří Langmajer. V dalších rolích se představili, např. Klára Issová a Zuzana Slavíková. Hru režíroval Emil Horváth, který vycházel z divadelní adaptace Ariany Mnouchkinové. Inscenační úpravy a dramaturgie se chopil Ladislav Stýblo. Ohlasy na toto provedení jsou různé. Josef Mlejnek z novin Mladá fronta DNES hodnotí hru na 80 %. Vyzdvihl Langmajerův výkon jako jeho životní roli. Naopak v Lidových novinách Jakub Škorpil označil Langmajerova Höfgena jako „čertíka z krabičky“. Podle něho se z inscenace ztrácí napětí, jakékoli jiné emoce a především drama. Divadlo má tuto hru stále na repertoáru.\n\nDo \"Mefista\" se o rok později, tedy v roce 2011, pustilo i Městské divadlo Pardubice. Režie se ujal Petr Kracik a dramaturgem byl opět Ladislav Stýblo. Jako Hendrik Höfgen se divákům představil Ladislav Špiner, za kterého byl herec nominován na \"Cenu Thálie\". V dalších rolích se hráli Martina Sikorová, Josef Pejchal nebo Jan Musil. Představení mělo derniéru 27. října 2012. Kritika na toto zpracování Mannova románu byla pozitivní, kritik J.P Kříz z Práva, vyzdvihuje Kracikovu režii, kterou považuje za lepší než tu od Petra Štindla z roku 2007 v Pardubicích. Celkově ohodnotil hru na 80 %.\n\nRoku 2013 nastudovalo \"Mefista\" Městské divadlo Brno. Na režisérském postu stanul, stejně jako v Pardubicích, Petr Kracik, který pokračuje ve své tvorbě s dramaturgem Ladislavem Stýblou. Podle Stýbla tentokrát opustili verzi francouzské divadelní experimentátorky Ariane Mnouchkineové, vrátili do hry některé postavy a situace obměnili. Podle Kracika není ve hře řešen nacismus jako takový, ale hlavně odpovědnost umělce. A onoho umělce ztvárnil Martin Havelka. Divadelní jeviště zinscenoval Jaroslav Milfajt, který se snažil použít co nejméně rekvizit. Kritik Jiří Pavel Kříž ohodnotit tuto inscenaci na 65 %. Havelkova Höfgena označil nejistým, a to zejména proto, že je Havelka spíše herec komediálních rolí.\n\nCelkově trvá představení 2 hodiny a 50 minut včetně jedné dvacetiminutové přestávky. Většina rolí je bez alternace, až na roli Hanse Miklase.\n\n"}
{"id": "882471", "url": "https://cs.wikipedia.org/wiki?curid=882471", "title": "Fritz G. Winter", "text": "Fritz G. Winter\n\nFriedrich Gottlieb Winter nebo také Fritz G. Winter (22. března 1910, Düsseldorf – 12. listopadu 1986, Mnichov) byl německý architekt a ředitel ZUŠ v Krefeldu.\n\nPo absolvování střední školy v roce 1928 v Düsseldorfu studoval na Technické univerzitě v Berlíně u prof. Poelziga a Holzmeistera na Vídeňské architektuře. Když r. 1933 na Berlínské univerzitě ukončil studium Architektury s nejlepší diplomovou prací roku, tak získal stipendium ročního postgraduálního studia v Torontu.\n\nMezi roky 1935 až 1939 byl v armádě v Berlíně jako nezávislý architekt. Během druhé světové války se podílel na navrhování armádních budov. Po válce přestěhoval pole působnosti do rodného Porýní, kde si otevřel architektonickou kancelář v Langenfeldu. V roce 1949 byl jmenován profesorem a ředitelem umělecké školy v Krefeldu. Tento post si udržel až do konce \"Werkkunstschule\" v roku 1971.\n\nMezi nejslavnější díla patří ubytovna italské Hitlerjugend v Špandavě. Byla postavena jako penzion pro zahraniční hosty v tehdy moderním stylu \"Heimatstil\".\n\nV Protektorátu byla dle jeho návrhu realizována ubytovna Hitlerjugend v tzv. Hrádku v Jihlavě (\"Iglau\"), jedná se o jediný z tzv. říšských hradů, který nebyl postaven přímo na území Třetí říše.\n\nPo válce navrhoval menší protestantské kostely v oblasti Porýní.\n"}
{"id": "882473", "url": "https://cs.wikipedia.org/wiki?curid=882473", "title": "Víťaz (okres Prešov)", "text": "Víťaz (okres Prešov)\n\nVíťaz je obec na Slovensku, v okrese Prešov v Prešovském kraji. V roce 2011 zde žilo 2 005 obyvatel. Obec leží v jihozápadním okraji Šarišské vrchoviny, v horní části údolí přítoku Hornádu, v nadmořské výšce 470 m n.m.\n\nV obci se nachází kostel považovaný za barokně-klasicistní z konce 18. stol. Nejstarší zmínka o chrámu pochází z registru papežského desítku z 30. let 14. stol. Jelikož obec byla založena v období před rokem 1245, kostel mohl vzniknout pouze v rozmezí daných let. Podle typu architektury to bylo nejdříve začátkem 14. stol. Vybudován byl jako poměrně velký kostel v raně gotickém slohu. Sestával z podélné lodě (pokryté freskami) a polygonálního presbytáře, což se nepodobalo jednoduchým kostelům okolních obcí v tom období a svědčí to o bohatství a významu Víťaze. Chrám je písemně doložen ještě v 16. stol. a opět se zmiňuje v letech 1776–1778. Koncem 18. století byl kostel barokně upravený a přestavěn. Ze středověku se zachovala téměř celá stavba kromě věže a jižní předsíně, které byly přistavěny ve století osmnáctém. Existovala i sakristie a zůstal po ní zazděný vstup ze svatyně, který mohl být tvořen gotickým portálem. Zachovala se také renesanční památka, kamenný epitaf místního šlechtice Jana Berthóthyho z roku 1643.\n\nZástava obce Víťaz vychází z barev obecního znaku a tvoří ji čtyři svislé pruhy – modrý, bílý, červený a modrý. Ve spodní části jsou dva výstřihy v podobě rovnostranných trojúhelníků.\n\nPečeť obce tvoří otisk sochy sv. Josefa – dělníka, která je umístěna v místním římskokatolickém kostele s kruhopisem „OBEC Víťaz“. Pečeť schválilo obecní zastupitelstvo dne 25. června 1993.\n\nZnak obce tvoří v modrém poli na červené půdě kráčející zpět hledící stříbrný lev, opírající se předními tlapami o zlatý lemeš pluhu.\n\nV návrhu je použit španělský štít, v obecní a městské heraldice nejběžnější.\n\n"}
{"id": "882481", "url": "https://cs.wikipedia.org/wiki?curid=882481", "title": "Můj nejhorší školní rok", "text": "Můj nejhorší školní rok\n\nMůj nejhorší školní rok je kniha od amerického spisovatele Jamese Pattersona zaměřena zejména na mládež. Kniha byla napsána a do češtiny přeložena roku 2011. Hlavním hrdinou je Rafe Katchdorian, který má devítiletou a otravnou sestru Georgii mámu Jules ,která pracuje v restauraci a líného nevlastního otce, kterému říkají Medvěd. 1. den školy si sedne vedle šikanátora Millera Mlátičky a zažívá perné chvíle.Propadá skoro z každého předmětu a proto začne porušovat školní řád. Má také imaginárního kamaráda Mlčenlivého Lea. Zalíbí se mu spolužačka proto začne machrovat. Nakonec se objeví jeho výtvarné nadání a on přestoupí na výtvarnou školu.\n"}
{"id": "882496", "url": "https://cs.wikipedia.org/wiki?curid=882496", "title": "Futures kontrakt", "text": "Futures kontrakt\n\nFutures kontrakt nebo jednoduše futures je dohoda dvou stran o směně určitého množství nějaké komodity v předem určené kvalitě, za předem stanovenou cenu k předem stanovenému budoucímu datu dodání.\n\nFutures kontrakty jsou obchodovatelné pouze na organizovaných trzích, tedy burzách. Může se jednat o výměnu pevné částky hotovosti v jedné měně za dosud neznámou částku hotovosti či za dluhový cenný papír, a to v téže měně (úrokový futures), o výměnu pevné částky hotovosti v jedné měně za pevnou částku hotovosti v jiné měně (měnový futures), za akciový nástroj (akciový futures) či za komoditní nástroj (komoditní futures).\n\nKupující futures kontraktu je zavázán odebrat ve stanovené době dané množství podkladového aktiva za předem stanovenou cenu. Pod pojmem podkladové aktivum si můžeme představit jakoukoliv komoditu, například zlato, ropu, zemní plyn, ale i eura, akcie nebo dluhopisy. Futures kontrakt znamená pro kupujícího povinnost fyzicky odebrat podkladové aktivum. Pro prodávajícího to naopak znamená, že je zavázán podkladové aktivum fyzicky dodat.\n\nVe skutečnosti k fyzickému předání obvykle nedojde, a to díky možnosti uzavřít pozici, tedy kontrakt dále prodat. Abyste se vyhnuli nutnosti odebrat objednané zboží, můžete svůj futures kontrakt prodat se stejným termínem dodání. Tím vznikne situace, kdy prakticky odebíráte i dodáváte naprosto stejné množství komodity, čímž se vaše závazky vynulují. Je samozřejmě potřeba hlídat si dobu životnosti kontraktu, protože jinak by vám nakoupenou komoditu mohli klidně složit na zahradě. Rozdíl mezi nákupní a prodejní cenou je váš zisk nebo ztráta.\n"}
{"id": "882505", "url": "https://cs.wikipedia.org/wiki?curid=882505", "title": "Farman F.220", "text": "Farman F.220\n\nFarman F.220 a letouny z tohoto typu odvozené byly čtyřmotorové hornoplošníky vyráběné nejprve francouzskou společností Farman a posléze francouzskou státní společností SNCAC. Hlavní verze značená F.222 byla největším bombardérem, který sloužil ve Francii mezi světovými válkami. Poslední varianta (F.224) byla navržena jako civilní dopravní letoun.\n\nTechnické specifikace na vývoj čtyřmístného nočního bombardovacího letounu (BN4) byly vydány v roce 1929. Francouzské ministerstvo letectví nakonec objednalo 31. ledna 1930 u společnosti Farman výrobu dvou prototypů. První z nich označený F.220 vykonal svůj první let 26. května 1932. Letoun byl poháněn čtveřicí vidlicových motorů Hispano-Suiza 12Lbr.\n\nPo otestování prvního prototypu F.220 musel výrobce přikročit k celé řadě úprav. Druhý prototyp označený F.221 měl nové svislé ocasní plochy, tři ručně ovládané střelecké věžičky na přídi, hřbetě a spodní části trupu a hvězdicové motory Gnome-Rhône 14Kdrs Mistral Major. Tento letoun poprvé vzlétl v roce 1933 a na jaře roku 1934 byly motory 14Kdrs vyměněny za 14Kbrs. Ministerstvo letectví nakonec objednalo v roce 1934 dalších 10 strojů F.221-BN5 (bombardovací noční pětimístný), které byly dodávány francouzskému letectvu (Armée de l'Air) od června 1936.\n\nLetoun měl hranatý trup bez zaoblených hran, což bylo typické pro předválečné francouzské bombardéry. Konstruktéři zvolili čisté křídlo bez motorových gondol. Ty byly zavěšeny pod křídlem vedle trupu na soustavě vzpěr. V každé gondole byly umístěny dva motory v tandemovém uspořádání, přičemž jeden poháněl tažnou a druhý tlačnou vrtuli. Farman F.221 měl pevný nezatahovatelný podvozek. Tyto stroje byly osazeny ručně ovládanou dvojicí střeleckých věžiček na přídi a hřbetu letounu a střelištěm na břiše letounu. Všechny střelecké pozice byly osazeny kulomety MAC 1934 ráže 7,5 mm.\nV roce 1935 byl prototyp F.221-01 přepracován. Modernizace zahrnovala nové gondoly, do kterých mohl být zatahován podvozek. Nový typ byl označen F.222-01 a tento letoun poprvé vzlétl na konci roku 1935. Varianta F.222 zahájila svou službu u francouzského letectva na jaře roku 1937, přičemž výroba první série 11 strojů s označením F.222.1-BN5 probíhala od dubna 1936. Letouny poháněly dvouhvězdicové motory Gnome-Rhône 14Kirs/Kjrs s výkonem 713 kW a měl i další čtyři palivové nádrže. Na podzim 1936 bylo objednáno prvních 8 strojů varianty označené F.222.2-BN5, které se od předchozích lišily prodlouženou přední částí trupu, menším prosklením přídě bez spodního stupně a hlavně výrazným vzepětím konců křídel.\n\nV roce 1937 v rámci procesu znárodnění francouzského leteckého průmyslu byla společnost Farman začleněna do nové státní společnosti \"Société Nationale de Constructions Aéronautiques du Centre\" (SNCAC), která dostala objednávku na dalších 16 strojů F.222.2-BN5. Tyto stroje měly motory Gnome-Rhône 14N-11/15. Obranná výzbroj byla totožná s letounem F.221 a letoun mohl nést až 4 200 kg pum.\n\nVerze F.223, která byla po znárodnění společnosti Farman a její začlenění do koncernu SNCAC přejmenována na N.C.223, měla oproti předchozím celou řadu změn. Tyto změny zahrnovaly dvojité ocasní plochy a podstatně pozměněný trup i křídlo. První prototyp N.C.223.1-01 byl objednán jako poštovní letoun dlouhého doletu pro Air France ke spojům s Jižní Amerikou a v říjnu 1937 ustanovil letecký rekord, když uletěl 621 mil se 22 046 librami nákladu. Letoun, který poháněly motory Hispano-Suiza 12Xirs, poprvé vzlétnul v červnu 1937. Druhý letoun označený N.C.223.1 No 1 byl již prototypem bombardéru s hvězdicovými motory Hispano-Suiza 14AA s výkonem 735 kW. Poprvé vzlétnul 18. ledna 1938, ale při zkouškách si jeho motory nevedly nejlépe. Proto byly do tohoto prototypu zastavěny motory Hispano-Suiza 12Y-29 a letoun byl přeznačen na N.C.223.3 No 1.\n\nFrancouzské ministerstvo letectví objednalo 8 strojů N.C.223.3-B5, jejichž dodávání probíhalo od roku 1939 do jara 1940. Následovala trojice gigantických letounů N.C.223.4, které dostaly jména \"Camille Flammarion\" (No 1, F-AQJM), \"Jules Verne\" (No 2, F-ARIN) a \"Le Verrier\" (No 3, F-AROA). Všechny tři stroje nakonec tvořily výzbroj námořní bombardovací a průzkumné \"escadrille\" B5. Letoun č. 2 (\"Jules Verne\") v době bitvy o Francii provedl několik významných náletů. Tyto letouny byly vyvíjeny souběžně s typem N.C.223.3 nikoliv jako bombardéry, ale jako poštovní letouny pro Air France pro transatlantické lety. Na rozdíl od typu N.C.223.3 měly elegantní aerodynamickou příď a lišily se i v celé řadě dalších detailů. První letoun N.C.223.4 No 1 \"Camille Flammarion\" poprvé vzlétl 15. března 1939. Letouny poháněly motory Hispano-Suiza 12Y-39 s výkonem po 679 kW.\n\nLetoun F.224 byla plánovaná civilní varianta pro 40 cestujících. Bylo vyrobeno 6 letounů pro Air France, které však byly odmítnuty, protože letoun nedokázal držet výšku při letu na 3 motory. Proto byly letouny upraveny pro službu u francouzského letectva pro přepravu vojáků s omezenou maximální nosností.\n\nNa počátku druhé světové války v roce 1940 byly tyto monstrózní letouny již zcela zastaralé. Přesto se do ní zapojily. Letouny F.222.1 a F.222.2 byly zařazeny do výzbroje \"Escadre de Bombardement 15\" (15. bombardovací křídlo) ve Francii, do \"l'Escadrille d´Indochine\" (dva stroje F.222.1) a do \"Groupe Aérien Autonome\" (43. Samostatná letecká skupina) v Senegalu, kde působilo 5 letounů. Tyto letouny byly použity k hlídkování podél afrického pobřeží. Na podzim 1939 zařadilo 3 stroje do svého stavu i francouzské námořní letectvo, které je používalo k dálkovému průzkumu nad oceánem. V době „podivné války“ stroje F.222 shazovaly letáky nad Německem a prováděly i průzkumné lety nad Německem a v jednom případě i nad Protektorátem Čechy a Morava.\n\nPo vypuknutí ostrých bojů 10. května 1940 prováděly posádky Farmanů F.222 noční bombardovací nálety na německé území, které měly spíše symbolický význam. Letouny svrhly 133 tun bomb, přičemž byl ztracen jeden letoun. Jeden námořní stroj bombardoval cíle v Itálii. Jeden Farman F.222 byl zapojen do pozoruhodné akce, kterou provedl francouzský pilot James Denis. 20. června 1940, když si uvědomil, že bitva o Francii je ztracená, Denis odstartoval s letounem Farman F.222 z letiště poblíž Saint-Jean-d'Angély. Letěl do Británie společně s 20 svými přáteli, kde se připojil k letectvu Svobodné Francie. Během své služby se stal leteckým esem, když sestřelil 9 německých letounů.\n\nPo uzavření příměří byly letouny používány vládou ve Vichy k transportním účelům a to hlavně v Maroku, kde také v roce 1944 dolétaly.\n\nLetouny N.C.223.3 vstoupily do aktivní služby až v květnu 1940, ale přesto se zúčastnily několika náletů na Třetí říši, poté jich část přelétla do severní Afriky, kde sloužily k transportním účelům. Čtyři letouny převzala Air France k dopravě pošty a cestujících v koloniích.\n\nLetoun N.C.223.4 \"Camille Flammarion\" zasáhl do akcí druhé světové války jako první ještě jako civilní stroj, když vykonal „zkušební“ let do Brazílie, přičemž ve skutečnosti pátral po německých lodích Admiral Graf Spee a Admiral Scheer. Letouny byly pro svůj dolet 5 až 8 000 km jako stvořené pro námořní průzkum, a proto byly v roce 1940 převzaty francouzským námořnictvem. Jako první byl přebrán stroj \"Jules Verne\", který byl na jaře 1940 vybaven motory Hispano-Suiza 12Y-37 s výkonem 783 kW, závěsníky na 8×250 kg pumy pod trupem a jedním obranným kulometem Darne 32 ráže 7,5 mm ve dveřích na pravé straně trupu. Před svým historickým letem nad Berlín prodělal letoun \"Jules Verne\" několik bombardovacích misí na severu země.\n\nJeho prvním náletem byl útok na most v Maastrichtu dne 13. května 1940. 7. června 1940 vzlétl z letiště Bordeaux-Mérignac k náletu na Berlín. Trasa vedla nejdříve na sever, následně prolétl nad průlivem La Manche, dotkl se holandského pobřeží a pokračoval nad Dánsko. Nad Baltským mořem se prudce stočil na jih a zakrátko dosáhl Berlín. Po odhozu pum se vrátil letem napříč Německem na letiště Paříž-Orly.\n\nLetoun NC.223.4 \"Jules Verne\" francouzského námořnictva se stal prvním spojeneckým letounem, který bombardoval Berlín. Akce byla uskutečněna v noci ze 7. na 8. června 1940, kdy letoun svrhl 8 leteckých pum o hmotnosti 250 kg a 80 pum o hmotnosti 10 kg na německé hlavní město. Letoun uletěl při svém letu více než 5 000 km po trase Bordeaux – Normandie – Dover – Severní moře – Dánsko – Baltské moře – Berlín – Orly. Tato operace, která měla hlavně psychologický efekt, se navždy zapsala do dějin druhé světové války jako první nálet na Berlín. Tento let vykonala elitní šestičlenná posádka. Než skončily boje ve Francii, vykonal letoun ještě několik bombardovacích misí na cíle v Německu a Itálii. Po pádu Francie letouny převzala Air France, která je používala pro lety do Sýrie a Libanonu. Letoun \"Le Verrier\" byl 27. listopadu 1940 nakonec sestřelen nad Středozemním mořem.\n\nFarman F.220\nFarman F.221\nFarman F.222\nFarman F.223\nFarman F.224\n\n\"Technické údaje pocházejí z publikace „Letadla 1939–45: Stíhací a bombardovací letadla Francie a Polska“\".\n\n\n\n\n Francie\n\n\n"}
{"id": "882508", "url": "https://cs.wikipedia.org/wiki?curid=882508", "title": "Galerie Vincence Kramáře", "text": "Galerie Vincence Kramáře\n\nGalerii Vincence Kramáře vybudovala v letech 1962 – 1964 Obvodní pobočka SČVU z iniciativy jejího předsedy, malíře a výtvarného kritika Františka Doležala. Výstavní prostor v Praze 6, Čs. armády 24, fungoval do počátku 90. let, kdy byl privatizován a změněn na autosalon.\n\nGalerie zahájila činnost dne 27. září 1964 výstavou obrazů ze sbírky dr. Vincence Kramáře (Picasso, Braque, Derain, Kubišta, Filla). Přítomna byla paní Růžena Kramářová a potomci Vincence Kramáře. Již od svého založení se galerie snažila překlenout předěl vytvořený uměle v padesátých letech a obnovit povědomí o zdrojích a kořenech českého výtvarného umění. Připomínala jména, která stála u zrodu české moderny a znovu navazovala kontakt se světovým uměleckým děním.\n\nProfil galerie vytvářela výstavní komise, jejímiž členy byli kromě F. Doležala výtvarníci A. Novotná-Gutfreundová, L. Tichý, A. Kulda, V. Rocman, architekti J. Vaculík a J. Mrázová a teoretici H. Voňavková a V. Formánek. Náročný výstavní program se dařilo uskutečnit díky podpoře Artcentra, Národní galerie i pařížské Kahnweilerovy galerie Louise Leirisové.\n\nProslulý Picassův galerista Daniel-Henry Kahnweiler navštívil hned úvodní výstavu a po roce se do Prahy vrátil na výstavu Picassovy grafiky. Ve spolupráci s pařížskou galerií se podařilo představit v Praze (mnohdy poprvé) i další slavná jména. Autorské výstavy zde měl Marc Chagall, Georges Rouault, Odilon Redon, Le Corbusier, Jean René Bazaine, fotograf André Villers, sochaři Giacomo Manzú, Marta Pan.\n\nBěhem sedmileté koncepční práce se v galerii uskutečnilo 60 výstav, mimo jiné retrospektivy Emila Filly, Bohumila Kubišty, Františka Tichého, Karla Teige, Jaromíra Funkeho, Františka Tröstra. Malá síň galerie představovala výtvarníky místní organizace SČVU, užité umění, práce restaurátorů a mimopražské tvůrce. Některé prestižní výstavy (Ossip Zadkine, Viera da Silva, ruský konstruktivismus) se již nepodařilo realizovat, neboť v roce 1971 byla původní výstavní komise rozpuštěna.\n\nSíň převzal normalizační SČVU a obnovil politickou kontrolu výstavního programu. Již následujícího roku otevřel výstavu s názvem: \"Dokumenty o činnosti pravicově oportunistických antisocialistických a kontrarevolučních sil v ČSSR v letech 1968-69\". Následovaly výstavy \"Sovětský politický plakát\" (1973) nebo \"Výstava ONV Praha 6 k Vítěznému únoru\" (1975).\n\nKoncem 80. let se částečně dařilo vracet galerii ztracenou prestiž, ale krátce po retrospektivní výstavě k nedožitým osmdesátinám Františka Doležala v roce 1990 galerie zanikla.\n\n\n\n"}
{"id": "882526", "url": "https://cs.wikipedia.org/wiki?curid=882526", "title": "Ali Ceesay", "text": "Ali Ceesay\n\nAli Ceesay (* 10. října 1992, Banjul) je gambijský fotbalový obránce v současnosti bez angažmá.\n\nSvou fotbalovou kariéru začal v Samger FC. Mezi jeho další kluby patří: MŠK Žilina, MFK Zemplín Michalovce, FC ŠTK 1914 Šamorín a FC ViOn Zlaté Moravce.\n\nV Žilině skončil po nevydařené podzimní části sezóny 2013/14 Corgoň ligy.\n\n"}
{"id": "882534", "url": "https://cs.wikipedia.org/wiki?curid=882534", "title": "Jeroným Zajíček", "text": "Jeroným Zajíček\n\nJeroným Zajíček (10. listopadu 1926 Krásné Březno – 5. října 2007 Lyons, Illinois, Spojené státy americké) byl český skladatel, hudební vědec a pedagog v emigraci.\n\nPo studiích na gymnáziu v Hradci Králové začal studovat hudební vědu na Filozofické fakultě Karlovy univerzity v Praze. Kromě toho studoval soukromě u Otakara Jeremiáše instrumentaci a dirigování. Po příchodu komunistů k moci byly na vysokých školách provedeny čistky. Jeho profesor, Josef Hutter, byl odvolán z vedení katedry hudební vědy a 17. ledna 1949 byl Zajíček spolu s dalšími 50 studenty vyloučen z politických důvodů ze studia. Emigroval do Německa a stal se programovým ředitelem československé sekce Radio Free Europe v Mnichově. Jeho otec, František Zajíček, byl v Čechách zatčen a ve vykonstruovaném procesu odsouzen k smrti za velezradu, špionáž a přípravu teroristických akcí. Rozsudek byl vykonán 7. července 1954.\n\nDo Spojených států odešel v roce 1952. S pomocí skladatele K. B. Jiráka byl přijat na \"Musical College of Roosevelt University\" v Chicagu, kde studoval hudební teorii, skladbu a dirigování. V letech 1952–1958 byl Jirák i jeho učitelem. Další dva roky studoval u Paula A. Piska. V roce 1957 obdržel nejen bakalářský titul, ale i americké občanství. V těchto letech také získal stipendium \"Ditson's fellowship\", což představovalo významnou finanční pomoc při studiu.\n\nV letech 1958–1964 řídil dětský sbor při \"Middle School Phil Sheridan\" v Chicagu, další dva roky přednášel hudební teorii a řídil sbor na chicagské \"Fenger College\". Konečně v roce 1966 se stal profesorem dirigování a skladby na \"Loop College\" (později \"Washington College\"). Zde pak působil až do svého odchodu do důchodu v roce 1996. \n\nDo České republiky mohl přijet až po roce 1989. Na události svého mládí reagoval v roce 1990 sborovou skladbou \"Pater noster\", komponovanou na památku spolužáka z gymnázia Josefa Toufara, který se stal obětí komunistického režimu. V roce 1998 byl jmenován čestným občanem města Hrochův Týnec.\n\n\n\n\n"}
{"id": "882539", "url": "https://cs.wikipedia.org/wiki?curid=882539", "title": "Ottensheim", "text": "Ottensheim\n\nOttensheim je městys v rakouské spolkové zemi Horní Rakousy, v okrese Urfahr-okolí. Leží na řece Dunaj.\n\nV roce 2012 zde žilo 4 524 obyvatel.\n\nOttensheim proslul jako sídlo slavného varhanářského rodu Breinbauerů.\n\n"}
{"id": "882544", "url": "https://cs.wikipedia.org/wiki?curid=882544", "title": "Mistrovství světa v alpském lyžování 2013 – superkombinace mužů", "text": "Mistrovství světa v alpském lyžování 2013 – superkombinace mužů\n\nSoutěž v superkombinaci mužů na Mistrovství světa v alpském lyžování 2013 se konala na sjezdovce Planai v pondělí 11. února jako třetí mužský závod šampionátu. Zahájení sjezdu proběhlo ve 12.00 hodin a druhá slalomová část odstartovala v 18.15 hodin místního času. Závodu se zúčastnilo 53 závodníků z 25 zemí.\n\nMistrem světa se stal Američan Ted Ligety, který po triumfu ze Super–G, na šampionátu získal druhé zlato. Stříbrnou medaili vybojoval zkušený Chorvat Ivica Kostelić a bronz si odvezl, vítěz sjezdové části, rakouský lyžař Romed Baumann, který tak vybojoval druhou medaili pro pořadatelskou zemi Rakousko. Nejrychlejší ze slalomu, Francouz Alexis Pinturault, dojel na celkovém šestém místě, když v předchozím sjezdu skončil na 22. pozici.\n"}
{"id": "882554", "url": "https://cs.wikipedia.org/wiki?curid=882554", "title": "Aldo Baéz", "text": "Aldo Baéz\n\nAldo Omar Baéz (* 5. září 1988, Buenos Aires) je fotbalový záložník z Argentiny, od léta 2017 hráč klubu FK Železiarne Podbrezová. Hraje na postu defenzivního středopolaře. Nehraje „v rukavičkách“, o čemž svědčí jeho bilance ve statistice obdržených žlutých karet. Mimo Argentinu působil na klubové úrovni na Slovensku a v České republice.\n\nSvou fotbalovou kariéru začal ve Ferro Carril Oeste.\n\nV roce 2008 přestoupil do FK AS Trenčín, kam přišel společně s krajanem Davidem Depetrisem z druhé nejvyšší argentinské soutěže Primera B Nacional. V klubu se stal oblíbeným, naučil se sám řeč a byl loajální. Pravidelně sbíral žluté karty, což bylo částečně způsobeno i herní taktikou (úkoly na postu defensivního záložníka). S Trenčínem se představil v Evropské lize, v sezonách 2013/14 (vyřazení ve třetím předkole rumunským celkem FC Astra Giurgiu) a 2014/15. V ročníku 2014/15 stihl před přestupem do Slavie odehrát úvodní domácí zápas 2. předkola proti srbskému celku FK Vojvodina Novi Sad (výhra 4:0). Pro odvetu již nebyl z důvodu přestupu k dispozici. V ročníku 2014/15 Trenčín získal mistrovský titul, na kterém se hráč částečně podílel (odehrál jeden ligový zápas).\n\nV červenci 2014 odešel po šesti a půl letech z Trenčína do SK Slavia Praha, kde podepsal tříletou smlouvu. V 1. české lize debutoval 26. července 2014 v prvním ligovém kole na hřišti 1. FC Slovácko (výhra 2:1), nastoupil do druhého poločasu za nepříznivého stavu pro Slavii 0:1. Ve Slavii vydržel do léta 2016, kdy dostal svolení hledat si nové angažmá.\n\nV červenci 2015 odešel ze Slavie na roční hostování s opcí do slovenského klubu FC Spartak Trnava. Vybral si dres s číslem 4. Na další spolupráci se Spartakem se v létě 2016 nedohodl.\n\nV červenci 2016 se vrátil ze Slavie do AS Trenčín. Zde pobyl sezónu 2017/18, v červenci 2017 se stal volným hráčem a mohl si hledat nový klub.\n\nV srpnu 2017 jej angažoval slovenský prvoligový klub FK Železiarne Podbrezová, který hledal posilu do středové řady.\n\nBaéz působil v mládežnických reprezentačních výběrech Argentiny.\n\n"}
{"id": "882557", "url": "https://cs.wikipedia.org/wiki?curid=882557", "title": "Iván Díaz", "text": "Iván Díaz\n\nIván Santiago Díaz (* 23. ledna 1993, San Fernando de la Buena Vista, Buenos Aires) je argentinský fotbalový záložník, od roku 2016 hráč klubu MŠK Žilina.\n\nSvou fotbalovou kariéru začal v argentinském klubu CA River Plate. Následně hrál v řeckém týmu Panathinaikos Atény. Od února 2012 působil v FK AS Trenčín, po svátcích se však na začátku roku 2013 v Trenčíně nehlásil. Vrátil se do River Plate.\n\nPoté působil v klubu Anorthosis Famagusta z Kypru. V březnu 2016 se objevil zpátky na Slovensku a posílil klub MŠK Žilina. V sezóně 2016/17 Fortuna ligy získal se Žilinou titul.\n\nByl členem argentinské reprezentace do 20 let.\n\n"}
{"id": "882562", "url": "https://cs.wikipedia.org/wiki?curid=882562", "title": "Fórum 50 %", "text": "Fórum 50 %\n\nFórum 50 % je české občanské sdružení a obecně prospěšná společnost. Vzniklo v roce 2004 v reakci na nevyrovnané zastoupení žen a mužů na všech úrovních rozhodování. Chce změnit politiku a společenské vnímání rolí žen a mužů ve veřejném životě, podporovat ženy ve vstupu do politiky a podporovat stávající političky ve výkonu jejich funkcí. Za cíl si klade paritní zastoupení na všech úrovních rozhodování, což považuje za základ pluralitní demokratické společnosti.\n\nFórum 50 % kritizuje nedostatečné zastoupení žen na všech úrovních politického života v ČR za nedostatečné, které podle něj ovlivňuje kvalitu demokracie a má dopad na vlastní fungování české společnosti. Jako doklad nerovnoprávné situace uvádí: „V roce 2009 klesl podíl českých europoslankyň v Evropském parlamentu na 18 %, v Poslanecké sněmovně PČR zasedá 22 % žen, v Senátu 18,5 % žen, situace není lepší ani na krajské (17,6 %) a obecní úrovni (celkový poměr žen je 26 %, ve statutárních městech pouze 22,8 %).“ Organizace nahlíží problém nevyrovnaného zastoupení žen a mužů v politice jako otázku narušení demokratických principů – rovné zastoupení mužů a žen považuje za základní podmínku demokracie, nikoli její možný důsledek.\n\nArgumenty Fóra 50 % pro vyrovnané zastoupení žen a mužů:\n\n\n\n\n\nVizí Fóra 50 % je společnost s vyrovnaným zastoupením žen a mužů ve veřejném životě. Svými aktivitami chce pomoci rozbít společenské genderové stereotypy, protože nedávají ženám rovné příležitosti v zapojení se do politického rozhodování.\n\nDlouhodobým cílem je překročení kritické hranice 30 %, které (jak dokazují výzkumy) je třeba dosáhnout, aby jakákoli skupina přestala být minoritou a byla schopna prosazovat své zájmy.\n\nVe střednědobém horizontu usiluje Fórum 50 % o zavedení vyrovnávacích opatření a začlenění tématu rovných příležitostí do programu alespoň 5 politických stran a dále o přijetí legislativních změn ve prospěch vyrovnaného zastoupení žen a mužů a to například prostřednictvím \"Koalice za vyrovnané zastoupení žen a mužů\". Chce usilovat o začlenění problematiky rovnosti žen a mužů do agendy samospráv prostřednictvím strategického dokumentu \"Evropská charta za rovnost žen a mužů na úrovni života ve městech a obcích\".\n\nKrátkodobé cíle směřují jednak k přijetí výše zmiňované Charty alespoň třemi českými obcemi a dále k vyhledávání a podpoře osobností, které by se staly nositelkami/nositeli tématu rovných příležitostí.\n\n\n\n\n"}
{"id": "882565", "url": "https://cs.wikipedia.org/wiki?curid=882565", "title": "Itálie na Letních olympijských hrách 1976", "text": "Itálie na Letních olympijských hrách 1976\n\nItálii na Letních olympijských hrách v roce 1976 reprezentovala výprava 210 sportovců (183 mužů a 27 žen) v 20 sportech.\n"}
{"id": "882566", "url": "https://cs.wikipedia.org/wiki?curid=882566", "title": "Laura Omloop", "text": "Laura Omloop\n\nLaura Omloop (* 18. května 1999), známa také jako Laura, je belgická zpěvačka která se účastnila Junior Eurovision Song Contest 2009 v Kyjevě s písní „Zo verliefd“ (při níž i jódlovala) a skončila na 4. místě, což je nejlepší umístění za Belgii v soutěžích Junior Eurovision Song Contest.\n"}
{"id": "882572", "url": "https://cs.wikipedia.org/wiki?curid=882572", "title": "František Zeibert", "text": "František Zeibert\n\nFrantišek Zeibert (30. září 1830, Třebíč – 12. května 1901, Brno) byl římskokatolický kněz a prelát, v letech 1891–1901 děkan brněnské kapituly, profesor církevních dějin a kanonického práva v brněnském alumnátě.\n\n\n"}
{"id": "882576", "url": "https://cs.wikipedia.org/wiki?curid=882576", "title": "Jan Tesánek", "text": "Jan Tesánek\n\nJoannes Tessanek, \"křtěný\" Jan Baltazar (29. prosince 1728 Brandýs nad Labem – 22. června 1788 Praha), byl katolický kněz, matematik, fyzik a astronom.\n\nVystudoval gymnázium a filozofickou fakultu v Praze. Nejdříve byl zastáncem aristotelovské filozofie, ale díky Steplingovu vlivu se seznámil s diferenciálním počtem, integrálním počtem a newtonovskou fyzikou, kterou se později zabýval ve svých dílech komentujících Newtonova Principia. V roce 1745 vstoupil do jezuitského řádu. Získal doktorát z teologie a byl vysvěcen na kněze. Stal se profesorem fyziky na pražské univerzitě. Dva roky musel pobývat v Olomouci, kde se stal ředitelem teologického konviktu a učitelem matematiky. Poté se opět vrátil zpět do Prahy, kde byl po smrti J. Steplinga jmenován ředitelem matematicko-fyzikálních studií. V rodině nebyl jediným, kdo by se zabýval přírodními vědami. Jeho bratr Franciscus (1730–?) sepsal učebnici fyziky pro Filozofickou fakultu v Olomouci, na které také vyučoval řadu předmětů.\n\nBěhem života si dopisoval s J. L. Langrangem a J. III. Bernoullim. Mezi jeho žáky v oboru vyšší matematiky patřil F. J. Gerstner, který se pak o něj na sklonku života staral. Na univerzitě mohl působit i po zrušení jezuitského řádu, podobně jako jeho učitel Stepling. Byl jedním z prvních členů Učené společnosti. Jeho znalost matematiky a fyziky mu přinesla označení český Newton .\nTesánkovo jméno bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\nExperimentální činností se nikdy nezabýval, hodně se zajímal o výpočty planetárních drah. Ve svých pracích se i mimo jiné věnoval řešení některých vybraných problémů z Newtonových Principií. Jako příklad lze uvést problém pohybu hmotného bodu, který se snažil rozpracovat pro pohyb na ploše tvaru rotačního paraboloidu, elipsoidu apod. speciálních těles. Své komentáře a výklady Newtonových Principií začal publikovat v polovině šedesátých let 18. století a pokračoval ve studiu Newtonova stěžejního díla až do své smrti. Tesánkova vydaná pojednání se nezabývala kompletním Newtonovým dílem, pouze pohybovými zákony.\n\nVe svých pracích se odkazoval na díla a myšlenky Eulera a d'Alemberta. Spojoval je zájem o pojem limita, který pak využívali k definování základních pojmů diferenciálního a integrálního počtu. Pojem limity Tesánek vymezuje takto: Veličina \"A\" je limitou (limes) veličiny \"B\", jestliže veličina \"B\" se blíží k veličině \"A\" více než je libovolná daná diference, aniž však veličinu \"A\" překročí.\nDále se zabýval prvočísly a řešením Pellovy rovnice. Matematiku rozvíjel s ohledem na řešení problémů v astronomii a fyzice.\n\nDíky němu byly na pražské univerzitě zavedeny pravidelné speciální přednášky z vyšší matematiky. Potýkaly se bohužel dvěma problémy, kterými byly nedostatek posluchačů, ustálený, neměnný obsah apod. od začátku šedesátých let 18. století. Po jeho smrti se profesorem vyšší matematiky stal F. J. Gerstner.\n\n"}
{"id": "882580", "url": "https://cs.wikipedia.org/wiki?curid=882580", "title": "Květoslava Burešová", "text": "Květoslava Burešová\n\nKvětoslava Burešová (1933, Nepomuky u Staré Říše – 20. července 2008, Třebíč), byla významná česká ekopedagožka. Po celou kariéru působila jako učitelka, krom ochrany přírody vyučovala tělocvik, pozemkové práce a přírodopis. Je známa jako propagátorka školních zahrad. Byla činnou sokolkou a evangeličkou, podílela se na životě farního sboru Českobratrské církve evangelické v Třebíči.\n\nV letech 1950–1953 vystudovala Pedagogický institut v Jihlavě. Mezi roky 1953 a 1956 učila na odborném učilišti v Trutnově, v letech 1957–1960 působila jako metodička tělesné výchovy. Od roku 1961 učila 33 let na Základní škole v Kněžicích, kde bydlela od roku 1956 do roku 1996 s manželem Vladislavem.\n\nAč začínala jako tělocvikářka, přes Hnutí Brontosaurus se dostala k ekologické výchově. Propagovala využití školních zahrad pro ekologickou výchovu a pro všechny vyučovací předměty. V roce 1995 uspořádala první celorepublikový seminář na toto téma, později zavedla tradici tzv. „Toulavých autobusů“ po školních zahradách. Toto své životní téma završila rozsáhlou kolektivní publikací – manuálem \"Učíme se v zahradě\".\n\nSpolečně s manželem založili a vedli od roku 1973 oddíl Mladých ochránců přírody, později Stanici mladých přírodovědců při Lesní správě Jihlava. V roce 1988 zde založili i ZO ČSOP Kněžice, jejíž byla Květoslava Burešová dlouholetou předsedkyní. Nedaleko odsud v Nové Brtnici založila v roce 1990 Středisko ekologické výchovy Chaloupky. Až do své smrti zde působila jako programová ředitelka a metodička ekologické výchovy.\n\nV roce 1997 obdržela cenu Rezekvítku za celoživotní přínos ekologické výchově \"Nestor ekologické výchovy\", v roce 1999 Cenu ministra školství, mládeže a tělovýchovy. V roce 2004 jí byla udělena Cena ministra životního prostředí.\n\nJejím mottem bylo: „Řekni mi a zapomenu, ukaž mi a budu si pamatovat, nech mě udělat a budu si pamatovat na celý život.“\n\n"}
{"id": "882583", "url": "https://cs.wikipedia.org/wiki?curid=882583", "title": "Hugo Riemann", "text": "Hugo Riemann\n\nKarl Wilhelm Julius Hugo Riemann (18. července 1849, Velká Melra u Sondershausenu (Durynsko)–10. července 1919, Lipsko) byl německý hudební teoretik, historik, pedagog, lexikograf a skladatel. Jeho zřejmě nejznámější dílo, \"Riemann Musiklexikon\" (Riemannův hudební slovník), je dodnes uznávanou standardní prací hudební teorie a hudebních dějin.\n\nRiemann získal teoretické vzdělání u Frankenbergeru, studoval klavírní hru u Barthela a Ratzenbergera, studoval právo a konečně také filosofii a historii v Berlíně a Tübingenu. Poté, co prošel boji prusko-francouzské války, rozhodl se zasvětit svůj život hudbě. Studoval na konzervatoři v Lipsku. Poté odešel na několik let do Bielefeldu jako učitel a dirigent, ale v roce 1878 se vrátil na universitu do Lipska jako \"Privatdozent\".\n\nJelikož se Riemannovi vytoužený vstup na konzervatoř nezdařil, odešel v roce 1880 do Brombergu a v letech 1881–90 vyučoval hře na klavír a teorii na hamburské konzervatoři. Po krátké době na sondershausenské konzervatoři získal místo na konzervatoři ve Wiesbadenu (1890-95), ale nakonec se roku 1895 vrátil zpět na lipskou univerzitu jako vyučující. V roce 1901 byl jmenován profesorem. \n\nVedle své práce učitele, lektora a skladatele výukových skladeb, si Riemann získal světové uznání také za hudební literaturu. Mezi nejznámější práce patří jeho \"Musik-Lexikon\" (1882; 5. vyd. 1899), kompletní slovník hudby a hudebníků, \"Handbuch der Harmonielehre\", práce o studiu hudební harmonie a \"Lehrbuch des Contrapunkts\", podobná práce o kontrapunktu. Jeden z jeho vynálezů, tzv. \"Tonnetz\" (Tónová síť), je předchůdcem moderní představy tónového systému, a stal se zároveň základním analytickým nástrojem současné neo-Riemannovské teorie.\n"}
{"id": "882596", "url": "https://cs.wikipedia.org/wiki?curid=882596", "title": "Fanendo Adi", "text": "Fanendo Adi\n\nFanendo Adi (* 10. října 1990, Lagos) je fotbalový útočník z Nigérie, který v současnosti hraje v klubu Portland Timbers v americké Major League Soccer. Na klubové úrovni působil na Slovensku, Ukrajině, v Dánsku a USA.\n\nS fotbalem začal v Nigérii v týmu Lagos Islanders, poté hrál za Union Bank.\n\nJeště v mládežnickém věku odešel do Evropy do slovenského klubu FK AS Trenčín.\n\nV roce 2011 přestoupil z Trenčína do klubu FK Metalurh Doněck, odkud později hostoval v Dynamu Kyjev. Na Ukrajině hrál i za tým SK Tavrija Simferopol. Ani v jednom z těchto klubů se však výrazněji neprosadil.\n\nNa podzim 2012 se vrátil z Ukrajiny jako volný hráč zpět do AS Trenčín. V jeho dresu vstřelil 13. července 2013 první hattrick Corgoň ligy 2013/14 (1. kolo) proti FC Nitra.\n\nV domácí odvetě druhého předkola Evropské ligy 2013/14 25. července 2013 otevřel skóre proti hostujícímu švédskému celku IFK Göteborg a následně přidal i druhý gól. AS Trenčín vyhrál 2:1 a postoupil do 3. předkola, neboť první zápas v Göteborgu skončil bezbrankovou remízou. V odvetě třetího předkola Evropské ligy 8. srpna 2013 se jednou brankou podílel na remíze 2:2 proti rumunskému týmu FC Astra Giurgiu, Trenčín po porážce 1:3 z prvního utkání doma ze soutěže vypadl. 11. srpna 2013 vstřelil v Corgoň lize další hattrick při výhře 6:0 nad DAC 1904 Dunajská Streda, tento zápas však figuroval mezi výsledkově zmanipulovanými v sázkařské kauze, která se v Corgoň lize objevila v září 2013.\n\nDánský klub FC Kodaň, účastník Ligy mistrů 2013/14, oznámil 17. srpna 2013, že podepsal s Adim čtyřletou smlouvu. Fanendo dostal v klubu dres s číslem 12. Hned při svém ligovém debutu 25. srpna proti Vestsjaellandu skóroval, v 6. minutě vstřelil úvodní gól zápasu. Nebyl vítězný, neboť hostující tým srovnal na konečných 1:1. Postupně však začal hrát čím dál méně.\n\nV květnu 2014 se stal posilou amerického klubu Portland Timbers hrajícího soutěž Major League Soccer. Odešel na hostování s opcí. 23. června 2014 do Portlandu přestoupil a stal se pevnou součástí týmu.\n\n"}
{"id": "882598", "url": "https://cs.wikipedia.org/wiki?curid=882598", "title": "Tetra kosočtverečná", "text": "Tetra kosočtverečná\n\nTetra kosočtverečná (\"Hyphessobrycon anisitsi\") je sladkovodní rybka, tvarem podobná tetře měděné (\"Hasemania nana\")\nTělo této ryby je poměrně protáhlé, mírně ze stran zploštělé. Zbarvení je třpytivé stříbřitě lesklé, hřbet olivově nahnědlý. Za skřelemi je poněkud málo zřetelná tmavší příčná směrem k břichu se zužující skvrna. Od středu těla se táhne po celé délce trupu modro šedočerný proužek, který se při dopadu světla stříbřitě leskne. Směrem k ocasu pruh tmavne a přechází až do černé a končí na kořeni ocasní ploutvičky v černé kosočtverečné žlutě lemované skvrně. Ploutve této tretry jsou u kořene oranžově červené, zejména řitní a ocasní. Hřbetní vč. tukové ploutvičky a břišní a prsní jsou poněkud světlejší. Okraje všech pak většinou čiré, hřbetní a řitní ploutve jsou bíle zakončené. Horní čtvrtina oční duhovky je červeně zářivá, zbytek pak olivově třpytivý. Tlamka je jemně ozubená. Dospělí jedinci dosahují délky až 80 mm.\nPochází z Jižní Ameriky a přirozenými lokalitami výskytu jsou povodí řek La Plata (\"odtud české synonymum – t. laplatská\") v okolí Buenos Aires (Argentina) a řeky Uruguay na území Uruguaye a dále povodí řeky Paraná na území Paraguaye a Brazílie\nPro chov je vhodná střední až velká nádrž minimálně by měla mít objem 60 litrů a být s dostatkem i plovoucích rostlin. Voda normální - je nenáročná na vodu, nutno však akvárium udržovat v čistotě.\n\nJedná se o rybku vhodnou do společenských nádrží. Nemá ráda příliš teplou vodu, takže u chovných párů je optimální teplota vody max. do 22 °C. Je to rybka velmi čilá, neustále v pohybu a oživuje nádrž. Jsou to rybky skupinové, neztratí se ani v menším množství. Při chovu v menších počtech se však vůči ostatním rybkám může projevovat částečné agresivní chování, občas je může prohánět a okusovat jim ploutvičky. Rybky je proto lépe chovat v početnějším hejnu. Určitým rizikem u této rybky je, že při nedostatku potravy začne okusovat měkké části akvarijních rostlin a to až ke kořenům. Rybce nevadí pozvolné poklesy teploty vody, dobře snáší i teploty pod 20 °C. Pohybuje se v celé šíři středního pásma nádrže. Její barvy nejvíce vyniknou v akváriích s tmavým pozadím a nad tmavým dnem.\n\nJako většina tetrovitých je všežravec - potravou jsou nitěnky, roupice, pakomáří larvy a tzv. patentky, (perloočky, dafnie, buchanky), a to živé nebo i mražené, apod. a suché vločkové krmivo. Krmit je lépe méně, ale častěji, potrava by měla být pestrá. Má hodně ráda jemnolisté rostliny. Rostlinná složka v potravě je velice důležitá. Pravidelnou součástí by tedy mělo být i rostlinné krmivo, jako např. špenát (protlak), sekaný hlávkový salát, apod.\nPro odchov volíme menší střední velikosti. Voda normální, odstátá, s teplotou cca 24 °C s jemnolistými rostlinami. Teplotu oproti chovné nádrži zvedneme o 2-3 °C. Vybraný pár tím iniciujeme. Ryby se vytírají v menších hejnech netvoři pouze páry, na jednu samičku nasazujeme min. dva samečky. Rybky jsou velmi plodné a výtěry dosahují až počtu 1000 jiker. Rybky se vytírají i do jemnolistých rostlin, na dno vytíračky se doporučuje vytírací rošt nebo např. velkooká síťka natažená na nosnou konstrukci, apod. Žádné místo by nemělo zůstat volné, neboť rybky ihned požírají svoje jikry, proto je neprodleně po vytření odlovíme.\n\nPotěr se líhne za dva dny. Poté leží na dně nebo listech rostlin a do 3-5 dnů tráví vaječný žloutek. Za dalších 6-7 dní se rozplave a začíná přijímat jemnou živou potravu (krmí se mikrami a jednobuněčnými živočichy, např. trepkami) - plave již horizontálně. Velikost krmiva u rozplaveného potěru nám určuje velikost očí. Pokud by byl krmen po dobu několika prvních měsíců pouze nálevníky, uhyne hlady. Trepkou nebo viřníky se krmí první týdny dle druhu. Poté žábronožkou a planktonem. Při krmení umělým krmivem jsou vždy ztráty úhynem větší a potěr roste nestejnoměrně.\n\nPotěr je v prvních týdnech poněkud choulostivý na přelovování, proto se doporučuje častá, ale jen částečná výměna vody. Podmínkou úspěšného odchovu u veškerého potěru je úzkostlivá čistota a časté odkalování vody po každém krmení. K doplňování vody je lépe použít vodu z chovného akvária, nebo starou odstátou a převařenou, nikdy ne čerstvou vodovodní. Pokud je potěru hodně je vhodné ho po několika týdnech přelít do větší nádrže, případně použít dvě nebo i více odchovných nádrží, kde se udrží snadněji čistota vody.\n\n"}
{"id": "882601", "url": "https://cs.wikipedia.org/wiki?curid=882601", "title": "Kux", "text": "Kux\n\nKux nebo také kuks bývalo dřívější označení podílu na jmění těžařské společnosti. Později jeho roli převzaly klasické akcie.\n\nŠlo o cenný papír, který zaručoval podíl na výnosu těžby a jehož majitel byl jako spolutěžař zapsán v těžařské knize u příslušného báňského úřadu. Od množství kuxů se odvíjela míra vlivu na chod celé společnosti, platilo však, že celá těžařská společnost mohla být rozdělena maximálně na 128 kuxů a každý z nich nejvýše na 100 dílů. Podle obecné právní úpravy patřila jeho koupě k tzv. \"odvážným smlouvám\", neboť samotný podíl budoucí výnos na daném důlním díle nezaručoval. Prodejce kuxu ručil jen za jeho pravost.\n"}
{"id": "882608", "url": "https://cs.wikipedia.org/wiki?curid=882608", "title": "Arcyz", "text": "Arcyz\n\nArcyz ( , , – \"Arciz\", ) je město v Oděské oblasti na Ukrajině. Leží na soutoku Čahy a Kohylnyka zhruba 113 kilometrů na jihozápad od Oděsy v historické oblasti Besarábie. V roce 2004 žilo v Arcyzu zhruba šestnáct tisíc obyvatel.\n\nObec byla založena v roce 1816 německými osadníky, kteří přišli z Polska. Pojmenována byla podle bitvy u Arcis-sur-Aube.\n\nDo roku 1918 byla součástí Ruského impéria. Mezi světovými válkami byla součástí Velkého Rumunska a od roku 1940 na základě paktu Ribbentrop-Molotov součástí Sovětského svazu.\n\nOd roku 1963 je Arcyz městem.\n"}
{"id": "882615", "url": "https://cs.wikipedia.org/wiki?curid=882615", "title": "Mari Silje Samuelsen", "text": "Mari Silje Samuelsen\n\nMari Silje Samuelsen (* 21. prosince 1984 Hamar) je norská klasická houslistka.\n\nSpolu se svým bratrem Haakonem vyrůstala v Hamar, jen kousek od Osla, obklopena přírodou. Byla žákyní Arve Tellefsena od 3 let. Od 14 let studovala na Hudebním ústavu Barratt-Due u profesora Stephan Barratt-Due. Později postgraduálně studovala v Curychu u ruského profesora Zakhara Brona. Vystupovala s norskými a zahraničními orchestry a doprovázela jiné vynikající hudebníky. Hraje na housle Guadagnini Turín 1773.\n\nSpolu se svým bratrem Haakonem obdržela v roce 2006 cenu kultury kraje Hedmark a několik opakovaných stipendií.\n\n"}
{"id": "882616", "url": "https://cs.wikipedia.org/wiki?curid=882616", "title": "Itálie na Letních olympijských hrách 1972", "text": "Itálie na Letních olympijských hrách 1972\n\nItálii na Letních olympijských hrách v roce 1972 reprezentovala výprava 224 sportovců (197 mužů a 27 žen) v 19 sportech.\n"}
{"id": "882617", "url": "https://cs.wikipedia.org/wiki?curid=882617", "title": "Teorie poslušnosti", "text": "Teorie poslušnosti\n\nAmerický sociální a experimentální psycholog Stanley Milgram přišel v roce 1973 s teorií, která vysvětluje, proč jsou nezávisle uvažující jedinci schopni uposlechnout druhé, a tak jednat proti vlastnímu přesvědčení. Podle Milgrama existují dva stavy mysli a to \"autonomní a zástupný stav\". Během autonomního stavu člověk jedná podle vlastních ideálů, hodnot a svědomí. U většiny lidí převažují spíše pozitivní vlastnosti. Zástupný stav přichází v momentě, kdy má člověk uposlechnout. V tuto chvíli jsou jeho vlastní hodnoty, vlastnosti a ideály potlačeny. Necítí odpovědnost za své činy, pouze uposlechl autoritu. Zástupný stav je často viděn v armádě, kde vojáci musejí poslouchat rozkazy bez rozmyslu. Například v Norimberských procesech bylo při vynášení rozsudků přihlídnuto k odůvodnění vlastního jednání: „Plnil jsem pouze rozkazy.“\n\nPodle psychologa je hlavní funkcí zástupného stavu předcházení sociálním konfliktům a udržení autority. Člověk je již od dětství naučen poslouchat autoritu (rodiče, učitelé). Neuposlechnout je složitější než upustit od svého názoru. \n\nSvé domněnky ohledně vlivu autority doložil pomocí Milgramova experimentu, kde jeden dobrovolník byl označen za žáka a druhý za učitele. Učitel trestal žáka za špatné odpovědi stále se zvyšujícími elektrickými šoky. Autoritou zde byl experimentátor, který pobízel učitele k pokračování větami: Musíte pokračovat., Nemáte jinou volbu. Trestaný žák postupem času ječel bolestí, až nakonec utichl. I tak někteří učitelé pokračovali, dokonce 65% z nich experiment dokončilo. U učitelů, kteří neuposlechli, během odmítnutí narostla tenze, která hned potom klesla, a uklidnili se. \n\n"}
{"id": "882618", "url": "https://cs.wikipedia.org/wiki?curid=882618", "title": "Sebepercepce", "text": "Sebepercepce\n\nTeorii sebepercepce vytvořil v roce 1967 americký sociální psycholog Daryl J. Bem. Sebepercepce je důležitou součástí lidského sebepojetí, tedy chápání sama sebe. Podle této teorie znalosti a informace o sobě získáváme stejným způsobem jako o ostatních lidech. Pozorujeme vlastní chování a naše reakce na různé podměty. Dále si interpretujeme naše jednání stejně jako jednání druhých. \n\nÚčastníci výzkumu byli nejdříve tázáni na jednoduché osobní otázky. Jejich rozhovor byl nahráván na diktafon. V instrukcích stálo, že když bude diktafon svítit oranžově, mají odpovídat pravdivě, při zelené barvě mají lhát. Dotazovaný se tedy naučil, že může věřit svým výrokům, pokud svítí oranžová, ale nikoli při barvě zelené. Takto došlo k lehké manipulaci s vlastní důvěryhodností. Druhým úkolem bylo označit různé karikatury za velmi zábavné či velmi nezábavné. Dotazování proběhlo znovu s diktafonem, ale barva světla neměla být zohledňována. Všechny zkoumané karikatury byly předem prozkoumány a označeny za neutrální, aby neovlivnily výsledek výzkumu. Přesně, jak hypotéza sebepercepce předpovídala, tak jedinci, co označili karikaturu za velmi zábavnou pod vlivem oranžového tedy pravdivého světla, tak ji vnímali i po skončení dotazování jako zábavnější, než ti, kteří ji tak označili pod vlivem zeleného - lživého světla. \n\n"}
{"id": "882622", "url": "https://cs.wikipedia.org/wiki?curid=882622", "title": "Ramón Rodríguez da Silva", "text": "Ramón Rodríguez da Silva\n\nRamón Rodríguez da Silva (* 22. srpna 1990, Ipiaú) je brazilský fotbalový obránce, v současnosti působí v dánském klubu FC Nordsjælland.\n\nMezi jeho kluby, kde působil, patří: Esporte Clube Bahia, AZ Alkmaar, Itabuna Esporte Clube, FK AS Trenčín, FC Nordsjælland.\n\nS Trenčínem se představil v Evropské lize UEFA 2014/15. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double.\n\nV srpnu 2015 přestoupil do dánského klubu FC Nordsjælland.\n\n"}
{"id": "882623", "url": "https://cs.wikipedia.org/wiki?curid=882623", "title": "Jacopo della Quercia", "text": "Jacopo della Quercia\n\nJacopo della Quercia (1364/74 – 20. října 1438), vlastním jménem Jacopo di Pietro d'Angelo di Guarnieri, někdy také nazývaný Jacopo della Fonte, byl italský renesanční sochař pocházející z okolí Sieny. Byl současníkem Brunelleschiho, Lorenza Ghibertiho a Donatella. Bývá považován za předchůdce Michelangela.\n\nJacopo di Pietro d'Angelo se narodil někdy v roce 1364 nebo 1374 (některé zdroje uvádějí i 1371) v městečku Quercia Grossa do rodiny zlatníka Piera d'Angela di Guarnieri. Právě od rodného města získal přízvisko della Quercia. Jeho otec mu poskytl vzdělání ve svém řemesle a naučil ho základům sochařské kompozice. Bratr Priamo (1438 – 1467) byl malířem.\n\nV roce 1401 pobýval della Quercia ve Florencii, kde se v témže roce zúčastnil soutěže na sochařskou výzdobu dveří florentského baptisteria San Giovanni. Této soutěže se účastnilo dalších šest významných sochařů, vítězem se nakonec stal Lorenzo Ghiberti. Querciův soutěžní projekt se však nedochoval.\n\nKolem roku 1408 pobýval della Quercia nějakou dobu ve Ferraře, dále ale také v Miláně, Veroně či Benátkách a ke konci života střídavě žil v Sieně a Bologni. Ve správě Sieny zastával řadu významných funkcí. Roku 1420 byl zvolen jedním z priorů, kterým byl až do roku 1435. V únoru 1435 byl pak vybrán do čela stavební hutě dómu a povýšen do rytířského stavu.\n\nJacopo della Quercia zemřel 20. října 1438 v Sieně a je zde pochován v křížové chodbě kostela Sant´ Agostino. Jacopo della Quercia byl jedním z umělců, které zařadil Giorgio Vasari do svého díla Životy nejvýznačnějších malířů, sochařů a architektů.\n\nSvou první sochařskou zakázku získal Jacopo della Quercia již ve svých šestnácti letech. Jednalo se o jezdeckou sochu pro pomník Giovanniho d'Azza d'Ubaldiniho, kterou zpracoval ve dřevě (pro Sienský dóm, dílo nedochováno).\n\nBrzy po dokončení zakázky odchází ze Sieny a roku 1401 je doložen ve Florencii, roku 1403 ve Ferraře, kde vytvořil mramorovou sochu Madony pro kapli \"Silvestri\" ve Ferrarské katedrále (od kaple bylo odvozeno i madonino přízvisko – \"Madona Silvestri\") a poté v Lucce, kde vytvořil \"náhrobek Ilarie del Carretto\" (zemřela roku 1405). Ilarie del Carretto byla ženou městského pána Paola Guigniho a její náhrobek od Jacopa, vytvořený kolem roku 1406, byl určený pro kostel San Martino. Na podstavci náhrobku se nacházejí putti z mramoru nesoucí girlandy a na sarkofágu podobizna samotné Ilarie del Carretto.\n\nV lednu 1409 uzavřel první smlouvu na fontánu Gaia, pro sienské náměstí Piazza del Campo. Podle této smlouvy měla být provedena do dvou let za odměnu 2000 zlatých florénů. Podoba smlouvy však byla několikrát upravována. Kvůli dalším zakázkám Jacopo začal pracovat až v roce 1414 a fontána byla dokončena roku 1419. Fonte Gaia měla stát na místě původní pohanské sochy Venuše, která byla stržena a zničena jako symbol moru. Fontána byla vytesána z bílého mramoru a byla zasvěcena Panně Marii, jejíž postava držící malého Ježíška se nacházela uprostřed. Panna Maria byla ze stran adorována světci a obklopena různými chrliči, které měly zvířecí podobu. Původní fontána byla nahrazena kopií z let 1856 – 1866 a dochované sochy originálu se nachází v Palazzo Publico v Sieně.\n\nRoku 1421 Jacopo della Quercia vytvořil \"Zvěstování\", složené ze dvou polychromovaných soch Panny a archanděla Gabriela, určené pro San Gimignano. Polychromování však bylo dokončeno jinými autory (například Martinem di Bartolomeem). Propracovanost Zvěstování rovnající se kvalitě jeho mramorových prací dokazuje i jeho řezbářské dovednosti. Řadu autorů tato skutečnost vedla k připisování dalších děl Jacopovi, avšak většinou se jednalo o díla jeho dílny.\n\nV roce 1425 přijal zásadní nabídku na výzdobu hlavního portálu (Porta Magna) kostela San Petronio v Bologni. Na portálu pracoval až do své smrti roku 1438 a nachází se zde basreliéfy s výjevy ze Stvoření. Michelangelo, který roku 1494 navštívil Bolognu, přiznal, že jeho malby v Sixtinské kapli vycházely právě z těchto reliéfů.\n\nV letech 1427 – 1430 se podílel na výzdobě křtitelnice pro sienské baptisterium. Toto dílo představuje jedno z komplexních děl rané renesance, vytvořené řadou umělců. Původně měl Quercia dodat také dva reliéfy, z nichž dokončil pouze jeden – \"Zvěstování o narození Jana Křtitele Zachariášovi\". Po vzoru Donatella zde činí okolostojící lid bezprostředním účastníkem výjevu.\n\n\n\n"}
{"id": "882624", "url": "https://cs.wikipedia.org/wiki?curid=882624", "title": "Špinar", "text": "Špinar\n\nŠpinar je české příjmení, mezi jehož nositele patří:\n\n"}
{"id": "882630", "url": "https://cs.wikipedia.org/wiki?curid=882630", "title": "William Alves de Oliveira", "text": "William Alves de Oliveira\n\nWilliam Alves de Oliveira [vilijem alveš de olivejra] známý též pouze jako William nebo Willian (* 7. prosince 1991, Juiz de Fora, Brazílie) je brazilský fotbalový útočník, od léta 2016 hráč klubu GD Chaves.\n\nSvou fotbalovou kariéru začal v Friburguense. V roce 2010 přestoupil do Botafoga, kde nejprve nastupoval za mládež a posléze za první mužstvo. V zimním přestupovém období sezony 2012/13 zamířil na své první zahraniční angažmá do slovenského FK AS Trenčín, kde podepsal smlouvu na tři a půl roku. Zde jej vedl trenér Adrián Guľa.\n\nV lednu 2014 se domluvil na tříletém kontraktu s klubem MŠK Žilina, kde se opět setkal s trenérem Guľou. V roce 2014 nehrával pravidelně v základní sestavě, plnil spíše roli střídajícího hráče.\nV odvetě 3. předkola Evropské ligy 2015/16 přispěl v infarktovém závěru gólem v poslední sekundě minutového prodloužení na hřišti ukrajinského celku FK Vorskla Poltava k postupu do 4. předkola. První zápas v Žilině skončil výhrou domácího týmu 2:0. V odvetě Žilina nabrala třígólové manko na 0:3 a nutně potřebovala vstřelit gól, který by byl rozdílový. Podařilo se to právě Williamovi v poslední sekundě prodloužení, které ukrajinský komentátor již nahlas v televizním přenosu odpočítával v očekávání postupu Vorskly. K této příležitosti se začalo ve fanshopu prodávat i tričko ve žlutozelených žilinských barvách s textem \"Pjať, čotire, tri, dvje... WILLIAM!\"\nV prvním utkání 4. předkola proti baskickému klubu ze Španělska Athletic Bilbao přispěl taktéž jako střídající hráč k vítězství svého týmu 3:2, a to dvěma góly, přičemž druhý z nich vstřelil opět v nastaveném čase.\n\nV lednu 2016 přestoupil ze Žiliny do tureckého klubu Kayserispor. Vydržel zde pouhý půlrok. V létě 2016 posílil portugalský prvoligový klub GD Chaves.\n\nNa Slovensku si našel přítelkyni Lucii.\n\n"}
{"id": "882635", "url": "https://cs.wikipedia.org/wiki?curid=882635", "title": "Geomikrobiologie", "text": "Geomikrobiologie\n\nGeomikrobiologie je kombinací geologie a mikrobiologie. Geomikrobiologii zajímá role mikrobů a mikrobních procesů v geologických a geochemických procesech a naopak. Geomikrobiologie je velmi důležitá při vypořádání se s mikroorganismy v podzemních vodách a veřejných zásobách pitné vody.\n\nDalší oblastí studia geomikrobiologie je studium extrémofilních organismů (mikroorganismy přežívající v prostředí, které je normálně považováno za nehostinné. Mezi takováto prostředí mohou patřit velmi horká prostředí (horké prameny, nebo černí kuřáci na dnech oceánů), extrémně slaná prostředí, nebo dokonce vesmírné prostředí, jako jsou půdy Marsu, nebo komety.\n\nNedávná pozorování a výzkum v super slaných lagunách v Brazílii a Austrálii ukázaly, že anaerobní, slanost snižující organismy mohou být přímo spojeny s výrobou dolomitu. Toto naznačuje, že střídání a nahrazení vápencových sedimentů dolomitizací ve starých kamenech mohlo být z části zaviněno předky těchto anaerobních bakterií.\n\nNěkteré bakterie používají ionty kovů jako zdroj energie. Konvertují (nebo chemicky redukují) rozpuštěné ionty kovů z jednoho elektrického stavu do druhého. Tato redukce uvolňuje energii pro tuto bakterii a jako vedlejší produkt slouží ke koncentraci kovů, které se nakonec stanou \"ložisky\". Věří se, že některé železo, uran a dokonce zlatá ruda byly zformovány jako výsledek činnosti mikrobů.\n\nMikroby jsou studovány a používány pro degradaci znečištění z organických a dokonce i nukleárních odpadů (\"Deinococcus radiodurans\") a k asistenci při čištění životního prostředí.(Každopádně by mělo být řečeno, že mikroorganismy nemohou snížit celkovou radioaktivitu nukleárního odpadu.)\n\n"}
{"id": "882638", "url": "https://cs.wikipedia.org/wiki?curid=882638", "title": "Dynamická geologie", "text": "Dynamická geologie\n\nDynamická geologie je vědní obor, zabývající se dynamickými změnami zemské kůry na povrchu i pod ním a zkoumá jejich příčiny a důsledky. Věnuje se studiu endogenních a exogenních geologických procesů, ale studium některých z nich se vyvinul do nezávislých větví geologie (tektonika, vulkanologie, seismologie, geomorfologie a další). Průkopníky této vědy byly práce C. Lyella, E. Suesse a dalších\n- zabývá se ději pod povrchem, které mohou mít efekt na povrchu (vulkanická činnost, zemětřesení apod.). Tyto jevy jednotlivě zkoumají specializované obory jako vulkanologie, či seismologie. Tyto jevy berou energii pro svůj průběh ze zemského jádra a obecně se dá říci, že zvyšují členitost zemského povrchu. Příklady viz obrázky pod testem.\n\n- zabývá se jevy, které probíhají na zemském povrchu a berou si ke své činnosti energii z jiných zdrojů, než je zemské jádro (př. sluneční záření). Tyto jevy obecně snižují členitost zemského povrchu. Jedná se například o působení teplotních rozdílů, činnost vody (koryta řek, krasové jevy apod.), ledovců, nebo větru (zvětrávání skal apod.). Příklady viz obrázky pod testem.\n\n"}
{"id": "882639", "url": "https://cs.wikipedia.org/wiki?curid=882639", "title": "Věra Veselá", "text": "Věra Veselá\n\nVěra Veselá je česká choreografka, profesorka tance a pohybové výchovy na Pražské konzervatoři, umělecká vedoucí a zakladatelka souboru Pop Balet, známého též jako Pop Balet Věry Veselé.\n\nPo maturitě na Střední zdravotní škole v oboru rehabilitace nastoupila Věra Veselá na rehabilitační kliniku prof. Jandy v Praze na Vinohradech, kde se seznámila s moderní naukou o pohybu. Během pobytu v Praze poznala tehdy novou formu cvičení na hudbu, která byla později známá jako jazzgymnastika. Po roce na klinice přichází do Chrudimi, kde spolu se svým manželem, primářem rehabilitačního oddělení v nemocnici, propaguje nové formy masového cvičení v prevenci civilizačních nemocí. Vede kurzy jazzgymnastiky, které se rychle rozšiřují, a z pohybově nadaných absolventek zakládá svůj první taneční soubor. Ohlas u diváků i úspěchy v regionálních tanečních soutěží vedly k tomu, že v roce 1977 na podzim zakládá nový taneční soubor – Chrudimské taneční studio, do kterého přijímá mladé zájemce o tanec. Znalosti z rehabilitační praxe, vlastní choreografické cítění a systematická a racionální pohybová a taneční průprava mladých tanečníků byly příčinou úspěchů.\n\nRok po založení soubor získává cenu na Národní přehlídce v předtančení a v letech 1980, 81 a 82 i hlavní ceny na Festivalu tance v Ústí nad Labem. V této době Věra publikuje vlastní metodiku pohybové průpravy pro cvičitelky a působí jako lektorka tance a pohybové výchovy na festivalu Mladá píseň v Jihlavě. V roce 1981 absolvuje v oboru moderního scénického tance na Středočeské konzervatoři. V roce 1983 její soubor zazářil v televizním pořadu Dva z jednoho města z Pardubic v režii Jaromíra Vašty a v následujících dvou letech Věra Veselá se stává „dvorní“ choreografkou v jeho zábavních pořadech. Spolupracovala i s dalšími režiséry a scenáristy, dojíždí i do Ostravy a choreografuje zábavné pořady a dětský muzikál s režisérem Zdeňkem Havlíčkem. Na podzim roku 1983 uvádí v divadle v Chrudimi československou premiéru taneční koláže Abeceda vytvořené na verše Vítězslava Nezvala a hudbu Jindřicha Brabce. Úspěchy a publicita s nimi spojená byly příčinou zášti tehdejších mocných orgánů a po sérii likvidačních opatření ze strany odborových (ROH) a především stranických (OV KSČ) orgánů byla Věra Veselá s rodinou nucena odejít z Chrudimi do Prahy. Soubor ji následoval a po čase profesionalizoval jako Pop Balet Věry Veselé.\nOd roku 1990 působí jako profesorka tance a pohybové výchovy na oddělení populární hudby a později i na hereckém oddělení Pražské konzervatoře.\n\n"}
{"id": "882643", "url": "https://cs.wikipedia.org/wiki?curid=882643", "title": "Itálie na Letních olympijských hrách 1968", "text": "Itálie na Letních olympijských hrách 1968\n\nItálii na Letních olympijských hrách v roce 1968 reprezentovala výprava 167 sportovců (152 mužů a 15 žen) v 17 sportech.\n"}
{"id": "882644", "url": "https://cs.wikipedia.org/wiki?curid=882644", "title": "Ahmad Suradji", "text": "Ahmad Suradji\n\nAhmad Suradji (10. ledna 1949 – 10. července 2008), také známý jako \"„Dukun AS“\" , \"„Nasib Kelewang“\" nebo \"„Datuk Maringgi“\", byl indonéský sériový vrah, který mezi lety 1986 a 1997 zavraždil nejméně 42 žen a dívek a byl za to popraven. Je stále považovaný za nejhoršího sériového vraha Indonésie.\n\nAhmad Suradji byl farmář a populární léčitel, který žil se svými třemi manželkami na okraji Medanu. Protože přibývalo pohřešovaných osob v jeho péči, začala policie 2. května 1997 prohledávat jeho pozemek. V blízkém třtinovém poli bylo nakonec objeveno tělo, což vedlo k jeho zatčení. Celkem bylo kolem domu nalezeno 42 ženských těl ve věku 11 až 30 let, které zabil v průběhu jedenácti let. Mnoho z obětí byly prostitutky.\nU soudu svědčil, že jeho zesnulý otec mu ve snu nařídil zabít 70 žen a pít jejich sliny. Přiznal se, že vodil ženy po svých plantážích třtiny a jako údajnou součást rituálu je zahraboval do půl těla v zemi, načež je bezbranné škrtil elektrickým kabelem. Těla svlékal, pil jejich sliny a pohřbíval je tak, aby jejich hlavy mířily k jeho domu, protože mu to „dobíjelo energii“. \n\nSuradji byl 27. dubna 1998 za 42 vražd odsouzen k trestu smrti a v úterý 10. července 2008 popraven zastřelením. Jedna z jeho manželek byla odsouzena k životu ve vězení jako spolupachatel.\n"}
{"id": "882645", "url": "https://cs.wikipedia.org/wiki?curid=882645", "title": "Inna Puhajková", "text": "Inna Puhajková\n\nInna Puhajková (* 2. března 1986, Rivne, Sovětský svaz, nyní Ukrajina) je česká moderátorka, modelka a iMiss 2004 ukrajinského původu.\n\nJejí matka je dcerou Volyňských Čechů, otec je Ukrajinec. Na počátku 90. let přišli do Česka.\n\nJejí přítel byl český hokejista Jaromír Jágr, se kterým dlouhá léta žila.\n\nV roce 2002 si zahrála v amatérském seriálu (Parťáci S.R.O.) sestru Tomáše Magnuska.\n\nStudovala na Střední policejní škole Ministerstva vnitra v Praze, kde v roce 2006 maturovala. Tři roky strávila v USA a poté i v Rusku. Mluví plynně anglickým i ruským jazykem. V roce 2013 studovala ve 3. ročníku na Vysoké škole finanční a správní v oboru \"Marketingová komunikace,\" ale dosud (únor 2019) není uvedena mezi absolventy VŠFS.\n\nOd listopadu 2012 pracuje jako sportovní reportérka u televizní stanice TV Nova. Od února 2013 pracuje také jako moderátorka Sportovních novin a v roce 2018 začala moderovat zpravodajskou relaci TN2 na Nova 2 ve 22:00. \n"}
{"id": "882647", "url": "https://cs.wikipedia.org/wiki?curid=882647", "title": "Ron Delany", "text": "Ron Delany\n\nRonald Michael Delany (6. března 1935 Arklow, Hrabství Wicklow) je bývalý irský atlet, běžec na střední tratě, olympijský vítěz v běhu na 1500 metrů z roku 1956.\nNa evropském šampionátu ve švýcarském Bernu v roce 1954 zaběhl v rozběhu na 800 metrů dobrý čas 1:51,8, ale ve finále skončil časem 2:03,5 na posledním, 8. místě. Přesto však mistrovství Evropy v Bernu znamenalo přelom v jeho životě. Seznámil se tady s americkým mílařem Fredem Dwyerem, který mu pomohl zařídit stipendium na Villanova University v americké Philadelphii. Delany tu začal studovat ekonomii, a přestože stipendium nebylo nikterak vysoké (Delany si musel přivydělávat jako číšník, zedník nebo noční vrátný), dostal se díky zámořskému studiu do rukou kvalitních trenérů, především \"Jumbo\" Elliotta, pod kterým vyrostlo už několik amerických olympijských vítězů.\n\nUž o dva roky později jako \"sedmý\" atlet v historii zaběhl 1 míli pod 4 minuty (3:59,0 v kalifornském Comptonu 1.6.1956) - po britském mílaři Rogeru Bannisterovi a Australanu Johnu Landym (oba prolomili čtyřminutovou hranici již v roce 1954) a Maďaru László Táborimu, Britech Christopheru Chatawayovi a Brianu Hewsonovi, kteří se pod čtyřminutovou hranici dostali v roce 1955, a dalším Australanovi, Jamesi Baileyovi, který tuto bariéru překonal v roce 1956. Za další dva týdny se poprvé stal univerzitním mistrem USA v běhu na 1500 metrů. Následovala řada vítězství na závodech v USA - Delanyho obzvláště oblíbeným a úspěšným kolbištěm byly především americké haly, kde dosáhl desítek vítězství.\n\nNa Letních olympijských hrách v Melbourne v roce 1956 nečekaně zvítězil v běhu na 1500 metrů v novém olympijském rekordu 3:41,2. Na ME v atletice 1958 ve Stockholmu skončil ve stejné disciplíně časem 3:42,3 na třetím místě. Po sezóně 1959, plné zdravotních problémů, reprezentoval také na olympijských hrách v Římě v roce 1960, kde ovšem v běhu na 1500 metrů svou zlatou medaili z Melbourne už neobhajoval - startoval pouze v běhu na v běhu na 800 metrů a časem 1:51,1(1:51,42) skončil ve svém čtvrtfinále šestý, poslední a vypadl. O rok později vybojoval na světové letní univerziádě v Sofii zlatou medaili v běhu na 800 metrů (1:51,1).\n\nRon Delany nikdy nepřekonal žádný světový rekord na otevřené dráze, třikrát však vytvořil (tehdy ještě neoficiální) světový rekord v běhu na 1 míli v hale. Poprvé se mu to podařilo 14.3.1958 v Chicagu, kde na 146 metrů dlouhém halovém oválu dosáhl času 4:03,4. Toto světové maximum vylepšil na halovém mistrovství USA (AAU) 21.2.1959 v New Yorku (4:02,5) a v newyorské Madison Square Garden, na oválu měřícím rovněž 146 metrů, překonal 7.3.1959 na mítinku Knights of Columbus rekord potřetí - časem 4:01,4. V amerických halách závodil Delany v letech 1955-1959 velmi často, například v roce 1959 mu v běhu na 1 míli patřilo sedm z deseti nejrychlejších světových halových časů sezóny na 1 míli. Halovým mistrem USA se v této disciplíně stal celkem čtyřikrát, v letech 1956 (4:14,5), 1957 (4:07,5), 1958 (4:03,7) a 1959 (4:02,5).\n\n\n\n3:40,8 Sándor Iharos (Maďarsko), 1930, 1, Helsinky 28.7.1955\n\n3:40,8 László Tábori (Maďarsko), 1931, Oslo 6.9.1955\n\n3:40,8 Gunnar Nielsen (Dánsko), 1928, Oslo 6.9.1955\n\n3:40,5 István Rózsavölgyi (Maďarsko), 1929, 1, Tata 3.8.1956\n\n3:41,2 Ingvar Ericsson (Švédsko), 1927, 1, Budapest 29.9.1956\n\n3:41,2 Ron Delany (Irsko), 1935, 1, Melbourne 1.12.1956\n\n3:41,3 Dan Waern (Švédsko), 1933, 2, Göteborg 30.9.1956\n\n3:41,8+ John Landy (Austrálie), 1930, Turku 21.6.1955 (mezičas v běhu na 1 míli)\n\n3:41,8 Siegfried Herrmann (NDR), 1932, 1, Erfurt 30.7.1956\n\n3:42,0 Olavi Salsola (Finsko), 1933, 1, Gävle 23.7.1956\n\n3:42,0 Klaus Richtzenhain (NDR), 1934, 2, Melbourne 1.12.1956\n\n3:57,9 John Landy (Austrálie), 1930, 1, Turku 21.6.1954\n\n3:58,6 James Bailey (Austrálie), 1929, 1, Los Angeles, 5.5.1956\n\n3:58,8 Roger Bannister Velká Británie), 1, 1929, Vancouver 7.8.1954\n\n3:59,0 László Tábori (Maďarsko), 1931, Londýn 28.5.1955\n\n3:59,0 Ron Delany (Irsko), 1935, 1, Compton 1.6.1956\n\n3:59,0 István Rózsavölgyi (Maďarsko), 1929, 1, Budapešť 26.8.1956\n\n3:59,1 Gunnar Nielsen (Dánsko), 1928, 2, Compton 1.6.1956\n\n3:59,4 Derek Ibbotson (Velká Británie), 1928, 1, Londýn 6.8.1956\n\n3:59,8 Christopher Chataway (Velká Británie), 1931, Londýn 28.5.1955\n\n3:59,8 Brian Hewson (Velká Británie), 1931, Londýn 28.5.1955\n\n\n"}
{"id": "882649", "url": "https://cs.wikipedia.org/wiki?curid=882649", "title": "Bello Babatounde", "text": "Bello Babatounde\n\nBello Issiaka Babatounde (* 6. října 1989, Esan North-East, Nigérie) je beninský fotbalový záložník narozený v Nigérii, od ledna 2016 hrající za klub FC Spartak Trnava. V zahraničí působil na Slovensku a v Česku.\n\nNa Slovensku se oženil (s manželkou má dvě děti). Později se rozvedl.\n\nSvou fotbalovou kariéru začal v beninském týmu FC Robo, jelikož má i beninské občanství. V roce 2005 zamířil do klubu z Beninu Soleil FC.\n\nV červenci 2006 přestoupil do mužstva MŠK Žilina. Na Slovensko jej přivedl z Afriky trenér Žiliny Pavel Vrba. Se Žilinou postoupil do základní skupiny Ligy mistrů UEFA 2010/11, kde vstřelil na Stamford Bridge gól proti Chelsea FC (porážka 1:2). V podzimní části sezony 2008/09 hostoval v FK Dukla Praha, ale nepřipsal si jediný ligový start, neboť laboroval s třísly.\nKoncem srpna 2014 přestoupil ze Žiliny do klubu FC Vysočina Jihlava, kterému nevyšel začátek ligové sezóny 2014/15. Na jaře a na podzim 2015 hostoval v MFK Frýdek-Místek. V zimním přestupovém termínu sezóny 2015/16 se vrátil na Slovensko a podepsal 1,5-roční smlouvu s FC Spartak Trnava.\n\nV A-týmu Beninu poprvé debutoval v roce 2005. Poté k dalšímu zápasu nastoupil až v roce 2012.\n\n"}
{"id": "882655", "url": "https://cs.wikipedia.org/wiki?curid=882655", "title": "Inženýrská geologie", "text": "Inženýrská geologie\n\nInženýrská geologie je aplikace geologických věd, která poskytuje projektantům staveb informace o složení podloží konkrétního území, na kterém se připravuje stavba. Například přehrada, dálnice, sídliště, průmyslový areál a podobně.\n\nProbíhá to takto: Geologové si přivezou vrtnou soupravu na místo, kde má být postaven třeba hotel. Navrtají několik sond pomocí vrtáků, které jsou osazeny například korunkami průmyslového diamantu. Sondy jsou duté a vrtáním se do dutiny natlačí zkoumaná hornina. Po navrtání se sonda vytáhne, navrtaný vzorek se ze sondy vytlačí a poté po jednotlivých vrstvách analyzuje. Tato analýza se poskytuje projektantům staveb – statikům, kteří podle závěru geologického průzkumu navrhnou vhodný způsob založení stavby. Když je únosná vrstva hornin hluboko, navrhuje se založení stavby na pilotech.\n\nInženýrští geologové zkoumají a navrhují geologické a geotechnické řešení, analýzy nebo návrhy spojené s lidským vývojem. Sféra působení inženýrského geologa je v podstatě v oblasti interakcí mezi zemí a budovami, zkoumání toho jak země vnímá a reaguje na lidské podněty, chování nebo lidmi postavené budovy.\n\nInženýrsko-geologické studie mohou být prováděny během plánování, analýzy dopadu na životní prostředí, civilních nebo strukturálních inženýrských návrhů, hodnotového inženýrství a nebo konstrukční fáze na veřejných či soukromých pracovních projektech. Také po dokončení konstrukce nebo během forenzní fáze projektu.\n\nDruh prací, kterým se inženýrští geologové věnují zahrnuje: geologická nebezpečí, geotechniku, vlastnosti materiálů, sesuvy půdy a stabilitu svahu, eroze, odvodnění, povodně, seismické zkoumání a další. Inženýrsko geologické studie mohou být prováděny geologem nebo inženýrským geologem, který je řádně vzdělaný a vycvičený, a který získal potřebné zkušenosti týkající se poznání a interpretace přírodních procesů, porozumění tomu jak tyto procesy ovlivňují lidmi postavené objekty (a naopak) a má velké porozumění, což se týká metod na zmírnění možných nebezpečí, která by mohla vzniknout díky nepříjemným přírodním podmínkám a nebo stavů, za které mohou lidmi postavené objekty.\n\nHlavní cíl pro inženýrského geologa je ochrana životů a majetku proti poškození způsobené geologickými podmínkami.\n\nPraktiky inženýrských geologů jsou také úzce spojeny s praktiky geotechnického inženýrství, půdních mechanismů, environmentální geologie a ekonomické geologie. Pokud se nachází rozdíl v popisu obsahů těchto disciplín, tak se především vyskytuje v aplikování teorie nebo v zkušenosti odborníka.\n\nPřestože geologie jako věda existuje už od 18. století, v moderní podobě nebyla inženýrská geologie a její využití rozpoznána jako plnohodnotná vědní disciplína až do pozdní části 19. století a brzkých let 20. století. První kniha nazvaná \"Inženýrská geologie\" byla vydána v roce 1880 Williamem Penningem. Na počátku 20. století Charles Berkey, vystudovaný americký geolog, který byl považován za prvního Inženýrského geologa, pracoval na několika projektech týkajících se dodávky vody v New Yorku a později pracoval na Hooverově přehradě a spoustě dalších projektů. První americká učebnice týkající se inženýrské geologie, byla napsána v roce 1914 Riesem a Watsonem. V roce 1925, Karl von Terzaghi, rakouský vystudovaný inženýr a geolog, publikoval svou první práci týkající se půdních mechanismů (v němčině). Terzaghi je znám jako zakladatel půdních mechanismů, ale také měl velký zájem o geologii.\nTerzaghi považoval půdní mechanismy za odbor patřící pod inženýrskou geologii. Terzaghi společně s Redlichem a Kampem publikovali svou vlastní práci o inženýrské geologii. (také německy)\nV roce 1928 se stala nehoda na stavbě přehrady u St. Francis v Kalifornii, kde 426 lidí zahynulo, což vedlo ke zvýšení poptávky po geolozích v oboru inženýrských prací. Během následujících let se stalo více podobných nehod, což vedlo k ještě větší poptávce po geolozích, kteří by pracovali na velkých inženýrských projektech. Nejmladší zmínka o definici pojmu „inženýrského geologa“ anebo „profesionálního inženýrského geologa“ je z roku 1951 a byla podána výkonným výborem divize inženýrské geologie z Americké geologické společnosti.\n\n"}
{"id": "882656", "url": "https://cs.wikipedia.org/wiki?curid=882656", "title": "Jan Adam z Víckova", "text": "Jan Adam z Víckova\n\nJan Adam Prusinovský z Víckova na Čejkovicích a na Lukově (* 1589 - † říjen 1627 Lukov?), významný moravský rytíř z evangelické rodiny, exponent stavovského povstání, rada českého krále Fridricha V. Falckého, pobělohorský emigrant, vůdce velkého povstání Valachů.\n\nOtcem Jana Adama byl Jan Přemek, majitel panství prusinovského, bystřického a čejkovického-boleradického. Matkou Jana Adama byla Anna z Obrhamu.\nOtec Jan Přemek zemřel v roce 1590, když Janu Adamovi byl necelý rok. Poručníkem Jana Adama a jeho starších sester Anny Marie a Anny Kateřiny se stal strýc Arkleb z Víckova. Měl zájem, aby jediný mužský pokračovatel rodu pokračoval ve stopách významných předků, proto mu umožnil vzdělání v Itálii na univerzitě v Sieně.\n\nV roce 1599 se již osmatřicetiletý Arkleb, evangelík a dvojnásobný vdovec, zřejmě na přání Zikmunda Nekše, pána na Vsetíně, oženil s jeho dcerou katoličkou Lukrécií Nekšovou. S tím souhlasil i Zikmundův bezdětný bratr Václav Nekeš, který v roce 1606 učinil svou neteř Lukrécii jedinou dědičkou svých statků Lukova, Přílep a Rymic (celkem 458 poddaných). Kšaft Václava Nekše byl zapsán do zemských desk. Václav Nekeš zemřel v únoru 1607 a Lukrécie se stala majitelkou nemalého majetku s 848 poddanými.\nV roce 1608 strýc Arkleb zemřel a Jan Adam byl nucen vrátit se domů a ujmout se správy zděděného čejkovického panství. Jan Adam byl až lehkovážně štědrý, což se projevovalo častými dary všemi směry, ať už směrem k novokřtěncům sídlícím v okolí Čejkovic nebo v podobě rozsáhlých polností svému švagru Alexandru Joštovi Haugvicovi. To byl také pravděpodobný důvod, proč se jeho jméno často objevuje v půhonných knihách. Pro svou mírnost a štědrost byl však Jan Adam oblíben u poddaných, kterým také často snižoval dávky, které mu měli odvádět.\n\nDne 25. listopadu 1610 se Jan Adam na zámku Žamberku oženil s paní Marianou z Bubna. Manželka Jana Adama Mariana byla sestřenicí Jana mladšího z Bubna, který byl plukovníkem českých stavů a pozdějším významným emigrantským bojovníkem.\n\nV červnu 1610 Albrecht z Valdštejna vyplatil Janu Adamovi z Víckova v Adamově sídle v Čejkovicích 8000 zlatých za slib, že se vzdá nároků na dědictví v hodnotě minimálně 230 000 zlatých ve prospěch své tety Lukrécie Nekšové, vdově po Arklebovi z Víckova a zároveň nové Albrechtově manželce. Jan Adam dokonce slíbil vyplatit Lukrécii Nekšové 50000 zlatých, kdyby se mu nepodařilo v tomto směru ovlivnit i strýce Viléma z Víckova a na Bystřici. Tak se však stalo, neboť Vílém do konce roku 1610 zemřel. Tento nepochopitelný krok lze snad vysvětlit pouze domněnkou, že Jan Adam nepočítal, že by Lukrécii Nekšovou přežil. Ta však nečekaně umírá již roku 1614. Dědictví po Václavu Nekšovi ale podle testamentu mělo po smrti Lukrécie připadnout manželovi a po jeho smrti nejstaršímu členu rodu Prusinovských z Víckova. Zatím tedy spadlo do klína Valdštejnovi a pravděpodobně odstartovalo závratný růst jeho kariéry.\n\nPaní Mariana Janu Adamovi porodila dceru Annu Sabinu a syna Karla Lva. Paní Mariana byla velmi dobrá hospodářka. Řídila práce, sjednávala správce a služebnictvo, vyrovnávala dluhy, dohlížela na pořádek a zejména na to, aby manželova štědrost a nerozvážnost nepřesahovala únosnou míru.\n\nJana Adama více než hospodářství zajímala politika a veřejný život. Kolem roku 1615 byl členem moravského zemského soudu a především v roce 1616 se velmi aktivně účastnil jeho jednání, což dokládá množství nálezů a rozsudků v knihách půhonů. Koncem dubna 1618 odjel do Prahy. Těsně před počátkem českého stavovského povstání se sblížil s rytíři Václavem Bítovským z Bítova a Janem starším Skrbenským z Hříště. S nimi měl lví podíl na organizaci a propagaci radikálního křídla moravské stavovské opozice proti císaři.\n\nV roce 1618 Valdštejn, už tehdy věrný císaři Ferdinandovi II. Habsburskému (Štýrskému), od něhož očekával větší odměny a významu, než ve službách stavů, poslal hned v počátku českého povstání tajně do Vídně 40.000 zlatých, aby za ně postavil pluk kyrysníků pro císaře a proti vlastní zemi.\nZačátkem května 1619 se pokusil převést zemské vojsko za hranice a zmocnil se v Olomouci stavovské pokladny s 96000 tolary, ujel ze země a peníze ve Vídni odevzdal císaři.\nDirektoři, zvolení moravskými odbojnými stavy, aby spravovali Moravu, viděli ve Valdštejnově činu zradu. Jeho statky mu zkonfiskovali a dne 7. srpna 1619 jej vypověděli ze země. Na jeho moravských statcích byla zavedena nová správa spolehlivými úředníky věrnými stavům. Zbraně, které Valdštejn shromáždil na zámku Vsetíně a na hradě Lukově, byly na příkaz direktorů odeslány do Olomouce. Zbraně uložené na hradě Lukově byly poslány do olomoucké zbrojnice 5. června 1619.\nKoncem léta 1619 Valdštejn pomáhal se svými kyrysníky vojsku hraběte Jindřicha Duvala Dampierra, císařského spojence, v plenění jižní Moravy, kde kromě panství stavovského plukovníka Fridricha z Tiefenbachu utrpěly veliké škody zejména také statky Jana Adama z Víckova. Proto direktoři vyhověli obnoveným nárokům Jana Adama na bývalé statky jeho strýce Arkleba a přiznali mu Lukov a Vsetín zřejmě jako kompenzaci za zpustošení čejkovského panství.\nJan Adam se přestěhoval i s rodinou na nové, strategicky výhodnější rodinné sídlo, pevný hrad Lukov, což odpovídalo jeho dobrodružné povaze. Dne 23. června 1620 si vymohl navrácení rozsáhlého arzenálu zbraní a převezl jej z olomoucké zemské zbrojnice zpět na hrad Lukov. Tento arzenál se později stal základem povstalecké výzbroje Valachů.\nJe samozřejmé, že Jan Adam spolupracoval též s Jindřichem Matyášem Thurnem a moravským zemským hejtmanem Ladislavem Velenem z Žerotína. Když se na podzim roku 1620 největší nebezpečí stahovalo k Praze, připojil se nepochybně i Jan Adam s oddílem svého lidu k hlavní zemské hotovosti, vedené moravským hejtmanem na pomoc Čechům. Pro stálé odklady stoupenců Karla staršího z Žerotína se však toto moravské vojsko nedostalo za hranice země před 8. listopadem a nemohlo tedy přispět k odvrácení bělohorské porážky stavovských oddílů.\nPo bělohorské porážce českého stavovského vojska bylo jisté, že Jan Adam neudrží své statky na Moravě. A protože neměl v povaze prosit o milost císaře a měnit své osobní a náboženské přesvědčení, volil emigraci.\n\nJan Adam z Víckova však zdaleka neřekl poslední slovo. Na Moravu, kde již v prosinci roku 1620 probíhalo valašské povstání pod vedením místních vesnických fojtů, přitáhlo v roce 1621 vojsko krnovského knížete a braniborského markraběte Jana Jiřího Krnovského z Hohenzollern, v něm se navrátil na Moravu i Jan Adam. V létě roku 1621 emigrantská armáda Krnovského po vítězství nad císařskými Španěly u Nového Jičína obsadila několik měst, a to Strážnici, Uherský Brod a Valašské Meziříčí. Jan Adam z Víckova se postavil do čela povstání. Pod jeho vedením ztratilo povstání Valachů charakter živelnosti a přešlo v cílevědomý boj s císařskými jednotkami.\nValašské obyvatelstvo, které si Jana Adama oblíbilo pro jeho přátelskou povahu, se k němu okamžitě hlásilo a respektovalo ho jako pravého a přirozeného vůdce. Domácí Valaši se spolu s dalšími příchozími posilami Slováků stali základem úderných oddílů Jana Adama.\n\nDne 22. září 1621 Jan Adam z Víckova obsadil město Hranice, kde jeho oddíl Valachů pobil císařskou posádku. Z Hranic táhl oddíl Valachů na Holešov, kde 3. října 1621 dobyl zámek. Dne 10. října vpadli Valaši Jana Adama z Víckova do Příbora. V rychlém sledu pokračovalo dobytí města Kopřivnice a 16. října hradu Helfštýna a dalších strategických míst. Dne 18. října v Lipníku vyjednával Jan Adam o vydání města. Ve dnech 1. a 2. listopadu se Valaši pokusili o dobytí dobře opevněného biskupského hradu Hukvaldy. Úsilí o zdar podniku nedopřávalo Janu Adamovi odpočinku. Dne 7. listopadu byl ve Valašském Meziříčí, 11. listopadu již nocoval v Lipníku. Dne 13. listopadu se Jan Adam účastnil obléhání Olomouce u Velkého Týnce a Čekyně. O den později pro opatrnost majitele panství Karla staršího z Žerotína neúspěšně vyjednával v Přerově o vydání města. Dne 16. listopadu posílali měšťané z Lipníka posla za Janem Adamem z Víckova do Hustopečí nad Bečvou a Kelče, 19. a 20. listopadu byl neúnavný rytíř už ve Valašském Meziříčí.\nZatímco se armáda Jana Jiřího Krnovského snažila získat důležité přechody přes řeku Moravu dobytím měst Uherského Hradiště, Veselí nad Moravou a Kroměříže, povstalci Jana Adama se snažili zajistit zásobování této armády, v níž působili přední moravští emigranti Ladislav Velen z Žerotína, Václav Bítovský z Bítova a Beneš Pražma z Bílkova.\nPodnikali výpady do Kelče, Příbora, Frýdku, Libavé a jinam na biskupská panství, kde jeho lidé rekvírovali dobytek a zásoby obilí v biskupských dvorech. Hlavní tíha vyživování vojsk, zejména císařských, totiž po Bílé hoře spočívala převážně na selském lidu, zatímco panské zásobárny bývaly v počátečních letech války vyrabovány pouze výjimečně. Snad z přirozeného soucitu s již dost ochuzeným poddanským lidem volil Jan Adam tento odlišný způsob, jak opatřit emigrantské armádě nezbytnou výživu. K zásobování emigrantské armády si vybíral právě biskupské statky snad z toho důvodu, že je považoval za majetek zimního krále Fridricha V. Falckého, jemuž byly mnohé z nich za stavovského povstání věnovány.\nTím však na sebe uvalil nesmiřitelné nepřátelství kardinála Františka z Dietrichštejna, citlivého na věci týkající se jeho majetku. Již 14. října 1621 navrhoval kardinál císaři, aby odškodnil brněnské jezuity boleradickým (polehradickým) statkem Jana Adama. Dne 21. listopadu vyslal již s císařským souhlasem komisaře do městečka Boleradic (Polehradic), jež bylo skutečně odevzdáno jezuitům ještě před koncem roku 1621.\nProtihabsburský spojenec sedmihradský vévoda Gábor Bethlen, který měl problém se zásobováním vojska, se zdravotním stavem vojáků i s poměry v Sedmihradsku, mezitím tajně vyjednával s císařským dvorem. V Mikulově podepsal mír a stáhl se s vojskem do Uher.\nTaké vojsko Jana Jiřího Krnovského, spoléhající na svého nedůrazného spojence Gábora Bethlena, už nedosáhlo žádného výraznějšího úspěchu. Jeho vůdce Krnovský se i s emigranty po neúspěšném útoku 12. listopadu 1621 na Olomouc stáhl za Bethlenem do Uher, aniž by se vrátil k svému vojsku ustupujícímu do Slezska, kterému dlužil žold. Povstalci se tedy nedočkali té podpory, kterou očekávali a stáhli se na své pevné pozice v horách na panství vsetínském, lukovském, meziříčském a brumovském, odkud vedli záškodnický způsob boje.\nJan Adam však zůstal se svými věrnými Valachy na Moravě celou zimu. Útočištěm se mu stal Lukov a Vsetín, kde se na jaře roku 1622 intenzívně připravoval na další gerilovou (partyzánskou) válku. Dne 8. března oznamoval kardinál císaři, že se Valaši znovu srocují ve velkém počtu, zejména okolo Vsetína a Zlína, a že působí potíže měšťanům Hranic a některým šlechticům a poddaným tohoto kraje.\nZlínští Valaši dělali starosti zejména císařskému rychtáři Albrechtu Kremrovi v Uherském Hradišti. Proto na jeho popud žádal koncem března kardinál Dietrichštejn hraběte Jindřicha Šlika, nyní už vrchního velitele císařských sil, rozložených v olomouckém kraji, aby se snažil jakýmkoli způsobem dostat do své moci Jana Adama a alespoň částečně tím eliminoval neustále hrozící valašské nebezpečí, avšak bez toho, že by hrabě Jindřich Šlik vyslyšel kardinálovu žádost. Dne 28. března 1622 vypsal Dietrichštejn odměnu 500 zlatých ve snaze najít zrádce, který by mu pomohl dopadnout Jana Adama. Nikdo takový se však nenašel. Kardinálův strach byl oprávněný. Již v dubnu 1622 Jan Adam konal u dnešní Bystřičky v lese Konvici přehlídku 300 nových povstalců a v květnu připravoval tisíc Valachů, aby se vydali do Kladska na pomoc obleženému Františkovi Bernardovi z Thurnu, synovi hraběte Jindřicha Matyáše. Plán se ale nakonec neuskutečnil.\nOd léta do konce roku 1622 Jan Adam na Moravě už nebyl. Uprchlíci byli vyzváni patentem z 11. června 1622, aby se do čtyř týdnů dostavili před soud. Když se nedostavili, byl nad nimi po druhé lhůtě, stanovené do 2. září, vynesen rozsudek, značící ztrátu cti, hrdla i statků. Mezi 16 jmény arcirebelů, potupně přibitými 15. září na brněnské šibenici, mohla paní Mariana z Víckova číst také jméno svého manžela. V tu dobu pravděpodobně žila s dětmi ve svém brněnském domě, protože zámek v Čejkovicích nebyl ubráněn a byl zpustošen, městečko Boleradice (Polehradice) bylo od 10. prosince v držení brněnských jezuitů. Po odchodu Jana Adama z Moravy pomáhal chránit majetek jeho ženy a dětí Mikuláš Čechočovský z Kobylí, třebaže jemu samému byl bohatý svobodný dvůr v Horním Kobylí zkonfiskován. Panské sídlo bylo vypleněné, okna i dveře bez zámků, stoly a stolice rozbité. Cenné věci byly pryč. Dvůr v Hodoníně byl pustý a dvůr v Prušánkách od r. 1619 vypálený. Přesto odhad majetku čejkovického statku, zámku s městečkem Čejkovicemi a dvorem, vsi Vrbice, vsi Prušánky s dvorem, Závišovského pivovaru v Hodoníně s domem a dvorem, rolí, vinohradů, rybníků, cihelny, lesů i ostatního příslušenství s běžnými i stálými důchody byla odhadnuta na 70342 moravských zlatých. Zámek však byl ještě schopen přestavby na pěkné panské obydlí, neboť byl vystavěn z kamene a cihel a měl prostorné nádvoří. V zámeckém dvoře patřícím k zámku zůstaly zděné stáje pro 96 dojných krav, 180 jalovic a 2600 zimních ovcí. Paní Mariana z Víckova se snažila pro sebe a své děti zachránit aspoň část majetku. Do odhadu konfiskovaného majetku nebyly započítány tři svobodné dvory v Čejkovicích, o nichž paní Mariana prokázala, že jsou jejím majetkem.\nČást roku 1622 našla paní Mariana zázemí na hradě Pernštejně u své krajanky a přítelkyně z mládí, Estery Zejdlicovny z Schönfeldu, manželky Lva Licka z Rýzmburka.\nKdyž Dietrichštejn nedopadl Jana Adama, rozhodl se přitvrdit a zahojit jinde. Prostřednictvím přeběhlíka Jetřicha Meziříčského z Žerotína se mu podařilo v srpnu 1622 v Otrokovicích zradou a lstí dopadnout 32 předních vůdců povstání z řad poddaných, kteří byli předáni do Olomouce a tam oběšeni. Valdštejn zatím získal zpět ztracená panství včetně Vsetína, který byl od září 1622 pod kontrolou Valdštejnova úředníka na Lukově Fridricha Čišvice z Borové. Represe proti povstalcům nezůstaly bez odezvy. Když se na začátku roku 1623 začal zase projevovat na Valašsku neklid, vydal kardinál Dietrichštejn zvláštní patent všem fojtům a všem obcím na panství brumovském, vizovském, vsetínském, lukovském, meziříčském a jiných na Valašsku, v němž je varoval před spolčováním se vzpurnými svobodníky a vyzýval je, aby je chytali a vydávali císařskému vojsku. Sotva však byly patenty rozeslány, jako na povel přišla okamžitá odpověď. Valašští svobodníci v čele s Janem Adamem z Víckova vyrabovali kardinálův zámek v Kelči, vpadli do Fryštáku, kde zrekvírovali dobytek a zapálili domy purkmistra, rychtáře a dalších úředníků.\nNekončící nepokoje na Valašsku nakonec přinutily Albrechta z Valdštejna a Jana Kavku z Říčan, aby prodali svá panství, ze kterých neměli pražádný užitek.\n\nBěhem roku 1623 byl Jan Adam k ruce zemskému hejtmanovi Velenovi z Žerotína, který po vyjednávání v Haagu, kde byl přes zimu vypracován velkorysý plán společného útoku čtyř armád na císařovu moc, čekal v Berlíně na pověřující listiny, aby se mohl jménem královým ujmout správy Moravy, neboť očekával, že Bethlen dotáhne do úspěšného konce dílčí úspěch u Hodonína.\nNa Moravě se Jan Adam objevil až na samém konci roku 1623 jako důvěrník Velena z Žerotína, když projížděl Slezskem na Moravu a do Bethlenova tábora. U Hodonína, kde předtím tísnil císařskou armádu, jej však už nezastihl, protože Bethlen 20. listopadu 1623 opět uzavřel s císařem příměří, když se nedočkal pomoci ze západu ani ve formě vázání císařských vojsk na západním bojišti. Jan Adam, ještě neznaje příčiny, o tom 16. prosince písemně informoval Velena z Žerotína, popsal situaci na Moravě a vydal se za Bethlenem do Banské Bystrice, kde ho dostihl začátkem ledna 1624.\n\nJan Adam se u Bethlena zdržel pouhý týden. Byl pověřen ze strany sedmihradského knížete Gábora Bethlena, aby jako jeho posel vylíčil průběh operací na Moravě a zdůvodnil, proč nemohl udržet Moravu, a aby zaktivizoval Fridricha Falckého k válečnému tažení. Bethlen vydal 8. ledna Janu Adamovi dopis pro Velena z Žerotína i pověřovací listiny pro krále Fridricha a holandské generální stavy. Mimoto měl na západě vyhledat Kristiana Halberstadtského a vojevůdce Petra Ernesta (Arnošta) II. von Mansfeld a rovněž jim odevzdat Betlenovy dopisy.\nProtože Janu Adamovi 27. října 1623 zemřela žena a generálním poručníkem jeho dětí se stal nenáviděný Dietrichštejn, stal se pro Jana Adama boj za svobodu jediným a vlastně posledním smyslem jeho života. Vědomí, že jeho malé děti (synovi bylo sotva sedm let), osiřelé a ožebračené, zůstaly v zemi ovládané úhlavním nepřítelem, pohánělo Jana Adama ve snaze vykonat, co jen bylo v jeho silách, pro možnost brzkého návratu do vlasti.\nJan Adam do Berlína dorazil již v druhé polovině ledna, neboť Velen z Žerotína již 21. ledna 1624 dopisem oznamoval králi Fridrichovi jeho příchod. Cestu z Banské Bystrice do Berlína zvládl Jan Adam zasněženými horami a neklidným Slezskem za obdivuhodných pouhých dvanáct dní.\nPo poradě se zemským hejtmanem a berlínskou obcí českých exulantů pokračoval Bethlenův vyslanec dále v cestě do Nizozemí. Cestou ho dohonil hrabě Jindřich Matyáš z Thurnu, který opustil sedmihradský dvůr, aby se osobně přesvědčil o situaci na západě. Společně dorazili kolem 21. února do Haagu, kde se dostalo zejména Janu Adamovi vlídného přijetí u dvora krále Fridricha Falckého. V nejbližších dnech se Janu Adamovi na rozdíl od hraběte z Thurnu dostalo slyšení u holandských stavů, jimž odevzdal pamětní spis a přednesl Bethlenovy vzkazy i jeho žádost o finanční půjčku na další vedení války. Mise však přes počáteční optimismus Jana Adama neměla očekávaný úspěch, navíc se časově protáhla. Po více než třech týdnech čekání dostal písemnou odpověď generálních stavů pro Gábora Bethlena. Byla zdrženlivá pro nedůvěru, kterou měl evropský západ k vrtkavému sedmihradskému knížeti. Nabádali ho k setrvání v boji s císařem, ale peněžitou pomoc neslibovali pro vlastní velké válečné náklady.\nNicméně propustili Jana Adama z Víckova s velikou zdvořilostí a čestným darem zlatého řetězu a medaile v ceně 1200 zlatých. Dali mu zřejmě přednost před hrabětem z Thurnu, který jim mohl podrobněji vylíčit Bethlenovu situaci, ale jehož přes návrh Jana Adama k jednání vůbec nepozvali. Přátelštější odpověď, než stavové, vzkázal Bethlenovi král Fridrich Falcký. Avšak ani v jeho možnostech nebylo poskytnout sedmihradskému spojenci žádanou podporu. Na odpověď krále Fridricha musel Jan Adam čekat ještě do 2. dubna 1624. Bethlen byl již neklidný z dlouhého čekání na odpověď a netrpělivě naléhal na návrat svého vyslance. V předtuše neúspěchu jednání pokračoval ve vyjednávání s císařem, kterému dorazily vojenské posily zejména z Polska. A protože zprávy, které Jan Adam přivezl, potvrdily jeho předpoklad, podepsal ve Vídni 8. května 1624 s císařem mír. Nezískal tím nic, naopak musel se vzdát opolského a ratibořského knížectví, která bývala útočištěm českých a moravských emigrantů. Jejich centrem se stal v roce 1624 Berlín.\nJeště před uzavřením míru opustil dvůr sedmihradského vévody markrabě Jan Jiří Krnovský, ale na cestě k západním spojencům v Levoči v březnu 1624 zemřel. Také hrabě Thurn se nevrátil k Bethlenovi, ale vstoupil do nově se tvořící armády Petra Ernesta II. von Mansfeld a koncem roku 1624 do služeb benátské republiky. Na neustálé Thurnovo naléhání si čerstvě zrozená protihabsburská koalice Francie, Anglie, Nizozemí, Benátska a Savojska přece jen snažila udržet tohoto východního spojence pro připravovanou novou válku. Zprávy do Sedmihradska putovaly buď přes Benátky, nebo je doručoval Jan Adam severní, jemu tak důvěrně známou cestou, neboť se zastavoval v Berlíně u moravského zemského hejtmana Ladislava Velena z Žerotína. Jako příslušník vojenských sborů hraběte Mansfelda v Nizozemí projel do jara roku 1625 ještě třikrát Slezskem a Těšínskem vždy s balíkem korespondence pro Gábora Bethlena. Samozřejmě, že využíval příležitosti zastavit se u svých Valachů, zřejmě aby je informoval o připravovaném útoku na císařskou armádu ze strany západní koalice a připravil je k boji, jak o tom 17. března 1625 hlásil kardinál Dietrichštejn císaři.\n\nNa západním bojišti se v létě 1625 připojil ke koalici proti císařským nový zastánce evangelíků dánský král Kristián IV. s nově postavenou armádou a obsadil území kolem Severního moře. Mansfeld zatím postupoval proti proudu Labe do německého vnitrozemí, kde byl 25. dubna 1626 v bitvě u Desavy odražen mohutnou armádou Albrechta z Valdštejna. Teprve tehdy západní spojenci přistoupili na starý návrh Gábora Bethlena, aby císařova moc byla ohrožena také současně útokem z východu. Od jara 1626, kdy se Gábor Bethlen svým druhým sňatkem s braniborskou princeznou stal příbuzným Fridricha Falckého, nalézala tato myšlenka na západě stále více odezvy.\nKonečně v červenci roku 1626 přitáhla část armády dánského krále Kristiána IV., jeho spojence generála a vojevůdce Petra Ernesta II. von Mansfeld a vévody Jana Arnošta Výmarského do Slezska. S dánským vojskem přicházeli i emigranti, mezi vyššími důstojníky Mansfeldových sborů nemohl chybět ani Jan Adam. Mezi emigranty zaujímal vynikající místo i bratranec paní Mariany z Víckova, Jan z Bubna, kdysi statečný plukovník české stavovské jízdy, nyní generálmajor Mansfeldovy kavalerie.\nDánsko-emigrantská armáda pronikla 11. srpna 1626 k Bohumínu a Těšínu a do 22. srpna obsadila Opavsko s Krnovskem. Dánská armáda však Moravou pouze protáhla na Slovensko, kde se měla setkat s vojsky Gábora Bethlena, odtud se však brzy musela stáhnout. Na Moravě však zůstal Jan Adam s úkolem udržet vzbouřené Valachy v aktivitě. Sotva se Jan Adam objevil ve druhé polovině září ve Vsetíně, okamžitě se k němu připojili svobodníci a všichni jeho bývalí poddaní. Jako své vrchnosti mu holdovalo celé vsetínské panství a sdružilo se kolem něj na 4000 ozbrojených Valachů, kteří v několika týdnech ovládli celou severovýchodní Moravu. S dvěma sty Valachy přitáhl dne 30. září 1626 k hradu Lukovu a získal jej bez boje. Lukovský purkrabí Štěpána Šmída z Freihofen na Kunštátě jménem Winkler se pak dodatečně 3. října písemně vymluvil svému pánu Šmídovi na nedostatečnou obranu, a proto že raději otevřel bránu dobrovolně. U Dietrichštejna byl však v podezření, že jako bývalý rebel vydal Lukov s radostí. Stav obrany Lukova vyřešil Jan Adam, ovšem ve svůj prospěch, tím, že dosadil novou posádku 200 mušketýrů a 200 Valachů. K Janu Adamovi se už hlásili Valaši a sedláci z celé oblasti Beskyd. Drobná šlechta a měšťané pomohli Valachům a oddílu Joachima von Mitzlaf donutit hranickou zámeckou posádku ke kapitulaci a tak dne 21. října 1626 byly vydány Valachům bez boje i Hranice. Náporu Valachů odolal pouze Lipník a hrad Helfštýn, kde ještě císařští stačili výrazně posílit posádky.\nMezitím dánská armáda v Německu utrpěla v bitvě u Lutteru 27. srpna 1626 porážku od císařského vojevůdce Jana Tserclaese Tillyho a špatně se dařilo i části dánské armády v Uhrách, neboť Gábor Bethlen tentokrát zklamal úplně. Nemohl se dočkat slíbené peněžité pomoci od svých západních spojenců, kromě toho jej zastrašila porážka dánského vojska u Lutteru do té míry, že se neodvážil boje s Valdštejnem a ustupoval stále k východu, až konečně uzavřel 20. prosince 1626 s císařem mír. Tím zasadil dánské části armády těžkou ránu, neboť padly naděje na všeobecné povstání na Moravě, ve Slezsku i v Čechách proti císaři. Mansfeld opustil v Uhrách svoje vojsko a koncem listopadu 1626 na cestě do Benátek zemřel u Sarajeva. Také druhý vojevůdce dánské výpravy, vévoda výmarský, zemřel na Slovensku.\nOpuštěné a prořídlé dánské sbory převedl pak před vánocemi horami a Jablunkovským průsmykem do Opavska Joachim von Mitzlaf, jemuž vrtkavý sedmihradský kníže slíbil, že zasáhne do boje alespoň na jaře roku 1627. Zbytky dánské armády se pak zotavovaly v zimních táborech na Opavsku a na severní Moravě, kde dobyl Joachim von Mitzlaf již na podzim Bruntál a hrad Sovinec.\n\nPřed vánocemi 1626 se ze Slovenska vracela oslabená armáda Albrechta z Valdštejna, čehož chtěl Jan Adam z Víckova využít k jejímu zničení. Odvážně ji přepadl u Hranic, avšak dánské vojsko se vinou důstojníka Flodorpa opozdilo a Valdštejnovo vojsko uniklo z kleští a zachránilo se tím před většími ztrátami. Jan Adam s Valachy přezimoval na Lukově, odkud podnikal výpady za účelem zásobování.\n\nV polovině ledna 1627 udeřil Jan Adam na slabou císařskou posádku v Holešově, obsadil zámek, zrekvíroval obilí a slad. Zabavené zásoby převezl na Lukov a na zámek dosadil Valachy. V únoru pak zabezpečil Jan Adam z Víckova Holešov praporcem Mansfeldových vojáků, na něž pak okolo velikonoc třikrát bez úspěchu zaútočila císařská jízda i pěchota z Kroměříže, Přerova i Lipníka. Útočníci byli vždy odraženi ještě před městem.\nDánsko-emigrantská armáda, na počátku roku 1627 zimující v obsazeném Opavsku, Krnovsku, Ratibořsku, Těšínsku a na severní Moravě, doplnila stav na Bethlenem požadovaný počet 13.000 vojáků, ale na jaře roku 1627 vyčkávala na zásah sedmihradského knížete marně. Bethlenův požadavek finanční pomoci ze západu nemohl být splněn. A protože v Uhrách ani v Čechách k protihabsburskému povstání nedošlo, sedmihradský kníže do boje vůbec nevytáhl a ponechal dánsko-emigrantskou armádu napospas přesile.\nValdštejn, když naverboval v Německu další vojáky a doplnil stav armády na 50.000 mužů, s takto posíleným vojskem již začal svírat dánsko-emigrantské sbory na jimi obsazeném území. Příliš dlouhým čekáním na pomoc Gábora Bethlena ztratila dánsko-emigrantská armáda drahocenný čas k ústupu. Ještě koncem července byl vyslán Ladislav Velen z Žerotína k Bethlenovi s prosbou o záchranu. Teprve když se ukázala marnou, rozhodli se konečně Dánové s emigranty ustoupit Těšínskem podél Odry na sever. Všechny ústupové cesty však už byly zataraseny. Dánové se sice statečně probíjeli, přesto velká část armády padla do zajetí. Ani jízdě se přes všechno hrdinské úsilí nepodařilo probít, s výjimkou několika malých hloučků. Ostatní, stejně jako i pěchota a dělostřelci uvízli v pasti. Za pomoci armády Baltazara Maradase do Valdštejnovy moci padly postupně i obsazené pevnosti. Dne 29. července padla poslední opora Dánů Opava. Po jejím pádu se obrátila Maradasova armáda proti Valachům Jana Adama, kteří po odchodu Mansfeldových mušketýrů dosud sami hájili Holešov.\n\nOddíly Baltazara Marradase přitáhly od Opavy do Holešova kolem 13. srpna 1627.\nValaši nemohli odolat drtivé přesile a prchali do Hostýnských hor, dvacet jich však bylo při pronásledování dostiženo a zabito u vsi Přílepy, když prchali směrem k Lukovu.\nJan Adam se stáhl na hrad Lukov, který držel až do první poloviny října 1627.\n\nZde mizí zprávy o Janu Adamovi z Víckova. V polovině října už byla na hradě císařská posádka a v tu dobu byl obsazen a vypálen Vsetín. Je tedy nanejvýš pravděpodobné, že Jan Adam padl při obraně posledních valašských pozic při ústupu do hor. Jisté je, že nepadl ať živý či mrtvý do rukou nepřítele.\nPodle lidové tradice padl při obraně hradu Lukova a jeho tělo bylo jeho druhy přeneseno do skal u vsi Držková a pohřbeno. Jeho hrob je údajně označen dvěma zkříženými meči vtesanými do kamene. Jiné vyprávění lokalizuje poslední místo odpočinku velkého vůdce Valachů na úbočí Hostýna, kde hrob je označen kamenem s vytesaným kalichem a rukou se vztyčeným prstem.\n\nO něco jasnější než smrt Jana Adama jsou další osudy jeho dětí. Je známo, že po smrti Mariany se jejich dětí ujala její sestra Sabina Františka, provdaná Haugvicová z Biskupic. Ta je s sebou pravděpodobně odvezla do Čech a postarala se o jejich raději katolickou výchovu, aby je lépe uchránila před nebezpečím plynoucím z toho, že jejich otec byl jedním z největších rebelů.\nPo její smrti se děti v roce 1636 objevují v Brně, kde 24. září prodávají dům po své matce. Anna Sabina je v té době již provdaná za Jiříka Lišvice z Lišvic a vrací se do Čech. Její bratr Karel Lev byl v roce 1641 zabit v Prostějově císařským důstojníkem. Jeho smrt pravděpodobně znamenala vymření rodu Prusinovských z Víckova.\n\n"}
{"id": "882659", "url": "https://cs.wikipedia.org/wiki?curid=882659", "title": "Vilém z Valence", "text": "Vilém z Valence\n\nVilém z Valence ( \"Guillaume de Valence\", 1225–1230 – 16. nebo 18. května 1296, Bayonne) byl hrabě z Pembroke. Díky spříznění s Jindřichem III. Plantagenetem se stal důležitou politickou postavou své doby. V Druhé válce baronů podporoval krále a prince Eduarda I. proti rebelům vedeným Šimonem z Montfortu.\n\nNarodil se ve Valence, poblíž Lusignanu, jako čtvrtý syn Isabely z Angoulême a jejího druhého manžela Huga X. z Lusignanu. Protože Isabela byla vdovou po králi Janovi Bezzemkovi, byl Vilém nevlastním bratrem krále Jindřicha III., který jej po jeho příchodu do Anglie oženil s Johanou, vnučkou a dědičkou Viléma Maréchala. Vilém své královské příbuzenstvo podporoval ve sporu s barony, účastnil se bojů u Lewes a u Eveshamu. Svého synovce, prince Eduarda, pak doprovázel na křížové výpravě do Svaté země, byl jeho oporou v boji s Velšany. Zemřel roku 1296 a byl pohřben ve Westminsterském opatství.\n"}
{"id": "882661", "url": "https://cs.wikipedia.org/wiki?curid=882661", "title": "Brslen bradavičnatý", "text": "Brslen bradavičnatý\n\nBrslen bradavičnatý (\"Euonymus verrucosus\") je jedovatý, opadavý, hustý keř dosahující výšky 3, výjimečně až 5 metrů. Je to jeden ze dvou druhů rodu brslen rostoucích v České republice.\n\nRostlina střední a východní Evropy a z části i Asie. Západní hranice areálu rozšíření vede přes Rakousko, východ České republiky a Polsko, severní hranice jižním a východním pobřežím Baltského moře, jižní Balkánským poloostrovem a na východě sahápřes Ural a Kavkaz až na Dálný východ. V České republice se vyskytuje ve větším počtu pouze na jihu Moravy a ostrůvkovitě severněji u Hranic, Zábřehu a Hlučína. Na jihozápadě Moravy roste řídce v údolích okolo Dyje, Jihlavy, Oslavy a Svratky, zasahuje téměř až k Jihlavě.\n\nRoste nejčastěji na humózních, lehčích půdách s neutrálním až vápencovým podkladem, na výhřevných i slabě zastíněných vysýchavých místech, jako jsou podrosty světlých listnatých lesů, slunné svahy porostlé křovinami a teplá, chráněná údolí. Vyskytuje se v teplomilných společenstvech třídy \"Querco–Fagetea\".\n\nOpadavý, hustě větvený keř dorůstající do výše od 2 do 5 m s poměrně mělkým vláknitým kořenovým systémem. Oblé větve, mající z počátku zelenou a později hnědou barvu, jsou hustě pokryty hnědými až černými \"bradavicemi\"; jsou to korkové lenticely (průduchy), kterými může proudit vzduch z vnitřního pletiva. Staré větve stojící téměř svisle mají kůru šedou a jemně rozpraskanou. Listové pupeny jsou špičaté, 2 až 4 mm dlouhé, lysé. Vstřícně vyrůstající listy na vstřícně rostoucích větvičkách mají krátký chlupatý řapík, jejich čepele jsou dlouhé 2 až 6 cm a široké 0,5 až 3,5 cm. Jsou eliptického až vejčitého tvaru, na bázi jsou klínovité až oblé a u vrcholu špičaté, po obvodě vroubkovaně pilovité. Na svrchní straně jsou listy zelené, na spodní šedozelené a jemně chlupaté, na podzim se zářivě zbarvují do růžova až oranžova.\n\nPoměrně nenápadné, čtyřčetné, ploché, vonné (zapáchající) květy o průměru 5 až 8 mm rostou na rozestálých tenkých stopkách dlouhých od 2 do 5 cm. Tvoří 3 až 5květý vidlan vyrůstající z úžlabí listů po celé délce větviček. Drobné kališní lístky mají ledvinovitý tvar a na okrajích jsou chlupaté. Okrouhlé korunní plátky široce rozprostřené mají barvu žluto-zelenou a jsou hustě červenavě tečkované, takže vypadají jako nahnědlé. Ze zduřeného květního terče vyrůstají čtyři tyčinky s prašníky a jednoduchá čnělka s bliznou. Z terče také vystupuje 4pouzdrý semeník tvořený 4 plodolisty, v každém pouzdru je po 2 vajíčkách. Protandrické květy jsou nejčastěji oboupohlavné, řidčeji jen samčí (zakrslý pestík) nebo jen samičí (zakrslé tyčinky).\n\nKvěty rozkvétají v květnu až červnu (asi ze 40 % v noci), opyluje je hmyz s krátkým sosákem (převážně mouchy), který saje nektar vylučovaný v terči. Plody jsou čtyřhranné, zaoblené, 4pouzdré, lysé tobolky asi 6 až 12 mm široké. V každém pouzdře je po dozrání černé semeno z poloviny obalené žlutooranžovým míškem. Zralá tobolka puká na hřbetě a semena po 7 až 10 dnů visí na zvláštním vláknu a lákají ptáky. Plody dozrávají v srpnu až září; pouze z asi 3 % květů se vyvinou plody.\n\nTato rostlina je téměř celá jedovatá, hlavně kůra větví, kořeny i nechutné plody; všechny tato části obsahují mj. glykosid evonymin ze skupiny náprstníkových glykosidů. Otravy, zaznamenané především u dětí, se projevují podrážděním zažívacího ústrojí, zvracením, studeným potem, průjmem a slabým účinkem na srdce.\n\nV minulostí se ze semen lisoval olej na svícení a k výrobě mýdel, z kůry kořenů se získával latex pro výrobu pryže a lesklé žluté dřevo se používalo k drobným řezbářským pracím. V současnosti se brslen bradavičnatý vysazuje v omezené míře; pro nádherně vybarvené podzimní listy a dekorativní plody jako okrasná dřevina do parků a protože snáší sestřihování, i do živých plotů. Často zplaňuje.\n\n"}
{"id": "882662", "url": "https://cs.wikipedia.org/wiki?curid=882662", "title": "Pohár federace 1988", "text": "Pohár federace 1988\n\nPohár federace 1988 byl 26. ročník týmové tenisové soutěže žen v Poháru federace, největší každoročně hrané kolektivní soutěže v ženském sportu. Turnaj se odehrál mezi 4. až 11. prosincem 1988 v melbournském Flinders Parku na otevřených dvorcích s tvrdým povrchem.\n\nVítězem se stalo Československo ve složení Helena Suková, Radka Zrubáková, Jana Novotná a Jana Pospíšilová. Nehrajícím kapitánem byl Jiří Medonos. Československý tým přehrál ve finále Sovětský svaz a získal tak celkově pátý titul, z toho čtvrtý v posledních šesti letech. Sovětské družstvo ve složení Larisa Savčenková, Nataša Zverevová a pod vedením nehrající kapitánky Olgy Morozovové, se po semifinálové účasti z roku 1979 poprvé probojovalo do finále soutěže.\n\nTurnaj zahrnoval kvalifikační kolo, jehož vítězové postoupili do hlavního turnaje hraného vyřazovacím systémem. Z něho vzešel celkový vítěz Poháru federace. Poražení z prvního kola a kvalifikace odehráli turnaj útěchy.\n\nVítězné týmy postoupily do hlavního turnaje, poražená družstva pak odehrála turnaj útěchy.\n\n<br>\n"}
{"id": "882670", "url": "https://cs.wikipedia.org/wiki?curid=882670", "title": "Procopius", "text": "Procopius\n\nProcopius (kolem 326 – 27. května 366) byl římský uzurpátor, jenž v letech 365 až 366 vedl povstání proti císaři Valentovi.\n\nProcopius se narodil někdy okolo roku 326 v Kilíkii. Třebaže jména jeho rodičů nejsou známa, pocházel z významné rodiny a z matčiny strany byl spřízněn s císařem Julianem. Za Constantia II. působil jako \"notarius\" a v roce 358 se v této funkci zúčastnil poselstva vyslaného k sásánovskému dvoru v Persii. Později sloužil jako tribun, a když se po Constantiově úmrtí ujal vlády Julianus, povýšil do hodnosti komita.\n\nBěhem tažení proti perské říši podniknutém v roce 363 Julianus postavil Procopia a Sebastiana do čela 30 000 mužů, s nimiž měli střežit horní Tigris. Posléze se měli spojit s arménským králem Arsakem a vytáhnout na jih, do Asýrie. Podle nepříliš věrohodné pověsti měl tehdy Julianus obdařit Procopia nachovým pláštěm a pro případ své smrti mu přikázal, aby se chopil moci. O několik měsíců později Julianus v Persii zemřel, načež ustupující římské vojsko zvolilo za císaře Joviana.\n\nPrameny se poněkud rozcházejí v dalším líčení Procopiova počínání. Ammianus Marcellinus se zmiňuje o tom, že měl za úkol pochovat Julianovy ostatky v Tarsu. Jakmile to zařídil, ze strachu o svůj život odešel do ústraní a skrýval se v Chalkedonu, odkud docházel do Konstantinopole. Zosimos naproti tomu uvádí, že po nástupu Joviana na trůn se odebral k císaři, jemuž odevzdal roucho darované mu Julianem. Císař poté Procopia na vlastní žádost propustil ze svých služeb a dovolil mu pobývat s rodinou na statcích v kappadocké Kaisareii. Nedlouho nato přešla vláda na bratry Valentiniana I. a Valenta, kteří neprodleně vyslali své lidi, aby Procopia zadrželi. Procopius je ale dokázal přelstít, unikl k Černému moři a přeplavil se na Taurský Chersonésos. Protože stále trpěl obavou, že bude vydán svým pronásledovatelům, rozhodl se odcestovat do Konstantinopole.\n\nPoté, co východní císař Valens opustil Konstantinopol a zamířil do Sýrie, Procopius využil příležitosti, příslibem odměn si naklonil vojáky dvou legií nacházejících se právě ve městě a s jejich přispěním se 28. září 365 prohlásil za císaře. Záhy obsadil senát a vstoupil do císařského paláce, přičemž vsadil do vězení pretoriánského prefekta Nebridia a městského prefekta Caesaria, které nahradil vlastními přívrženci. Z Thrákie získal další vojenské sbory a veliteli své armády ustavil Gomoaria a Agilona, někdejší vysoké důstojníky pod Constantiem. Na Procopiovu stranu se přidala řada jedinců zastávajících důležité posty za Juliana a Constantia, nespokojených s novým režimem. Procopius se ostentativně dovolával své příslušnosti ke konstantinovské dynastii, vůči níž byla dosud pociťována značná oddanost. Před vojáky proto nosíval v náručí malou Constantiovu dceru a podpory se mu dostalo i od její matky Faustiny, vdovy po císaři.\n\nValens se dozvěděl o uzurpaci v hlavním městě při zastávce v Kappadokii, kvůli čemuž se odebral do Galatie. Proti Procopiovi vyslal napřed dvě legie, avšak ty od něho odpadly a připojily se k uzurpátorovi. Několik Procopiových stoupenců mezitím vyrazilo do Illyrika s mincemi nesoucími portrét nového císaře. Tamější vojenský velitel Equitius, dosazený Valentinianem, je popravil a zablokoval přístupy z Thrákie na západ. Valentinianus přesto odmítl zasáhnout ve prospěch svého bratra, neboť jeho síly byly plně vázány na Rýně. Valens se ještě před koncem roku pokusil obsadit Nikaiu a Chalkedon, nalézající se v držení Procopia, nicméně jen stěží vyvázl z hrozící pohromy. Donucený vydat uzurpátorovi Bithýnii, vrátil se zpět do Ankyry, kde k němu dorazily posily z Orientu. Procopiovi vojáci pak oblehli a dobyli udatně bráněný Kyzikos. Uzurpátor usiloval o zvětšení své vojenské moci a dožadoval se pomoci Gótů, sídlících severně od Dunaje, jimž připomínal jejich smlouvu s Konstantinem.\n\nV průběhu zimy Valens shromáždil početné vojsko, s nímž na jaře 366 přitáhl k Pessinúntu. Po zajištění tohoto města posádkou se vypravil proti Gomoarovi do Lýdie, kam ho doprovázel také letitý a mimořádně vážený Arbitio, bývalý konzul a Constantiův \"magister militum\". Autorita starého vojevůdce nahlodala loajalitu Gomoarových mužů v bitvě u Thyateiry (dnešní Akhisar), načež i se svým velitelem přeběhli do císařova tábora. Valens, posílený tímto přesvědčivým úspěchem, zamířil do Frýgie, kde se srazil s uzurpátorovými silami v bitvě u Nakoleie. Střetnutí rozhodla dezerce Procopiova velitele Agilona, jehož příkladu následovali mnozí vojáci. Procopius se pokusil vyhledat útočiště v okolní krajině, ale jeho průvodci ho náhle spoutali a přivedli k Valentovi. Podle Ammiana byla Procopiovi setnuta hlava a smrt stihla i oba muže, kteří ho zradili. Sokrates a Sozomenos popisují Procopiovu popravu tak, že kati přivázali jeho nohy ke dvěma sehnutým stromům. Když stromy uvolnili, roztrhly uzurpátora na dvě části. Jako datum jeho smrti se uvádí 27. květen 366.\n\n\n"}
{"id": "882681", "url": "https://cs.wikipedia.org/wiki?curid=882681", "title": "Paraćin", "text": "Paraćin\n\nParaćin (v srbské cyrilici Параћин) je město v centrálním Srbsku v údolí řeky Moravy. Patří k menším městům; v roce 2011 mělo 24 573 obyvatel. Administrativně je součástí Pomoravského okruhu. Nachází se v rovinaté krajině; průměrná nadmořská výška se pohybuje okolo 130 m. V blízkosti města se také nachází letiště a prochází tudy i dálnice spojující města Bělehrad a Niš. Ve stejném směru je vedena i železniční trať.\n\nParaćin je znám kromě toho také tím, že se zde v roce 1987 odehrál tzv. Paraćinský masakr, při kterém voják Jugoslávské lidové armády zastřelil několik svých kolegů. Aféra vyvolala v tehdejší Jugoslávii bouřlivou odezvu, a to jak mezi veřejností, tak i v řadách politických představitelů.\n\n"}
{"id": "882684", "url": "https://cs.wikipedia.org/wiki?curid=882684", "title": "Fun.", "text": "Fun.\n\nFun. (stylizováno jako fun.) je americká indie rocková skupina založená v New Yorku Natem Ruessem, bývalým členem skupiny The Format. Po rozpadu skupiny The Format založil Ruess spolu s Andrew Dostem a Jackem Antonoffem, členy skupin Anathallo respektive Steel Train, skupinu s názvem Fun. Fun dosud vydal dvě alba: \"Aim and Ignite\" v roce 2009 a \"Some Nights\" v únoru roku 2012.\n\nSkupina se stala známou díky skladbám: \"We Are Young\" (v doprovodu Janelle Monáe), \"Some Nights\" a \"Carry On.\" Skladba \"We Are Young\" se usadila na prvním místě hitparád U.S. \"Billboard\" Hot 100 a Digital Songs a byla oceněna cenou GRAMMY. Zabodovala také v britské hitparádě UK Singles Chart. Skladba \"Some Nights\", která vyšla jako druhý singl v červnu roku 2012, se umístila na 3. příčce hitparády Hot 100 chart a stala se tak druhým Top 10 singlem.\n\n10. února 2013 získala skupina Fun 2 ceny Grammy Award pro nejlepší začínající kapelu a pro skladbu roku (\"We Are Young\"). Mimo to byla kapela nominována v kategoriích pro nahrávku roku, nejlepší popové vystoupení (obě za skladbu \"We Are Young\"), album roku a nejlepší popové album (obě za album \"Some Nights\").\n\nKapela The Format se rozpadla v únoru roku 2008. Hned poté její bývalý zpěvák Nate Ruess oslovil Andrew Dosta a Jacka Antonoffa, aby s ním založili novou skupinu. Dost se s Ruessem znal prostřednictvím společných koncertů s kapelou The Format. Antonoff potkal Ruesse díky společným koncertům jeho kapely Steel Train a The Format. Tato trojice začala společně spolupracovat v New Jersey ani ne týden po rozpadu skupiny The Format. Jejich první demo nahrávka byla skladba \"Benson Hedges\", která byla zdarma k dostání prostřednictvím magazínu \"Spin \", který o nich 20. září 2008 uveřejnil článek. Fun osovili producenta Stevena McDonalda, který již s Ruessem spolupracoval na albu \"Dog Problems\" od skupiny The Format, aby jim produkoval debutové album. McDonald byl tímto návrhem nadšený a prohlásil: \"Nemůžu uvěřit na čem to tady pracujeme. To není podobné ničemu, co jsem kdy udělal.\n\nNatáčení bylo zahájeno na podzim roku 2008. První singl skupiny, \"At Least I'm Not as Sad As I Used to Be\", byl dostupný na stránkách Myspace od 6. dubna 2009. \"Aim and Ignite\" bylo vydáno 25. srpna 2009 a získalo pozitivní kritiky. Drew Beringer z AbsolutePunk.net napsal \"tak by mělo znít opravdové popové album\" a popsal album jako \"nejpodstatnější popové album roku 2009\". Allmusic nazval album \"progresivním, ale tím nejlepším možným způsobem\" a obdivoval Ruessovy texty za \"zkoumání té největší pravdy života… vtipným a chytrým přístupem, který neubírá skladbám na pozitivním tónu\". Dave de Sylvia z Sputnikmusic napsal: \"\"Aim and Ignite\" není tím nejkonzistnějším popovým albem\", ale nakonec okomentoval album jako \"znamenitě namixované a naaranžované album, vytvořené hudebníky, kteří s určitostí rozumí potenciálním limitům pop music\". Estella Hung z PopMatters nebyla albem tolik nadšena jako její kolegové. Chválila skladby \"Be Calm\" a \"The Gambler\", ale zkritizovala texty a produkci alba. Ken Shane nazval album \"zajímavým a neobvyklým poslechem\" Shane byl nadšený z textů a řekl: \"většina skladeb je opravdu dobrá\". Měl však námitky k \"roztomilé\" produkci, protože dychtil po poslechu kapely \"ve více surové formě\".\nThe album reached number 26 on Sputnikmusic's top 50 albums of 2009. The album peaked at 71 on the US album charts.\n\nPrvní turné po severní Americe začalo 8. listopadu 2008 s předskokanem Jack's Mannequin. V únoru roku 2010 předskakoval Fun skupině Jack's Mannequin na jejich turné, které pokračovalo v březnu v Anglii.\nV dubnu roku 2010 vyjela skupina na turné s kapelou Paramore Skupina hned poté pokračovala na turné konané v květnu, kdy vystupovali v UK.\n4. srpna 2010 bylo oznámeno, že Fun podepsali smlouvu se společností Fueled by Ramen.\n\n17. května 2011 vydala skupina skladbu \"C'mon\", která byla vyústěním spolupráce s kapelou Panic at the Disco, pro které otevírali koncerty na jejich turné s názvem Vices & Virtues Tour. 7. listopadu 2011 odtajnili název druhého alba, které pojmenovali \"Some Nights\". První singl \"We Are Young\" byl od té chvíle užit hned v několika médiích, jmenovitě v televizních seriálech \"Gossip Girl\", \"90210\", \"Glee\" a \"Chuck\", reklamách pro Chevrolet a Apple, a v traileru k filmu režiséra Judda Apatow \"This Is 40\".\n\nOd 12. prosince 2011 byla skladba \"One Foot\" dostupná na stránkách magazínu \"Nylon\". 13. února 2012 zveřejnila kapela celé album Some Nights na svých stránkách, kde zpěvák kapely Nate Ruess poděkoval fanouškům za jejich neutuchající podporu. Album bylo vydáno 21. února 2012 labelem Fueled by Ramen. Na podporu alba vyjela kapela 29. února 2012 na severo-americké turné.\n\n7. března 2012 se skladba \"We Are Young\" vyšplhala na 1. příčku hitparády \"Billboard\" Hot 100 chart. 11. dubna 2012 Billboard.com zveřejnil, že skladba \"We Are Young\" prolomila rekord v digitálním stahování. Na první příčce hitparády \"Billboard\" Hot 100 se píseň udržela celých 6 týdnů a zároveň se stala první a zatím jedinou písní, která dosáhla více než 300 000 stažení celých 7 týdnů. Skupina s touto písní vystupovala 11. listopadu 2012 na cenách MTV Europe Music Awards 2012.\n\nJimmy Fallon jejich vystoupení v show \"Late Night with Jimmy Fallon\" popsal: \"Předvedli skladbu \"Some Nights\", čímž uhodili hřebíček na hlavičku, bylo to úžasné. Diváci, kteří je předtím moc neznali říkali: 'Oh, to jsou ti \"We Are Young\" kluci? Zbožňuju je!\"\n\n24. října 2012 bylo představeno hudební video k písni \"Carry On\". Skladba \"Carry On\" je třetím singlem z alba \"Some Nights\", která se dostala do hitparády \"Billboard\" Hot 100.\n\n\n\nFun. spolupracovali spolu s designérkou a sestrou Jacka Antonoffa, Rachel Antonoff, aby vytvořili organizaci Ally Coalition, jejímž smyslem je podpora LGBTQ práv.\n\n"}
{"id": "882691", "url": "https://cs.wikipedia.org/wiki?curid=882691", "title": "Betty Friedanová", "text": "Betty Friedanová\n\nBetty Friedanová, rodným jménem Bettye Naomi Goldstein (4. února 1921 – 4. února 2006) byla americká spisovatelka a feministická aktivistka. Její nejznámější prací je kniha \"Feminine mystique\" z roku 1963. V této knize Friedan kritizovala tradicionalistickou americkou společnost 50. let 20. století.\n\nPocházeka z židovské rodiny z Illinois. Vystudovala psychologii na Smith College. Byla zakladatelkou a první prezidentkou \"National Organization for Women\". Roku 1970, při příležitosti 50. výročí schválení 19. dodatku americké ústavy (přikázal státům umožnit ženám volební právo), organizovala celonárodní ženskou stávku za rovnost pohlaví, jíž se zúčastnilo na 20 000 žen, pochodu v New Yorku pak 50 000. Později založila \"National Association for the Repeal of Abortion Laws\", organizaci bojující za legalizaci potratů. Angažovala se při schvalování dodatku ústavy, který by zaručoval ženám rovnost ve všech oblastech života. Ten prošel oběma komorami Kongresu, ale nebyl schválen, protože ho, i díky lobbingu konzervativních sil, neratifikovaly státy (uplynula maximální doba pro schválení). V 80. letech se stala kritičkou extrémních proudů ve feminismu, tuto kritiku soustředila především v knize \"The Second Stage\" z roku 1981.\n\n\n\n"}
{"id": "882693", "url": "https://cs.wikipedia.org/wiki?curid=882693", "title": "Rezek (Nové Město nad Metují)", "text": "Rezek (Nové Město nad Metují)\n\nRezek je název místní části Nového Města nad Metují, lázní a bývalého poutního místa.\n\nPodle pověsti byla v nedalekém Klopotovském údolí asi v 15. století nalezena sedlákem Mertou z Blažkova stříbrná ruda. Místo nálezu však tajil, tajně rudu kopal a následně jí prodával. Mnohem pravděpodobnější však bude, že se o těžbu stříbra pokoušela místní vrchnost. O této těžbě se však nedochovaly žádné písemné památky. Zůstává však spekulací, zdali zdejší těžba stříbra nestála i za založením Nového Města nad Metují. Jediným pozůstatkem těžby je tzv. Mertova díra známá již v 16. století. Německy psaná kniha o hornictví, kterou si měšťan Macek vypůjčil v roce 1550, uvádí \"novoměstské stříbrné doly\". Stříbro z nakopaných rud mělo být taveno přímo na zámku. První písemná zmínka o Rezku je k roku 1610, kdy zde na mohutném stromě nedaleko studánky visel obrázek sv.Barbory, patronky havířů. Dolování rudy bylo přerušeno třicetiletou válkou, zdejší voda ze studánky však byla stále populární. Věřilo se, že voda ze studánky má zázračné účinky, a že vrací zrak nevidomým. V roce 1736 zde byla postavena kaple sv. Barbory a spolu s ní i malá lázeňská budova. Pro údržbu kaple zde byla postavena též poustevna. Poustevník zde vybíral za lázeňské koupele. Z vybraných peněz byla založena nadace, ze které byla hrazena údržba kaple a pořádání pravidelných bohoslužeb. Od obce koupil Rezek i s lesem 27. května 1792 hrabě Antonín Leslie. Nechal roku 1793 starou budovu zbořit a na jejím místě nechal postavit novou větší zděnou lázeňskou budovu s jedním poschodím. Nová lázeňská budova byla vystavěna včetně nové cesty k ní v roce 1801. 22. února 1802 byl hrabě Antonín z Leslie raněn ve Štýrském Hradci mrtvicí. Dědici panství knížata z Dietrichsteinu neměla o lázně zájem. Jejich úpadek završily Napoleonské války a státní bankrot v roce 1811. V letech 1813 a 1814 byly pak lázně přeměněny na lazaret pro raněné Rusy z bitvy u Lipska. K obnovení lázní došlo až v roce 1875, kdy došlo k výstavbě nové lázeňské budovy. Lázně se staly velmi populárními mezi umělci a básníky. V roce 1877 je navštívil Jan Neruda společně s Miroslavem Tyršem. Sokol Tyrš zde venku cvičil a kondici si udržoval vynášením těžkých kamenů do kopce. Neruda zase o lázních Rezek napsal: \"Kdo z měšťáků hledá osvěžení v romanticky krásné krajině, lepšího místa si ani nemůže přát, za dva dny je přírodou vykoupán. Člověkem zavládne tu všeobecná, ničím nerušená spokojenost.\" Oba dva tyto návštěvníky připomíná od roku 1934 pamětní deska odhalená zde na restaurační budově 28. října 1934. Oživením byly časté lázeňské návštěvy houslového virtuosa Jana Kubelíka, který zde trénoval na své koncerty. K dalším hostům patřily spisovatelka Růžena Svobodová, spisovatel Josef Holeček a herec Eduard Vojan. Lázně zde fungují dodnes.\n\nDnešní balneologie hodnotí pramen studené vody bez jakýchkoliv významných léčebných účinků. Léčivý vliv měl a má tedy zejména klid a čistý vzduch.\n\n\n"}
{"id": "882695", "url": "https://cs.wikipedia.org/wiki?curid=882695", "title": "Miss Peace International", "text": "Miss Peace International\n\nMiss Peace International je mezinárodní soutěž krásy organizovaná tureckou agenturou \"Cünkut Model Agency\", sídlící na severním Kypru.\n"}
{"id": "882696", "url": "https://cs.wikipedia.org/wiki?curid=882696", "title": "Adam František z Hartigu", "text": "Adam František z Hartigu\n\nAdam František hrabě z Hartigu, německy \"Adam Franz Graf von Hartig\" (25. března 1724, Praha – 15. listopadu 1783, Augsburg) byl česko-rakouský šlechtic a diplomat z rodu Hartigů.\n\nAdam František pocházel z aristokratického rodu Hartigů, jako druhorozený syn Ludvíka Josefa hraběte z Hartigu (1685–1735) 20. února 1719 povýšeného do stavu českého a 10. března 1732 do stavu říšského hraběte, a jeho ženy \"Marie Terezie Ester Putzové z Adlersthurnu\" (1686–1740).\n\nHartig byl nejprve vyslanec českého kurfiřta (tedy císaře) na říšském sněmu v Řezně, později císařský zplnomocněný ministr při franckém a švábském říšském kraji a také císařský vyslanec na bavorském dvoře Mnichově. Byl rovněž předsedou Císařské učené společnosti.\n\n16. června 1768 byl Adam František z Hartigu, dosud náležící pouze do českého hraběcího stavu, povýšen na říšského hraběte s titulem „\"Hoch- und Wohlgeboren\"“ (Vysoce urozený).\n\nHrabě Hartig se 7. listopadu 1752 oženil s Marií Terezií hraběnkou Kolowrat-Krakowskou (5. dubna 1731 – 7. dubna 1791) z Radenína (u Tábora). Jeho syn byl diplomat, historik, básník a geograf František Antonín z Hartigu (1758–1797), a rovněž jeho vnuk František hrabě z Hartigu (1789–1865) byl rakouský diplomat a publicista.\n\n\n"}
{"id": "882697", "url": "https://cs.wikipedia.org/wiki?curid=882697", "title": "Dionatan Teixeira", "text": "Dionatan Teixeira\n\nDionatan do Nascimento Teixeira [dyjonatan tešejra] (24. července 1992, Londrina, Brazílie – 5. listopadu 2017, Londrina, Brazílie) byl slovenský fotbalový obránce brazilského původu, naposledy hráč moldavského klubu FC Sheriff Tiraspol. Na mládežnické úrovni reprezentoval Brazílii a Slovensko. V zahraniční působil ve Velké Británii (Anglii) a Moldavsku.\n\nZemřel 5. listopadu 2017 ve věku 25 let v rodném městě Londrina na infarkt myokardu.\n\nSvoji fotbalovou kariéru začal v brazilském klubu Londrina Esporte Clube. Ve svých 16 letech zamířil do Evropy do slovenského klubu MFK Košice, kde ohromil. Ve slovenské nejvyšší soutěži debutoval pod trenérem Jánem Kozákem ve věku 16 let a 268 dní (stal se nejmladším cizincem, který debutoval v 1. slovenské lize). V březnu 2009 se rýsoval přestup do anglického Newcastlu United , ale z přestupu nakonec sešlo a hráč se vrátil do Košic. V roce 2011 zamířil na hostování do Slovanu Bratislava. Poté odešel do klubu TJ Slovan Čeľadice. Před sezónou 2012/13 odešel hostovat do Baníku Ružiná a po půl roce se stal hráčem Dukly Banské Bystrice. V lednu 2014 byl na testech v anglickém Readingu.\n\nPo sezoně 2013/14 přestoupil do anglického klubu Stoke City FC hrajícího Premier League, zalíbil se trenérovi Marku Hughesovi a s týmem podepsal tříletý kontrakt. V Premier League debutoval 21. února 2015 proti týmu Aston Villa FC (výhra 2:1), dostal se na hřiště v 86. minutě. V lednu 2017 s ním vedení klubu po vzájemné dohodě rozvázalo smlouvu. Během svého angažmá ve Stoke City nastoupil ve dvou zápasech Premier League.\n\nV říjnu 2015 odešel na měsíční hostování do anglického třetiligového klubu Fleetwood Town, které bylo nakonec prodlouženo až do ledna 2016. V květnu 2016 odešel na testy do amerického klubu Orlando City SC z Major League Soccer (MLS). V lednu 2017 s ním Stoke City po vzájemné dohodě rozvázalo smlouvu. Poté byl na testech v MFK Ružomberok v rámci soustředění týmu v České republice. Testy nedopadly úspěšně, dle sportovního ředitele MFK Dušana Tittela nebyl Teixeira optimálně připraven.\nV únoru 2017 se stal hráčem moldavského klubu FC Sheriff Tiraspol. Na konci sezóny 2016/17 se s týmem radoval ze zisku moldavského poháru a titulu v Divizia Națională.\n\nDionatan do Nascimento Teixeira reprezentoval Brazílii v mládežnické kategorii do 17 let.\n\n7. srpna 2013 obdržel slovenský pas, mohl tak od tohoto data reprezentovat Slovensko. Začátkem srpna 2013 jej tehdejší trenér slovenské jedenadvacítky Ivan Galád nominoval k přátelskému zápasu 14. srpna s Itálií. Premiéra ve slovenském dresu se mu nevydařila, ve 40. minutě dostal červenou kartu a musel opustit hřiště, oslabený slovenský tým prohrál v Senci s mladými Italy 1:4. S týmem U21 hrál v kvalifikačním cyklu 2013–2014, kde se slovenskému týmu podařilo vyhrát 3. kvalifikační skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n"}
{"id": "882698", "url": "https://cs.wikipedia.org/wiki?curid=882698", "title": "Argonaute (S636)", "text": "Argonaute (S636)\n\nArgonaute (S636) je ponorka třídy Aréthuse francouzského námořnictva, která slouží jako muzeum zpřístupněné veřejnosti. Nachází se v Paříži v parku La Villette jako součást expozice Cité des sciences et de l'industrie.\n\nPonorka sloužila vojenskému námořnictvu od 23. října 1958 do 31. července 1982. Poté byla upravena a jako výstavní exponát převezena v roce 1989 do Paříže.\n\nPonorka o váze 400 tun má rozměry 49,50 x 5,80 x 10 metrů a sloužilo na ní 6 důstojníků a 34 mužů posádky. Byla vybavena čtyřmi torpédomety o průměru 550 mm a čtyřmi záložními torpédy.\n\n"}
{"id": "882701", "url": "https://cs.wikipedia.org/wiki?curid=882701", "title": "Jan Militký", "text": "Jan Militký\n\nJan Militký je český kytarista, textař, aranžér, hudební pedagog a publicista.\n\nPůvodně studoval klasickou hudbu na státní konzervatoři v Plzni (obor klarinet), již v prvním ročníku se však začal věnovat elektrické kytaře. Po třech letech složil profesionální zkoušky pod Pražským kulturním střediskem a v roce 1986 nastoupil dráhu profesionálního kytaristy. V mládí byl též členem Dechového Orchestru Mládeže v Mar. Lázních jako klarinetista a koncem 80. let hostoval jako kytarista v Big Bandu LŠU v Mariánských Lázních pod vedením Josefa Hurtíka, se kterým navštívil mnoho jazzových festivalů po celé Evropě a zúčastnil se též televizního vysílání Hudebního Studia \"M\" (rež. Jan Bonaventura, mod. Alfréd Strejček) v tehdejším pražském Paláci kultury, kam bylo toto amatérské hudební těleso pro svou výjimečnou hudební úroveň a nízký věkový průměr (17 let) pozváno. Prošel kapelami Dr. Max, 5P, Sarah, The Wall Team Filipa Benešovského. Hostoval a studiově spolupracoval s různými dalšími interprety a formacemi (Ondřej Soukup, Jaromír Nohavica, Marie Rottrová, Petr Kolář, Eva Pilarová, Roman Holý, Těžkej Pokondr, Neřež, Masomlejn a další).\n\nV roce 1998 založil funky-fusion band s názvem Bloody Mary, hrající téměř výhradně jeho hudbu. Kapela měla několik obsazení. Jako členové se zde kromě Jana Militkého (kytara, kytarový synthesizer a zpěv) objevili Jan Jakubec a Miroslav Dlouhý (baskytara), Kamil Němec, Vilém Stadther a Tomáš „Kobdzey“ Kašpar (bicí), Pavel Hrabě a Jakub „Kudo“ Doležal (saxofon) a Vítek Beneš (klávesy). Kapela vydala dvě desky a živé vystupování ukončila v roce 2006.\n\nV roce 1997 založil Jan Militký Rockové kurzy, kde působí jako lektor. Na hudebních workshopech a produkcích v rámci této akce se podíleli Daniel Forró, Eduard Klezla, Richard Scheufler, Lukáš Doksanský, Vlaďka Svobodová (zpěv, ex Laura a její tygři), Jan Tulenko (skupina Davida Krause), Petr Kutheil (Votchi, finalista soutěže Hlas ČeskoSlovenska), Camilo Caller (profesor Konzervatoře Jaroslava Ježka) a mnozí další.\n\nJan Militký působil jako dopisovatel časopisu Muzikus a je také autorem několika kytarových publikací.\n\n\n\nMILITKÝ, Honza. Kytara nejen hard & heavy: technika hry [hudebnina]. Praha: Muzikus, ©1998. 37 s. ISBN 80-86253-00-7 .\n\nTechnika a improvizace na elektrickou kytaru díl 1 a 2 .\n\n"}
{"id": "882704", "url": "https://cs.wikipedia.org/wiki?curid=882704", "title": "Meta Antenenová", "text": "Meta Antenenová\n\nMeta Antenenová, po sňatku Meta Matthys-Antenen či také Meta Mathys Antenen (* 7. dubna 1949 Orpund, Bern) je bývalá švýcarská univerzální atletka, vícebojařka, která se rovněž specializovala na skok daleký a krátké překážkové běhy.\n\nV roce 1968 reprezentovala na Letních olympijských hrách v Ciudad de México. V závodě na 80 metrů překážek obsadila v pátém rozběhu 5. místo, což k postupu do semifinále nestačilo. V pětiboji (80 m překážek, vrh koulí, skok do výšky, skok daleký, běh na 200 m) nasbírala celkově 4 848 bodů a skončila na celkovém 8. místě. Na následujících olympijských hrách v Mnichově v roce 1972 byl poprvé na programu běh na 100 metrů překážek žen, kde Antenenová postoupila do semifinále. V něm však běh nedokončila. Ve skoku dalekém obsadila výkonem 649 cm 6. místo.\n\nV březnu roku 1974 se stala v Göteborgu halovou mistryní Evropy ve skoku do dálky. Titul vybojovala v novém národním rekordu, jehož hodnota byla 669 cm. Národní rekord vylepšila až o 37 let později Irene Pusterlaová, která na halovém ME 2011 v Paříži skočila do vzdálenosti 671 cm. Druhou medaili získala v běhu na 60 m překážek, když v této disciplíně vybojovala bronz.\n\nJejím manželem je někdejší švýcarský sportovec Georges Mathys (* 1940), který reprezentoval na Letních olympijských hrách v Římě v roce 1960 Švýcarsko v pozemním hokeji.\n\n"}
{"id": "882708", "url": "https://cs.wikipedia.org/wiki?curid=882708", "title": "Pálffyho palác (Bratislava, Ventúrska)", "text": "Pálffyho palác (Bratislava, Ventúrska)\n\nPállfyovský palác (slovensky \"Pálfiho\", dříve též \"Pálffyho palác\") je městský barokní palác na Ventúrské ulici č. 10 v Bratislavě. Někdy bývá zaměňován s Pálffyovským palácem v Panské ulici. Nachází se v bratislavském Starém Městě ve \"Ventúrské ulici\".\n\nDnešní podoba paláce je z roku 1747, kdy byl vystavěn jako sídlo vlivného uherského rodu Pálffyů. Zvláště nápadný je zajímavý palácový portál zdobený válečnými trofejemi, jako připomínka Leopolda Pálffyho, jednoho z prvních majitelů domu, a dvojice vnitřních pavlačových nádvoří.\n\nVelké schodiště je vytvořeno z tvrdého kaisersteinu (druh vápence) z císařského kamenolomu (Kaisersteinbruch) poblíž Vídně. V roce 1762 se zde konal koncert tehdy šestiletého Wolfganga Amadea Mozarta, podle jiných zdrojů však koncertoval v někdejším Pálffyho paláci na Zámecké ulici pod Bratislavským hradem.\n\nDo roku 2012 v paláci sídlilo rakouské velvyslanectví. To v květnu 2012 přesídlilo do prostor v budově Astoria Palace, na Hodžovo nám. 1/A v bezprostřední blízkosti prezidentského paláce.\n"}
{"id": "882709", "url": "https://cs.wikipedia.org/wiki?curid=882709", "title": "Spiegel", "text": "Spiegel\n\nSpiegel (něm. \"Spiegel\" – zrcadlo, a to z latinského \"speculum\"), může mít více významů:\n\n\n\n"}
{"id": "882710", "url": "https://cs.wikipedia.org/wiki?curid=882710", "title": "Shortbus", "text": "Shortbus\n\nShortbus je americký film z roku 2006. Je po \"Hedwig and the Angry Inch\" druhým autorským filmem režiséra Johna Camerona Mitchella, předního pokračovatele New Queer Cinema, který k němu také ve spolupráci s jednotlivými herci napsal scénář.\n\nNázev \"Shortbus\" odkazuje na školní minibus, užívaný v USA pro studenty zvláštních škol, duševně či fyzicky znevýhodněné. Odtud se slangově používá jako hanlivé označení pro cestující takového autobusu, podobně jako „retard“ aj. Režisér Mitchell takto pojmenoval týdenní privátní salón či klub, v němž se propojují dráhy hlavních hrdinů a hrdinek filmu. Jako pracovní název filmu byl uváděn také \"\".\n\nLucia Kajánková jej v magazínu Cinepur popsala jako „meta-dokumentární sexuálně explicitní experiment“. Diskuse vzbudilo množství explicitního vyobrazení sexu a otevřenost, s jakou film přistupuje k různým, i netradičním formám sexuality. Film obsahuje scény s nesimulovaným sexuálním stykem s viditelnou penetrací a mužskou ejakulací.\n\nPodle autora však sex ve filmu nemá za cíl divákovo vzrušení, což jej odlišuje od pornografie. \"„Sex je zde spojen s pocity, myšlenkami, politikou, humorem, radostí, jako v běžném životě.“\" Radim Habartík z české distribuční společnosti Aerofilms k tomu uvedl, že \"„(Mitchell) přišel s docela obyčejným příběhem o docela obyčejných lidských pocitech, kterým se při všem tom hledání toho pravého nebo té pravé prostě nevyhnete. Jen ten věčný příběh interpretuje po svém, to je celé.“\"\n\nVojtěch Rynda v recenzi filmu pro magazín Cinema uvedl, že \"„stejným způsobem, jakým odhalují svá těla, tu postavy (...) odkrývají i svá nitra a ukazují se být úplně obyčejnými lidmi odvedle. Shortbus (...) se tak nakonec stává bolestně trefným portrétem tápajících bytostí a svědectvím o křehkosti jejich duší. Jen je tu víc ztopořených penisů, než jsme v tomhle žánru zvyklí.“\"\n\nFilm sleduje příběhy několika obyvatel soudobého New Yorku, kteří řeší své sexuální a milostné vztahy, problémy a frustrace v undergroundovém klubu Shortbus. Klubu vévodí extravagantní hostitelka Justin Bond, která dění v něm glosuje: „Je to jako v šedesátých letech - jen míň nadějí.“\n\nHlavními postavami filmu jsou láskyplný a vždy pozitivní James a jeho psychicky nevyrovnaný partner Jamie se sebevražednými sklony, sexuální terapeutka Sophia, která nikdy nezažila orgasmus, a její skromný manžel Rob. Tyto dvě partnerské – heterosexuální a homosexuální – dvojice tvoří jádro, organicky propojené s dalšími postavami. Těmi jsou citově chladná Severin poskytující sado-maso služby jako prostitutka-domina, nadšeně fotografující zajímavosti kolem sebe na Polaroid, ale neschopná obyčejného mezilidského kontaktu; citlivý a křehký mladík Seth hledající partnera online, který se zamiluje do Jamese i Jamieho současně; voyer Caleb bydlící v domě naproti a posedlý sledováním Jamieho. V klubu se ale objeví třeba i starosta města New Yorku a další podivuhodné postavičky.\n\nFilm začíná hned explicitní sexuální scénou, prostřihávající detaily z heterosexuální soulouže Sophie a Roba s téměř akrobatickým autoerotickým výkonem Jamieho. Po tomto šokujícím odhalení těl pak nastupuje postupné odhalování charakterů. Každá z postav v průběhu filmu prochází důležitou životní proměnou a vše vrcholí při závěrečných scénách odehrávajících se během výpadku proudu. James nedokončil svou plánovanou sebevraždu díky zásahu Caleba. Vrátil se k Jamiemu a znovu začínají stavět svůj společný vztah. Severin, Rob a Ceth se osvobodili od svých vnitřních bloků a frustrací a Sophia dosáhla orgasmu.\n\nPro obsazení postav byl vyhlášen otevřený konkurz pro herecké profesionály i amatéry. Ze zaslaných pěti set nahrávek tvůrci vybrali stovku na taneční party s líbací hrou „flaška“. O videonahrávkách se tajně hlasovalo a režisér nakonec vybral devět představitelů na dlouhodobé improvizační dílny.\n\nVe scéně skupinového sexu si zahrál i sám režisér.\n\nFilm byl poprvé uveden na filmovém festivalu v Cannes v květnu 2006. Severoamerickou premiéru měl 13. října téhož roku.\n\nV Česku měl film svou předpremiéru na 7. gay a lesbickém filmovém festivalu Mezipatra v pražském kině Světozor 12. listopadu 2006. Do kinodistribuce jej uvedla společnost Aerofilms, která jeho projekce doplnila desetiminutovým animovaným předfilmem \"Karneval zvířat\" autorky Michaely Pavlátové na stejnojmennou hudbu Camilla Saint-Saënse. Krátký film vyhrál tehdejší ročník mezinárodního festivalu Anifest.\n\n22. září 2009 a znovu o rok později vydal Shortbus na levném DVD jako přílohu deník Lidové noviny.\n\n\"Shortbus\" získal řadu nominací a ocenění, mimo jiné:\n\nHudební doprovod je výraznou stránkou Mitchellových filmů. V případě \"Hedwig and the Angry Inch\" se jednalo přímo o muzikál. Shortbus mimo jiné propojuje hudbu s dějem filmu tím, že Jay Brannan hraje svou píseň Soda Shop na kytaru v jedné ze scén a závěrečná píseň In the End zazní v provedení Hungry March Band a osazenstva klubu Shortbus. Soundtrack k filmu vydala společnost Team Love Records 3. července 2007.\n\n"}
{"id": "882715", "url": "https://cs.wikipedia.org/wiki?curid=882715", "title": "Guardafui", "text": "Guardafui\n\nGuardafui, též Gardafui (somálsky Gees Gwardafuy) je mys známý také jako Ras Asir a starými Řeky zmiňovaný jako \"Aromata promontorium\", je krajním pevninským výběžkem Afrického rohu. Nalézá se na území Somálska, respektive jeho části, která v současnosti spadá do autonomního státu Puntland. Jedná se o jedno z nejvýchodnějších míst pevninské Afriky.\n"}
{"id": "882717", "url": "https://cs.wikipedia.org/wiki?curid=882717", "title": "Jaromír Honzák", "text": "Jaromír Honzák\n\nJaromír Honzák (* 31. srpna 1959 Litoměřice) je český jazzový kontrabasista.\n\nKe kontrabasu jej přivedl jeho otec František Honzák, vedoucí litoměřického swingového orchestru, když bylo Jaromírovi čtrnáct let. Kvůli zájmu o hudbu přestoupil v roce 1977 z litoměřického gymnázia na Státní konzervatoř v Teplicích, kterou v roce 1982 absolvoval. Na pražské scéně se objevil se skupinou Naima, s níž se v roce 1986 dostal do finále celoevropské jazzové soutěže v německém Leverkusenu. V roce 1989 získal stipendium na Berklee College of Music v Bostonu, kde strávil celkem tři semestry.\n\nPo návratu ze Spojených států začal pracovat na vlastních projektech. Sám, popřípadě se svým kvartetem či kvintetem, nahrál šest CD, z nichž \"A Question To All Your Answers\" a \"Present Past\" získala cenu Anděl. Úspěch zaznamenal i na mezinárodních soutěžích - na soutěži The John Lennon Songwriting Contest byla jeho skladba „Old Couple“ z alba \"Earth Life\" vyhodnocena jako jedna z nejlepších v jazzové kategorii a titulní skladba z alba \"Present Past\" se v roce 2002 probojovala do finále The USA Songwriting Competition.\n\nBěhem své kariéry vystoupil na mnoha zahraničních festivalech (například na Sea Jazz Helsinki, Ingolstadter Jazztage, Jazz Jamboree Warszaw nebo International festival Montreal) a spolupracoval například s bratry Ebenovými, Ivou Bittovou, Billem Hardmanem, Philem Wilsonem nebo s Giovannim Bassem.\n\nOd září 2003 vede jazzové oddělení na konzervatoři Jaroslava Ježka, a od roku 2009 učí také jazzovou interpretaci a improvizaci na JAMU.\n\n"}
{"id": "882719", "url": "https://cs.wikipedia.org/wiki?curid=882719", "title": "Sedimentologie", "text": "Sedimentologie\n\nSedimentologie je nauka o sedimentech, jejich složení, vzniku i o veškerých sedimentačních pochodech. Zahrnuje sedimentární petrologii, která se zabývá procesy vedoucími ke vzniku usazených hornin na zemském povrchu, a sedimentární petrografii, která se zabývá hlavně mikroskopickým studiem sedimentů. Všeobecné studium usazených hornin se označuje jako litologie.\n\nSedimentologie zahrnuje studium moderních sedimentů jako je písek, bahno a hlína a procesy, které mají za následek jejich uložení. Sedimentologové uplatňují své znalosti moderních postupů k interpretaci geologické historie prostřednictvím pozorování sedimentárních hornin a sedimentárních struktur.\n\nSedimentární horniny pokrývají většinu zemského povrchu, zaznamenávají hodně z historie Země a přechovávají fosílie. Sedimentologie je úzce spojena se stratigrafií, která studuje fyzikální a časové vztahy mezi vrstvami hornin.\n\nPředpoklad, že procesy ovlivňující Zemi jsou dnes stejné jako v minulosti, je základem pro určení sedimentárních vlastností v horninách. Porovnáním podobných vlastností dnes s vlastnostmi v horninách (například srovnáním moderních písčitých s dunami zachovanými ve starých Liparských pískovcích) geologové rekonstruují dřívější prostředí.\n\nExistují čtyři základní typy sedimentárních hornin: klastické, uhličitany, evapority a chemické.\n\nSedimentární horniny poskytují velké množství produktů, které moderní i starověké společnosti začaly využívat.\n\n"}
{"id": "882720", "url": "https://cs.wikipedia.org/wiki?curid=882720", "title": "Svatý Heřman Josef", "text": "Svatý Heřman Josef\n\nSvatý Heřman Josef nebo také Heřman Josef ze Steinfeldu (+ 1241 nebo 1252) je světcem římskokatolické církve. Byl knězem v premonstrátském klášteře Steinfeld. Proslul jako mystik.\n\nNarodil se někdy po roce 1150 v Kolíně nad Rýnem. Již od dětství se u něj prý projevovaly mystické zážitky. Ve 12 letech vstoupil ve Steinfeldu do premonstrátského řádu. Studoval bohosloví a stal se knězem. Byl vyhledávaným duchovním vůdcem a proslulým kazatelem. Vedle toho se v klášteře staral o provoz refektáře, což těžce nesl, protože mu v důsledku toho zbývalo málo času na modlitbu. Podle legendy se mu zjevila Panna Maria, která mu však řekla: \"„Nemáš žádnou vyšší povinnost, než sloužit svým bratřím s láskou.“\"\n\nPozději mu byla svěřena služba kostelníka ve steinfeldském opatském kostele. Zde měl dle legendy opět zjevení Panny Marie, která se s ním mysticky zasnoubila. Zemřel v klášteře sester cisterciaček v Hovenu, které si jej vyžádaly, aby v jejich kostele slavil bohoslužby během Velikonoc. V Hovenu byl i pohřben, později byly jeho ostatky přeneseny do Steinfeldu, kde jsou uloženy a uctívány dodnes.\n\nSvatému Heřmanu Josefovi je dedikován oltář v kapitulní síni Strahovského kláštera v Praze.\n\n"}
{"id": "882721", "url": "https://cs.wikipedia.org/wiki?curid=882721", "title": "ČT :D", "text": "ČT :D\n\nČT :D (\"Déčko\", původním pracovním názvem ČT3) je televizní stanice České televize určená mladým divákům. Vysílá od 31. srpna 2013.\n\nKanál pro mladé diváky byl součástí kandidátského projektu Petra Dvořáka na pozici generálního ředitele České televize. V září 2012 byl jmenován výkonný ředitel Petr Koliha, bývalý umělecký ředitel zlínského filmového festivalu pro děti a mládež, o tři měsíce později kreativní producentka pro dětskou tvorbu Barbara Johnsonová. Díky přesunu dětských a kulturních programů na ČT :D a ČT art se program ČT2 má více zaměřit na vzdělávací a poznávací pořady a posílit české dokumenty.\n\nDříve byl televizní kanál ČT :D vysílán jako ČT3. ČT3 vysílala od 1. ledna 1993 do 3. února 1994.\n\nČeská televize si u Úřadu průmyslového vlastnictví postupně registrovala možné názvy a grafické podoby loga. Mezi možné návrhy patřily \"ČT Juni\", \"ČT D\", \"ČT děti\", \"ČT ahoj\", \"ČT mini\", \"mini ČT\", \"ČT hele\" a zvolený \"ČT :D\", který má symbolizovat úsměv.\n\nStanice je v provozu denně od 6.00 do 20.00, mezi osmou hodinou večerní a druhou ranní pak na stejné frekvenci vysílá televizní kanál ČT art.\n\nČT :D je určena pro dvě divácké skupiny, a to pro děti ve věku 4–8 let (57 % vysílání) a pro děti ve školním věku 8–15 let (43 % vysílání).\n\n\nPořady od 8 let obsahují nahoře vpravo značku 8+.\n\n\nVýhledově by se měly stát \"ČT :D\" a \"ČT art\" samostatnými a plnohodnotnými televizními kanály.\n\nTelevize svůj program šíří v multiplexu 1a (který vznikl rozšířením původně plánovaných regionálních sítí 7, 10, 20). Od 9. října 2013 do 31. března 2018 šířil svůj signál také v celoplošném multiplexu 3, jeho pozici převzal nově vzniklý kanál Prima Krimi. Od 24. dubna 2018 je ČT :D/art dostupný v multiplexu 1. Od 29. března 2018 vysílá ve vysokém rozlišení v přechodové síti 11. Dvojkanál ČT :D / ČT art HD je také dostupný přes satelit, kabelovou televizi a IPTV. \n\nDigitální vysílání (DVB-T) ČT :D v Praze bylo ukončeno dne 27. listopadu 2019. \n\nPo spuštění vysílání se stal program ČT:D a potažmo i sesterský program ČT art, které jsou vysílány na multiplexu 1a, terčem kritiky kvůli nemožnosti tento program naladit. Jako nejčastější důvody jsou uváděny nedostatečné pokrytí signálem nebo potřebná změna v anténním systému. Kritici jednak tvrdí, že avizované pokrytí 80 % území Česka signálem multiplexu 1a je nereálné, a dále že i v oblastech, kde toto pokrytí již je, je nutno buď zakoupit novou anténu, nebo stávající anténu přesměrovat ke zdroji signálu, což však může znamenat, že zas ztratí signál z ostatních multiplexů. Předsedkyně Asociace režisérů a scenáristů Ljuba Václavová napsala stížnost předsedovi Rady ČT Milanu Uhdemu, aby tuto situaci vysvětlil.\n\n"}
{"id": "882726", "url": "https://cs.wikipedia.org/wiki?curid=882726", "title": "Galerie Jelení", "text": "Galerie Jelení\n\nGalerie Jelení vznikla roku 1999 jako součást Centra pro současné umění Praha (CSU Praha), podle jehož sídla nese i svůj název, a vystavuje díla současných umělců. Zaměřuje se především na vystavování děl začínajících umělců a studentů uměleckých škol, aby jim poskytla možnost prezentovat díla veřejnosti a pomohla jim tak v rozjezdu jejich umělecké kariéry. Galerie se zprvu pod vedením kurátorky Gabriely Bukovinské-Kotíkové zaměřovala převážně na pražské umělce, ale od roku 2002 dává prostor i umělcům z Brna, Ostravy a dalších měst Česka. Z důvodu udržení co nejvyšších uměleckých kvalit vystavuje galerie také díla již zavedených umělců jakými jsou např. Jiří Kovanda, Vladimír Skrepl či Václav Stratil. Galerie pravidelně spolupracuje s Open Gallery, galerií slovenského Sorosova centra v Bratislavě. V neposlední řadě dávala galerie prostor i zahraničním umělcům, kteří pobývali v ČR v rámci „Residenčního programu“. Tento program byl však roku 2005 pro nedostatek financí pozastaven.\n\nGalerie Jelení také vydala katalog \"Galerie Jelení 1999–2009\" + DVD, kde mapuje první desetiletí své činnosti. Součástí knihy je samozřejmě kompletní seznam výstav od roku 1999 do roku 2009. Galerie sídlí na adrese Drtinova 15 v Praze 5.\n\n\n\n\n\n\n\n\n\n\n\n\n\n\n\n\n"}
{"id": "882728", "url": "https://cs.wikipedia.org/wiki?curid=882728", "title": "Petr Packert", "text": "Petr Packert\n\nPetr Packert (22. února 1943, Praha - 23. dubna 2003, Praha) byl český fotbalový trenér a bývalý fotbalový obránce.\n\nV československé lize Bohemians Praha. Nastoupil ve 141 ligových utkáních a dal 12 gólů. V Poháru UEFA nastoupil ve 2 utkáních. Kariéru končil v TJ Modřany.\n\nTrénoval Československo U19, Československo U18 a Československo U21, v Řecku OFI Kréta, Panathinaikos FC, Ethnikos Pireus a PAS Giannina, v české lize Bohemians Praha, v Řecku Korinthos FC, dále doma Tatran Poštorná a alžírský ES Sétif.\n\n\n"}
{"id": "882732", "url": "https://cs.wikipedia.org/wiki?curid=882732", "title": "Jan Klápště", "text": "Jan Klápště\n\nJan Klápště (* 22. říjen 1949 Turnov) je český archeolog, který se zaměřuje na archeologii středověku, zejména středověké osídlení vesnické i měststé.\n\nStudoval archeologii a historii na FF UK v letech 1967–72, v roce 1975 získal titul PhDr. a v roce 1995 obhájil disertační práci a získal titul CSc. V Archeologickém ústavu ČSAV v Praze pracoval od roku 1971, nejprve na pracovišti v Mostě a posléze jako vedoucí oddělení středověké archeologie. Od roku 1997 je ředitelem Ústavu pro archeologii (dříve Ústavu pro pravěk a ranou dobu dějinnou FF UK v Praze). Těžištěm jeho zájmu je archeologie středověku, zejména středověké osídlení měst (Most) a vesnice (Černokostelecko). Spolupracuje na organizaci \"Ruralia\", konferencí o archeologii raně středověkého venkova.\n\n\n"}
{"id": "882733", "url": "https://cs.wikipedia.org/wiki?curid=882733", "title": "Třída Mărăşti", "text": "Třída Mărăşti\n\nTřída Mărăşti byla třída torpédoborců Rumunského královského námořnictva. Torpédoborce byly objednány před první světovou válkou v Itálii. Za první světové války byly zrekvírovány pro potřeby Italského královského námořnictva. Za války představovaly vůbec největší torpédoborce italského námořnictva.\n\nPo válce byly první dvě jednotky vráceny Rumunsku, přičemž druhý pár později získalo Španělsko. Rumuni své dva torpédoborce nasadili ve druhé světové válce, po níž je na krátký čas získal SSSR. Po navrácení Rumunsku sloužily až do svého vyřazení na počátku 60. let.\n\nStavba čtyř torpédoborců této třídy byla zadána roku 1913 neapolské loděnici Pattison. Stavba proběhla v letech 1914–1920. Dne 5. června 1915 byly zabaveny italským námořnictvem.\n\nJednotky třídy \"Mărăşti\":\n\nTorpédoborce \"Aquila\" a \"Falco\" byly dokončeny se silnou výzbrojí tří 150mm kanónů, čtyř 76mm kanónů, dvou protiletadlových 47mm kanónů a dvou dvojitých 450mm torpédometů. Zároveň mohly nést až 100 min.\n\nV letech 1925–1926 byly dosavadní tři 150mm kanóny nahrazeny pěti hlavněmi ráž 120 mm. Za druhé světové války jejich výzbroj tvořily čtyři 127mm kanóny, čtyři 37mm kanóny a čtyři 20mm kanóny.\n\nPohonný systém tvořily Tosiho turbína a pět kotlů Thornycroft vytápěných mazutem. Lodní šrouby byly dva. Nejvyšší rychlost dosahovala 35 uzlů. Dosah plavidel činil 1700 námořních mil při rychlosti 15 uzlů.\n\nZa druhé světové války byly torpédoborce \"Mărăşti\" a \"Mărăşeşti\" nasazeny v oblasti Černého moře. Po podepsání příměří se SSSR v roce 1944 Rumuni museli své lodě odevzdat Sovětskému svazu. Torpédoborce poté získalo Černomořské loďstvo, které je přejmenovalo na \"Lovkij\" a \"Logkij\". Už v roce 1946 byly obě lodě vráceny Rumunsku, kde sloužily jako D 11 a D 12. V roce 1963 byly vyřazeny a následně sešrotovány.\n\nTorpédoborce \"Aquila\" a \"Falco\" po válce zůstaly v Itálii. Roku 1937 byly prodány španělským nacionalistům.\n"}
{"id": "882737", "url": "https://cs.wikipedia.org/wiki?curid=882737", "title": "Lev Vygotskij", "text": "Lev Vygotskij\n\nLev Semjonovič Vygotskij, rusky \"Лев Семёнович Вы́готский\", rodným jménem \"Lev Simchovič Vygodskij\", rusky \"Лев Симхович Выгодский\" (17. listopadu 1896, Orša – 11. června 1934, Moskva) byl sovětský psycholog židovské národnosti narozený na území dnešního Běloruska. Byl nejuznávanějším sovětským psychologem v západním světě, zakladatelem tzv. kulturně-historické psychologie (někdy též zvané Vygotského škola). Byl 83. nejcitovanějším psychologem ve 20. století.\n\nZpočátku se zajímal především o umění a byl ovlivněn ruským formalismem. I v jeho pozdějších psychologických pracích je vliv formalismu znát, především důrazem na roli znaků, jazyka a kultury při formování vědomí a myšlení, a to především ve vrcholné studii \"Myšlení a řeč\" (\"Мышление и речь\"). Jeho přístup byl v sovětském kontextu zvláštní tím, že nevolal po marxistické psychologii založené přímo na Marxových koncepcích, ale spíše po psychologii, která by měla \"marxistického ducha\", což mu otevřelo možnost nechat se ovlivnit širokým polem osobností (mj. gestalt psychologie, Alfred Adler, Jean Piaget, Wolfgang Köhler ad.) a rozvinout osobitou teorii. Známé je jeho rozlišení vyšších a nižších psychických funkcí (které však v pozdějších fázích své tvorby spíše opustil). Jeho vlivným konceptem je též tzv. zóna nejbližšího vývoje, který odvodil ze studia dětského kognitivního vývoje. Zvláštní pozornost věnoval též psychologii hry. Vytvořil i skupinu svých následovníků, tzv. Vygotského kroužek, k jeho nejdůležitějším žákům patřili Alexandr Romanovič Lurija či Alexej Leonťjev. Řada jeho prací zůstala nepublikována. Zemřel v 37 letech na tuberkulózu.\n\n\n\n"}
{"id": "882739", "url": "https://cs.wikipedia.org/wiki?curid=882739", "title": "Metod Trobec", "text": "Metod Trobec\n\nMetod Trobec (* 6. červen 1948, Planina nad Horjulom - † 30. květen 2006, Dob pri Mirni) alias \"„Vrah Vampýr“\", v západních zemích známý i pod nepřesným jménem „Metod Torinus“ byl jugoslávský sedlák a sériový vrah.\nMezi říjnem 1977 a prosincem 1979 znásilnil, umučil a uškrtil v okolí vesnice Dolenja Vas(dnes obec Ribnica ve Slovinsku) prokazatelně pět žen mezi 18 a 52 lety věku. Byly to: Vida Markovič (18), Marjana Cankar (52), Urška Brečko (20), Ana Plevnik (42) a Zorka Nikolič (35 let).\n\nPo jednom loupežném útoku na turistku z Německa, která poskytla dobrý popis pachatele, navštívila Torinusovu farmu milice. Když její příslušníci otevřeli pec, objevili v ní mnoho lidských kostí a lebek. Soudní znalec došel k závěru, že patří pěti pohřešovaným ženám.\nMetod Torinus se plně přiznal, 10. prosince 1980 byl uznán vinným ze spáchání pěti vražd a odsouzen k trestu smrti, nicméně krátce poté mu byl trest snížen na 20 let žaláře. Vzhledem k tomu, že se dvakrát pokusil zabít spoluvězně (v květnu 1988 a 28. srpna 1992), mu byl trest prodloužen o dalších 15 let. Ten mu měl vypršet 5. března 2015, ale 30. května 2006 byl ve věku 58 let nalezen v cele oběšený. Ve vězení byl celkem 27 let.\n"}
{"id": "882756", "url": "https://cs.wikipedia.org/wiki?curid=882756", "title": "Cesare Lombroso", "text": "Cesare Lombroso\n\nCesare Lombroso, rodným jménem Ezechia Marco Lombroso (6. listopadu 1835 Verona – 19. října 1909 Turín) byl italský lékař, biolog a kriminolog pocházející z veronské židovské rodiny.\n\nVyšel ze studií frenologie, aby nakonec přišel s teorií, že zločinné sklony jsou vrozené a jsou rozpoznatelné ve fyziognomických znacích člověka. Rozlišoval „rozené zločince, občasné zločince, zločince z vášně, morální imbecily a kriminální epileptiky“. Tato jeho antropologická kriminonologie byla časem zavržena jako nevědecká a předsudečná, sehrála však významnou roli ve vývoji zejména evropské kriminologie (méně severoamerické, tam vždy převládaly spíše sociologické koncepce zločinu). Známé byly rovněž jeho práce o genialitě. V závěru života se věnoval spiritismu.\n\n\n\n"}
{"id": "882759", "url": "https://cs.wikipedia.org/wiki?curid=882759", "title": "Hammerware", "text": "Hammerware\n\nHammerware je nezávislé české nezávislé vývojářské studio. Vzniklo v roce 2005 z členů vývojářských týmů Cyber Games (Starship Trooper), Camera Obscura (Pravidla Hmoty) a PUPworX (Trabi). Jejich hra Family Farm byla zvolena za nejlepší českou hru roku 2011.\n\n"}
{"id": "882765", "url": "https://cs.wikipedia.org/wiki?curid=882765", "title": "Kostel Nanebevzetí Panny Marie (Raspenava)", "text": "Kostel Nanebevzetí Panny Marie (Raspenava)\n\nKostel Nanebevzetí Panny Marie v Raspenavě byl postaven na počátku 20. století v neobarokním slohu. Byl vybudován v místě, kde původně stával raně gotický kostelík, jehož existenci v roce 2012 doložily archeologické vykopávky. Je chráněn jako kulturní památka České republiky.\n\nGotický kostel byl ve 2. pol. 17. století barokně přestavěn, o dvě století později však přestal rostoucí obci dostačovat. Zdejší továrník Gustav von Richter proto financoval stavbu nového kostela. Z původního byla zachována jen věž a části vnitřního zařízení (hlavní oltář, varhanní skříň), nová svatyně v přechodném stylu mezi novobarokem a secesí vznikla podle projektu liberecké kanceláře Gustav Sachers Söhne (Gustav Sachers ml. a Anton Kropf). Přestavby bylo využito i k obrácení orientace kostela tak, aby průčelí směřovalo k hlavní silnici. Interiér vymaloval v letech 1912–13 Karl Krattner z Chrastavy.\n\nJižně od kostela stojí novobarokně upravená fara, u vchodu na hřbitov se nachází novogotická Richterova rodinná hrobka, projektovaná roku 1895 autorem nových radnic v Liberci a Frýdlantě Franzem von Neumannem. Po roce 1945 kostel značně zchátral, v posledních letech proběhly opravy.\n\nV závěru roku 2012 se Raspenava stala místem unikátního archeologického nálezu – při výkopech pro stavbu kanalizace archeologové našli základy gotického kostela, jehož stáří spadá do 14. či 15. století. Podařilo se jim odkrýt roh jeho sakristie, část zdi obklopující kostel a pohřebiště čítající 40 velmi zachovalých kosterních pozůstatků. Archeologům se tak podařilo objevit první středověký kostel na Frýdlantsku.\n\n„Je to naprosto mimořádný nález. Takový se podaří možná jednou za 50 let,\" uvedl archeolog Petr Brestovanský. „Domníváme se, že vykopané základy patří úplně prvnímu gotickému kostelu zasvěcenému svatému Václavovi,\" soudí raspenavský a hejnický farář Pavel Andrš.\n\nMrtví byli pohřbeni na pozemcích kostela, také podél hřbitovní zdi o šíři 1,65 m. „Zeď byla masivní a chránila hřbitov a kostel před Smědou. Je zjevné, že problémy se záplavami tu měli i ve středověku,\" řekl Brestovanský.\n\nNejstarší a tedy nejhlouběji uložené kosterní nálezy jsou z 15. století, pohřbívalo se zde ale až do 18. století. Přes tehdejší hřbitov dnes vede silnice. „Pod asfaltem je původní kamenná cesta ze 30. let minulého století, která byla natlučena přímo na hrobech z doby baroka. Rozdíl je tak centimetr,\" popsal Brestovanský. Vyzvednuté ostatky chce farář Andrš pietně umístit do podzemních prostor raspenavského kostela. Nejprve ale projdou analýzou DNA, která pak bude porovnána s genetickou charakteristikou dnešních obyvatel. „Vzhledem k tomu, že tu došlo po válce téměř k úplné výměně obyvatelstva, nevím, zda se něco podaří najít,\" soudí starosta obce Pavel Lžičař.\n\n"}
{"id": "882768", "url": "https://cs.wikipedia.org/wiki?curid=882768", "title": "Jaroslav Kolár", "text": "Jaroslav Kolár\n\nJaroslav Kolár (18. září 1929, Praha – 12. února 2013) byl český literární historik se zaměřením na středověk a pracovník Ústavu pro českou literaturu. Za svého života zpracoval a vydal tiskem množství významných památek českého písemnictví.\n\nPo studiích na reálném gymnáziu a filozofické fakultě Univerzity Karlovy, kde se věnoval literární vědě a anglistice (absolvoval v roce 1952), nastoupil jako pracovník Památníku národního písemnictví. Zbytek své kariéry pak strávil v Ústavu pro českou literaturu, než v roce 1991 odešel do důchodu.\n\nOhniskem jeho zájmu byla starší česká literatura se zaměřením na 16. století. Externě přednášel českou literaturu na univerzitě. Přispíval např. do časopisů Česká literatura, Listy filologické, Literární noviny a Slavia a publikoval též v zahraničí. Patří mezi klíčové přispěvatele Lexikonu české literatury.\n"}
{"id": "882772", "url": "https://cs.wikipedia.org/wiki?curid=882772", "title": "Jiří Verner (lékař)", "text": "Jiří Verner (lékař)\n\nJiří Verner (25. dubna 1905 Praha – 6. ledna 1942 Praha) byl český lékař, specializací chirurg a dramatik, autor veseloher.\n\nV průběhu gymnaziálních studií se podílel na vzniku divadelního spolku Studentská scéna a v období, kdy byl posluchačem oboru lékařství, hrál jako herec v nuselském Tylově divadle. Po promoci na pražské lékařské fakultě Univerzity Karlovy působil na Chirurgické klinice Vinohradské nemocnice.\n\nVedle lékařské praxe psal divadelní hry. Komedie \"U pokladny stál\" se hrála v Divadle Vlasty Buriana a v roce 1939 ji zfilmoval Karel Lamač. Představuje jediné dílo, v němž se autor věnoval lékařské tematice, konkrétně humornou formou ukázal na nešvary zdravotních pojišťoven. Od roku 1939 byl aktivním členem hereckého spolku Malostranské besedy. Zemřel v roce 1942.\n\n\n"}
{"id": "882774", "url": "https://cs.wikipedia.org/wiki?curid=882774", "title": "Itálie na Letních olympijských hrách 1964", "text": "Itálie na Letních olympijských hrách 1964\n\nItálii na Letních olympijských hrách v roce 1964 reprezentovala výprava 168 sportovců (157 mužů a 11 žen) v 18 sportech.\n"}
{"id": "882775", "url": "https://cs.wikipedia.org/wiki?curid=882775", "title": "Vladimír Mařík (vědec)", "text": "Vladimír Mařík (vědec)\n\nVladimír Mařík (* 25. června 1952 Praha) je český vědec, zakladatel a vědecký ředitel Českého institutu informatiky, robotiky a kybernetiky (CIIRC) Českého vysokého učení technického v Praze. Dne 28. října 2017 převzal z rukou českého prezidenta Miloše Zemana medaili Za zásluhy.\n\nProfesor Vladimír Mařík absolvoval ČVUT FEL v roce 1975. Habilitoval se v roce 1984, profesorem byl jmenován v roce 1990.\n\nPůsobil jako vedoucí katedry kybernetiky ČVUT FEL od roku 1999, kdy tuto katedru založil, až do roku 2013. Katedra kybernetiky v roce 2000 získala (jako jedna ze tří v ČR) prestižní titul výzkumného Centra excelence EU, v roce 2006 prestižní ocenění European IST Prize Evropské komise.\n\nKromě toho byl prof. Mařík zakladatelem Rockwell Automation Research Center Praha, součásti Rockwell Automation Inc., Milwaukee, Wisconsin, a byl v roce 1992 jmenován výkonným ředitelem tohoto centra. V této funkci úspěšně působil až do roku 2009.\n\nV roce 2010 převzal pozici předsedy představenstva společnosti CertiCon, a.s. Tato společnost zaměstnávající přes 350 výzkumníků a inženýrů je silně zapojena do transferu technologií z univerzitního prostředí do průmyslu. \n\nHlavní odborné zájmy prof. Maříka zahrnují umělou inteligenci, multiagentní a znalostní systémy, a aplikace plánování a rozvrhování výroby. V základním výzkumu přispěl v oblastech zpracování neurčitosti v expertních systémech, architektury a jazyků v multiagentních systémech a také využití ontologických znalostí v multiagentních řídicích systémech.\n\nJe autorem nebo spoluautorem více než 160 časopiseckých a konferenčních článků, spoluautorem nebo editorem 17 knih (, ) a spoluautorem 5 amerických patentů.\n\nV roce 2006 se stal spoluzakladatelem nadace ČVUT Media Lab založené na podporu výzkumu prováděného talentovanými studenty a mladými výzkumníky. Od samého počátku působí jako předseda správní rady této nadace. V současné době akcelerátor eClub provozovaný touto nadací již podpořil desítky start-up firem a týmů a má přímé vazby na několik inkubátorů v USA.\n\nProf. Mařík působil jako člen rady Inženýrské akademie České republiky (2005–2010) a byl zvolen zahraničním členem ruské Russian Engineering Academy v roce 2009. Je čestným členem Rakouské společnosti pro umělou inteligenci (2003).\n\nV roce 2010 byl jmenován předsedou výzkumné rady Technologické agentury České republiky. V letech 2011-15 byl členem Rady vlády ČR pro výzkum, vývoj a inovace.\n\nZa své vědecké úspěchy prof. Mařík získal v roce 1989 československou státní cenu, v roce 1997 Chairman Team Award společnosti Rockwell, v roce 2003 rakouský „čestný kříž pro vědu a umění“ (od prezidenta Rakouské republiky) a v roce 2010 prestižní ocenění „Česká hlava – Invence“. V roce 2012 obdržel cenu Outstanding Service Award od IEEE SMC Society, v roce 2016 pak od IEEE Industrial Informatics Society cenu „ABB Longlife Contribution to Factory Automation Award“. V roce 2013 obdržel čestný doktorát (dr.h.c.) na VUT Brno.\n\n\n"}
{"id": "882778", "url": "https://cs.wikipedia.org/wiki?curid=882778", "title": "Leszek Pękalski", "text": "Leszek Pękalski\n\nLeszek Jacek Pękalski (* 12. února 1966, Osieki u Bytów) je polský sériový vrah, který mezi lety 1984 a 1992 zabil nejméně 17, možná až 80 lidí.\nPękalski byl počat při znásilnění. Jeho matka, která žila na malém městečku, tím byla prakticky zničena a od prvního dne ho odmítala. Pękalski byl od dětství hrubě zneužíván jak svoji matkou, tak babičkou a nikdy nepoznal žádnou formu lásky.\n\nVe škole byl považován za výstředního, s nikým si nic nezačínal. Dívky ho považovaly za směšného a vždy ho odmítaly, protože jim přišel odpudivý.\n\nCitát z knihy \"Nur für Schokolade\": „Als mir damals meine Grossmutter meine Hände auf die heisse Herdplatte legte, wusste ich, dass das Leben nicht leicht werden würde…“. („Když mi tenkrát moje babička dala ruce na rozpálenou pánev, věděl jsem, že život nebude snadný…“).\n\nMezi lety 1984 až 1992 Pękalski bezcílně cestoval po Polsku a žil jako bezdomovec z odpadků a žebroty. V této době se údajně dopustil několika vražd. Oběti si vybíral náhodně: bylo mezi nimi mnoho mladých dívek a mužů, 87letý stařec i půlroční dítě. Jeho vraždy byly údajně spáchány s extrémní krutostí. Většina byla ubita tupými předměty tak, že identifikace byla velmi obtížná. Poté se na nich měl sexuálně ukájet anebo nad nimi masturbovat.\nPękalski byl odhalen, když jeho příbuzný zjistil, že má doupě plné oblečení svých obětí. Pękalski se přiznal k několika vraždám. Vyšetřovatelé byli co se týče důkazů a evidence velmi neopatrní, protože pachatel se k případům jednoduše snadno přiznával. Brzy se nicméně ukázalo, že přiznání k dalším vraždám mohl koupit ve vyšetřovací vazbě. Za čokoládu a pornočasopisy odhaloval stále nové zločiny, některých se částečně zřekl, aby je za novou odměnu mohl znovu použít. Čím více se blížil proces, tím více věcí popíral, až nakonec zapřel vše. Vzhledem k tomu, že se skoro všechny důkazy ztratily, hrozilo zrušení procesu. Jednu vraždu mu ale vyšetřovatelé mohli prokázat, protože se našel svědek, který ho identifikoval. Pękalski byl 9. prosince 1996 odsouzen k trestu odnětí svobody na 25 let, po propuštění byl umístěn do ústavu, kde jsou izolování pachatelé podobných zločinů.\n\nPočet obětí, které Pękalski při vyšetřování přiznal, je asi 80. Těchto 80 doznání obsahovalo informace, které mohl znát pouze vrah. Mezi těmito jsou i přiznání k vraždám, u nichž nebylo prokázáno, že byly spáchány. Počet vražd, které mu byly přičítány vyšetřujícími orgány, je mnohem vyšší. Nicméně je potřeba uvést, že během vyšetřování bylo skoro každé nevysvětlené úmrtí připisováno Pękalskému. V sedmnácti případech bylo pro jeho obvinění důvodné podezření.\n\n"}
{"id": "882781", "url": "https://cs.wikipedia.org/wiki?curid=882781", "title": "Jakub Plánička", "text": "Jakub Plánička\n\nJakub Plánička (* 25. prosince 1984, v Ostravě) je český fotbalový brankář, od roku 2013 bez angažmá.\n\nSvoji fotbalovou kariéru začal v FC Baník Ostrava. Mezi jeho další kluby patří: FC NH Ostrava, 1. FC Synot, SFC Opava, 1. HFK Olomouc, Fotbal Jakubčovice, TJ EPO Frenštát pod Radhoštěm, FK Dukla Praha, FK Púchov, 1. FC Tatran Prešov a FK Rača.\n\n"}
{"id": "882787", "url": "https://cs.wikipedia.org/wiki?curid=882787", "title": "Jan Krob", "text": "Jan Krob\n\nJan Krob (* 27. dubna 1987 v Berouně) je český fotbalový obránce či záložník, od července 2019 působící v FK Jablonec. Mimo Česko působil na klubové úrovni na Slovensku.\n\nSvoji fotbalovou kariéru začal v mužstvu FK Králův Dvůr, odkud v průběhu mládeže zamířil ve svých dvanácti letech do Sparty Praha, kde prošel zbylými mládežnickými výběry.\n\nV roce 2005 se propracoval do seniorské kategorie. V A-týmu prakticky nehrál a nastupoval za rezervu nebo hostoval v jiných klubech. Celkem za A-tým odehrál 8 zápasů (6 v sezoně 2008/09 a 2 v ročníku 2010/11), ve kterých se střelecky neprosadil.\n\nNa jaře 2008 hrál za mužsvo SK Kladno, kde působil na hostování. Dal jeden gól (z penalty proti FK Baník Most na 1:1) v 11 ligových střetnutích. Jednalo se o jeho první starty v nejvyšší soutěži.\n\nV sezoně 2009/2010 hostoval v Českých Budějovicích, kde nastoupil dohromady k 21 ligovým střetnutím, v nichž branku nevsítil.\n\nV červenci 2011 zamířil na půlroční hostování s opcí do slovenského Tatranu Prešov, který se pro hráče stal prvním zahraničním angažmá. V klubu nakonec odehrál celou sezonu a ve 26 utkáních jednou rozvlnil síť (z penalty proti FK Dukla Banská Bystrica na 2:2).\n\nV průběhu podzimu 2012 odešel na půl roku hostovat do Graffinu Vlašim (nyní FC Sellier & Bellot Vlašim). Za klub dal dvě branky (první proti FC Tescoma Zlín na 2:1, druhý proti FK Bohemians Praha na 1:3) v 7 střetnutích.\n\nV zimním přestupovém období sezony 2012/13 Spartu definitivně opustil a vrátil se na přestup do Prešova, kde podepsal smlouvu do 30. 6. 2014. V 9 zápasech gól nevstřelil. Mužstvo na jaře 2013 sestoupilo do 2. ligy.\n\nPřed ročníkem 2013/14 odešel na roční hostování s opcí do klubu FK Teplice, které měli o hráče zájem již v minulosti. Za tým odehrál v dané sezoně 24 utkání, branku nedal. V červenci 2014 do mužstva přestoupil. Na podzim 2014 byl v několika zápasech kapitánem.\n\nV roce 2008 nastoupil ke dvěma utkáním za českou reprezentaci do 21 let, střelecky se neprosadil.\n\n"}
{"id": "882788", "url": "https://cs.wikipedia.org/wiki?curid=882788", "title": "CBE Software", "text": "CBE Software\n\nCBE Software je české nezávislé vývojářské studio. Bylo založeno Janem Kavanem a Lukášem Medkem. Vzniklo v roce 2006 jako Cardboard Box Entertainment. V roce 2011 se tým transformoval v CBE Software.\n\n"}
{"id": "882791", "url": "https://cs.wikipedia.org/wiki?curid=882791", "title": "Luisa de Guzmán", "text": "Luisa de Guzmán\n\nLuisa Maria Francisca de Guzmán y Sandoval (13. října 1613 – 27. února 1666) byla manželka portugalského krále Jana IV. a portugalskou královnou. Od roku 1656 byla portugalskou regentkou.\n\nLuisa byla dcerou španělského vévody Juana Manuela Péreze de Guzmána a Juany Lorenzy Gomez de Sandoval y la Cerda. Za vévodu z Braganzy Jana se vdala v roce 1633. Ačkoliv byla původem Španělka, ambiciózní Luisa podporovala manželovu politiku během portugalské revoluce proti nadvládě habsburského Španělska. Je považována za hlavní sílu, která vedla Jana až k prohlášení portugalským králem v roce 1640.\n\nKdyž se dozvěděla o neúspěšném pokusu o vraždu krále v roce 1641, zřejmě podpořila popravu šlechticů jako vévoda z Caminhy. V roce 1656, po smrti manžela, byla jmenována regentkou země za svého nedospělého syna Alfonse VI. Regentkou zůstala i poté, co Alfons dosáhl dospělosti, protože její syn byl psychicky labilní. Bránila nezávislost Portugalska a pevně ovládala dění v zemi, protože se obávala, že její syn toho není schopen.\n\nLuise lze připsat hlavní podíl na vytvoření nové aliance s Anglií. Její dcera Kateřina se stala manželkou Karla II. Stuarta. Anglická podpora se při boji o portugalskou nezávislost ukázala jako významná.\n\n"}
{"id": "882794", "url": "https://cs.wikipedia.org/wiki?curid=882794", "title": "Gaara", "text": "Gaara\n\nGaara ( 我愛羅, jméno znamená doslova \"pouštní démon milující sám sebe\") je fiktivní postava v manze a anime \"Naruto\", jejímž autorem je Masaši Kišimoto. Je nejdříve v příběhu představen jako záporná postava, ale později se z něj stává kladná postava. Gaara je džinčúrikim jednoocasého démona, kterého do něj při Gaarově narození nechal zapečetit jeho otec, čtvrtý kazekage, aby z Gaary vytvořil mocnou zbraň, jíž by mohl použít proti nepřátelským vesnicím. Staršími sourozenci Gaary jsou Temari a Kankuró.\nJeho celé jméno zní Sabaku no Gaara ( 砂瀑の我愛羅), které se dá přeložit jako Pouštní Gaara či Gaara písečných vodopádů. Znak kandži, který má Gaara vytetovaný na čele, znamená \"láska\" (愛, \"ai\") a odkazuje k významu jeho jména – \"démon milující sám sebe\".\n"}
{"id": "882795", "url": "https://cs.wikipedia.org/wiki?curid=882795", "title": "Alsafi", "text": "Alsafi\n\nAlsafi neboli Sigma Draconis (σ Dra, σ Draconis) je hvězda v souhvězdí Draka o zdánlivé jasnosti 4,68. Patří do spektrální třídy G9. Je od Země vzdálená 18,8 světelných let. Název pochází z arabského slova Athāfi.\n\n\n"}
{"id": "882802", "url": "https://cs.wikipedia.org/wiki?curid=882802", "title": "Plattling", "text": "Plattling\n\nPlattling je město v německé spolkové zemi Bavorsko, v zemském okrese Deggendorf ve vládním obvodu Dolní Bavorsko. Leží na řece Isar.\n\nV roce 2011 zde žilo 12 882 obyvatel.\n\nMěstem přímo vede Bundesstraße 8 a nedaleko města vede dálnice A 92, která spojuje nedaleký Deggendorf s bavorskou metropolí Mnichov.\n\n"}
{"id": "882803", "url": "https://cs.wikipedia.org/wiki?curid=882803", "title": "Adnan Çolak", "text": "Adnan Çolak\n\nAdnan Çolak (* 1967) je turecký sériový vrah, který v provincii Artvin od 16. října 1992 do roku 1995 zabil 11 osob, z toho tři starší a dva mladší páry a jednu 70letou osamocenou seniorku. Ženské oběti znásilňoval a v jednom případě zneužil i dceru napadené. Adnan Çolak byl dopaden bezprostředně po podrobné výpovědi ženy, kterou napadl a o níž předpokládal, že je mrtvá. Byl zatčen ve věku 28 let, pracoval v oblasti jako pastýř. Byl otcem tří dětí. Z bezpečnostních důvodů byl dle dohody před prvním stáním převezen do Zonguldaku. Před soudem Çolak udával rozporuplná prohlášení. Proces trval pět let. Soud ho nakonec 23. června 2000 odsoudil za šest vražd s přitěžujícími okolnostmi na 112 let vězení. 28. května 2005 byl na amnestii propuštěn. \n\nTurecký tisk ho nazýval „Monstrem z Artvinu\". Jeho příběh byl přepsán do románové podoby. \n"}
{"id": "882805", "url": "https://cs.wikipedia.org/wiki?curid=882805", "title": "Výběrové řízení na dopravce na rychlíkové lince Olomouc – Krnov – Ostrava", "text": "Výběrové řízení na dopravce na rychlíkové lince Olomouc – Krnov – Ostrava\n\nVýběrové řízení na železničního dopravce na rychlíkové dálkové železniční lince R27 Ostrava – Opava – Krnov – Olomouc (bez větve Krnov–Jeseník) bylo vyhlášeno Ministerstvem dopravy České republiky v roce 2012 jako pilotní projekt, jímž měl být zahájen patnáctiletý cyklus výběrových řízení pro většinu dálkových železničních linek objednávaných státem. Soutěž byla napadena u Úřadu pro hospodářskou soutěž. Do výběrového řízení se přihlásili pouze dva dopravci, z nichž jeden byl v únoru 2013 pro nesplnění podmínek vyřazen, takže ministerstvo muselo soutěž zrušit. 26. března 2013 ministerstvo rozhodlo, že zakázku nabídne bez výběrového řízení jedinému zájemci, který ve zrušené soutěži zbyl, společnosti RegioJet, a ta zájem potvrdila. Ministerstvo s ní však nakonec smlouvu neuzavřelo.\n\nVarianta Ostrava – Jeseník měla být již od prosince 2011 zrušena, nakonec byla prozatím zachována. Větev Krnov – Jeseník však nebyla zařazena do výběrového řízení a provoz má být projednán s regionálními objednateli.\n\nJiž v letech 2005 a 2006 proběhla výběrová řízení pro linky R16 Plzeň – Most a R14 Pardubice – Liberec, v nichž nakonec uspěly České dráhy s nabídkou výrazně nižších cen, než jaké pobírají dotace na většině ostatních dálkových linek.\n\nMinistr dopravy Gustáv Slamečka prezentoval 3. července 2009 na tiskové konferenci záměr vypisovat každoročně výběrová řízení na ucelené provozní soubory linek v rozsahu 5 až 15 % celkového rozsahu tak, aby po 10 letech byly tímto způsobem zadány tři čtvrtiny všech dálkových vlaků, přičemž jednou ze základních podmínek má být zásadní zvýšení kvality a komfortu vozového parku. Smlouvy o závazku veřejné služby z vybranými dopravci měly být uzavírány na 10 až 15 let.\n\nMinisterstvo dopravy zveřejnilo harmonogram soutěží provozovatelů dálkové osobní železniční dopravy s předpokladem patnáctiletých smluv až do roku 2027/2028, který podle průvodního dopisu ministra z ledna 2012 je založen zřejmě na usnesení vlády České republiky č. 423 z 8. června 2011.\n\nV roce 2010 se ministerstvo dopravy rozhodlo vyhlásit výběrové řízení na dva soubory dálkových tras. Prvním souborem byly „Moravskoslezské motorové relace“, tj. trasa R27 Ostrava – Opava – Krnov – Olomouc / Jeseník, na nichž měl vybraný dopravce jezdit od jízdního řádu 2014 (t. j. od prosince 2013), s možným odkladem o jeden rok, druhým souborem byly „Severozápadní Čechy“, tj. trasy R5 Praha – Ústí nad Labem – Karlovy Vary – Cheb a R20 Praha – Roudnice nad Labem – Ústí nad Labem – Děčín, se zahájením provozu od jízdního řádu 2014 nebo 2015. Tyto dva soubory byly vybrány již na jaře 2010, ale výběrové řízení bylo odkládáno.\n\nDne 12. října 2010 odeslalo ministerstvo dopravy do Úředního věstníku EU předběžné oznámení podle článku 7 odst. 2 nařízení 1370/2007 o předpokládaném vypsání nabídkových řízení na linkách Ostrava – Opava – Krnov – Olomouc (Jeseník) a na linkách Praha – Ústí nad Labem – Karlovy Vary – Cheb společně s Praha – Roudnice nad Labem – Ústí nad Labem – Děčín s předpokládaným zahájením provozu od období platnosti jízdního řádu 2013/2014, popř. v případě druhého provozního souboru od období platnosti jízdního řádu 2014/2015.\n\nPodle zprávy z února 2011 měla být veřejná soutěž na ústecké linky vyhlášena jako první, v prosinci roku 2011, s plánovaným zahájením provozu v prosinci 2013. Podle informace ministerstva z února 2012 mělo být výběrové řízení na obě ústecké linky vypsáno v průběhu března 2012. Podle zprávy z 27. března 2012 však výběrové řízení na ústecké linky mělo být vyhlášeno až na základě zkušeností z výběrového řízení na linku Ostrava – Olomouc, avšak nejpozději do konce roku 2012.\n\nJiž 13. ledna 2012 ministerstvo rozeslalo předběžným zájemcům předběžné požadavky na kvalitu a vybavení vozidel pro tuto linku (pro tento provozní soubor) se žádostí, aby se do 18. ledna vyjádřili k reálnosti zajištění zakázky a možnému posunu o jeden rok, jak již předtím navrhlo Sdružení železničních společností. V průvodním dopise ministr předpokládal vypsání nabídkového řízení na přelomu ledna a února 2012 s požadovaným zahájením provozu od prosince 2013. Zájemci České dráhy, Viamont Regio a Veolia Transport si na základě této výzvy vyžádaly odložení termínu o rok oproti původně zamýšlenému konci roku 2013.\n\nVýběrové řízení bylo vypsáno dne 27. března 2012, s požadovaným zahájením provozu 14. prosince 2014, na dobu 15 let, tj. do konce platnosti jízdního řádu pro období 2028/2029. Uzávěrka přihlášek je 10. července 2012. Intervaly mají být obdobné jako dosud, páteční a nedělní soupravy mají být delší. Tato trať byla pro první a pilotní výběrové řízení vybrána proto, že jde o relativně izolované spojení, takže případné chyby nebudou mít dopad na celou síť.\n\nPodle webu Transport-logistika.cz dne 26. března 2012 Ministerstvo dopravy odeslalo do Úředního věstníku Evropské unie a do národního informačního systému veřejných zakázek oznámení o zahájení nabídkového řízení na železničního dopravce mezi Ostravou a Olomoucí, čímž fakticky zahájilo otevírání trhu veřejných služeb v přepravě cestujících v oblasti dálkové železniční dopravy. Mezi kvalitativními požadavky je částečná nízkopodlažnost vozidel, klimatizace vnitřních prostor, poskytnutí internetového připojení, zajištění občerstvení ve vozidlech apod.\n\nZadávací podmínky požadovaly vozidla s maximální rychlostí nejméně 100 km/h, realizaci úvrati za nejvýše 3 minuty. Vlaky nemusejí být průchozí. Alespoň 20 % každého nasazeného vlaku musí být nízkopodlažní, alespoň 10 % z počtu míst musí být 1. vozová třída a ta musí být oddělena od 2. vozové třídy, vozy mají být klimatizované. Maximálně 10 % cestujících smí být přepravováno ve stoje a to nejvýše po dobu 30 minut. Kapacitní limity jsou rozepsány pro každý specifikovaný vlak a úsek, nejvyšší požadovaná kapacita je 420 míst k sezení. Sedadla musí být uzpůsobená pro dálkovou dopravu, tedy s celoplošnou opěrkou zad a plnohodnotnou opěrkou hlavy, preferovaně s látkovým potahem. Požadována jsou místa pro kočárky, kola, lyže, imobilní cestující, prostor pro cestující s dětmi, plošina pro naložení imobilních cestujících. Záchody musí mít uzavřený odpadní systém a musí připadat jeden na každých 120 cestujících. Zásuvky 230 V jsou požadovány v počtu 1 na 4 místa ve 2. třídě a 1 na 2 místa v 1. třídě. Wifi požadována není, ale pokud ji dopravce nabídne, je svou nabídkou vázán. Požadován je akustický a vizuální informační systém.\n\nZadávací podmínky požadují vzájemné uznávání jízdenek mezi vybraným dopravcem a Českými dráhami, přičemž smlouva má pokrývat nejen obyčejné jízdné, ale i skupinové a zpáteční slevy, žákovské jízdné a ZTP, traťové jízdenky a zákaznické tarify IN25, IN50 a IN100, nemusí však pokrývat například nabídky jako ČD Net, SoNe+, SporoTiket a ČD Promo. Kompenzace má být prováděna pomocí nástupní sazby a ceny za osobokilometr.\n\nPodle Martina Zatloukala, předsedy ZO OSŽ DKV Olomouc, bylo vyhlášení výběrového řízení předčasné, protože znevýhodňuje národního dopravce České dráhy, a. s., který v uplynulých letech dotoval z vlastních prostředků dopravu, kterou neplatil stát, a proto neměl prostředky na investice do obnovy kolejových vozidel a fakticky tak stát dotoval, zatímco soukromí dopravci nemají dluhy z minulých let.\n\n26. dubna 2012 uložila dozorčí rada Českých drah svému předsedovi Lukáši Hamplovi a předsedovi představenstva Petru Žaludovi, aby s vládou projednali podmínky výběrového řízení na dopravce na trati Ostrava – Opava – Krnov – Olomouc, jehož současná podoba podle odborářů České dráhy poškozuje, a na dalším jednání dozorčí rady v průběhu května mají dozorčí radu seznámit s výsledkem jednání. Předseda podnikového výboru Odborového sdružení železničářů Vladislav Vokoun se vyslovil, že výsledky těchto soutěží by mohly být pro České dráhy likvidační, pokud nedojde k narovnání podmínek. Za zbytečně luxusní považují představitelé odborového sdružení požadavek nízkopodlažních vlaků, protože v řadě zastávek na trati nejsou pro nízkopodlažní soupravy vhodná nástupiště.\n\nNa základě stížnosti Českých drah a. s., že soutěž může narušit síťový charakter železničních služeb, vydal ÚOHS 2. srpna 2012 předběžné opatření, které zakazuje uzavřít smlouvu s případným vítězem soutěže. ÚOHS zamítl návrh ČD na zrušení soutěže a chystá se kvalifikovaně definovat pojem síťového charakteru těchto služeb.\n\nSpolečnost Abellio CZ i stěžovala na zadávací dokumentaci, která mimo jiné neobsahuje detaily o tržbách současného dopravce, což dává dosavadnímu dopravci informační převahu. České dráhy se hájily obchodním tajemstvím a ministerstvo dopravy tvrdilo, že tyto údaje nemá k dispozici, ÚOHS i tento návrh na zrušení výběrového řízení zamítl.\n\nPodle zprávy z února 2012, tedy ještě před vyhlášením výběrového řízení, se v něm chystaly zúčastnit České dráhy, Leo Express, Viamont Regio, Veolia Transport a RegioJet.\n\nDo 26. dubna 2012 si dokumentaci k nabídkovému řízení vyzvedlo deset uchazečů. LEO Express se chtěl do soutěže přihlásit společně s GW Train Regio pod značkou Eco Flow, zájem projevila též společnost Abellio CZ patřící Nizozemským drahám a JHMD.\n\nZ 10 zájemců, kteří si vyzvedli zadávací dokumentaci, nabídku nakonec podali 16. října 2012 jen dva zájemci, a to konsorcium dvou společností skupiny Arriva (Arriva vlaky a Transcentrum bus) a společnost RegioJet. Do soutěže se nepřihlásil ani dosavadní dopravce, České dráhy. Podle iHNed.cz další zájemce odradilo dílem předběžné opatření ÚOHS, dílem přemrštěné požadavky na vozidla.\n\n22. června 2012 České dráhy vyhlásily výběrové řízení na dodávku 11 nových nízkopodlažních klimatizovaných motorových jednotek (6 jednotek s kapacitou přibližně 180 míst k sezení a 5 jednotek s kapacitou přibližně 120 míst k sezení) pro linku R27, předpokládaná hodnota zakázky je 1,06 miliardy korun s termínem dodání do podzimu 2014 s tím, že kontrakt bude uzavřen pouze za podmínky, že České dráhy uspějí ve výběrovém řízení na provozování této linky.\n\nČeské dráhy se nepřihlásily do soutěže údajně proto, že se jim do výběrového řízení na dodávku vozidel přihlásil jen jediný zájemce a proto jej musely zrušit. Dozorčí rada Českých drah na podnět zástupců zaměstnanců 18. října 2012 schválila požadavek, aby ministr dopravy výběrové řízení neprodleně zrušil, protože znevýhodňuje České dráhy, a. s., které jako jediné musely při zadávání objednávky na nové soupravy postupovat podle zákona o zadávání veřejných zakázek. PESA Bydgoszcz pak s toutéž nabídkou, kterou ČD musely odmítnout, oslovila RegioJet, která se s ní přihlásila do soutěže.\n\nŘeditel odboru veřejné dopravy MD Ondřej Michalčík se podle deníku E15 k vývoji pilotního výběrového řízení vyjádřil slovy „My jsme přímo nadšeni.“\n\nV polovině února 2013 ministerstvo dopravy oznámilo, že vyřadilo nabídku, kterou podala Arriva společně s TRANSCENTRUM bus, protože nedodala potřebná osvědčení o vzdělání vedoucích zaměstnanců. Soutěžní podmínky vyžadovaly ve vedení dvě odborně způsobilé osoby, zatímco drážní zákon vyžaduje pouze jednu. Pokud by Arriva neuspěla s odvoláním, takže by zbyla jen jedna nabídka, muselo by ministerstvo soutěž zrušit.\n\nPodle ministerstva dopravy Úřad pro ochranu hospodářské soutěže v rámci vyřizování došlých podnětů žádná pochybení nezjistil.\n\nArriva vlaky v nabídce požadovala kompenzaci (dotaci) 189,10 Kč na vlakokilometr, RegioJet 188 Kč. RegioJet nabídl dopravu novými vlaky, Arriva nabídla tři varianty, počítající s využitím nových nebo nově rekonstruovaných vlaků.\n\nMinisterstvo oznámilo, že obě podané nabídky jsou pro stát výhodnější než dosavadní dopravce, Poté, co RegioJet prohlásil svou cenu za nižší, než za jakou jezdí ČD, České dráhy vyčíslily dosavadní dotaci (prokazatelnou ztrátu) na lince na 175,46 Kč v roce 2011 a asi 165 Kč v roce 2012, po odečtení 6 Kč připadajících na nádražní poplatky a zajíždění do Polska jen 159 Kč, ministerstvo při vyhlašování soutěže údajně odhadovalo požadovanou částku na 156 Kč za vlakokilometr. Jaroslav Pejša v odborářském časopise Obzor dokonce tvrdil, že cena v nabídkách je o 50 % vyšší, než za kolik dosud dopravu provozují České dráhy. Podle deníku E15 však dotace ministerstva Českým drahám je jednotná 120 Kč/km pro všechny tratě, a tedy České dráhy na méně výnosných linkách tratí a doplácejí na ně z výnosnějších linek, tedy ztráta krnovské trati se jim z tohoto hlediska může vyplatit. Podle pozdějších informací se nejedná o jednotnou dotaci, ale o průměrnou dotaci.\n\nZačátkem ledna 2013 ministerstvo dopravy na žádost Radima Jančury podle zákona o svobodném přístupu k informacím rozhodnutím ministra Pavla Dobeše poskytlo dosud odmítanou informaci o výši dotací na jednotlivé rychlíkové linky, z níž vyplývá, že tato trať je nejztrátovější rychlíkovou tratí dotovanou státem. Podle zveřejněných dat za rok 2010 činila ztrátovost na této lince 225,2 Kč/vlkm při nákladech 260,1 Kč/vlkm a stát ji dotoval 157,2 miliony Kč ročně. České dráhy se zveřejnění těchto informací snažily soudně bránit a prohlašovaly je za obchodní tajemství. Mluvčí Českých drah Radek Joklík vyjádřil názor, že ministerstvo porušením obchodního tajemství riskuje pokutu 500 tisíc korun a náhradu škody.\n\nPodle iDnes.cz zveřejněná data ukázala, že se České dráhy proti zveřejnění tolik bouřily nejspíše proto, že si s čísly za náklady zjevně kouzlí tak, jak se jim zrovna hodí zejména v boji s konkurencí. Mluvčí ČD Petr Šťáhlavský k tomu uvedl, že s ohledem na to, že jde o obchodní tajemství a strategické údaje ČD, nemůže je prezentovat ani nijak komentovat. Idnes.cz připomněl, že do soutěže na rychlíky Plzeň - Most a Pardubice - Liberec v roce 2005 se České dráhy za vedení Josefa Bazaly přihlásily s extrémně nízkou cenou za kilometr. Na trati Olomouc – Krnov – Ostrava ČD vykazovaly odpisy vlaků odpovídající 38 Kč/vlkm, což je více než celková dotace linky Plzeň – Most, kde jezdí většinou stejné typy vozů a tedy i výše odpisů by podle iDnes měla být obdobná. Podezřelé se iDnes.cz zdají i rozdíly v ceně lidské práce připadající na vlakokilometr.\n\nRadim Jančura na tiskové konferenci 7. ledna 2013 vyzval generálního ředitele ČD Petra Žaludu k rezignaci kvůli lži o výši dotací a kvůli tomu, že se za 5 let jeho působení výrazně zhoršilo hospodaření ČD. Žaluda se hájil tím, že se mu údajně povedlo ztrátovost trati snížit z 225 Kč/vlkm v roce 2010 na 159 Kč/vlkm v roce 2012 například propouštěním nadbytečných zaměstnanců a zvýšením počtu ujetých kilometrů. Odhad Radima Jančury, že se ztrátovost za tyto dva roky zásadně nezměnila, označil mluvčí ČD Petr Šťáhlavský za účelovou dezinformaci.\n\nArriva se proti rozhodnutí o svém vyřazení odvolala a po zamítnutí odvolání vyzvala ministerstvo, aby soutěž nerušilo a zakázku přidělilo zbylému zájemci, RegioJetu. Po zrušení výběrového řízení ministerstvo dopravy 26. března 2013 oznámilo, že zakázku bez další soutěže zadá společnosti RegioJet, která v soutěži zůstala jako jediná, pokud RegioJet bude ochoten jezdit za podmínek, které navrhl ve své soutěžní nabídce. RegioJet zájem potvrdil. 20. května 2013 ministr dopravy Zbyněk Stanjura oznámil, že se ministerstvo s RegioJetem dohodlo na základních předpokladech uzavření smlouvy. V červnu 2014 Radim Jančura v rozhovoru pro ČIA potvrdil, že od prosince 2014 na trať nasadí 10 motorových vozidel Pesa.\n\n9. července 2013 byla zveřejněna informace, že RegioJet na trati možná jezdit nebude, protože odcházející ministr Zbyněk Stanjura se nakonec rozhodl smlouvu nepodepsat a následující ministr Zdeněk Žák s podpisem váhá a chce nejprve znovu vše prověřit a probrat.\n\n"}
{"id": "882806", "url": "https://cs.wikipedia.org/wiki?curid=882806", "title": "Vítězslav Jungbauer", "text": "Vítězslav Jungbauer\n\nAk. sochař, Vítězslav Jungbauer (6. listopadu 1919, Hradec Králové – 6. ledna 2003, Praha) byl českým sochařem.\n\nU svého otce řezbáře, Josefa Jungbauera, se v letech 1933 – 1937 vyučil řezbářem v Nebahovech na Prachaticku. Od roku 1940 studoval na Umělecko – průmyslové škole v Praze a ve studiu pokračoval na VŠUP v Praze u profesorů Karla Dvořáka a Josefa Wagnera, kde absolvoval v roce 1948. Po absolvování vysoké školy se usadil v Praze. \nJeho tvorba se zaměřila na expresivní přehodnocení realistické formy v moderním cítění staženého tvaru, zpracování jak klasických materiálů (dřevo, kámen, bronz), tak i plastických materiálů umělých hmot. Realizoval tak např. reliéf se znakem Univerzity Karlovy pro lékařskou fakultu z plexiskla či reliéfní mapu Prahy o velikosti 80 m² pro výstavu Československo 60 v Moskvě a Kyjevě. Umělé hmoty mu dávaly možnost tvorby světelně působících (průhledných) plastik.\n\n\n\n\n\n \n"}
{"id": "882813", "url": "https://cs.wikipedia.org/wiki?curid=882813", "title": "Fedcupový tým Západního Německa", "text": "Fedcupový tým Západního Německa\n\nFedcupový tým Západního Německa reprezentoval Spolkovou republiku Německo ve Fed Cupu od založení soutěže v roce 1963 až do německého znovusjednocení v roce 1990. Řídící organizací družstva byl národní tenisový svaz. V roce 1987 hráčky získaly jediný titul, když ve finále porazily Spojené státy 2:1. Jako poražené finalistky odešly Němky z boje o vítězný pohár čtyřikrát.\n\nOd roku 1990 hraje v soutěži nástupnický tým Německa, kterému Mezinárodní tenisová federace přičítá všechny výsledky od roku 1963.\n\nZápadoněmecký tým nastupoval do soutěže jako německý zástupce v letech 1963–1989. Většinu hráčských statistik družstva vedla Helga Masthoffová.\n\nPoslední zápas družstvo odehrálo ve čtvrtfinále Světové skupiny 1989 proti Československu, v němž podlehlo 1:2 na zápasy.\n\n\n\n\n"}
{"id": "882816", "url": "https://cs.wikipedia.org/wiki?curid=882816", "title": "Beta Hydrae", "text": "Beta Hydrae\n\nBeta Hydrae (β Hydrae, Beta Hya, β Hya) je dvojhvězda v souhvězdí Hydry. Je od Země vzdálená 370 ± 40 světelných let. Její zdánlivá hvězdná velikost se mění o 0,04 mag v periodě 2,344 dní, přičemž dosahuje maximální hodnoty 4,27 mag. Jde o proměnnou hvězdu typu Alfa² Canum Venaticorum. Dříve byla zařazena do souhvězdí Poháru a označována 28 Crateris\n\n\n\n"}
{"id": "882821", "url": "https://cs.wikipedia.org/wiki?curid=882821", "title": "Arthur Koestler", "text": "Arthur Koestler\n\nArthur Koestler, rodným jménem Artúr Kösztler, (5. září 1905, Budapešť – 1. března 1983, Londýn) byl maďarsko-britský spisovatel, filozof a novinář židovského původu (rodina jeho matky pocházela z Prahy). Proslul především knihou \"Tma o polednách\" z roku 1941.\n\nVe 20. letech ho silně oslovil sionismus. Roku 1926 odjel do Palestiny. Chvilku žil v kibucu Ejn ha-Šofet, ale neshodl se s jeho ostatními členy. Pracoval poté pro Žabotinského revizionisty a zejména jako novinář pro tituly berlínského vydavatelství \"Ullstein Verlag\". Roku 1929 byl převelen do Paříže a o rok později se vrátil do Berlína a nastoupil jako redaktor do Ullsteinova deníku \"Vossische Zeitung\". Jako takový se ve stejném roce zúčastnil na palubě vzducholodi \"Graf Zeppelin\" polární expedice. Reportáže z výpravy mu zajistily reputaci po celé Evropě. \n\nKolem roku 1931 se nadchl pro marxismus a vstoupil do Komunistické strany Německa. Roku 1932 cestoval po Turkmenistánu a střední Asii, poté ho Kominterna vyslala do Paříže organizovat protifašistickou propagandu. Dobrodružně se zapojil do španělské občanské války, kdy se pokusil proniknout do štábu generála Franca v Seville, když se vydával za novináře \"News Chronicle\" - byl však odhalen a prchl. Znovu se však na území ovládané royalisty vrátil a znovu se vydával za novináře \"News Chronicle\". Byl zatčen, uvězněn a odsouzen k smrti. Čekání na popravu vylíčil posléze v knize \"Dialogue with Death\". Popraven však nebyl, byl vyměněn za zajaté frankistické piloty. Po návratu do Francie poměrně náhle změnil oblast svého zájmu a napsal populární encyklopedii sexuality, pod pseudonymem \"A. Costler, A. Willy, a jiní\". Záhy vystoupil z komunistické strany, znechucen stalinskými praktikami. Své zklamání z totalitarismu vylíčil právě ve své nejznámější knize \"Tma o polednách\", částečně inspirované zážitky Koestlerovy přítelkyně – designérky Evy Zeisel – která strávila šestnáct měsíců ve stalinistickém kriminále. Rukopis knihy dal své milence, sochařce Daphne Hardyové, aby ho dopravila do bezpečí v Británii.\n\nPo vpádu Němců do Francie byl internován v koncentračním táboře Vernet (tuto zkušenost později vylíčil v knize \"Scum of the Earth\"), byl však záhy propuštěn díky silnému britskému diplomatickému tlaku. Vzápětí vstoupil do Francouzské cizinecké legie. Z ní záhy dezertoval a pokoušel se dostat do Británie. V Lisabonu se k němu dostala zpráva, že loď na níž plula jeho milenka Daphne i s rukopisem \"Tmy o polednách\", se potopila, načež se pokusil o sebevraždu. Přežil a zpráva se následně ukázala být fámou. Do Británie nakonec dorazil, byl však uvězněn, neboť neměl úřední povolení vstupu do země. Když vyšla v Londýně jeho kniha \"Tma o polednách\" a stala se bestsellerem, byl stále ještě ve vězení. Po propuštění vstoupil do britské armády a sloužil u Royal Pioneer Corps. Roku 1942 byl převelen na ministerstvo informací a podílel se na britské válečné propagandě. Až roku 1943 znovu potkal Daphne, vztah se jim už ale nepodařilo obnovit. Roku 1944 byl vyslán do Palestiny, aby jednal s vůdcem sionistické organizace Irgun Menachemem Beginem a odradil ho od protibritského terorismu. Jednání byla neúspěšná. \n\nV Palestině pak zůstal do roku 1945 a sbíral zde inspiraci pro svůj román \"Thieves in the Night\". Pak se sice vrátil, ale jakmile roku 1948 vypukla válka mezi Araby a Izraelem, byl znovu vyslán na Blízký východ jako válečný zpravodaj řady britských, ale i francouzských a amerických deníků. Po návratu se věnoval zejména literární práci a antikomunistickému a antisovětskému aktivismu, zejména po sovětské invazi do Maďarska v roce 1956. Angažoval se též v kampani za zrušení trestu smrti. \n\nRoku 1976 se v knize \"The Thirteenth Tribe\" věnoval otázce židovství - přišel s originální teorií, že aškenázští a sefardští Židé nejsou geneticky spřízněni, Aškenázové jsou podle Koestlera původně turkickým národem záhadné Chazarské říše na Kavkaze, který částečně přijal judaismus. \n\nV úplném závěru života propagoval myšlenku eutanazie a eutanazií i zemřel, v pokročilém stadiu rakoviny. Otázky nicméně vyvolalo, že spolu s ním spáchala sebevraždu i jeho pětapadesátiletá manželka, která netrpěla žádnými zdravotními problémy. V poslední vůli odkázal milion liber na univerzitní výzkum paranormálních jevů a parapsychologie. Správce poslední vůle dlouho nemohl najít univerzitu, která by dar akceptovala, nakonec tak učinila Edinburská univerzita. \n\nŽivotopisec David Cesarani Koestlera obvinil z misogynie a znásilňování žen. \n\n\n\n"}
{"id": "882825", "url": "https://cs.wikipedia.org/wiki?curid=882825", "title": "Staraja Russa", "text": "Staraja Russa\n\nStaraja Russa ( ) je město v Novgorodské oblasti\nRuské federace. Leží na řece Polisť zhruba sto kilometrů jižně od Novgorodu. V roce 2010 v něm žilo bezmála 32 tisíc obyvatel.\n\nMěsto je poprvé písemně zmiňováno v roce 1167 jako jedno z třech hlavních měst Novgorodské republiky spolu s Pskovem a s Ladogou.\n\nV roce 1478 se stalo součástí Moskevského velkoknížectví.\n"}
{"id": "882829", "url": "https://cs.wikipedia.org/wiki?curid=882829", "title": "Kyselina glykolová", "text": "Kyselina glykolová\n\nKyselina glykolová je organická sloučenina, jde o nejjednodušší (alfa)hydroxykyselinu.\n\nV přírodě se kyselina glykolová vyskytuje v některých cukernatých rostlinách a také například v ananasu, melounu nebo nezralých hroznech.\n\nKyselina glykolová se vyrábí reakcí kyseliny chloroctové s  hydroxidem sodným:\n\nClCHCOOH + NaOH → HOCHCOOH + NaCl.\n\nTímto způsobem se ročně vyrobí tisíce tun této kyseliny.\n\nEkonomickým způsobem výroby je katalyzovaná reakce formaldehydu se syntézním plynem (karbonylace formaldehydu). K ostatním, málo používaným, metodám výroby patří např. hydrogenace kyseliny šťavelové a hydrolýza kyanhydrinu získaného z formaldehydu. Kyselinu glykolovou lze také izolovat z přírodních zdrojů uvedených výše.\n\nKyselinu glykolovou lze rovněž vyrábět enzymatickou reakcí. Přitom je potřeba méně energie a vzniká méně vedlejších produktů.\n\nTeoreticky ji lze vyrobit také oxidací glykolaldehydu.\n\nDíky své výborné schopnosti proniknout kůží se kyselina glykolová používá na produkty péče o pleť, nejčastěji jako chemický peeling používaný v dermatologii, plastické chirurgii nebo v estetice v koncentracích 20 až 70 % nebo v domácích sestavách v nižších koncentracích od 10 do 20 %. Účinnost je významně ovlivněna pH, které závisí na koncentrací; zatímco nejsilnější peelingy mají pH asi 0,6 (dostatečně silné k úplné keratolýze pokožky), tak domácí sestavy mají pH o hodnotě 2,5.\n\nTato kyselina se dále používá pro úpravu vzhledu a struktury kůže. Může omezovat vrásky, jizvy po akné, hyperpigmentaci a mnoho dalších kožních nemocí.\n\nKyselina glykolová se též používá jako užitečný meziprodukt v organické syntéze, kde se používá například při oxidačněredukčních reakcích, při esterifikaci a polymerizaci. Používá se jako monomer na výrobu kyseliny polyglykolové a dalších biokompatibilních kopolymerů.\n\nMezi dalšími použitími této kyseliny patří také použití v textilním průmyslu jako barvicí a činící látky. Používá se také ke zpracování potravin jako aromatická přísada a konzervant.\n\nTato látka se také používá jako složka emulzních polymerů, rozpouštědel a přídavných látek do inkoustů a barev.\n\nPro komerční využití jsou důležité některé deriváty kyseliny glykolové, hlavně methyl (registrační číslo CAS 96-35-5), teplota varu 147–149 °C a ethyl (CAS 623-50-7, teplota varu 158–159 °C) ester, které jsou na rozdíl od kyseliny snadno destilovatelné. Butylester (teplota tání 178–186 °C) je složkou některých laků, protože je netěkavý a má dobré rozpouštěcí vlastnosti.\n\nKyselina glykolová je (v závislosti na hodnotě pH) silná žíravina. Stejně jako ethylenglykol je metabolizována na kyselinu šťavelovou, která je nebezpečná při požití.\n"}
{"id": "882830", "url": "https://cs.wikipedia.org/wiki?curid=882830", "title": "Široké", "text": "Široké\n\nŠiroké je obec na Slovensku, v okrese Prešov v Prešovském kraji. V roce 2011 zde žilo 2 408 obyvatel.\n\nV obci se nachází hora Patria (1170 m n. m.).\n"}
{"id": "882832", "url": "https://cs.wikipedia.org/wiki?curid=882832", "title": "Itálie na Letních olympijských hrách 1960", "text": "Itálie na Letních olympijských hrách 1960\n\nItálii na Letních olympijských hrách v roce 1960 reprezentovala výprava 280 sportovců (246 mužů a 34 žen) v 19 sportech.\n"}
{"id": "882833", "url": "https://cs.wikipedia.org/wiki?curid=882833", "title": "Dojem", "text": "Dojem\n\nDojem je výsledek vnímání, pozorování, hodnotícího uvažování, rozmýšlení, zdání.\n\nJde o celkový víceméně neurčitý pocitový obraz skutečnosti zřízený podle zkušenosti a vnímání určitých předmětů nebo jevů. První dojem vzniká při prvním setkání situací, jevem, člověkem, často ale obsahuje nesprávné postřehy a vytváří předsudky. Je jakoby složený z více dílčích zkušeností, např. oči pozorovaného nám připomínají otce, jeho čelo zas našeho učitele, hlas konkrétního herce a pod. Chyby prvního dojmu spočívají v tendenci zjednodušovat (haló efekt), přisuzovat vlastní chyby posuzované osobě a zprůměrňuje pozorovaného.\n"}
{"id": "882836", "url": "https://cs.wikipedia.org/wiki?curid=882836", "title": "Beharovce", "text": "Beharovce\n\nBeharovce jsou obec na Slovensku, v okrese Levoča v Prešovském kraji.\n\nV roce 2011 zde žilo 178 obyvatel.\n"}
{"id": "882838", "url": "https://cs.wikipedia.org/wiki?curid=882838", "title": "Haló efekt", "text": "Haló efekt\n\nHaló efekt (z angličtiny halo; z latiny effectus = způsobený, výsledný; v latině effectum = účinek, dosah) je termín amerického behavioristického psychologa E. L. Thorndika, který označuje druh sociální percepce, globální chybu v posuzování lidí, když jsou posuzováni podle celkového dojmu, kterým na nás určitý jedinec zapůsobil – ať už kladným nebo záporným. Dochází k převládnutí prvního nebo nejsilnějšího dojmu, takže ten pak potlačí všechny ostatní vjemy, čímž brání jejich správnému rozlišení a zhodnocení. Pokud je např. první celkový dojem o člověku příznivý, později se celé jeho chování, rysy a jednání hodnotí kladně. V případě záporného dojmu se na jednání člověka dívá prioritně záporně. Je založen na zjednodušujících a zobecňujících předsudcích. Haló-efekt je jednou z chyb prvního dojmu a může určovat rozvíjení laické psychologie, tedy posuzování vnímané osoby. Spíše bychom však tento efekt měli označovat za laickou chybu v sociální percepci osob.\n\nMezi další takové laické chyby v sociální percepci patří například implicitní teorie osobnosti (H. Kelley)  nebo efekt mírnosti a shovívavosti (J. S. Bruner a R. Taguiri, 1954). Jeho podstata spočívá v tom, že u sympatických osob subjekt pozitivní vlastnosti přeceňuje a negativní podceňuje.\n\nKrizoví manažeři věří v hodnotu pověsti organizace před krizí. Ta by mohla vytvořit haló efekt, který organizaci během krize chrání. Pokud má organizace před krizí dobrou reputaci, je méně pravděpodobné, že bude během krize poškozena.\n\nDvě možná vysvětlení haló efektu v krizi:\n\"Haló efekt se také objevuje ve vzdělávání. Učitelé podléhají haló efektu při hodnocení žáků. Klidné a spořádané chování pro ně může naznačovat chytrého žáka, kterého poté řadí mezi nadané studenty\" bez objektivního zhodnocení jeho dovedností. V tomto případě má haló efekt vliv i na známky studentů. K podobnému haló efektu dochází i na pracovišti.\n\nFyzický appeal člověka také produkuje haló efekt. Díky mnohostranné povaze lze přitažlivost soudit z mnoha úhlů pohledu. Jak vypadáme má velký vliv na to, jak jsme vnímáni. Například atraktivní lidé mohou působit jako inteligentní. Joel T. Wade a Cristina DiMaria ve své studii uvádějí, že přitažlivost člověka je ovlivněna mnoha specifickými vlastnostmi.\n\nHaló efekt můžeme pozorovat i online, konkrétně u falešných profilových fotografií. Pokud je profilová fotografie atraktivní, má vliv na člověka i přes to, že si uvědomuje její nepravost. To je podle studie Petera M. Baka případ převážně mužů hodnotících profily žen. Ženy jsou naopak více odolné automatickému hodnocení založenému na fotografii.\n\n\n"}
{"id": "882851", "url": "https://cs.wikipedia.org/wiki?curid=882851", "title": "Kostel svatého Vavřince (Vojkovice)", "text": "Kostel svatého Vavřince (Vojkovice)\n\nKostel svatého Vavřince je římskokatolický chrám v obci Vojkovice v okrese Brno-venkov. Je chráněn jako kulturní památka České republiky. Je filiálním kostelem židlochovické farnosti.\n\nJádro dvojlodního kostela je pozdě gotické. V dalších staletích byl upraven barokně a naposledy byl celkově rekonstruován po požáru v roce 1828. Hranolová věž je vysoká 37 m, do roku 1792 (požár) byla o jedno dřevěné patro vyšší.\n\nKolem kostela se nachází hřbitov.\n"}
{"id": "882855", "url": "https://cs.wikipedia.org/wiki?curid=882855", "title": "Paulo Freire", "text": "Paulo Freire\n\nPaulo Reglus Neves Freire (19. září 1921 – 2. května 1997) byl brazilský pedagog a filozof, byl předním obhájcem tzv. kritické pedagogiky, nejvíce je znám svou knihou \"Pedagogika utlačovaných (Pedagogia do Oprimido)\", která je považována za jeden ze základních textů kritického pedagogického hnutí.\n\nFreire se narodil 19. září 1921 rodině střední třídy v Brazílii ve městě Recife. Osobně se seznámil s chudobou a hladem během Velké hospodářské krize třicátých let. V roce 1931 se rodina přestěhovala do města Jaboatão dos Guararapes, kde byly náklady na živobytí nižší. 31. října 1934 zemřel jeho otec. Zkušenosti z mládí předurčily jeho obavy o chudé a pomohly mu dojít k pedagogické filozofii. Sám uvádí, že chudoba a hlad vážně ovlivňovaly jeho schopnost učit se. Tyto zkušenosti ho dovedly k rozhodnutí věnovat svůj život zlepšování životů chudých: \"\"Nerozuměl jsem ničemu, dokud jsem měl hlad. Nebyl jsem hloupý, nebyl to nedostatek zájmu. Zkušenosti mi ukázaly vztah mezi společenskou třídou a znalostmi.\"\" Ekonomická situace rodiny se nakonec zlepšila.\n\nFreire studoval od roku 1943 právnickou fakultu na univerzitě v Recife. Studoval také filozofii, konkrétněji fenomenologii a psychologii jazyka. Přestože byl přijat do advokátní komory, nikdy nepracoval jako právník. Místo toho pracoval jako učitel na středních školách, kde učil portugalštinu. V roce 1944 se oženil s kolegyní Elza Maia Costa de Oliveira, měli spolu pět dětí a pracovali společně.\n\nFreire tvrdí, že systém vzdělávání ve Třetím světě musí být moderní. Neměl by se vracet k předkoloniální tradici, ale zároveň má být antikoloniální, tedy nepřebírající slepě euroamerické vzorce. Odmítá tzv. \"bankovní model\" vztahu učitele a žáka (v němž učitel ve své představě posílá na prázdný účet žákovy mysli hodnoty), který podle něj blokuje kreativní potenciál žáka.\n\n\n"}
{"id": "882870", "url": "https://cs.wikipedia.org/wiki?curid=882870", "title": "Římskokatolická farnost Modřice", "text": "Římskokatolická farnost Modřice\n\nŘímskokatolická farnost Modřice je územní společenství římských katolíků s farním kostelem svatého Gotharda ve městě Modřice.\n\nPůvodní kostel poblíž modřického hradu byl postaven na přelomu 12. a 13. století, jeho pozůstatky s částmi románského zdiva lodi byly objeveny při opravách omítky současného chrámu v 70. letech 20. století. V roce 1222 je poprvé uváděn modřický farář Vilém. Roku 1724 vyhořel, poté byl opraven. U kostela bylo v roce 1757 zřízeno děkanství s osmi farními obvody.\nOd září 2018 je farářem R. D. Mgr. Jiří Plhoň.\n\nPravidelně se konají ministrantské schůzky a setkání maminek s dětmi na faře. Od začátku 21. století probíhají v kostele stavební práce, které vedly ke stabilizaci podloží a základů, zpevnění stěn, sanaci kleneb a restauraci maleb nad presbytářem. Od roku 2010 pokračuje restaurace fresek v chrámové lodi. Farnost se účastní akce Tříkrálová sbírka. V roce 2015 se při ní vybralo v Modřicích 86 217 korun.\n\nKaždý rok pořádá farnost ples, dětský den, dětský karneval a slavnost svatého Gotharda.\n\nNa 8. červen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 18. listopadu.\n\n"}
{"id": "882877", "url": "https://cs.wikipedia.org/wiki?curid=882877", "title": "Jack Antonoff", "text": "Jack Antonoff\n\nJack Antonoff (narozen 31. března 1984) je hlavní zpěvák-skladatel americké skupiny Steel Train a zároveň hlavní kytarista americké kapely Fun.\n\nAntonoff se narodil ve městě Bergenfield, New Jersey jako mladší bratr módní designérky Rachel Antonoff. Vyrůstal ve městech New Milford a Woodcliff Lake ve státě New Jersey a navštěvoval základní školu Solomon Schechter Day School v Bergen County. Střední školu navštěvoval spolu se sestrou v New Yorku. Do stejné třídy chodil spolu s herečkou Scarlett Johansson, která byla jeho přítelkyní v letech 2001 až 2002.\n\nBěhem druhého ročníku střední školy založil spolu s několika přáteli punk rockovou kapelu s názvem Outline; kapela byla proslulá hlavně na Floridě a v Texasu. Kapela byla rozpuštěna poté, co několik členů odešlo studovat na vysokou školu.\n\nV roce 2002 založil Antonoff a jeho kamarád Scott Irby-Ranniar novou kapelu, kterou nazvali Steel Train a zajistili si nahrávací smlouvu se společností Drive-Thru Records. Antonoff působil v této kapele jako hlavní zpěvák. Zanedlouho po podepsání smlouvy získali do kapely bubeníka Matthiase Grubera a přesvědčili jednoho z kamarádů Evana Winikera, aby opustil vysokou školu a připojil se k jejich kapele.\n\nMezi lety 2007 a 2010 randil Jack Antonoff s herečkou Aliou Shawkat, která je známá hlavně díky roli Maeby z televizního sitcomu Arrested Development\n\nV roce 2008 oslovil Nate Ruess (bývalý zpěvák kapely The Format) Jacka Antonoffa, aby s ním a Andrewem Dostem založili novou kapelu, kterou později nazvali fun.. Antonoff se s Ruessem znal velmi dobře, protože jejich kapely společně koncertovaly.\n\nDruhé studiové album kapely Fun., \"Some Nights\", obsahuje jejich první #1 hit singl, \"We Are Young\", který napsal Antonoff společně s Ruessem, Dostem a Jeffem Bhsaskerem.\n\nOd roku 2012 je Antonoffovou přítelkyní herečka a scenáristka Lena Dunham.\n\nAntonoff se stal hostujícím bloggerem v novinách \"The Huffington Post\", ve kterých uveřejnil svůj článek, ve kterém obhajoval práva gayů a leseb a hovořil o důležitosti tzv. straight allies., což jsou heterosexuální obhájci a zastánci LGBT práv.\n\nS kapelou Steel Train:\n\n\n"}
{"id": "882883", "url": "https://cs.wikipedia.org/wiki?curid=882883", "title": "Andalusit", "text": "Andalusit\n\nAndalusit je rhombický minerál, křemičitan hliníku AlSiO, nazvaný podle jeho prvního známého naleziště, Andalusie ve Španělsku.\n\nVe volné přírodě jsou tři druhy minerálů, jenž mají stejné chemické složení, liší se však krystalovou mřížkou. Jsou to sillimanit, kyanit a andalusit.\n\nAndalusit se používá při výrobě speciální žáruvzdorné a chemicky i mechanicky odolné keramiky. Tato keramika se nazývá mullitová keramika a má podobu porcelánu.\nV Brazílii se průhledné varianty andalusitu brousí do tvaru briliantu. Tamní krystaly mají barvu zelenou, však díky pleochromismu (vlastnost některých barevných minerálů měnit barvu při otáčení jejich výbrusu v polarizovaném světle) se mohou měnit až na barvu hnědou či červenooranžovou.\n\nČasto se vyskytuje jako součást magnetických hornin, které jsou bohaté na hliník.\n\nLhotka, Řásná, Mrákotín; pegmatity: Paseky u Písku, Kloub u Protivína, Čejov u Humpolce, Dolní Bory; kontaktní břidlice: Tehov, Světice, Rožmitál pod Třemšínem; svory: Pancíř, Holubáč u Sobotína, Vozka – Jeseníky, náplavy Malše v jižních Čechách\n\nYosemite National Park – Kalifornie (pegmatity), Vihorlat – Slovensko (přeměna andezitu), Santa Tereza, Espirito Santo, Arassuahy – Brazílie, Etang-des-salles-de-Rohan – Francie, Lancaster, Westford – Massachusetts, Mimbowrie – Jižní Austrálie, Lisenz – Tyrolsko, Jaklovecká a Jamnická dolina – Západní Tatry (dvojslídné ruly); rýžoviště: Srí Lanka, Minas Gerais – Brazílie\n\n\n"}
{"id": "882885", "url": "https://cs.wikipedia.org/wiki?curid=882885", "title": "Dominika Opplová", "text": "Dominika Opplová\n\nDominika Opplová (* 12. února 1990, Mělník) je česká modelka a vítězka Miss Peace International pro rok 2012.\n\nNa základní školu chodila do Kralup nad Vltavou, kterou absolvovala v roce 2005. Poté se přestěhovala s rodinou do Lhotky. Od roku 2005 studovala na Střední odborné škole v Luhačovicích obor \"Management a podnikání v umění a reklamě\", kde maturovala v roce 2009 (z Českého jazyka, Anglického jazyka, Dějin propagace a Ekonomie). V letech 2009-2012 studovala na Pedagogické fakultě Masarykovy univerzity v Brně bakalářský obor \"Pedagogické asistentství výtvarné výchovy pro ZŠ\" ve studijním programu \"Specializace v pedagogice\".\n\nŽije v Brně. Má psa Kiwiho.\n\nDominika Opplová se účastnila několika soutěží krásy. Na většině z nich se umístila na předních pozicích, například na:\n\n"}
{"id": "882886", "url": "https://cs.wikipedia.org/wiki?curid=882886", "title": "Santo Domingo (rozcestník)", "text": "Santo Domingo (rozcestník)\n\nSanto Domingo je španělská forma jména svatého Dominika. Po objevení Ameriky Španěly začali evropští kolonizátoři používat název Santo Domingo pro své pozice na jednom z největších ostrovů Karibiku. Následující výčet pojmů zahrnuje různé pojmy související s dnešní Dominikánskou republikou na ostrově Hispaniola. \n\n\n\n"}
{"id": "882888", "url": "https://cs.wikipedia.org/wiki?curid=882888", "title": "Rudolf Zamrzla", "text": "Rudolf Zamrzla\n\nRudolf Zamrzla, pseudonymy \"R. Gelattini\", \"Roman Míšek\", (21. ledna 1869 Rokycany – 4. února 1930 Praha) byl český dirigent a skladatel.\n\nPo maturitě na gymnáziu v Plzni absolvoval Varhanickou školu v Praze. Studoval u F. Z. Skuherského a Františka Blažka. Stal se sbormistrem několika pražských pěveckých sdružení a zpíval v chrámovém sboru v kostele sv. Vojtěcha. V roce 1892 odešel do Mostaru, kde byl ředitelem kůru a kapelníkem v pravoslavném kostele a dirigentem hudebního spolku Gusle. V letech 1894 až 1901 působil jako kapelník dragounského pluku v Kirsanově v Rusku. V Rusku používal křestní jména Jevgenij Romanovič.\n\nV roce 1901 se vrátil do Prahy a stal se sbormistrem a dirigentem Národního divadla. Řídil rovněž koncerty \"Pensijního spolku Národního divadla\", na nichž uváděl i velká kantátová díla. Ve spolupráci Emou Destinnovou zkomponoval slavnostní dílo \"Libušino nastolení\". Provedení se uskutečnilo v době Všesokolského sletu 28. června 1923 na Vyšehradské skále a postavu Libuše zpívala právě Ema Destinnová. Ve své době šlo o mimořádnou společenskou událost. Překládal libreta oper a psal i četné rozbory děl uváděných ND. Ve svých literárních pracích používal pseudonymy R. Gelattini a Roman Míšek. V ND působil až do svého odchodu do důchodu v roce \"1927\".\n\nPohřben je na Olšanských hřbitovech (část IX, odd.1, hrob 331). Na náhrobku je umístěn pravoslavný kříž a skladatelův portrét.\n\n\n\n\n\n"}
{"id": "882889", "url": "https://cs.wikipedia.org/wiki?curid=882889", "title": "Faraon (hudební skupina)", "text": "Faraon (hudební skupina)\n\nFaraon byl název několika na sebe navazujících hudebních uskupení, působících mezi roky 1971–1978 v Praze. Nejprve hrál Faraon pod vedením Karla Šípa, později jako kapelník působil Arnošt Piaczek. Z původně lokální barové kapely se postupně přetransformovala v obecně známou hudební skupinu středního proudu. Ačkoli v polovině sedmdesátých let disponovala hned několika populárními písněmi, největší hity kapely jsou spojeny s lety 1971–1973.\n\nFaraon byla původně po barech hrající hudební skupina. Takto fungovala v letech 1971–1973. Přes krátké působení původní formace se v ní sešlo hned několik umělců, pro které bylo působení ve Faraonu odrazovým můstkem pro další úspěšnou kariéru:\n\n\nDůležitým milníkem se pro skupinu stala česká verze hitu \"The Pushbike Song\" australské kapely \"The Mixtures\". Český text na původní melodii složil kapelník Karel Šíp a dal mu název \"Šlapací kolo\". Protože u barového publika píseň sklidila nečekaný úspěch, osmělil se Šíp nabídnout její vydání gramofonovému vydavatelství Supraphon a uspěl. V závěru roku 1971 tak vznikla ve studiu Mozarteum singlová nahrávka, kde na jedné straně desky byla skladba \"Šlapací kolo\", na druhé straně skladba \"Padá kámen ze skály\" s hudbou Jaroslava Uhlíře a textem Zdeňka Svěráka. Krátce poté však původního zpěváka Jana Johna vystřídal Jiří Schelinger. Ten dostal od Šípa pozvání poté, co se ocitl bezprizorní po odcestování své původní skupiny \"The Happy Five\" do Finska. \n\nV nové sestavě se Schelingerem dále účinkovali po barech s rozličným barovým repertoárem. Pro zcela odlišný charakter zpěvu je ovšem zajímavé, že hit \"Šlapací kolo\", původně nazpívaný Janem Johnem, publikum v podání Schelingera již nepřijalo. Došlo tak na paradoxní situaci, kdy skupina už nebyla schopna reprodukovat původní podobu své skladby, která se mezitím stala mimořádně úspěšnou. Protože současně s tím skupinu Faraon širší veřejnost vlastně vůbec neznala, měli po určitou dobu posluchači dojem, že \"Šlapací kolo\" je novým hitem skupiny Olympic. Její zpěvák Petr Janda měl totiž podobnou barvu hlasu jako Jan John. \n\nBěhem jara a léta roku 1972 skupina získala zahraniční angažmá v Bulharsku, kde každý den hrála rekreantům. Po návratu do Československa vznikla nahrávka skladby \"Holubí dům\", která se stala velkým hitem. Už v roce 1973 však Schelinger přestoupil do skupiny Františka Ringo Čecha. Vzhledem k tomu, že skupina už za Schelingera nenašla adekvátní náhradu, přestala fakticky současně s tím na čas existovat.\n\nK oživení aktivní existence Faraonu došlo ve značně upraveném složení až po delší době. Karel Šíp se tehdy v podstatě už jen snažil udržet „značku“ Faraon. Sám se však aktivnímu hraní vzdaloval. Jednak si byl vědom svých hráčských nedostatečností, jednak byl v jistém smyslu demotivován odchodem Schelingera. \n\nV novém složení tak již ve Faraonu zpíval Arnošt Piaczek, který se později stal známým jako interpret pod jménem Arnošt Pátek. Na kytaru hrál Gustav Suchánek, na baskytaru Karel Kusák, na klávesy Jirka Sýkora a na bicí Vítězslav Vávra. Krátce v renovované skupině působil i Jan John, původní interpret písně Šlapací kolo. \n\nK dalším změnám došlo po roce 1975, značná část hráčů neprošla u úředních zkoušek. V letech 1976–1978 tak došlo k dalšímu pokusu o obnovení činnosti. Ve Faraonu se tehdy na chvíli znovu objevil Jaroslav Uhlíř z původní sestavy. Kapelníkem skupiny byl Arnošt Piaczek. Karel Šíp byl však s kapelou stále v určitém kontaktu. Byl přítomen i výběru nové zpěvačky, kterou se tehdy stala Marcela Holanová, Šípova pozdější první manželka. Ta pak s Faraonem nahrála své první singly \"Náš děda\", \"Mám svůj první byt\", \"Zpěvák mojí mámy\" a \"Absolutní nezájem\". \n\nV roce 1993 skupina se členové původní sestavy sešli při ojedinělém televizním natáčení, aby společně zahráli svůj první velký hit Šlapací kolo.\n\n"}
{"id": "882897", "url": "https://cs.wikipedia.org/wiki?curid=882897", "title": "Maurská vodárna", "text": "Maurská vodárna\n\nMaurská vodárna je stavební objekt v Lednicko-valtickém areálu na břehu Zámecké Dyje. Vodárna se nachází asi 250 m severně od lednického zámku, s jehož areálem je od roku 1995 chráněna jako národní kulturní památka České republiky. Tato stavba v maurském stylu byla navržena architektem Wingelmüllerem tak, aby částečně sloužila jako parní lázně a zavlažovací systém parku. Součástí byla turbína, která vyráběla elektřinu pro zámek a hospodářské budovy. Turbínu nainstaloval Viktor Kaplan.\n\nV 60. letech 20. století byla postavena nová vodárna na protilehlém břehu, přesto je objekt využívaný k zavlažování parkových ploch parku a jeho zásobovací služby užitkovou vodou využívají také další podniky. Vzniklo zde informační centrum a stylová kavárna v orientálním stylu.\n"}
{"id": "882901", "url": "https://cs.wikipedia.org/wiki?curid=882901", "title": "Leo Löwenthal", "text": "Leo Löwenthal\n\nLeo Löwenthal (3. listopadu 1900 – 21. ledna 1993) byl německo-americký sociolog, představitel tzv. Frankfurtské školy. Zabýval se především sociologií literatury a populární kultury.\n\nNarodil se v židovské rodině ve Frankfurtu nad Mohanem. Roku 1926 se stal členem tamního \"Institut für Sozialforschung\". Spolu s dalšími jeho členy uprchl z Německa roku 1933 po uchopení moci nacisty a jako většina ostatních zamířil do USA. Po válce zde již zůstal, pracoval dlouho pro stanici Hlas Ameriky, nakonec zakotvil na Univerzitě v Berkeley. V letech 1980–1987 frankfurtské nakladatelství Suhrkamp připravilo jeho sebrané spisy v pěti dílech (\"Literatur und Massenkultur\", \"Das bürgerliche Bewußtsein in der Literatur\", \"Falsche Propheten. Studien zum Authoritarismus\", \"Judaica. Vorträge. Briefe\", \"Philosophische Frühschriften\") a jeho dosud nesoustavné a rozptýlené dílo tak získalo jasný tvar. \n\n\n"}
{"id": "882902", "url": "https://cs.wikipedia.org/wiki?curid=882902", "title": "Audiencie Santo Domingo", "text": "Audiencie Santo Domingo\n\nKrálovská audience Santo Domingo (\") byl první soudní dvůr španělské koruny v amerických koloniích. Byla formálně založena královských výnosem Ferdinanda V. z roku 1511, ale kvůli rozporům mezi guvernérem ostrova Diegem Kolumbem a královským dvorem prakticky nefungovala až do vydání dalšího královského výnosu v roce 1526, který vydal španělský král Karel I. Audiencie byla součástí místokrálovství Nové Španělsko a její nejvyšší představitel byl zároveň velitelem generálního kapitanátu Santo Domingo. \n\nV době své největší moci spadaly pod audiencii v Santo Domingu i Kuba, Portoriko, Venezuela (do roku 1717, kdy přešla pod správu místokrálovství Nová Granada), španělská Florida a španělská Louisiana.\n"}
{"id": "882903", "url": "https://cs.wikipedia.org/wiki?curid=882903", "title": "41. ročník udílení Zlatých glóbů", "text": "41. ročník udílení Zlatých glóbů\n\n41. ročník udílení Zlatých glóbů se konal 28. ledna 1984 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 9. ledna. Miss Golden Globe byla pro tento rok Anita Finch. Držitelem Ceny Cecila B. DeMilla se stal Paul Newman.\n\nNejvíce nominací, šest, posbíraly dramatický snímek \"Cena za něžnost\" a muzikál Barbry Streisand \"Jentl\". První jmenovaný snímek pak získal celkem tři Glóby. Barbra Streisand se stala první ženou, která získala cenu za najlepší režii. V hlavní mužské herecké kategorii byli dva vítězové, Tom Courtenay a Robert Duvall.\n\nV televizních kategoriích jednoznačně vedl čtyřdílný romantický epos \"Ptáci v trní\", který z osmi nominací získal čtyři Glóby. Tato minisérie měla sedm nominací v hereckých kategoriích.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "882904", "url": "https://cs.wikipedia.org/wiki?curid=882904", "title": "Orel bělobřichý", "text": "Orel bělobřichý\n\nOrel bělobřichý (\"Haliaeetus leucogaster\") je dravec z čeledi jestřábovitých. Popsal jej v roce 1788\nJohann Friedrich Gmelin. Žije v jihovýchodní Asii v oblasti od Indie a Srí Lanky až k Austrálii. Jeho nejbližším příbuzným je orel Sanfordův žijící na Šalamounových ostrovech, s kterým tvoří naddruh. Z globálního pohledu je málo dotčený, ale v rámci Jižní Austrálie a Tasmánie je považovaný za zranitelný druh a i v rámci Viktorie je považován za ohrožený.\n\nOrel bělobřichý hraje významnou úlohu v kultuře některých austrálských kmenů.\n\n"}
{"id": "882907", "url": "https://cs.wikipedia.org/wiki?curid=882907", "title": "Hasemania", "text": "Hasemania\n\nRod Hasemania je rod tropických sladkovodních ryb z početné čeledi tetrovitých (\"Characidae\").\n\nRod byl pojmenován po J.D. Hasemanovi, jenž byl studentem německo-amerického ichtyologa Carl H. Eigenmanna. Typovým druhem rodu je Tetra měděná (\"Hasemania nana\"), populární a velmi rozšířená sladkovodní akvarijní ryba. Druhy rodu Hasemania jsou 2,5 až 6,7 cm dlouhé. Jejich tělo je mírně protáhlé, hřbetní ploutev je krátká, řitní ploutev poměrně dlouhá. Tuková ploutvička chybí. Ocasní ploutev je dvojlaločná. Na rozdíl od úzce příbuzného rodu Hemigrammus je u rodu Hasemania kořen ocasní ploutve bez šupin. Podobně jako u rodu Hyphessobrycon a Hemigrammus je většina druhů ryb malých, mírumilovných a barevných, žijících převážně v hejnech.\n\nRod Hasemania je domovem výhradně na východě Jižní Ameriky. Areál rozšíření nalezených druhů pokrývá lokality východní a jihovýchodní Brazílie v povodích od Rio São Francisco přes Río Paraná po Río das Velhas, a dále povodí Riacho Três Morros a Rio das Piabas, dále malé přítoky horního Rio de Contas v Bahia, horního povodí toku Rio Tocantins jakož i přítoky Rio das Almas ve státě Goiás (Brazílie).\n\nRybky rodu Hasemania preferují většinou měkkou, lehce kyselou vodu o teplotě 22 °C až 28 °C. Chovné nádrže by měly být bohatě a z důvodu udržení chemismu vody „správně“ osázeny odpovídajícími biotopními rostlinami. Zbarvení a stálá živost učinily z těchto malých a mírných druhů této čeledi velmi oblíbené akvarijní rybky, jelikož se většina zástupců tohoto rodu také velmi dobře chová a snadno rozmnožuje. Vesměs jsou to druhy mírné povahy, zůstávají drobné a žijí pospolitě a vyniknou v akváriích v početnějších skupinách. Stejně jako v domovském prostředí, vynikne nejlépe barevnost těchto ryb na tmavých pozadích a tmavší struktuře písku. Za tímto účelem je možno do písku v akváriích přidávat drcené proprané hnědé uhlí, kousky rašeliny, části slupek kokosových ořechů a starých částí kořenů a pařezů, ap.\n\nOdchov u některých novějších druhů rodu Hasemania může být i s ohledem k prozatím malých zkušenostem náročnější.\n\nSystematické uspořádání a řazení v rámci čeledě ještě není zcela ujasněno a konečné. Rod Hasemania není aktuálně přiřazena k žádné podčeledi. Rod je jedním z deseti dalších rodů přiřazeného k monofyletickému kladu uvnitř čeledi Tetrovití (Characidae) označovaný jako Hemigrammus klad. \n\n\n\n"}
{"id": "882909", "url": "https://cs.wikipedia.org/wiki?curid=882909", "title": "Muzeum moderního umění města Paříže", "text": "Muzeum moderního umění města Paříže\n\nMuzeum moderního umění města Paříže (francouzsky \"Musée d'art moderne de la Ville de Paris\") je muzeum v Paříži. Nachází se ve východním křídle Palais de Tokyo v 16. obvodu na \"Avenue du Président-Wilson\". Muzeum se zaměřuje na moderní umění. Muzeum bylo po rekonstrukci znovu otevřeno 2. února 2006. Vstup do muzea je na stálou expozici zdarma. Platí se pouze u dočasných výstav.\n\nPalais de Tokyo byl postaven pro světovou výstavu 1937. Po šesti letech příprav a stavebních prací bylo 6. července 1961 ve východním křídle otevřeno Musée d'art moderne de la Ville de Paris. Vzniklo ze sbírek města uložených v Petit Palais a soukromých darů sběratelů Emanuele Sarmiento, Mathilde Amos a Ambroise Vollard.\n\nV letech 1971-1972 proběhla první přestavba interiérů. Při rekonstrukci v letech 1991-1994 byla mj. instalována nová klimatizace a vstup pro tělesně postižené. Poslední rekonstrukce proběhla v letech 2002-2006.\n\nV roce 2009 se muzeum připojilo spolu s dalšími třemi blízkými institucemi do asociace \"Colline des musées\".\n\nV noci z 19. na 20. května 2010 bylo z muzea odcizeno pět pláten v odhadované ceně 100 miliónů eur. Jednalo se o díla umělců Pabla Picassa (\"Le Pigeon aux petits pois\" – Holubice se zeleným hráškem), Henriho Matisse (\"La Pastorale\" – Pastorále), George Braqua (\"L'Olivier près de l'Estaque\" – Olivovník u L'Estaque), Fernanda Légera (\"Nature morte, chandeliers\" – Zátiší se svíčkami) a Amedea Modiglianiho (\"La Femme à l'éventail\" – Žena s vějířem).\n\nDne 1. října 2010 pařížská radnice oznámila, že byli zadrženi dva podezřelí, ale obrazy se nenašly. Zadržený překupník Yonathan Birn vypověděl, že obrazy zničil a vyhodil do popelnice, když byl předvolán policií. Brigáda pro potírání organizovaného zločinu se domnívá, že tyto výroky jsou nepravdivé, ale nemá žádný věrohodný důkaz pro podporu svého přesvědčení.\n\nMuzejní sbírky zahrnují přes 8 000 děl dokumentující umění 20. století. Zastoupeni jsou mj. Pablo Picasso, Henri Matisse, Raoul Dufy, Maurice de Vlaminck, Georges Rouault, Fernand Léger, Georges Braque, Francis Picabia, Amedeo Modigliani, Giorgio de Chirico, Kees van Dongen, Pierre Bonnard, Chaïm Soutine, André Derain, Suzanne Valadon, Maurice Utrillo, Robert a Sonia Delaunay, František Kupka, Juan Gris, René Iché, Hans Bellmer, Jean Fautrier, Hans Arp, Alberto Giacometti, Yves Klein, Pierre Soulages, Victor Brauner aj.\n"}
{"id": "882913", "url": "https://cs.wikipedia.org/wiki?curid=882913", "title": "Nikolaj Kondraťjev", "text": "Nikolaj Kondraťjev\n\nNikolaj Dmitrijevič Kondraťjev (; — 17. září 1938) byl sovětský ekonom, který navrhl model cyklů kapitalistické ekonomiky, tzv. Kondratěvovy vlny. Je zakladatel Nové ekonomické politiky. Roku 1938 byl popraven v rámci stalinských čistek.\n\nKondraťjev soudil, že kapitalistické hospodářství prochází cykly, které trvají 50−60 let. Kondraťjev rozeznával tři části cyklu (dnes se obvykle rozlišují čtyři): růst, stagnace, recese (dnes se přidává ještě deprese). Nové přelomové objevy či vynálezy způsobí růst, potom ale ekonomika stagnuje kvůli nadvýrobě a dostává se do krize. Kondraťjev přesto obhajoval ekonomiku malých, tržně řízených podniků. Za to upadl v nemilost sovětského vedení a byl roku 1938 popraven. Politolog Joseph Schumpeter navrhl na jeho počest pojmenovat teorii ekonomických vln (které se vyskytují u více autorů) po Kondraťjevovi. Teorie byla oblíbená jako vysvětlení krizí včetně Velké hospodářská krize (soupeřila s keynesiánstvím). V roce 1987 byl sovětským vedením rehabilitován a jeho modelu malých podniků se užívalo během perestrojky.\n"}
{"id": "882914", "url": "https://cs.wikipedia.org/wiki?curid=882914", "title": "Service-level agreement", "text": "Service-level agreement\n\nService-level agreement (SLA) je termín, který označuje smlouvu sjednanou mezi poskytovatelem služby a jejím uživatelem. Většinou se SLA týká oblasti IT, ale není to vždy podmínkou. Poměrně obšírně se tématem poskytování IT služeb zabývá metodika ITIL. Každé prodání (poskytnutí) produktu (software, služby, výrobku,…) je provedeno zároveň s definicí toho produktu. Tato definice by měla uživateli i výrobci vymezit jasná pravidla, jak se o produkt dále starat, jak jej používat a jeho cenu. Například se jedná o záruku na produkt, běžné užití produktu, k čemu je produkt určen, kolik produkt stojí, …\n\nKaždá koupě znamená pro prodejce i kupujícího povinnost plnění podmínek koupě. Důležitá je zejména specifikace produktu, zvláště když produkt není hmotný, ale jedná se o nějakou službu (například rozvoz pošty). Obě strany obchodní transakce by měly znát svá práva a své povinnosti při využívání dodaného produktu.\n\nKromě SLA je důležitý i termín operation-level agreement (OLA), který znamená vlastně totéž, co SLA, ale jeho zaměření je dovnitř organizace zajišťující chod služby. Jedná se tedy o smlouvu mezi prodejci služby a techniky zajišťující její provoz.\n\nDalší termín mající blízký vztah k SLA je service-level declaration, což je SLA tam, kde není pořádný protějšek na straně zákazníka. Může se tedy jednat například o přepravní řád MHD. \n\nSmlouva SLA podle metodiky ITIL definuje hlavně:\n"}
{"id": "882916", "url": "https://cs.wikipedia.org/wiki?curid=882916", "title": "Tehanu", "text": "Tehanu\n\nTehanu, kniha s podtitulem Poslední kniha Zeměmoří (anglicky \"Tehanu: The Last Book of Earthsea\") je fantasy román americké spisovatelky Ursuly Kroeber Le Guinové vydaný americkým nakladatelstvím Atheneum Books v roce 1990. Dílo náleží do cyklu \"Zeměmoří\" a bylo oceněno cenami Nebula (1991) a Locus (1991). Dále bylo nominováno na cenu HOMer (1991) a cenu Mythopoeic (1991). Česky knihu vydalo poprvé nakladatelství AF 167 v roce 1997.\n\nJedná se o čtvrtou knihu zasazenou do prostředí souostroví Zeměmoří, sequel vydaný bezmála 20 let po původní trilogii (1968–1972). Přes svůj podtitul „Poslední kniha Zeměmoří“ není poslední. V roce 2001 vyšla sbírka povídek \"Příběhy ze Zeměmoří\" a také další román \"Jiný vítr\".\n\nPříběh Tehanu pokračuje v dobrodružstvích bývalé kněžky atuánských hrobek jménem Tenar z druhé knihy Zeměmoří \"Hrobky Atuánu\", a Geda, hrdiny z první knihy \"Čaroděj Zeměmoří\".\n\n\n\n\n"}
{"id": "882919", "url": "https://cs.wikipedia.org/wiki?curid=882919", "title": "Krystyna Guziková", "text": "Krystyna Guziková\n\nKrystyna Guziková, rodným jménem Krystyna Pałková, (* 16. srpna 1983, Zakopane, Polsko) je polská biatlonistka a vojačka. Polsko reprezentovala v roce 2006 na zimních olympijských hrách v Turíně a v roce 2010 na zimních olympijských hrách ve Vancouveru. V roce 2013 získala na mistrovství světa v biatlonu v Novém Městě na Moravě stříbrnou medaili ve stíhacím závodě. Je také dvojnásobnou medailistkou z mistrovství Evropy juniorů v biatlonu z roku 2004. Biatlonu se začala věnovat ve 14 letech.\n\nV červenci 2014 se provdala za polského biatlonistu Grzegorze Guzika, od sezóny 2014/2015 závodí pod novým jménem.\n\n"}
{"id": "882920", "url": "https://cs.wikipedia.org/wiki?curid=882920", "title": "Musée arménien de France", "text": "Musée arménien de France\n\nMusée arménien de France (\"Arménské muzeum ve Francii\") je soukromé muzeum v Paříži. Nachází se v 16. obvodu na \"Avenue Foch\" č. 59. Muzeum se zaměřuje na arménskou kulturu.\n\nMuzeum založil v roce 1949 Nourhan Fringhian, aby uchoval kulturní bohatství arménské diaspory ve Francii. V roce 1993 bylo muzeum uzavřeno pro veřejnost z důvodu nevyhovajících stavebních norem v budově.\n\nV roce 2007 byly nejvýznamnější předměty vystaveny muzeu Louvre během roku Arménie ve Francii.\n\nMuzeum shromažďuje sakrální umění (evangeliáře, žaltáře, relikviáře, kultovní předměty aj.) i světské umění (šperky, keramika a jiné objekty běžného života) a rovněž má uměleckou sbírku obrazů, rytin a soch.\n\nAčkoliv vstup do muzea pro veřejnost není možný, jeho sbírky jsou zpřístupněny na internetových stránkách.\n"}
{"id": "882927", "url": "https://cs.wikipedia.org/wiki?curid=882927", "title": "Barbora Hamplová", "text": "Barbora Hamplová\n\nBarbora Hamplová (* 24. května 1990 v Bruntále) je česká modelka.\n\nBarbora Hamplová pochází z Bruntálu, kde také navštěvovala základní školu. V letech 2005-2009 studovala na Obchodní akademii a střední zemědělské škole v Bruntále studujní obor \"Ekonomické lyceum\". Poté studovala na Fakultě managementu a ekonomiky Univerzity Tomáše Bati ve Zlíně bakalářský obor \"Ekonomika a management\", který absolvovala v roce 2012. Pár let žila v Brně. Nyní žije v Praze. V září 2017 se vdala a v září 2018 se ji narodila dcera Rozálie.\n\nBarbora Hamplová se účastnila několika soutěží. Na většině z nich se umístila na předních pozicích, například na:\n\n"}
{"id": "882929", "url": "https://cs.wikipedia.org/wiki?curid=882929", "title": "Cena Jupiter", "text": "Cena Jupiter\n\nCena Jupiter (anglicky Jupiter Award) byla cena za nejlepší vědeckofantastické literární dílo udělovaná kritiky science fiction v letech 1974–1978. Jednotlivé ceny se udílely v kategoriích za nejlepší román, novelu, noveletu a povídku.\n\n"}
{"id": "882931", "url": "https://cs.wikipedia.org/wiki?curid=882931", "title": "Aplikovaná geologie", "text": "Aplikovaná geologie\n\nAplikovaná geologie se zabývá praktickým využitím geologického výzkumu.\n\nLožiskoví geologové pomáhají najít a spravovat přírodní suroviny, jako jsou např. ropa a uhlí, ale také minerální suroviny mezi které patří kovy jako jsou železo, uran a měď.\n\nHornická geologie se stará o proces extrakce minerálních surovin ze země. Některé zdroje ekonomického zájmu jsou např. drahé kameny, kovy a mnoho minerálů jako jsou např. azbest, perlit, slída, fosfáty, zeolity, jíl, pemza, křemen a oxid křemičitý, stejně jako prvky jako např. síra, chlór a hélium.\n\nRopní geologové zkoumají lokality povrchu Země, které by mohly obsahovat vytěžitelné uhlovodíky, zejména ropu a zemní plyn. Protože většina těchto lokalit se nachází v sedimentárních pánvích, studují i nejen formace těchto pánví ,ale také jejich usazenost a tektonický vývoj a pozice, na kterých se ke dnešnímu dni nachází skalní jednotky.\n\nGeologie a geologické principy mohou být použity na zpravení mnoha přírodních problémů, jako jsou např. obnova vodních toků, obnova starých průmyslových zón a pochopení interakcí mezi přírodními lokalitami a geologickým prostředím. Hydrologie podzemních vodních toků, neboli hydrogeologie, jsou používány k zjištění lokace podzemních vod, které často mohou poskytnout zásobu nekontaminované vody a je speciálně důležitá v suchých oblastech a k monitorování rozšiřování kontaminace ve studnách a zásobárnách podzemních vod.\n\nGeologové také sbírají data skrze stratigafy, vrty, ledová jádra a jádra vzorků. Ledová jádra a sedimentační jádra jsou používány k paleoklimatickým rekonstrukcím, které mohou geologům prozradit mnoho o minulosti a dnešních teplotách, srážkách a mořské hladině napříč zeměkoulí. Tato data jsou hlavním zdrojem informací pro téma globálního oteplování.\n\nGeologové a geofyzikové studují přírodní nebezpečí za účelem vývoje bezpečnostních pokynů ke stavbám a varovným systémům, které jsou používány za účelem ochrany majetku a životů. Příklady důležitých přírodních hrozeb, které jsou relevantní k geologii jsou:\n\n\n\n"}
{"id": "882933", "url": "https://cs.wikipedia.org/wiki?curid=882933", "title": "Jaak Uudmäe", "text": "Jaak Uudmäe\n\nJaak Uudmäe (* 3. září 1954 Tallinn, Estonská sovětská socialistická republika) je bývalý sovětský atlet estonské národnosti, olympijský vítěz v trojskoku.\n\nV roce 1977 na halovém ME ve španělském San Sebastiánu získal stříbrnou medaili. O dva roky později vybojoval na halovém ME ve Vídni bronzovou medaili a na světové letní univerziádě v Ciudad de México získal stříbro. Další stříbrnou medaili získal v roce 1980 na halovém ME v tehdy západoněmeckém Sindelfingenu. Ve finále měřil jeho nejdelší pokus 16,51 metru. Halovým mistrem Evropy se stal Maďar Béla Bakosi, jehož nejdelší platný pokus měřil 16,86 m. V témže roce poprvé reprezentoval Sovětský svaz na Letních olympijských hrách v Moskvě. Do dvanáctičlenného finále se probojoval čtvrtým nejdelším kvalifikačním výkonem (16,69 m). V něm zaznamenal nejdelší pokus ve třetí sérii, kdy si vylepšil osobní rekord na 17,35 metru a zajistil si olympijské zlato. Ze soupeřů se nejvíce přibližil v poslední sérii olympijský vítěz z předchozích třech olympiád Viktor Sanějev, který doskočil na 17,24 m a po třech zlatech v řadě získal stříbro. Bronz vybojoval Brazilec João Carlos de Oliveira (17,22 m). Na halovém evropském šampionátu v Budapešti v roce 1983 obsadil 5. místo.\n\n"}
{"id": "882937", "url": "https://cs.wikipedia.org/wiki?curid=882937", "title": "Ecru", "text": "Ecru\n\nEcru, též écru či ekry je výraz popisující barvu surového, neběleného plátna, anebo barvu surového hedvábí. Toto slovo pochází z francouzského výrazu \"écru\", který znamená doslovně surový či nebělený.\n\nDo 30. let minulého století byla ecru považována za stejný odstín, jako je béžová, a používala se jako synonymum pro tuto barvu. Od 50. let se však na oba odstíny pohlíží jako na samostatné barvy.\n\nV epizodě \"The Second Time Around\" seriálu \"Tajný život amerických teenagerů\" se Betty rozhodne, že si místo bílých svatebních šatů oblékne šaty barvy ecru.\n\nVe 4. epizodě 2. série seriálu \"Epizody\" jeden z herců hokejového týmu, Kevin \"(Jacob Anderson),\" poukazuje na rozdíl mezi barvami béžová a ecru. Jeho kolegové nevědí, co ecru je, Kevin svou znalost vysvětluje tím, že pochází z homosexuální rodiny – má dva otce, kvůli kterým sice neumí házet míčem, ale ví, co je ecru (a také \"taupe\", další druh barvy).\n\n"}
{"id": "882938", "url": "https://cs.wikipedia.org/wiki?curid=882938", "title": "Fedcupový tým Jugoslávie", "text": "Fedcupový tým Jugoslávie\n\nFedcupový tým Jugoslávie reprezentoval Jugoslávii ve Fed Cupu oficiálně v letech 1969–1992, a to pod vedením národního tenisového svazu Teniski Savez Jugoslavije.\n\nSrbské a černohorské tenistky však nastupovaly pod hlavičkou jugoslávského týmu až do roku 2003, kdy se federace nazvaná Svazová republika Jugoslávie transformovala do volnějšího soustátí Srbsko a Černá Hora.\n\nPrvní utkání Jugoslávie odehrála roku 1969 v Řecku proti Spojeným státům, které prohrála 0:3 na zápasy. Nejlepším výsledkem byla semifinálová účast v roce 1984, které družstvo dosáhlo ve složení Sabrina Golešová, Mima Jaušovecová a Renata Šašaková.\n\nJugoslávie (SFRJ) se rozpadla v roce 1992, ale pod názvem tohoto státu hrály tenistky Srbska a Černé Hory až do roku 2003. V letech 2004–2006 pak reprezentovaly fedcupový tým Srbska a Černé Hory.\n\nV roce 2007, paralelně s rozpadem státního útvaru, vznikla dvě samostatná družstva Srbska a Černé Hory. Posledním zápasem se stala baráž 1. skupiny Evropy a Afriky ve Fed Cupu 2003, v níž jugoslávský tým podlehl Jihoafrické republice 0:2 na utkání.\n\nV souvislosti s rozpadem Socialistické federativní republiky Jugoslávie, k němuž došlo v roce 1992, vznikala nová fedcupová družstva nástupnických státních útvarů:\n\n\n\nČSSR – Jugoslávie 3:0\n\n\n"}
{"id": "882958", "url": "https://cs.wikipedia.org/wiki?curid=882958", "title": "Alia Shawkat", "text": "Alia Shawkat\n\nAlia Martine Shawkat (* 18. dubna 1989 Riverside, Kalifornie) je americká herečka. Nejvíce je známá díky roli Maeby Fünke v seriálu televizní stanice Fox \"Arrested Development\" a roli Gertie Michaels ve filmu \"Poslední nás zachrání\".\n\nAlia Shawkat se narodila v Riverside v Kalifornii rodičům Dině a Tonymu Shawkat. Vyrůstala v Palm Springs v Kalifornii. Má dva bratry. Její dědeček z matčiny strany je herec Paul Burke. Má kurdské předky z otcovy strany a irské a norské předky z matčiny strany.\n\nV letech 2007 až 2010 byla přítelkyní amerického hudebníka Jacka Antonoffa známého ze skupiny Fun.. Její zálibou je mimo herectví také kresba. Svá díla už mimo jiné vystavovala v galeriích v Los Angeles, Mexiku a Paříži. Mezi její další koníčky patří hudba a ráda také zpívá v jazzových barech.\n\nSvůj televizní a filmový debut měla Shawkat v roce 1999. V tomto roce ztvárnila dceru postavy jménem Amir ve filmu \"Tři králové\", ve kterém hrál i její otec, který zde ztvárnil příslušníka Irácké Republikánské garda. V témže roce se objevila v televizním seriálu \"JAG\", kde ztvárnila mladou Sarah MacKenzie. První větší roli zaznamenala v roce 2001, kdy ztvárnila roli Hannah Rayburn v televizním sitcomu kabelové televize Fox Family \"State of Grace\", který se v USA vysílal až do roku 2002.\n\nV letech 2003 až 2006 zářila v roli Maeby Fünke, což byla jedna z hlavních rolí v televizním seriálu \"Arrested Development\". Seriál získal všeobecně pozitivní reakce, které často vychvalovaly herecké umění právě Alie Shawkat. Komentátor Brian M. Palmer poznamenal, že Alia byla \"jednou z nejlépe ztvárněných postav v seriálu, obsazeným výhradně skvělými herci\" a Scott Weinberg z eFilmCritic ji popsal jako \"jednu z \"nejlegračnějších\" mladých dam\". V interview s The A.V. Club v roce 2010, Alia Shawkat prozradila, že právě seriál \"Arrested Development\" ji pomohl herecky \"vyrůst\": \" [Tvůrce seriálu] Mitch Hurwitz byl pro mě něco jako otec. Bylo skvělé být okolo takto skvělého obsazení seriálu, protože mé porozumění komedii se formovalo a rostlo právě v této době.\" Nyní se připravuje pokračování seriálu, ve kterém by se měla Shawkat a původní obsazení navrátit do svých rolí.\n\nOd konce seriálu \"Arrested Development\" se Alia Shawkat objevila v několika filmech. V roce 2009 si zahrála arabsko-americkou dívku ve filmu \"Amreeka\" a objevila se také v režijním debutu herečky Drew Barrymore \"Vyfič\" po boku herečky Ellen Page. V roce 2010 hrála ve filmu \"The Runaways\", kde ztvárnila fiktivní basistku kapely The Runaways.\n\nV roce 2009 se objevila v hudebním videoklipu pro píseň \"Tall Boy\" zpěvačky a herečky Har Mar Superstar, ve kterém je možno vidět i herce Evu Mendes a Erica Warenheima. V říjnu roku 2009 bylo oznámeno, že Shawkat, Har Mar a Page budou produkovat a psát seriál nazvaný \"Stitch N' Bitch\" pro televizní stanici HBO. Podle \"Hollywood Reporter\" seriál \"sleduje strasti dvou až bolestivě cool hipster dívek, které se přestěhují z Brooklynu do Los Angeles, aby následovaly svůj sen stát se umělkyněmi -- jakéhokoliv druhu.\"\n\nShawkat nazpívala společně s hereckou kolegyní ze seriálu \"Arrested Development\", Mae Whitman, doprovodné vokály k několika písním indie-punkové kapely nazvané Fake Problems na jejich albu z roku 2010 \"Real Ghosts Caught on Tape\".\n\n"}
{"id": "882961", "url": "https://cs.wikipedia.org/wiki?curid=882961", "title": "Brain's Base", "text": "Brain's Base\n\nBrain's Base ( ブレインズ･ベース, \"Bureinzu･Bésu\") je japonské animační studio, které v roce 1996 založili bývalí zaměstnanci studia TMS Entertainment.\n\n\n\n\n"}
{"id": "882969", "url": "https://cs.wikipedia.org/wiki?curid=882969", "title": "Magmatismus", "text": "Magmatismus\n\nMagmatismus je soubor všech jevů, které souvisejí s pronikáním magmatu ze zemského pláště do zemské kůry a se vznikem vyvřelých (magmatických) hornin.\n\nMagmatismus může být:\n\nMezi oběma druhy jsou přechody a často i úzké vztahy. Činnost magmatu úzce souvisí s celkovým tektonickým vývojem zemské kůry, zejména s horotvornými procesy. Zatímco sopečná činnost se projevuje zvláště před začátkem a po skončení hlavních horotvorných fází procesů, spadá hlavní část hlubinného magmatismu právě do období zvrásnění zemské kůry. Horotvorné tlaky vypuzují magma z hlubin k povrchu (pohyb magmatu je však z části též aktivním působením vnitřního napětí), umožňují cestu magmatu tvorbou volných prostor a trhlin v zemské kůře.\n\nMagma, které vzniká tavením hornin za vysokých teplot a tlaků ve spodní kůře a svrchním plášti má nižší hustotu než horniny ve stejné hloubce v tuhém stavu, proto postupně vystupuje k povrchu. Pokud magma nedosáhne zemského povrchu, označuje se tento proces jako intruze. Horniny v okolí vyvřelého tělesa se označují jako plášť. Magma přitom přeměňuje (metamorfuje) horniny pláště působením vysoké teploty a pronikáním plynů a par z magmatu do okolních hornin pláště. Tento způsob přeměny se nazývá kontaktní metamorfóza.\n\nPojem extruzivní magmatismus či vulkanismus zahrnuje všechny procesy a geologické jevy, které souvisí s výstupem magmatu v podobě lávy na zemský povrch. Může probíhat jak na kontinentech, tak v oceánech a mořích (submarinní vulkanismus). Typickým projevem vulkanismu na zemském povrchu je vznik sopek – vulkánů. Sopečná aktivita může mít povahu relativně klidných výlevů (efuzí) lávy nebo explozí, při kterých dochází k fragmentaci magmatu za vzniku pyroklastik. První cestou vznikají především štítové sopky, druhý způsob vede ke vzniku struskových kuželů. Pokud jsou efuze lávy doprovázeny (či střídány) rozsáhlejšími explozemi, vznikají stratovulkány.\n\nMagmatická tělesa jsou:\n\n"}
{"id": "882972", "url": "https://cs.wikipedia.org/wiki?curid=882972", "title": "Francesco Primaticcio", "text": "Francesco Primaticcio\n\nFrancesco Primaticcio, francouzsky Le Primatice (30. dubna 1504–1505, Bologna – 15. května/14. září 1570, Paříž) byl italský malíř, štukatér a architekt pocházející z Itálie a působící ve Francii. Ve Francii byl od roku 1532 a stal se tam nejvlivnějším italským umělcem 16. století. Francesco Primaticcio a Rosso Fiorentino kombinovali ve výzdobě interiéru manýristickou malbu a štukový reliéf.\n\nNarodil se roku 1504 v Bologni, ve šlechtické rodině Primaticci. Jak píše Vasari, byl vyučen v obchodu, ale později se začal věnovat návrhářství. Obrátil tak svoji pozornost ke kresbě, občas i malbě. Neuteklo mnoho času a bylo zřejmé, že má nemalé nadání. V roce 1525 odjel do Mantovy, kde v té době pracoval Giulio Romano na výzdobě paláce de Té. Na tomto díle pracoval i s dalšími umělci po dobu šesti let. Naučil se zde pracovat ve štuku a velice dobře ovládat barvy. Z důvodu nedostatku evidence je obtížné přiřadit určitou práci speciálně jemu, ačkoliv štuk s názvem \"Vítězství císaře Sigismonda\" je mu zpravidla připisován. Vasari mu připisuje výzdobu celé velké komory, kde můžeme vidět dva štukové vlysy nad sebou s velkým množstvím postav představující starověké římské vojsko. \n\nV témže paláci vytvořil i mnoho maleb podle projektů Giulia Romana. Prostřednictvím těchto prací vstoupil do laskavosti k vévodovi. Když byl krátce na to vévoda vyzván, aby poslal Františkovi I. (francouzský král v letech 1515-1545) do Francie schopného mladého muže, který bude umět ve štuku i v malbě, Francesco byl jasná volba. A tak se roku 1532 dostal do Francie na zámek ve Fontainebleau. A i když rok před ním působil na dvoře Františka I. Rosso Fiorentino a vytvořil zde mnoho práce například dílo \"Bacchus a Venuše\", Vasari považuje za prvního umělce, který pracoval ve Francii ve štuku právě jeho. Ten zde tímto způsobem vyzdobil královské komory, haly a lodžie. Nejdříve pracoval v Fiorentinově stínu, až později vytvořil svůj vlastní styl, který můžeme definovat jako manýristický, zahrnující vlivy Corregia, Parmigianina a Michelangela, stejně jako Giulia Romana. \n\nNapříklad dekoroval královský pokoj, ve kterém se nacházely fresky ilustrující antické legendy, jako je \"Achilles \"v domě\" Lykoméda\". Ty jsou zaznamenány v rytinách vytvořených v 18. Století Guérineauem. Primaticcio pravděpodobně provedl štukatérské práce v pokoji Františka I., stejně jako v jiných místnostech a používáním motivů z Mantovy přispíval k originálnímu zkrášlování zámku. Co se týče výzdoby ve Fontainebleau, jsou zde dominantní ornamentální prvky. Například natolik propracované rámy, že obrazy uvnitř působí téměř nepodstatně. V pokoji královny je z roku 1534–1537 dekorace kolem krbu, tvořená komplexem štukových figur, girland a masek. Jiný příklad je obraz Venuše a Adonise, jehož rám celou fresku zastiňuje. V letech 1535–1541 vznikla u vstupu do Fontainebleau zlacená brána také z rukou Primaticcia. Díla z tohoto období ukazují jeho zájem v monumentální muskulatuře Michelangelových aktů, stejně jako v jeho měkčích a elegantnějších konturách. \n\nProtože si ho král František I. velice oblíbil, poslal ho roku 1540 do Říma, kde pro něj nakupoval umělecká díla. Jak píše Vasari, sloužil mu velice dobře, a tak během krátké doby nasbíral 125 děl. Během jeho pobytu v Římě zemřel ve Francii Rosso Fiorentino. Dlouhá galerie, která byla vytvořena podle jeho návrhů, a z velké části byla zdobena štukem, zůstala nedokončená. Vrátil se proto zpátky do Francie a přivezl s sebou formy antických postav, podle kterých zde odlil kopie. Ty byly velice věrné originálům a ke králově velké spokojenosti byly umístěny do zahrady ve Fontainebleau. Tyto kopie byly vynikající, co se týče napodobení římských originálů a jejich povrch byl dokonce tak hladký, že ho nebylo třeba ani leštit. Po roce 1540 vytvořil schéma pro místnosti vévodkyně z Etampes, které dekoroval scénami ze života Alexandra Velikého. Tento pokoj zůstal jako součást královského schodiště a tak je i štuková práce stále dobře zachovaná.\n\nBěhem toho, co se zabýval rozsáhlými dekorativními schématy, prováděl také menší práce. Malba Svaté rodiny datována do brzkých 40. let 16. století je přičítána právě jemu, ačkoliv objekt je v jeho díle neznámý. Neformálnost figurálních skupin připomíná podobné kompozice Correggia a Parmigianina, vycházející z Raffaela, zatímco architektonická stránka díla má více společného s Pontormem. Tato práce, pokud je opravdu od Primaticcia, ukazuje jeho úsilí o napodobení italských protějšků a také demonstruje jemnost manipulace, která není viditelná na freskách, z nichž mnohé byly malovány asistenty nebo byly poškozeny.\nPráce v galerii Odyssea, projekt dokonce větší než galerie Františka I., začala na konci 30. let 16. století. Galerie, která byla zničena v roce 1738 Ludvíkem XV., byla okolo 150 m dlouhá, s 16 zákoutími a valenou klenbou. Klenba byla nejspíše dekorována jako první, protože jako některé další prostory nesla značku Františka I., který zemřel roku 1547. Dekorace galerie byla zaznamenána v popisech, malbách a tiscích, které zahrnují důležitou sérii prací ze 17. století od Théodore van Thuldena. Schéma bylo velmi komplexní, obsahující řadu prostředků, které přispívaly k bohatším efektům, čímž připomíná Raffaelovy práce, konkrétně lodžie v Římě. Valená klenba byla hustě pokryta freskami, groteskami a zlaceným štukem. V galerii Odyssea je mnoho Primaticciových maleb, některé z nich, jež jsou provedené na klenbě, připomínají Correggiovy práce, konkrétně dóm S. Giovanni Evangelisty v Parmě z roku 1521. Propracovaný povrch dekorace klenby nejspíše sloužil k oddělení rozsáhlejších scén, s důrazem na ilusionismus figur a architekturu. V malbě scény Minerva navštěvující Jupitera a Juna je tento jev velice zřejmý a dramatická deformace připomíná cyklus Giulia Romana Kupid a Psyché v Paláci del Te. Efekt celé galerie je velmi poutavý s bohatou kombinací práce ve štuku, grotesek a ilusionistických maleb. Galerie Odyssea byla pro něj mistrovským dílem.\n\nJeho hlavním dílem byl zámek ve Fontainebleau, ale pracoval také na dalších místech ve Francii. Například ve francouzském městě nedaleko Paříže zvaném Meudon vytvořil mnoho dekorací pro kardinála Lorraina. Nacházely se ve velkém paláci nazývaném Jeskyně, místo podobné prastarým stavbám, které by mohlo být nazývané jako termální, z důvodu velkého počtu lodžií, schodů a veřejných i soukromích bytů. Nejkrásnější místnost nazval Pavilónem. Ta se dělí na různé prostory s tvarovanými štukaturami, které jsou dělány pro podhled, stejně jako zploštělé postavy v nich. Pod ním se nachází místnost s několika fontánami a prostory, které jsou vyplněny postavami, lasturami a dalšími produkty z moře a přírody. V témže místě provedl také mnoho postav ve štuku sochař Ponzio. \n\nPo smrti Františka I. posuzoval umělecká díla pro Jindřicha II., vymaloval pro něj také Galerii Jindřicha II. a taneční sál scénami hodujících bohů a motivy hudby. Jeho silná pozice mu dovolovala soustředit se jen na jeho práci a mít několik asistentů, mezi nimiž byl Nicoló dell ´Abate, který přinesl ideje z Modeny a Bologni. Jiní umělci, kteří tou dobou navštívili Francii, a mohli tak mít vliv na jeho díla, jsou Jacopo Vignola a Sebastiano Serlio. Po smrti Jindřicha II. roku 1559 pracuje i pro dalšího francouzského krále Františka II. V roce 1563 navštívil Bolognu, kde se seznamuje s Vasarim. Ten mu následně věnuje jednu z kapitol ve svém díle Životy nejvýznačnějších malířů, sochařů a architektů. \nNa konci svého života se věnoval architektuře. V této době vytvářel smuteční kapli v opatství Saint-Denis, jejíž stavba byla dokončena až po jeho smrti. Jednalo se o márnici se sloupořadím, ve které se nacházela hrobka rodu z Valois. Roku 1719 byla tato kaple zničena. Roku 1568 vytvořil také jedno křídlo na zámku Fontainebleau: Aile de la Belle Cheminée. Zemřel v Paříži v roce 1570 (podle Vasariho v roce 1576).\n\nByl především malířem, ale také sochařem a architektem. Dále se věnoval interiérům královských sídel, tapisériím, výšivkám a smaltům. Jeho obrazy a štukatérské práce jsou dělány ve vysokém reliéfu. Jeho velkou inspirací byl Raffael, kterým se nechal ovlivnit, co se týče dekorativismu a témat z mytologie. Jeho charakteristická kompozice se skládá z přeplněných scén. Typické pro jeho tvorbu jsou malé hlavy a postavy s dlouhými elegantními končetinami. Primaticcio velice ovlivnil malíře francouzské renesance a manýrismu svým počínáním na zámku Fontainebleau. Právě jeho práce ve štuku ovlivňovala dalších sto padesát let štuky a dekorativní umění ve Francii. Jeho dekorativní fresky jsou typickým příkladem italského manýrismu. Ten byl oblíben především v dvorském prostředí v 16. století severně od Alp. V neposlední řadě nesmíme zapomenout, že byl členem Fontainebleauské školy.\n\nPři zámku ve Fontainebleau vznikly dvě vynikající školy architektury a dekorace. První byla založena králem Františkem I. ve 30. letech 16. století. Shromáždil na svém dvoře mnoho umělců a řemeslníků. Například malíře, sochaře, návrháře, štukatéry, zlatníky, spisovatele atd. Většina z těchto umělců pocházela z Itálie, a tak se italské umění šířilo dále do Evropy. Právě do této skupiny patřili malíři Fiorentino a Primaticcio, kteří se podíleli na výzdobě královského paláce ve Fontainebleau. \n\nDruhá Fontainebleauská škola vznikla v roce 1589 za krále Jindřicha IV. Mezi její hlavní malíře patřili Ambroise Dubois a Toussaint Dubreuil. \n\n\n"}
{"id": "882973", "url": "https://cs.wikipedia.org/wiki?curid=882973", "title": "Knihovna Orientálního ústavu AV ČR", "text": "Knihovna Orientálního ústavu AV ČR\n\nKnihovna je součástí Orientálního ústavu, jehož zřizovatelem je Akademie věd České republiky. Posláním knihovny je shromažďovat, zpracovávat a zpřístupňovat vědecké informace obsažené v rozsáhlém knihovním fondu, zaměřeném na kulturu a dějiny zemí Asie a Afriky v souladu s vědeckým výzkumem Orientálního ústavu.\n\nKnihovnu Orientálního ústavu tvoří Všeobecná knihovna, čínská Lu Sünova knihovna, Korejská knihovna, Tibetská knihovna a Knihovna Johna Kinga Fairbanka. Celkově obsahují tyto knihovny přes 200 tisíc svazků monografií a sborníků, orientalistických časopisů, rukopisů a starých tisků. Rozsáhlostí fondu patří k největším knihovnám ústavů Akademie věd a k největším orientalistickým knihovnám ve střední Evropě vůbec. Od doby, kdy byla původní budova Orientálního ústavu v Lázeňské ulici na Praze 1 v rámci restitucí po r. 1989 vrácena řádu Maltézských rytířů, sídlí Orientální ústav v Praze 8 – Ládví. Knihovny jsou umístěny ve dvou budovách, Lu Sünova, Korejská, Tibetská knihovna a Knihovna J. K. Fairbanka sídlí společně s Orientálním ústavem v budově Ústavu teorie informace a automatizace , zatímco Všeobecná knihovna sídlí v sousední budově Ústavu informatiky.\n\nVšeobecná knihovna tvoří největší z knihoven Orientálního ústavu. Knihovní fond je zaměřen na kulturu a dějiny zemí Asie a Afriky a součástí fondu je i okolo 200 titulů odborných orientalistických periodik.\nVšeobecná knihovna byla budována od počátku vzniku Orientálního ústavu v r. 1929. Zpočátku měla menší počet svazků, před 2. světovou válkou jich bylo pouze 10 tisíc. K velkému rozvoji došlo po r. 1952, kdy byl Orientální ústav začleněn do Československé akademie věd a činnost knihovny byla zajištěna jak finančně, tak personálně. Akvizice knih se orientovala především na Sovětský svaz, Čínskou lidovou republiku a severní Koreu. V této době se proto od Všeobecné knihovny vyčlenily Lu Sünova a Korejská knihovna.\n\nČínská Lu Sünova knihovna je druhou největší knihovnou Orientálního ústavu. V současnosti obsahuje zhruba 67 tisíc svazků v čínštině. Základ knihovny představují knihy o moderní čínské literatuře, které představují téměř úplnou sbírku literární tvorby mezi 20.-40. lety 20. stol., dále díla věnované literární kritice a historii. Mimoto obsahuje i prameny ke studiu čínského divadla, čínské lidové slovesnosti a náboženství. Čínská knihovna vznikla v 50. letech díky přátelským vztahům mezi Československem a ČLR a osobním kontaktům tehdejšího předního sinologa a ředitele Orientálního ústavu prof. J. Průška. V současnosti se knihovna snaží doplňovat fond především o současnou knižní produkci.\n\nKorejská knihovna obsahuje v současné době více než 3,5 tisíce knih v korejštině. Tato knihovna byla založena roku 1958, kdy Orientální ústav dostal darem několik set knih a periodik od Akademie věd KLDR. Většina těchto knih byla vydána v 50. letech 20. stol. Většinu přírůstků korejská knihovna získala výměnou s Akademií věd KLDR nebo jako dar, avšak mnohdy v duplikátech nebo v multiplikátech, které pak byly často vyměňovány s koreanistickými institucemi západní Evropy za monografie publikované v Korejské republice. Od 60. let knihovna získala i jihokorejské publikace, především díky darům různých jihokorejských nadací.\n\nTibetská knihovna byla založena v r. 1958, kdy byla zakoupena kompletní sbírka tibetského buddhistického kánonu Kandžur a Tandžur, vytištěných v klášteře v Derge z dřevěných matic, pocházejících z pol. 18. stol. Další částí fondu je sbírka tibetských rukopisů a xylografů. Součástí fondu je i sbírka tibetských a tibetsko-čínských novin, vydávaných v Číně v 50. letech.\n\nFairbankova knihovna obsahuje 1600 svazků anglicky psané literatury o Číně, které knihovně odkázal profesor historie na Harvardově univerzitě a zakladatel čínských historických studií v USA J. K. Fairbank (1907-1991). Knihovna byla otevřena v listopadu r. 1994.\n\nPřírůstky Všeobecné knihovny získané od r. 1991 a okolo 1000 titulů Lu Sünovy knihovny získaných po r. 2000, jsou zaznamenány v elektronickém katalogu, který na svých webových stránkách poskytuje Knihovna Akademie věd ČR v rámci souborného katalogu knihoven všech ústavů. Knihovna Orientálního ústavu přispívá také do Souborného katalogu ČR, který je přístupný na webu Národní knihovny. Tento katalog obsahuje také všechny seriály Všeobecné knihovny. Uživatelům je v knihovně přístupný lístkový systematický a předmětový katalog knih, získaných do r. 1991 a lístkový katalog časopisů. Tyto katalogy na digitalizovaných katalogizačních lístcích jsou k dispozici také na webových stránkách Orientálního ústavu a postupně jsou převáděny do elektronického katalogu. Čínská knihovna má klasické lístkové katalogy s českou transkripcí. Od roku 1999 byly tyto katalogy nahrazeny čtvrtletníkem Přírůstky čínské knihovny, který místo české transkripce používá mezinárodní transkripci pchin-jin.\n\n\nVšeobecná knihovna je pro veřejnost otevřena dvakrát týdně ve středu a pátek, návštěvu ostatních knihoven je třeba si domluvit předem.\n\n\n"}
{"id": "882974", "url": "https://cs.wikipedia.org/wiki?curid=882974", "title": "Mistrovství Severní Ameriky a Oceánie v rychlobruslení 2013", "text": "Mistrovství Severní Ameriky a Oceánie v rychlobruslení 2013\n\nMistrovství Severní Ameriky a Oceánie v rychlobruslení 2013 se konalo ve dnech 12. a 13. ledna 2013 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 15. mistrovství Severní Ameriky a Oceánie. Z předchozího šampionátu obhajovali titul Američan Jonathan Kuck a Kanaďanka Brittany Schusslerová.\n\nV Salt Lake City se poprvé mistryní Severní Ameriky a Oceánie stala Kanaďanka Ivanie Blondinová. Mezi muži poprvé zvítězil Kanaďan Lucas Makowsky.\n\nZávodníci na prvních 4 příčkách zajistili pro své země odpovídající počet míst pro start na Mistrovství světa ve víceboji 2013.\n\nZávodnice na prvních 6 příčkách zajistily pro své země odpovídající počet míst pro start na Mistrovství světa ve víceboji 2013.\n\n"}
{"id": "882979", "url": "https://cs.wikipedia.org/wiki?curid=882979", "title": "Walter Lippmann", "text": "Walter Lippmann\n\nWalter Lippmann (23. září 1889 – 14. prosince 1974) byl americký novinář a filozof pocházející z newyorské židovské rodiny.\n\nProslavil se knihou Veřejné mínění (\"Public opinion)\" z roku 1922, která silně ovlivnila sociální vědy (zejména sociální psychologii, politologii a mediální studia) a stala se v nich jednou z nejcitovanějších prací ve 20. století. Lippmann v ní jako první rozebral roli stereotypu (pseudosvěta) v moderní společnosti, dospěl k názoru, že stereotypy (pseudosvět) jsou ve složitém světě nezbytné pro to, aby se v něm lidé orientovali a společnost zůstala soudržnou.\n\nJako první v ní definoval pojem zpravodajské hodnoty, čili aspekty, které jsou nutné pro to, aby mohla být událost mediována a aby z ní vznikla zpráva. Výrazně ovlivnil i mediální studia a odborný náhled na žurnalistiku.\n\nVystudoval filozofii na Harvardu. Roku 1913 patřil k zakladatelům liberálního časopisu \"The New Republic\". Za první světové války byl poradcem prezidenta Woodrow Wilsona, byl jedním z autorů jeho koncepce práva národů na sebeurčení, byl i členem americké delegace na Versailleské mírové konferenci v roce 1919. Od roku 1931 byl komentátorem deníku \"New York Herald Tribune\", jeho sloupky vycházely pod titulkem \"Today and Tomorrow\". Roku 1947 ve svém sloupku silně zpopularizoval pojem \"studená válka\" (jehož autorem byl zřejmě George Orwell). Dvakrát za své komentáře získal Pulitzerovu cenu (1958, 1962). Jako vlivný politický komentátor hájil například respekt k sovětské sféře vlivu či kritizoval Vietnamskou válku.\n\nWalter Lippmann definoval pět zpravodajských hodnot, které z události v moderní společnosti udělají zprávu:\n\n\n\n\n\n\n\n"}
{"id": "882980", "url": "https://cs.wikipedia.org/wiki?curid=882980", "title": "Magnus Maximus", "text": "Magnus Maximus\n\nFlavius Magnus Maximus (kolem 335 – 28. srpna 388) byl uzurpátor na západě římské říše.\n\nV roce 383 vedl v Británii vzpouru proti císaři Gratianovi, jehož zbavil moci. Východní císař Theodosius I. posléze uznal jeho vládu nad Galií, Británií a Hispánií. Gratianův nedospělý bratr Valentinianus II. si směl podržet Itálii, Afriku a Illyricum. V roce 387 Maximus vtrhl do Itálie, odkud vypudil Valentiniana II. Následně podlehl Theodosiovi na západním Balkáně a roku 388 byl popraven.\n\nMaximus se narodil v hispánské provincii Gallaecii a sloužil jako voják pod Theodosiem starším, k němuž ho zřejmě poutal příbuzenský vztah. Theodosia patrně doprovázel do Británie, ohrožované ve druhé polovině šedesátých let 4. století vpády barbarů. Pravděpodobně se účastnil rovněž Theodosiova tažení proti alamanskému náčelníkovi Macrianovi v Raetii. V roce 373 se v severní Africe podílel na potlačení Firmova povstání. O tři roky později zastával na dolním Dunaji vojenskou hodnost \"dux\" \"Moesiae secundae\". Okolo roku 380 povýšil na velitele polního vojska v Británii (\"comes Britanniae\") a v dalším roce odrazil útok Piktů a Skotů.\n\nV roce 383 ho jeho muži prohlásili za císaře, načež se přeplavil do Galie, aby se utkal s legitimním císařem Gratianem. Důvody jeho vzpoury nejsou zcela jasné, obecně se ale soudí, že armáda cítila nespokojenost s Gratianovým počínáním a s jeho preferováním alanských vojáků. Poté, co Maximus vstoupil do Galie, přidaly se k němu místní vojenské sbory a podporu nalezl také u části lokální aristokracie. Jelikož vzpoura rychle nabývala na velikosti, Gratianus vyrazil v polovině června ze severní Itálie a již o měsíc později se střetl s uzurpátorem nedaleko Parisií (dnešní Paříž). Mezi oběma vojsky docházelo pět dnů k potyčkám, než Gratiana zradila jeho maurská jízda a vzápětí i zbytek armády. Gratianus se vydal na útěk směrem k Alpám, nicméně Maximus za ním vyslal svého generála jezdectva (\"magister equitum\") Andragathia, jenž poraženého císaře v Lugdunu (Lyon) dostihl a zrádně zavraždil.\n\nVítězstvím nad Gratianem se Maximus zmocnil všech provincií severně od Alp. Uzurpátor zjevně doufal, že ho Theodosius I., syn Theodosia staršího, vládnoucí od roku 379 na východě, akceptuje za svého kolegu. Gratianova mladšího bratra Valentiniana II., tehdy dvanáctiletého, dokonce vyzval k přesídlení z Mediolána (Milán) do Trever (Trevír). Milánský biskup Ambrož, vyslaný jako posel k Maximovi, však obratným vyjednáváním získal dost času k odmítnutí tohoto požadavku, neboť vojenské oddíly mezitím zablokovaly alpské průsmyky, a zabránily tak Maximovi ve vpádu do Itálie. Vyjednávání s Theodosiem probíhalo do roku 384, kdy se východní císař smířil se stavem věcí na západě a fakticky uznal Maxima, ačkoli zvažoval i tažení proti němu. Někdy v téže době Maximus ustavil svého syna Victora svým spolucísařem v hodnosti augustus.\n\nMaximus si za svoji rezidenci zvolil Trevery, odkud řídil vlastní doménu zahrnující vedle Galie a Británie i Hispánii. Přestože v Itálii a na východě v něm spatřovali uzurpátora, v Galii se těšil značné popularitě, o čemž svědčí i příznivé hodnocení pozdějších autorů, jako byl Orosius nebo Sidonius Apollinaris. Maximus nechal razit mince, vydal četné edikty a reorganizoval administrativní uspořádání Galie, když vytvořil provincie Lugdunensis III a Lugdunensis Senonii a podle sebe pojmenoval provincii Maximu Sequanorum. Nedlouho po uchopení moci přijal křest, přičemž vyznával křesťanství v jeho nicejské podobě. Zastával přísně ortodoxní náboženskou politiku a tvrdě zakročil proti priscillianům, asketickému a gnosticismem ovlivněnému hnutí v Hispánii. Popravou biskupa Priscilliana a jeho šesti společníků si proti sobě popudil Ambrože a římského biskupa Siricia, kteří odmítali přenechat rozhodování o duchovních záležitostech světskému soudu. Maximus dal každopádně ostentativně najevo svoji ortodoxii kontrastující s tolerancí ariánství na dvoře Valentiniana II. v Mediolanu.\n\nMaximův pretoriánský prefekt Flavius Euodius byl sice na východě uznán za konzula na rok 386, ovšem vzájemné vztahy mezi Maximem a jeho spoluvládci se vyznačovaly přetrvávající podezřívavostí a prohlubujícím se napětím. Na podzim 387 Maximus překročil Alpy a podnikl úspěšnou invazi do Itálie, aniž by přitom narazil na vážnější odpor. Valentinianus společně s matkou Justinou a dvorem uprchl do Soluně k Theodosiovi. Maximovy absence na Rýně využili roku 388 k útoku na římské území Frankové, jež odrazil \"magister militum\" Nanninus, jemuž Maximus svěřil svého syna Victora. Theodosius zatím dorazil do Soluně, kde shromáždil vojsko včetně velkého počtu barbarů a s těmito silami zamířil do Panonie. Maximus si zřídil hlavní stan ve městě Aquileia a vyslal předsunuté oddíly do Siscie (Sisak), nalézající se při řece Sávě. Theodosiova armáda tento vodní tok bez obtíží zdolala a porazila dosud ne zcela připravené Maximovy vojáky. Hlavní část Maximova vojska, vedená mimo jiné uzurpátorovým bratrem Marcellinem, pak přitáhla z Norika a střetla se s nepřáteli u Poetovia (Ptuj). V urputné bitvě dosáhl nakonec vítězství Theodosius, načež se zbývající Maximovi muži vzdali, či utekli na jih.\n\nUzurpátor ve zmatku ustoupil zpět do Aquileie s úmyslem vytrvat do příchodu posil ze severní Itálie. Jakmile se však u města objevili první Theodosiovi vojáci, Maximus byl vydán do jejich rukou. Následně ho odvedli do Theodosiova tábora a tam mu 28. srpna 388 setnuli hlavu. Koncem téhož roku byl Maximův syn Victor popraven v Treverách Valentinianovým generálem Arbogastem.\n\nPo Maximově smrti žádný další panovník nepůsobil aktivně v severní Galii a Británii, proto je někdy vnímán jako poslední římský císař spravující tyto oblasti. S Maximovou uzurpací a odvedením velké části britské posádky do Galie je spojována absence dokladů římské vojenské přítomnosti ve Walesu a západních Penninách v závěru 4. století. Archeologické nálezy učiněné při Hadriánově valu přesto dokazují jeho další využívání Římany. Z těchto indicií se usuzuje, že obrana oblastí západně od řeky Severn byla předána místním vůdcům. Tomu nasvědčuje i skutečnost, že Maximus, zmiňovaný jako Macsen Wledig, je uváděn u počátků některých středověkých velšských dynastií.\n\nPostava Maxima vystupuje ve velšské legendě Breuddwyd Macsen („Maximův sen“), v níž se římskému císaři jménem Macsen Wledig zdá sen o spanilé dívce Elen. Když ji jeho lidé naleznou, ožení se s ní a jejímu otci Eudafu Henovi přenechá ostrov Británii. Za Macsenovy nepřítomnosti se chopí moci nový císař. Macsen se s pomocí mužů z Británie vedených jeho švagrem Conanem Meriadokem vypraví do Galie a Itálie a znovu získá Řím. Své spojence poté odmění částí Galie, jež se stane známá jako Bretaň.\n\n\n"}
{"id": "882983", "url": "https://cs.wikipedia.org/wiki?curid=882983", "title": "Chudina hajní", "text": "Chudina hajní\n\nChudina hajní (\"Draba nemorosa\") je vzácná, drobná, žlutě kvetoucí bylina. Je jedním ze dvou druhů rozsáhlého rodu chudina které rostou v České republice.\n\nRostlina vyrůstá v různé intenzitě v širokém pásu mírného klimatu na severní polokouli, v Evropě, Asii i v Severní Americe. V České republice se jako původní druh vyskytuje pouze na jižní Moravě, do jiných oblastí byla později zavlečena. Na Slovensku je mnohem častější, např. v Záhorské a Podunajské nížině, ve Slovenském krasu, u Zvolena, na Liptově, Spiši i okolo Prešova.\n\nJejím hlavním biotopem jsou suché, slunečné, písčité travnaté stráně stepního charakteru, světlá místa v křovinách a na jejích okrajích. Nachází se také občas kolem cest a železničních tratí kde se rozšířila lidským přičiněním. Její druhové jméno \"hajní\" je zavádějící, v hájích ani lesích neroste.\n\nJednoletá rostlina dorůstající jen do výše 10 až 20 cm. Přímá lodyha někdy od báze rozvětvená, bývá porostlá hvězdicovitými nebo četnými jednoduchými chlupy. Vyrůstá z přízemní listové růžice kde obvejčité listy mají čepele celokrajné nebo jemně zubaté s tupým vrcholem a bývají dlouhé 1 až 3,5 cm a široké 0,5 až 1,5 cm. Lodyžní listy (jeden až dva) jsou širokou bázi přisedlé, vejčité až podlouhlé, na rubové straně porostlé hvězdicovými chlupy a mívají délku 0,5 až 2 cm a šířku 0,5 až 1 cm.\n\nOboupohlavné žluté květy 2 mm veliké rostou na nitkovitých stopkách 5 až 10 mm dlouhých které po opylení ještě dorůstají. Čtyřčetné květy jsou bez listenů a vytvářejí řídký hrozen s průměrně 25 až 50 květy. Zelené kališní lístky jsou 2 mm dlouhé. Světle žluté, řídce pýřité, vejčité korunní lístky jsou dlouhé nejvýše 1,5 mm a 1 mm široké. Květ obsahuje 6 tyčinek s široce vejčitými prašníky (z toho dvě jsou kratší), semeník s 30 až 60 vajíčky a kratičkou čnělku s drobnou bliznu. Kvetou od dubna do května, opylovány jsou hmyzem. Ploidie 2n = 16.\nPlodem je úzká obvejčitá, krátce chlupatá šešule 5 až 8 mm dlouhá, rostoucí na vodorovné odstálé stopce 10 až 25 mm dlouhé. Obsahují vejčitá, červenohnědá semena asi 0,6 mm veliká. Rostlina se rozmnožuje výhradně semeny která po uzrání vypadají ze šešule.\n\nChudina hajní se v ČR vyskytuje na malém počtu lokalit a její stavy jsou dlouhodobě klesající, je proto v \"Červeném seznamu cévnatých rostlin České republiky z roku 2012\" hodnocena jako kriticky ohrožený druh (C1b).\n\n \n"}
{"id": "882985", "url": "https://cs.wikipedia.org/wiki?curid=882985", "title": "Český rozhlas Plus", "text": "Český rozhlas Plus\n\nČeský rozhlas Plus je rozhlasová stanice, která vysílá od 1. března 2013. Je to stanice mluveného slova (tzn. bez hudby), která nahradila tři zaniklé stanice ČRo 6, Rádio Česko a Leonardo. Platformou, na které stanice vysílá, jsou střední vlny, VKV, internet, digitální televizní sítě (DVB-T, DVB-S, DVB-C), digitální rádio DAB+ a aplikace pro mobilní telefony.\n\nČRo Plus vysílá na internetu, VKV a v digitálních sítích 24 hodin denně, na středních vlnách pak pouze v čase 16.00-24.00.\n\nOd 2. listopadu 2015 stanice vysílá s rozšířeným programem na VKV. Sloganem stanice je: \"Když chcete vědět víc\".\n\nPrvním šéfredaktorem stanice byl Daniel Raus, který předtím až do konce vysílání vedl také ČRo 6. Od 1. srpna 2015 byl šéfredaktorem jmenován Alexandr Pícha, který dostal za úkol rozšířit program vysílání v souvislosti se vstupem do sítě VKV.\nOd března 2016 zastával funkci šéfredaktora Ondřej Nováček. Od 1. března 2018 je ve funkci šéfredaktora Petr Šabata.\n\n\nNa Českém rozhlase Plus působí řada novinářských osobností. Mezi nejznámější patří:\n\n\n\n"}
{"id": "882990", "url": "https://cs.wikipedia.org/wiki?curid=882990", "title": "Kostel Panny Marie Královny (Hrušovany u Brna)", "text": "Kostel Panny Marie Královny (Hrušovany u Brna)\n\nKostel Panny Marie Královny je římskokatolický chrám v obci Hrušovany u Brna v okrese Brno-venkov.\n\nHrušovanský nadační fond pro výstavbu kostela vznikl v roce 1997, tentýž rok také papež Jan Pavel II. požehnal základní kámen chrámu při mši Letenské pláni v Praze. Samotná stavba kostela podle projektu brněnské architektky Ley Vojtové byla zahájena v roce 2000, během toho roku byla realizována hrubá stavba lodi. V roce 2001 ji následovala věž, do níž byl o rok později slavnostně nainstalován zvon. Chrám byl dokončen v roce 2004, vysvěcen byl brněnským biskupem Vojtěchem Cikrlem 21. srpna 2004. Vnitřní vybavení navrhl architekt Jiljí Šindlar, celkové náklady na stavbu kostela dosáhly výše 12 milionů korun.\n\nJe filiálním kostelem židlochovické farnosti.\n\n"}
{"id": "883002", "url": "https://cs.wikipedia.org/wiki?curid=883002", "title": "Berezivka", "text": "Berezivka\n\nBerezivka může být:\n\n\n"}
{"id": "883004", "url": "https://cs.wikipedia.org/wiki?curid=883004", "title": "Naďa Johanisová", "text": "Naďa Johanisová\n\nRNDr. Naďa Johanisová, Ph.D. (* 28. února 1956, Praha) je česká ekologická ekonomka, environmentalistka a vysokoškolská pedagožka. Méně často se lze setkat i se jmennou podobou Naděžda. Řadí se k tuzemským kritikům stávajícího modelu ekonomie, bojovnicí za udržitelný rozvoj. Bývá označována jako „ekonomická disidentka“, neboť se staví jak proti ideologii kapitalismu, tak socialismu. Domnívá se, že současný ekonomický systém (založený na prosazování stálého ekonomického růstu a tzv. volného obchodu a na dluhové ekonomice) je dlouhodobě neudržitelný a jeho fungování je hlavní příčinou současné ekologické krize, která se projevuje mj. masovým vymíráním biologických druhů a klimatickou změnou. Působila v jižních Čechách, od počátku dvacátého prvního století v Brně.\n\nNarodila se v Praze Jindřišce a Lubošovi Johanisovým. Jako dítě pobývala díky otcově zaměstnání u OSN dva roky v USA a další dva v Chile. V letech 1975–1980 vystudovala biologii na Přírodovědecké fakultě Univerzity Karlovy v Praze. Tamtéž obdržela v roce 1982 titul RNDr. V roce 2007 získala na Katedře environmentálních studií Fakulty sociálních studií Masarykovy univerzity v Brně titul Ph.D. v oboru humanitní environmentalistika.\n\nV šestnácti vstoupila do TISu - Svazu pro ochranu přírody a krajiny, resp. do jeho 1. základní skupiny \"Stopaři\" vedenou Otakarem Leiským. Záhy se stala členkou \"Hucul Clubu\", který při TISu vznikl a pečuje o huculské koně. Dle jejích slov ji tato zkušenost celoživotně ovlivnila a nasměrovala k environmentální problematice. Po zrušení TISu koncem 70. let pokračovala v nově založené pražské organizaci Českého svazu ochránců přírody, kde spolupořádala ochranářské akce a tábory pro mládež. V roce 1989 obdržela pamětní medaili ČSOP za úspěšnou snahu o záchranu meandrujícího koryta řeky Stropnice před regulací.\n\nV letech 1980–1982 pracovala jako bioložka ve Středočeském muzeu v Roztokách u Prahy. Mezi roky 1982 a 1989 působila jako samostatná odborná pracovnice v Hydrobiologické laboratoři při Ústavu krajinné ekologie ČSAV v Praze (dnešní Hydrobiologický ústav AV ČR). V roce 1986 se s ním přestěhovala do Českých Budějovic. V letech 1987 až 1994 zde s přáteli a s manželem Jiřím Nedomou (za kterého byla provdána 1977–2003) vedla v Českých Budějovicích na sídlišti Máj dětský oddíl Stopaři, zaměřený na ochranu přírody, tábornictví a turistiku. Po nedobrovolném odchodu z Ústavu krajinné ekologie krátce působila jako samostatná odborná pracovnice Správy CHKO Třeboňsko. Roku 1990 se stala první zaměstnankyní českobudějovického Informačního centra ČSOP, které se v následujícím roce transformovalo na samostatnou Nadaci Rosa (nyní obecně prospěšná společnost Rosa – společnost pro ekologické informace a aktivity). V letech 1991–1996 byla její ředitelkou. V roce 1994 se s manželem a s dcerou Leou přestěhovala do malé obce Ostrolovský Újezd na Trhovosvinensku, kde se posléze stala obecní kronikářkou a v letech 2002–2008 členkou zastupitelstva.\n\nOvlivněna pobytem na anglické Schumacher College na podzim 1993 se začala hlouběji zajímat o souvislosti mezi ekonomií a ekologickou krizí a o hledání demokratických a sociálně a environmentálně udržitelných alternativ k současnému ekonomickému systému.\n\nOd poloviny devadesátých let se postupně intenzivněji věnuje vysokoškolské výuce. V letech 1998 až 2008 učila na Pedagogické fakultě Jihočeské univerzity v Českých Budějovicích, kde učila kurzy Ekologická výchova, Sociální ekologie, Ekologická ekonomie či Kritické myšlení. Postupně se těžiště její práce přesunulo na Katedru environmentálních studií Fakulty sociálních studií Masarykovy univerzity, kde od roku 2008 působí jako odborná asistentka. Od roku 2008 také žije v Brně. Věnuje se zejména tématům družstevnictví, lokalizace, nerůstu či výzkumu praktických ekonomických alternativ (např. v letech 2001 až 2002 uskutečnila výzkum ve skotském Edinburghu, jenž sloužil jako podklad k její knize \"Living in the Cracks\" a k disertační práci). Spolu s kolegy zde učí mj. předměty: Ekologická ekonomie, Ekonomie a životní prostředí I, II, Lokální a etické ekonomiky. V letech 2014–2016 vedla na FSS MU výzkumný projekt „Formy a hodnoty alternativních ekonomických praktik v České republice.“ S kolegy v rámci projektu uskutečnili reprezentativní výzkum sdílení a samozásobování v české společnosti a také rozhovory s padesáti ekonomickými alternativami v České republice, např. se zástupci integračních sociálních podniků, družstev, pozemkových spolků, komunitních zahrad, s praktiky lokální měny, s iniciátory zahrádkářské prodejny a s řadou dalších iniciativ.\n\nV roce 2005 patřila k zakladatelům Trastu pro ekonomiku a společnost, sdružení zaměřeného na diskuzi o ekonomických alternativách. V rámci činnosti Trastu pro ekonomiku a společnost a Katedry environmentálních studií Fakulty sociálních studií Masarykovy univerzity se podílí na každoroční organizaci čtyřdenních seminářů pro veřejnost typu „otevřený prostor“, jejichž cílem je propojit lidi z různých společenských subkultur, kteří usilují o změnu ekonomiky směrem k větší udržitelnosti a spravedlnosti. Je také zakládající členkou mediálního družstva Kulturní noviny. V roce 2017 byla členkou expertního týmu Strany Zelených před volbami do parlamentu.\n\nNaďa Johanisová je rozvedená, má jednu dceru. Žije v Brně-Ořešíně.\n\nNaďa Johanisová vychází ve své práci a myšlení z eklektické ekonomické tradice. Inspiruje se prací některých anglosaských ekologických a sociálních ekonomů (Herman Daly, Mark Lutz, Clive Spash), evropským hnutím Nerůstu, i texty Ladislava Feierabenda a tuzemskou opomíjenou družstevní tradicí, která sahá do 19.století. Ovlivnily ji také práce některých sociálních geografů, především autorky J.-K.Gibson-Graham a jejich výzkumná síť Comunity Economies Research Network, které se zaměřují na hledání jiných způsobů uspokojování potřeb, jež by umožňovaly vzkvétání jak přírodních, tak lidských komunit. Spolupracuje i s dalšími autory, kteří se snaží formulovat způsoby přechodu na takovou ekonomiku, např. s indickým myslitelem Ashishem Kotharim.\n\nDomnívá se, že současný ekonomický systém (založený na prosazování stálého ekonomického růstu a tzv. volného obchodu a na dluhové ekonomice) je dlouhodobě neudržitelný a jeho fungování je hlavní příčinou současné ekologické krize, která se projevuje mj. masovým vymíráním biologických druhů a klimatickou změnou. Zároveň vede expanzívní ekonomika ke koncentraci různých kapitálů (půda, finanční kapitál další aktiva), což způsobuje nejen rozevírání nůžek mezi chudými a bohatými, ale stále více ohrožuje i politickou demokracii a stabilitu v Evropě i jinde.\n\nEkonomie středního proudu by podle ní měla přehodnotit svá východiska a výuka na ekonomických fakultách by měla dát více prostoru směrům, jako je ekologická, sociální či ekofeministická ekonomie. V politické praxi vidí jako řešení omezení důrazu na agregátní ekonomický růst a na tzv. volný trh a hledání nové rovnováhy mezi soukromým, veřejným a komunitním vlastnictvím. Úzce ekonomický pohled může být dle ní destruktivní a např. práci, půdu, bydlení, potraviny, zdravotnictví a školství nelze redukovat na komodity. Klíčovým úkolem dneška je přemýšlet o tom, jak se zbavit systémové závislosti na ekonomickém růstu a připravit „hladké přistání“ v novém, nerůstovém světě. To zahrnuje i větší důraz na  přerozdělování a solidaritu, na podporu přírodě příznivých infrastruktur, jako je funkční a kvalitní veřejná doprava, a také na ekonomickou demokracii: jak na úrovni jednotlivých výrobních jednotek (podpora družstevnictví), tak na úrovni celospolečenské. Patří sem účinná kontrola moci (a daňových úniků) velkých firem, podpora místních ekonomik a lokálních toků peněz, komunitního a neziskového bankovnictví, sociální solidární ekonomiky, rodinných (bio)farem a netržních a nepeněžních forem uspokojování potřeb, včetně vzájemného sdílení a spolupráce.\n\nNaďa Johanisová je autorkou řady odborných a popularizačních statí. Od roku 1993 píše do společensko-ekologického časopisu Sedmá generace (dříve \"Poslední generace\"). Krom jiných textů jí zde vyšla pětice seriálů: \"Návrat Indiánů\" (lichá čísla r. 1998), \"Zkratky\" (sudá čísla r. 1999), \"Ze skotského deníku\" (2001–2002), \"Z ekonomického kapsáře Nadi Johanisové\" (10/2003 až 6/2005) – ten následně vyšel jako monografie pod názvem Kde peníze jsou služebníkem, nikoliv pánem – a naposledy \"Ekonomičtí disidenti\" (1/2008-6/2011), který rovněž vyšel jako stejnojmenná monografie v r. 2014. Krom toho publikuje či publikovala v časopisech A2, Nika, Respekt či v Kulturních novinách. Do češtiny přeložila knihy ekologického ekonoma Ernsta Friedricha Schumachera \"Malé je milé\" a českého meziválečného politika a družstevníka Ladislava Karla Feierabenda \"Zemědělské družstevnictví v Československu do roku 1952\". Podílela se také na překladu knihy \"Dcery Měděné ženy\" kanadské autorky Anne Cameronové.\n\nV roce 2010 měla měsíční seriál v pořadu Člověk a trh na Radiu 6, kde se zaměřila na kritiku současného ekonomického myšlení a praxe a na hledání alternativ. Vystoupila také v několika dokumentárních filmech, například  ve filmech Tomáše Škrdlanta \"Život na dluh\" (2006) a \"Lokální a globální – O smyslu blízkosti\" (2010), či v dokumentu o životě Ladislava Feierabenda \"Děti našich rodičů\" Toma Feierabenda (2009).\n\n\n"}
{"id": "883008", "url": "https://cs.wikipedia.org/wiki?curid=883008", "title": "Utrpení knížete Sternenhocha", "text": "Utrpení knížete Sternenhocha\n\nUtrpení knížete Sternenhocha je expresionistický román českého spisovatele Ladislava Klímy, který byl vydán v roce 1928, měsíc po autorově smrti. Sám Klíma jej označil za „groteskní romaneto“.\n\nDěj díla se odehrává v Německém císařství přibližně v období vlády kancléře Bismarcka a je v něm patrný vliv filosofie George Berkeleyho, Arthura Schopenhauera a zejména Friedricha Nietzscheho. \n\nHlavním hrdinou je zdegenerovaný a bohatý šlechtic Sternenhoch (označuje se za krásného, ale ve skutečnosti je malý, bezzubý, bezvlasý, šilhavý a bezmezně ošklivý, má však styky i s německým císařem), kterého na jakémsi plese zaujme mrtvolně bledá a rovněž ošklivá dívka Helga, kterou si přes obrovský odpor k ní (i varování budoucího tchána) bere za ženu. Helga však během těhotenství zkrásní, také její povaha se však výrazně mění. Stává se z ní nesnášenlivá zrůda, která svého manžela nenávidí. Po narození syna je kníže velice šťastný, ale Helga syna zavraždí (vinu svede na chůvu), protože k němu cítí stejný odpor jako ke Sternhochovi. Ten si začíná uvědomovat, že si nevzal Helgu, nýbrž Démonu. Helga dále zabíjí svého otce, který ji v mládí často bil, a jí to v dospělosti téměř ani nepřišlo zvláštní (nechtěl, aby byla tichá a nečinná). Přes její zvláštní chování po ní však kníže nepřestává toužit a poté, co zjistí, že má milence, probouzí se v něm obrovská vlna žárlivosti. Začíná svou ženu s jejím milencem pozorovat, zjišťuje, že provozují masochistické hrátky a že její milenec se k ní chová povýšeně – nadává jí a bije ji. Přesto s ním Helga plánuje útěk a o svém manželovi mluví jako o Hnusu. Sternenchoch se jejímu odjezdu se záhadným mužem rozhodne zabránit za každou cenu. V den útěku tak Helgu udeří do hlavy a vhodí ji do hladomorny (zabije i jejího milence a své milované psy). Zde ji surově zbije, poníží a nechá zemřít hlady a žízní. Od té doby ho celý rok pronásleduje její vidina a nejistota, zda se jedná o halucinace či skutečně jeho ženu. Přemýšlí, zda se Helga nemohla z vězení zachránit a zda se mu nemstí (snaží se léčit tím, že na každou ženu, kterou vidí, křičí: \"Strašidlo, do prdele mi vskoč.\"). Dostavují se mu také výčitky svědomí. Od Helgy-přeludu se dovídá, že se dostala do pekla, kde se jí muka mění v rozkoš. Vše na tomto světě je pro ni všeidioctvím, cítí ke všemu jen nenávist a hnus. Stává se z ní Bohyně věčnosti a chce peklo zničit svou vůlí. To se jí však nedaří, protože nikdy nepoznala hlavní tajemství, kterým je láska. Helga-přelud hledá toho, kdo ji vhodil do hladomorny. Kníže se bojí přiznat a dlouho svůj čin zapírá, trápení se rozhodne ukončit až v den odjezdu do léčebny (pro duševně choré). Vstupuje do hladomorny, kde se setkává s mrtvolou Helgy. Ta mu však chce odpustit a začít jej milovat. Kníže souhlasí a ráno jej najdou šíleného, kterak souloží se zahnívající kostrou. Sterenenhoch umírá pouhé dva dny po svém nalezení na otravu krve od kosti mrtvé Helgy. \nKniha je rozdělena na úvodní část vyprávěnou Sternenhochem, druhou část - rozdělena na jednotlivé dny (psanou formou Sternenhochových deníkových zápisů) - a závěrečný autorem psaný epilog. Klíma se v úvodu snaží čtenáře přesvědčit, že příběh se skutečně odehrál - redakce měla získat Sternenhochův deník a závěr měla dopsat. Sám Sternenhoch v deníkových zápisech předvídá svou budoucnost a píše retrospektivně (mluví o halucinacích a až poté se vrací k zavraždění Helgy). Autor v díle používá spisovný jazyk, ale uchyluje se i k hovorovým výrazům a používá i slova vyloženě zhrubělá a sprostá. V roce 1990 natočil na námět této knihy režisér Jan Němec film V žáru královské lásky.\n"}
{"id": "883009", "url": "https://cs.wikipedia.org/wiki?curid=883009", "title": "Biologická léčba nádorových onemocnění", "text": "Biologická léčba nádorových onemocnění\n\nBiologickou léčbou nádorových onemocnění nazýváme takový způsob léčby, který k odstranění nádorů využívá prvky a procesy imunitního systému zasaženého organismu. K takové léčbě řadíme například aktivní imunizaci proti nádorovým buňkám pomocí speciálního očkování, kdy jsou vlastní leukocyty nemocného obohaceny o rozpoznávací systém (antigen a jeho receptor), který je typický pro daný nádor. Na obdobném principů funguje aktivace výkonných imunocytů (NK buňky, cytotoxické T-lymfocyty (CTL), LAK buňky (Lymphokine Activated killer cell), dendritické buňky aj.), a to buď pomocí cytokinů (např. různé interferony), nebo odběrem těchto imunocytů, jejich následným propojením s protilátkou proti antigenu nádoru, a vrácením za účelem jejich boje proti nádoru. Rozšířením takové imunoterapie je obohacení těchto specifických monoklonálních protilátek buď o chemoterapeutické (cytostatické) léčivo, nebo radioaktivní izotop. Po podání takto obohacených protilátek dojde k tomu, že protilátky \"vyhledají\" nádorovou tkáň a zároveň k ní \"přinesou\" příslušné protinádorové léčivo.\n\nSprávná funkce imunitního systému je založena na rozlišování vlastního od cizího, takže by měla být identifikována a zlikvidována i nádorová buňka. Problém spočívá v tom, že nádorová buňka je zmutovanou variantou vlastních buněk, takže případné antigeny nebo MHC glykoproteiny, které slouží k rozlišení mezi vlastním a cizím bývají \"nedostatečně silné\" k automatickému rozpoznávání a zachycení imunitním systémem organismu. Přesto určité antigenní rozdíly u nádorových buněk existují, což umožňuje \"natrénovat\" vybrané imunocyty k rozpoznávání těchto změn a pomocí sériových a paralelních kaskád, které jsou pro imunitní systém typické (viz např. komplement), zahájit proces odstraňování těchto nádorových buněk.\n\nJak bylo výše naznačeno, mnoho druhů nádorových buněk produkuje antigeny, které jsou buď atypické pro daný typ buňky a/nebo místo či období výskytu. Mezi takové antigeny mj. patří glykosfingolipid GD2, tedy disialogangliosid, který vylučují na povrch vnější membrány pouze neuronální buňky. Před nežádoucím zásahem imunitního systému jsou tyto buňky chráněny hematoencefalickou bariérou. Tento antigen GD2 však rovněž vylučují mnohé nádory, jako např. neuroblastom, meduloblastom, astrocytom, melanom, malobuněčný nádor plic, osteosarkom či některé sarkomy měkkých tkání. Takže, GD2 může sloužit jako vhodný \"naváděcí\" antigen pro \"trénink\" imunitního systému. Jiné antigeny se typicky vyskytují pouze během embryogeneze (onkofetální antigeny) a pak zanikají, proto je jejich výskyt na nádorech vhodným terčem pro cílenou imunoterapii.\n\nJako vhodné antigeny mohou sloužit také některé růstové receptory, které se na normálních buňkách vyskytují vzácně či vůbec. Jde o receptory, jejichž aktivace spouští signální proces dovnitř buňky, který je ve svém výsledku zodpovědný za neregulovaný růst a dělení buňky. Jako příklad může posloužit CD340 resp. ErbB2 (Human Epidermal Growth Factor Receptor 2), což je receptor vyskytující se na povrchu nádorových buněk rakoviny prsu.\n\nUrčitou zajímavostí je, že některá imunoterapeutická léčiva nádorů mohou reaktivovat latentní tuberkulózu, což musí být vždy před jejich nasazením zváženo.\n\nTento druh imunoterapie byl poprvé představen Rosenbergovou výzkumnou skupinou z Amerického národního úřadu zdraví (National Institutes of Health) a je uplatňován jak ve výzkumu, tak v praxi v mnoha zemích po celém světě. Základem je postup, kdy jsou izolovány imunocyty, a to buď přímo od nemocného nebo od dárců (tedy autologní vs. allogenní postup), které jsou následně obohaceny a pomocí transfuze vráceny (či jen aplikovány) pacientovi. Obohacené imunocyty vykazují vysokou cytotoxicitu vůči příslušným nádorovým buňkám, čímž je pomáhají odstraňovat. Klinické využití tohoto postupu se stalo již rutinou v japonských onkologických pracovištích, přičemž autologní varianta postupu zahrnující NK buňky a cytotoxické T lymfocyty (CTL) je využívána v dalších asijských zemích. V Dánsku je v první fázi klinických zkoušek metoda ALECSAT. Jde o metodu, která je odvozena od původní Rosenbergových teoretických i praktických předpokladů.\n\nJde o druh léčby nádorů založené na buněčné imunitě, založený na tom, že nádorový antigen je specifickým složkám imunitního systému představen pomocí buněk prezentujících antigen (APC), které slouží k aktivizaci T lymfocytů, které jsou schopny zajistit léčebnou odezvu vůči příslušným nádorovým buňkám. Pokud totiž makrofág či dendritická buňka (typické APC), které patří k typickým buněčným představitelům vrozené imunity, zachytí cizorodou látku, vystaví její antigen na svůj povrch, čímž umožní T-lymfocytům připravit specifickou odezvu.\n\nPříkladem konkrétní aplikace výše popsané léčebné imunizace je vakcína Sipuleucel-T (APC8015, obchodní název Provenge), která pomáhá zničit rakovinu prostaty tím, že od pacienta odebrané dendritické buňky neboli APC (antigen prezentující buňky – antigen-presenting cells) jsou obohaceny o bílkovinu (PA2024), která k odebraným dendritickým buňkám připojí antigen kyselé prostatické fosfatázy plus faktor stimulující vytváření granulocytových a makrofágových kolonií (GM-CSF – granulocyte-macrophage colony stimulating factor). Obohacení o antigen pomáhá identifikovat nádorové buňky prostaty, protože zmiňovanou kyselou fosfatázu tyto nádorové buňky obsahují až z 95 %. GM-CSF hraje signalizační roli pro aktivaci výkonných (bojových) buněk (granulocyty, makrofágy) proti příslušným nádorovým buňkám, jinak řečeno ulehčuje (stimuluje) vyzrávání imunokompetentních buněk určených pro boj s nádorovou tkání.\n\nProtilátky jsou klíčovou součástí adaptivní (specifické, paměťové) imunitní odpovědi organismu na určitý antigen. Hrají základní úlohu jak v rozpoznávání (nalezení), tak v zneškodňování cizorodých látek. Širší léčebné využití protilátek v léčbě nádorových onemocnění přinesl objev technologie pro vytváření monoklonálních protilátek (monoclonal antibodies – mAbs). Pomocí této technologie lze vytvořit potřebné množství protilátek proti konkrétním nositelům antigenů, tedy nejen proti bakteriím, virům, ale i proti nádorovým buňkám. V onkologické léčbě se využívají dva typy monoklonálních protilátek:\n\n• Neobohacené protilátky (naked mAbs) nenesou žádnou farmakologickou či radiační příměs. V současnosti jsou nejčastěji používány.\n\n• Obohacené protilátky nebo protilátky s připojeným farmakologickým či radiačním agens (Conjugated mAbs nebo také tagged, labeled, loaded mAbs).\n\nObohacené protilátky se dělí podle svého nosiče buď na:\n\n• monoklonální protilátky s připojenou radioaktivní látkou (Radiolabeled mAbs), přičemž léčba těmito protilátkami je klíčovým prvkem tzv. radioimunoterapie (RIT).\n\n• monoklonální protilátky s připojeným chemoterapeutikem resp. cytostatikem (Chemolabeled mAbs).\n\n• monoklonální protilátky spojené s buněčným jedem. V takovém případě mluvíme o imunotoxinech.\n\nNěkolik terapeutických monoklonálních protilátek již bylo schváleno pro léčebné užití Americkým národním úřadem pro léčiva a potraviny (U.S. Food and Drug Administration – FDA). Jejich přehled je uveden v následující tabulce.\n\nAlemtuzumab je humanizovaná IgG1 monoklonální protilátka proti antigenu CD52. Její hlavní indikací je chronická lymfatická leukémie (CLL), což je nejčastější druh leukémie v západních zemích. Funkce samotných receptorů CD52 je neznámá, nicméně se nachází na 95 % lymfocytů a monocytů kolujících v periferní krvi. Po navázání protilátky alemtuzumab na CD52 dojde k cytotoxické reakci zajišťované komplementem. Terapie alemtuzumabem je na hematoonkologických pracovištích indikována rovněž v případě tzv. T-prolymfotické leukémie (TPPL), což je druh leukémie, pro který zatím chybí protokolární léčebné standardy. Jedná se o velmi agresivní krevní nádorové onemocnění, jehož medián přežití je 7.5 měsíce.\n\nBevacizumab je neutralizační humanizovaná IgG1 monoklonální protilátka cílená proti vaskulárnímu endoteliálnímu růstovému faktoru A (VEGF-A). Váže se na volný VEGF-A, čímž zamezuje jeho vazbu ke svým specifickým receptorům (VEGFR-1 a VEGFR-2) na povrchu endotelových buněk. Dochází tak k blokaci biologické aktivity těchto receptorů a k regresi růstu nádorových cév, které vyživují nádory a podílejí se na šíření metastáz.\n\nBevacizumab, prodávaný pod obchodní značkou Avastin, je v České republice registrovaným léčivem od roku 2005. V kombinaci s různými typy chemoterapeutik se používá k léčbě metastazujícího karcinomu tlustého střeva, prsu a nemalobuněčného plicního karcinomu. V kombinaci s INF-α je indikován k léčbě pacientů s pokročilým a/nebo metastazujícím karcinomem ledvin. Dále se používá k léčbě epitelového nádoru vaječníků, vejcovodů, primárního nádoru pobřišnice a karcinomu děložního čípku. Pozitivní výsledky projevil ve fázi II klinického testování, kde byl použit v kombinaci s irinotekanem, inhibitorem topoisomerázy I, k léčbě rekurentního glioblastomu.\n\nBrentuximab vedotin je řazen do druhé generace hybridních protilátek proti imunoglobulinu IgG1. Je svázán (konjugován) s chemoterapeutikem monometylem auristatinu E, které zabraňuje dělení buněk tím, že zamezuje polymerizaci tubulinu. Tím dochází k narušení struktury buněčných mikrotubulů. Brentuximab se váže na membránovou bílkovinu CD30, která je zmnožena u patologicky pozměněných lymfocytů u Hodgkinova lymfomu nebo u tzv. anaplastického velkobuněčného lymfomu.\nCetuximab je hybridní (myší/lidská) monoklonální protilátka, která je protilátkou proti antigenu EGFR, což je receptor epidermálního růstového faktoru (epidermal growth factor receptor — EGFR). Navázánim na tento receptor dojde k deaktivaci signálních kaskád, které zapřičiňují růstový proces. Primární indikací je kolorektální karcinom. Byl rovněž zkoušen u jiných malignit, jako např. malobuněčného nádoru plic a nádorů hlavy i krku. Jako samostatně podávané léčivo (monoterapie) bylo účinné u 10.8 % pacientů s metastázami rakoviny tlustého střeva, a to s nadprodukcí EGFR. Mezi další inhibitory EGFR, které jsou v první fázi klinických zkoušek patří: ABX-EGF, hR3 a EMD 72000.\n\nGemtuzumab ozogamicin patří do kategorie protilátek obohacovaných o chemoterapeutikum (kalicheamicin). Byl protilátkou proti CD33. Vzhledem k výskytu závažných vedlejších účinků, které vyvolaly odborné diskuze, nařídil příslušný americký dozorový orgán (FDA) další testy 3. fáze schvalování, které mohou probíhat i po vlastním schválení léčiva v případech, kdy se dané léčivo vzhledem ke své indikaci zapojuje do kombinací s ostatními léčivy. V této následné třetí fázi Gemtuzumab neprokázal přínos oproti alternativním léčebným postupům, a pokud byl užit v kombinaci, přispěl statisticky významně k celkové toxicitě léčby (úmrtnost při kombinaci preparátů bez Gentuzumabu byla 1,4% proti 5,7% při jeho zapojení do kombinace). Z těchto důvodů nedoporučil Americký národní úřad pro léky a potraviny pokračování registrace a následně byl stažen z trhu.\n\nJeho primární indikací byla akutní myeloidní leukémie (AML).\n\nIpilimumab (Yervoy) je lidská IgG1 protilátka, která se váže na membránový protein CTLA4 – cytotoxic T lymphocyte-associated antigen 4. Protože nádorové buňky vykazují na svém povrchu specifické antigeny, stávají se \"viditelnými\" pro imunitní systém. Jednou z aktivních nebo výkonných složek imunity jsou tzv. cytotoxické T-lymfocyty (CTL), které mají schopnost nádorovou buňku zničit. Aby byly tyto buňky aktivovány potřebují dva signály: 1) rozpoznání cizorodého identifikátoru buňky (tzv. MHC komplex – major histocompatibility complex) a 2) navázání proteinu CD28, který je umístěn na T-lymfocytu spolu s CD80 a CD86, které jsou umístěny obvykle na dendritické buňce, která plní roli tzv. buňky prezentující antigen. CTLA 4 nebo také CD152 je membránový protein, který se vyskytuje na tzv. pomocných T-lymfocytech či tzv. T-helper buňkách. Jde o lymfocyty, které mají ve vztahu k výkonným složkám imunity (nejen k cytotoxickým T-lymfocytům) regulační vztah, tedy buď danou imunitní odpověď posilují či oslabují. CTLA 4 je antagonistou výše uvedených receptorů CD80 a CD86, které jsou nutné k řádné aktivaci cytotoxické imunitní odpovědi, zprostředkované T-lymfocyty (CTL). CTLA4 tedy oslabují imunitní odpověď, což je důležité, protože za normálních okolností by byla neregulovaná cytotoxická imunitní odpověď devastující pro normální zdravou tkáň. Jak ale bylo napsáno výše, přirozená protinádorová imunitní odpověď má přirozeně inhibovaný (slabší) charakter, proto se jeví jako terapeuticky vhodné u určitých nádorových diagnóz zrušit toto přirozené zpětnovazební oslabení imunitní odpovědi. Ipilimumab, tím, že se naváže na CTLA4, zamezí jeho aktivnímu kontaktu s receptory CD80 a CD86, čímž dojde k odpojení inhibičního regulačního mechanismu odpovědi CTL.\n\nPosun regulačního poměru mezi inhibičními T-lymfocyty a aktivními (cytotoxickými) T-lymfocyty se zdá být důležitý u melanomu, kde je význačnější dopad změny citlivosti zmíněného regulačního poměru na akceschopnost tzv. CTL zaměřených na melanomové buňky. Ipilumumab tedy výrazně posiluje imunitní odpověď, která je reakcí na výskyt melanomových buněk. Nicméně vzhledem k obecnějšímu imunologickému mechanismu působení, lze pozitivní přínos očekávat i u dalších nádorových diagnóz, kde ipilumumab může posílit účinek dalších protinádorových imunoterapeutik.\n\nNimotuzumab je hybridní (lidská/myší) monoklonální protilátka proti receptoru epidermálního růstového faktoru (EGFR). Byla nalezena na Kubě v rámci širšího výzkumného projektu s nelicenčním cílem, na kterém se podílelo mnoho výzkumných a výrobních podniků.. Byla schválena k použití v léčbě dlaždicobuněčného karcinomu hlavy a krku, a to v Indii, na Kubě, Argentině, Kolumbii, Pobřeží slonoviny, Gabonu, Ukrajině, Peru a Srí Lance. Na Kubě, v Argentině, na Filipínách a Ukrajině byl schválen k léčbě gliomu. Pro léčbu nádorů nosohltanu byl schválen v Číně. Výjimku vázanou diagnostickými kriterií má rovněž v USA (pro léčbu gliomu) a v Evropě pro léčbu nádorů slinivky břišní, pokud je prokázán dlaždicobuněčný původ nádoru.\n\nOfatumumab podobně jako Rituximab je lidskou IgG1 protilátkou, která se váže na antigen CD20. Její hlavní indikací je chronická lymfatická leukémie, protože u tohoto typu nádoru jsou obvyklé B-lymfocyty s povrchovým antigenem CD20. Na rozdíl od rituximabu, který se váže na velkou smyčku bílkoviny CD20, ofatumumab se váže na krátkou smyčku, což může vysvětlovat, proč ofatumumab již při nizkých dávkách vyvolává na komplementu závislý cytotoxický účinek a má také nižší imunogenicitu.\n\nPanitumumab (Vectibix) je lidská IgG2 protilátka, která se váže na EGRF receptor. Mechanismus účinku je podobný jako u Cetuximabu. Hlavní indikací je kolorektální karcinom.\n\nRamucirumab je lidská IgG1 monoklonální protilátka, která se s vysokou afinitou váže k extracelulární doméně receptoru pro vaskulární endoteliální růstový faktor 2 (VEGFR-2/KDR). Tím znemožňuje navázání ligandů VEGF-A, VEGF-C a VEGF-D k tomuto receptoru. VEGF ligandy jsou produkovány solidními nádory a iniciují angiogenezi (tvorbu nových krevních kapilár z již existujících cév), čímž dochází ke zvýšení krevního zásobení v nádorové tkáni a zvýšení přísunu živin potřebných pro růst nádoru. Navázání ramucirumabu k VEGFR-2 vede k potlačení nádorové angiogeneze.\n\nRamucirumab je registrován pod názvem Cyramza a používá se k léčbě karcinomu žaludku nebo adenokarcinomu gastroesofageální junkce jak v monoterapii, čímž je prvním takto používaným léčivem, tak v kombinaci s paklitaxelem. V kombinaci s chemoterapií irinotekan, kyselina folinová a 5-fluorouracil (FOLFIRI) lze ramucirumab použít k 2. linii léčby metastatického kolorektální karcinomu, který byl v 1. linii léčen bevacizumabem. Kombinace s docetaxelem se používá pro léčbu pacientů s pokročilým nebo metastazujícím nemalobuněčným karcinomem plic.\n\nRituximab je hybridní (lidská/myší) monoklonální protilátka proti antigenu CD20, který je rozšířený na imunoglobulin-pozitivních B-lymfocytech. Jeho role je nejspíš v regulaci přísunu kalcia skrze cytoplazmatickou membránu dovnitř B-lymfocytu, čímž pomáhá jak v udržování homeostázy kalciového hospodaření B-lymfocytu, tak v jeho aktivaci. Přesný způsob fungování Rituximabu není úplně objasněný, má však prokazatelný vliv na buněčný cyklus a expresi B–buněčných receptorů (BCR – B cell receptor). Experimenty prováděné na primátech prokázaly, že protilátka proti CD20 redukuje množství periferních B-lymfocytů o 98 % a B-lymfocyty v periferních mízních uzlinách a kostní dření o více než 95 %.\n\nTrastuzumab je monoklonální IgG1 humanizovanou protilátkou proti receptoru pro epidermální růstový faktor 2 (epidermal growth factor receptor 2) neboli EGFR 2 (je známý také jako HER 2 či CD340). Byl schválen FDA v roce 1998, přičemž jeho primární indikací je rakovina prsu. Trastuzumab je určen pro pacienty, jejichž nádor vykazuje nadprodukci CD340, což se zjišťuje pomocí imunohistochemických metod (IHC) či metodou fluorescenční in situ hybridizace FISH. Alternativou imunodetekce CD340 jsou některé metody odvozené od PCR (polymerázová řetězová reakce).\n\nSamotný CD340 patří do rodiny transmembránových tyrosinkinázových receptorů, které se účastní regulace buněčného rozmnožování (proliferace) a buněčného dělení. Zvýšenou produkci CD340 vykazuje cca 25–30 % nádoru prsu, které se také vyznačují silnou malignitou, špatnou prognózou, jen minimální či téměř žádnou odezvou jak na hormonální terapii, tak na konvenční chemoterapeutika.\n\nRadioimunoterapie je především založena na použití myších monoklonálních protilátek proti buněčným antigenům, na které jsou navázány radioaktivní látky. V současnosti je nejvíce prozkoumán účinek těchto protilátek proti lymfomům, které jsou velmi citlivé vůči ozáření (jsou radiosenzitivní). Myší protilátky jsou vzhledem ke své imunogenecitě rychle vylučovány z organismu, což omezuje nadbytečné vystavení radiaci.\n\nIbritumomab tiuxetan je myší monoklonální protilátka, která je spojena s chelatickou látkou, pomocí níž je navázán radioaktivní prvek yttrium–90. Y je beta zářič s poločasem rozpadu 64 h a hloubkou průniku do tkáně 1–5 mm. Jeho užití je zkoumáno, a to především u folikulárních lymfomů.\n\nSamotný Tositumomab je myší monoklonální protilátka IgG2a proti antigenu CD20. Jód (I) tositumomab je tatáž protilátka, která je navíc kovalentně svázána s izotopem jódu I, který emituje jak záření beta, tak záření gama, přičemž po jeho aplikaci dochází v organismu k jeho rychlému rozkladu. Klinické zkoušky prokázaly jeho účinnost v léčbě relabujícího folikulárního lymfomu, a to pokud je podáván nejprve samotný tositumomab a následně tentýž tositumomab obohacený o I.\n\nCytokiny jsou širokou skupinou bílkovin, produkovaných obvykle bílými krvinkami, jejichž hlavní funkcí je modulace či regulace imunitní odpovědi (jsou to tzv. imunomodulátory). Nádorová tkáň má vlastní schopnost produkce a ovlivňování cytokinů, což ji umožňuje zabezpečit vlastní růst a přitom se chránit proti imunitní odpovědi organismu. Na druhou stranu, právě to umožňuje cílené působení cytokinů proti nádorům. Cytokiny, které mohou posílit a zefektivnit imunitní odpověď, jsou proto v případě imunoterapie nádorových onemocnění často využívány jako přídatná terapeutika. Často jsou využívány zejména interferony a interleukiny\n\nInterferony jsou cytokiny, které imunitní systém organismu využívá ve své antivirové odpovědi, mají však svojí přirozenou protinádorovou funkci. V současnosti jsou známy tři skupiny interferonů: 1) interferon typu I, kam řadíme interferon alfa (IFNα) a interferon beta (IFNβ); 2) interferon typu II, sem patří interferon gama (IFNγ); 3) interferon typu III, sem patří poměrně novější interferon lambda (IFNλ). IFNα je v současnosti schválen k použití u leukémie z vlasatých buněk, Kaposiho sarkomu u nemocných s AIDS, folikulárního lymfomu, u chronické myeloidní leukémie a melanomu. Novější interferon lambda (IFNλ) je v současnosti zkoumán jako další možné léčivo s antitumorozním efektem, přičemž předběžné výsledky jsou slibné.\n\nInterleukiny jsou citokiny se širokou paletou účinků na imunitní systém. Rovněž se uplatňují v léčbě nádorových onemocnění (viz níže – Nové trendy v imunoterapii nádorů). V současnosti je využíván interleukin-2, a to v léčbě maligního melanomu a určitých nádorů ledvin.\n\nV současnosti již probíhá vývoj a testování druhé generace imunoterapeutických léčiv. Tato druhá generace je založena na skutečnosti, že účinné působení dosavadních protilátek zaměřených na konkrétní antigen je limitováno různými podmínkami. Pro imunoterapii nádorů je důležitá imunitní aktivita jejich bezprostředního okolí (microenvironment), které však většinou působí imunosupresivně (tj. potlačuje imunitní reakci). Imunusupresivní okolí nádorů je rovněž jednou z příčin, proč i přes přítomnost antigenů nádor roste bez přirozeného zásahu imunitního systému. Imunostimulační látky nazývané cytokiny hrají důležitou roli v aktivizaci imunitního systému, čímž omezují imunosupresivní působení v okolí nádorů. Dlouhodobě se ví, že zánět, jehož jsou cytokiny přirozenou a důležitou součástí, který nastane v okolí nádoru podporuje imunitní systém k větší citlivosti a zásahu vůči nádorovým buňkám. Z těchto důvodů došlo k obohacení monoklonálních protilátek o cytokiny, zejména silně prozánětlivým interleukinem 2 (IL-2). Výhodou spojení s protilátkami (tj. vytvoření hybridního proteinu) je omezení působení těchto cytokinů na okolí nádoru. Systémové (celkové) podávání takových imunostimulačních cytokinů může totiž způsobit závažné vedlejší účinky.\n\nJiným typem hybridizace je vytváření receptorů pro specifický antigen, které jsou uměle připojeny k T-lymfocytům. Jedná se o technologie vytvářející tzv. chimerní T buněčný receptor.\n\nDalším novým postupem je vytvoření takové dvojice protilátka-protinádorové agens, která by se od sebe oddělila uvnitř nádorové buňky, tj. po endocytóze. Jedním ze způsobů, jak toto provést je využit ke spojení dvojice disulfidovovou vazbu, která bude v redukčním prostředí uvnitř buňky rozpojena. Nicméně nedávné nálezy upozornily, že vzhledem k oxidačnímu potenciálu endozomů a lyzozomů uvnitř buňky se nejedná o všeobecně použitelnou strategii. Mezi dalšími se jeví užitečnou vazba hydrazonová nebo peptidová.\n\nV roce 2001 vytvořily dvě americká neziskové pracoviště Cancer Research Institute a Ludwig Institute for Cancer Research projekt nazvaný Cancer Vaccine Collaborative, který spojil síť specializovaných expertních pracovišť v oblasti imunologie za účelem vzájemně koordinovaného postupu klinických testů nových látek, přísad a jejich kombinací pro novou protinádorovou vakcínu. Projekt CVC měl k červnu roku 2009 hotových 40 klinických zkoušek různých vakcín. Dále na základě tohoto projektu bylo publikováno více než 130 odborných článků. Téměř všechny zkoušky se týkaly vakcín zaměřených na nádorový antigen NY-ESO-1, což je vysoce imunogenní bílkovinný marker, jehož výskyt je omezen na různé typy rakoviny, nikoliv ale na normální tkáň. Vakcíny testované v rámci CVC by měly indukovat integrovanou imunitní odpověď založenou na cílených protilátkách a T-lymfocytech CD4+ a CD8+. Koordinovaný postup zkoušek nových vakcín vytvořil robustní pracovní rámec, sloužící k hledání a výběru testovaných složek, ze kterých by se měla skládat ideální protinádorová vakcína. Tento rámec zahrnuje: nádorové antigeny v jejich různých formách spolu s posilujícími přídatnými látkami (adjuvans) plus napojení těchto antigenů na látky, rušící imunosupresivní prostředí v okolí nádoru.\n\nV roce 2008 bylo oznámeno, že američtí lékaři napojení na Středisko pro výzkum rakoviny Freda Hutchinsona (Fred Hutchinson Cancer Research Center) v Seattle jako první úspěšně vyléčili pacienta s pokročilejší rakovinou kůže pomocí jeho vlastních naklonovaných imunocytů. Kurativní výsledek se dostavil během osmi týdnů poté, co mu byl aplikován roztok s biliony jeho vlastních imunocytů. Podle některých expertů by se mohlo jednat o jednu z dalších metod léčby nádorových onemocnění. Další zkoušky stále probíhají.\n\nMnoho nových výzkumů zaměřených na využití mechanismů adaptivní imunity v léčbě nádorových onemocnění, je prováděno pod vedením dvojice vědců Richarda O'Reillyho a Michela Sadelaina, kteří působí v Sloan-Ketteringově nemocničním středisku pro výzkum rakoviny (Memorial Sloan-Kettering Cancer Center hospital).\n\nRovněž pokračuje výzkum zaměřený na důležité antigeny a jejich protilátky, resp. tumorózní značky (markery), které pomáhají nejen danou nádorovou buňku rozpoznat, ale i lépe přizpůsobit imunitní odpověď. Potlačení imunosupresivního prostředí nádoru je cílem protilátky, která se snaží antagonizovat membránový protein CD47, jehož vyšší přítomnost u vybraných nádorů způsobuje slabou fagocytární odpověď imunitního systému vůči nádoru. U myších modelů bylo zjištěno, že potlačení CD47 příslušnou monoklonální protilátkou skutečně způsobuje silnou fagocytózu daných buněk a následnou aktivaci CD8+ T buněk, což vede k následnému rozvinutí silné protinádorové odpovědi.\n\nDermatologové již užívají nové masti a krémy či injekce s imuterapeuticky aktivními látkami, a to v léčbě benigních nebo maligních nádorů kůže. Například krém s obsahem účinné látky imichimod resp. imiquimod (obch. názvy: Aldara 5% Cream, Zyclara 3,75% Cream) způsobuje aktivizaci různých cytokinů (zejména interferonu) v oblasti, kde je aplikován. Tím dochází mj. k aktivací cytotoxických T-lymfocytů (CTL). Léčivo se uplatňuje v těchto indikacích: bradavice, aktinická keratóza, bazocelulární karcinom, skvamózní karcinom kůže, kutánní lymfom z T buněk (Sézaryho syndrom aj.) a povrchově se šířící melanom (SSM – Superficially spreading melanoma). Dále do této kapitoly patří i léčba podkožními injekcemi, která je založena na využití antigenů z neštovic, kvasinek nebo trichofytinu. Hlavní indikací jsou kožní nádory indukované lidským papilomavirem (HPV).\n\nNěkteré přírodní produkty vykazují slibnou imunostimulační aktivitu. Výzkumníci předpokládají, že houby jako lesklokorka lesklá (\"Ganoderma lucidum\") a \"Agaricus subrufescens\" mohou být schopny stimulovat imunitní systém. Výzkumy např. ukazují, že zmíněný \"Agaricus subrufescens\" může hrát roli ve stimulaci NK buněk. Kromě toho je tato houba bohatá na tzv. proteoglukany a beta-glukany (viz glukany), které stimulují makrofágy.\n\nBeta-glukany se dále dají získat z pekařských kvasinek, bezpluchého ovsa a ječmene nebo mořských řas. Je prokázáno (EFSA), že stačí denně přijímout 3g beta-glukanů pro pozitivní účinky.\n\nVýzkum sloučenin obsažených v léčivých houbách, které jsou zodpovědné za posílení imunitní odpovědí, a které zároveň vykazují protinádorový účinek, odhalil řadu polysacharidů, zejména beta-glukanů. Beta-glukany jsou známy jako modifikátory imunitní odpovědi a také jako \"posilovače\" aktivit vrozeného imunitního systému. Výzkumy prokázaly jejich schopnost stimulovat makrofágy, NK buňky, T-lymfocyty a některé cytokiny. Mechanismus účinku beta-glukanu je znám pouze částečně. Jedním ze způsobů, kterým beta-glukany stimulují imunitní systém, je jejich interakce s antigenem makrofágu-1 (MAC-1) resp. CD18.\n\nPečlivě očištěné sloučeniny extrahované z léčivých hub, jako jsou lentinan izolovaný z houby Šiitake (houževnatec jedlý) či polysacharid-k vyskytující se v outkovce pestré (\"Trametes versicolor\"), byly již zavedeny do léčebné praxe v několika zemích (Japonsko). V Japonsku tamější ministerstvo zdravotnictví schválilo v roce 1980 používání polysacharidu-k za účelem podpory imunitního systému u nemocných, kteří prodělávají chemoterapeutickou léčbu.\n\n\n"}
{"id": "883010", "url": "https://cs.wikipedia.org/wiki?curid=883010", "title": "Vila Viktora Bauera", "text": "Vila Viktora Bauera\n\nVila Viktora Bauera je rodinný dům v obci Hrušovany u Brna (ulice Loosova čp. 214) v okrese Brno-venkov, který byl postaven podle projektu Adolfa Loose v letech 1917–1918. Objekt je chráněn jako kulturní památka.\n\nVilu si nechal postavit Viktor Bauer, majitel zdejšího cukrovaru, poblíž nějž se dům nachází. Stejně jako nový objekt cukrovaru navrhl vilu Bauerův přítel Adolf Loos, od něhož zřejmě pocházelo i vnitřní vybavení vily. Po roce 1948 byl majetek Bauerovy rodiny znárodněn, v cukrovaru začal působit národní podnik Svit, který měl v přízemí vily lékařské ordinace; první patro bylo rozděleno na dva byty. V 90. letech 20. století vila chátrala a pobývali zde i bezdomovci. Současný soukromý vlastník se snaží o její obnovu.\n\nBauerova vila byla postavena v puristickém stylu, jedná se o nejstarší dům s plochou střechou na území dnešního Česka. Vila je trojtraktová, jednopatrová, podsklepená obdélná budova, která původně stála na okraji zahrady. Vstup do interiéru se nachází na kratší severní straně, navazuje na něj zádveří a chodba procházející celou délkou stavby, takže vytváří její podélnou osu. Ve zvýšeném přízemí se u vchodu nacházela kuchyně se zázemím pro sloužící, vestibul s dřevěným schodištěm do patra, lodžiová terasa otevřená na západ do zahrady a dále několik místností, které zřejmě sloužily jako pracovna a pokoje pro hosty. V prvním patře byly umístěny především soukromé pokoje manželů Bauerových, z nichž se mohlo vyjít na privátní jižní terasu. Symetrická severní strana vily rovněž obsahovala terasu, která byla přístupná od schodiště z dolního patra.\n\nV roce 1968 byly zastavěny střešní terasy, v dalších letech vznikla také dostavba na jižní straně vily, která byla po roce 2000 soukromým majitelem odstraněna.\n\nVila Viktora Bauera je společně s interiérem jídelny Bauerova zámečku v Pisárkách jediným větším dílem Adolfa Loose na Moravě.\n\n"}
{"id": "883011", "url": "https://cs.wikipedia.org/wiki?curid=883011", "title": "Berezivka (město)", "text": "Berezivka (město)\n\nBerezivka (, ) je město v Oděské oblasti na Ukrajině. Leží zhruba 83 kilometrů na sever od Oděsy a v roce 2011 v něm žilo bezmála deset tisíc obyvatel.\n\nBerezivka byla založena v roce 1802 a v roce 1962 se stala městem.\n"}
{"id": "883013", "url": "https://cs.wikipedia.org/wiki?curid=883013", "title": "Lena Dunham", "text": "Lena Dunham\n\nLena Dunham (* 13. května 1986 New York) je americká herečka a filmařka. Napsala a zrežírovala nezávislý film \"Tiny Furniture\" (2010) a je tvůrkyní a hlavní herečkou televizního seriálu stanice HBO s názvem \"Girls\". V roce 2012 byla nominována na čtyři ceny Emmy, vyhrála dva Zlaté glóby a stala se první ženou, která získal cenu za režii Directors Guild of America Awards v kategorii komedie.\n\nV roce 2014 vydala první knihu k, \"Not That Kind of Girl: A Young Woman Tells You What She's \"Learned\".\" V roce 2018 vydala knihu \"Lenny Letter\".\n\nDunham se narodila v New Yorku. Její otec, Carroll Dunham, je malíř \"otevřeně sexualního pop artu\" a její matka, Laurie Simmons, je fotografka a designérka. Její otec je protestant a podle Leny Dunham potomek Mayflower; její matka je Židovka. Lena Dunham má mladší sestru Grace, která je modelka a v současné době studuje na Brownově univerzitě a která účinkovala ve filmu \"Tiny Furniture\". Když byly sestrou ještě děti, často je hlídaly fotografky Sherri Zuckerman a Catherine McGann.\n\nDunham navštěvovala Saint Ann's School v Brooklynu, New York, kde potkala herečku a kolegyni Jemima Kirke, se kterou účinkuje v seriálu \"Girls\", a kterou také obsadila do svého prvního filmu \"Nábyteček\". V roce 2008 odpromovala na Oberlin College, kde studovala kreativní psaní.\n\nPrvní film Leny Dunham, který natočila v roce 2010, \"Tiny Furniture\", vyhrál cenu pro Nejlepší příběh na konferenci South by Southwest Music and Media Conference. Dunham herself plays the lead role of Aura.\n\nTelevizní seriál, \"Girls\", jehož je Lena Dunham tvůrkyní, začala TV stanice HBO vysílat na začátku roku 2012. Výkonným producentem seriálu je Judd Apatow. Tři epizody tohoto seriálu byly vysílany na festivalu SXSW, kde se dočkaly pozitivních reakcí. První sezóna měla premiéru 15. dubna 2012 a zařídila Leně čtyři nominace na ceny Emmy – herecký výkon, scénář a režie. Seriál také vyhrál dva Zlaté glóby a to pro Nejlepší komediální seriál a za Nejlepší ženský herecký výkon v komedii či muzikálu. V únoru roku 2013 se za práci pro seriál \"Girls\" stala vůbec první ženou, která získala Directors Guild Award pro Nejlepšího režiséra komediálního seriálu.\n\n8. října 2012 podepsala smlouvu na 3,5 milionů dolarů se společností Random House, která tak získala práva na její první knihu – esej nazvanou \"Not That Kind of Girl: A Young Woman Tells You What She's Learned\".\n\nDunham se objevila v reklamním spotu pro znovuzvolení prezidenta Barracka Obamy, ve kterém pronáš monolog, který se podle \"The Atlantic\" snaží o \"získání hlasu srovnáváním volení s prožíváním prvního sexu\". Fox News hlásil \"intenzivní kritiku\" z vícero médií, která označila onu reklamu za \"nevkusnou a nepřiměřenou\" a dodal, že \"ne každý byl tolik uražen\".\n\nDunham se objevila v úvodní parodii na Emmy Awards, ve kterém se komickým způsobem objevuje nahá.\n\nV roce 2012 začala chodit s hlavním kytaristou kapely Fun., Jackem Antonoffem. Oba dva se rozhodli upustit od svatby, dokud nebude mít každý člověk stejné podmínky, čímž podporují svatby stejného pohlaví.\n\n"}
{"id": "883014", "url": "https://cs.wikipedia.org/wiki?curid=883014", "title": "Otakar Zich", "text": "Otakar Zich\n\nOtakar Zich (25. března 1879 Městec Králové – 9. července 1934 Ouběnice u Benešova) byl český skladatel a estetik.\n\nV letech 1897–1901 poslouchal na pražské filozofické fakultě přednášky z matematiky, fyziky a estetiky. Byl žákem vynikajícího estetika Otakara Hostinského a chráněnec obrazoboreckého muzikologa a kritika Zdeňka Nejedlého.\n\nV letech 1903–1906 vyučoval fyziku a matematiku na střední škole v Domažlicích. V letech před první světovou válkou Zich žil v Praze, kde se aktivně podílel na hudebním životě jako kritik. Z této funkce podporoval snahy Nejedlého pro-smetanovské kliky proti intelektuálním zastáncům Antonína Dvořáka, zejména během tzv. \"Dvořákovy aféry\" v letech 1911–1914, kdy zpochybňoval uměleckou integritu Dvořákovy kompozičního jazyka. Tyto aktivity pevně spojily Zicha s akademickým okruhem Nejedlého na Univerzitě Karlově, kde se roku 1911 habilitoval z estetiky. V letech 1919–1923 dojížděl z Prahy do Brna, kde na Masarykově univerzitě zřídil a vedl filozofický seminář. Přednášel zde nejen z dějin filozofie, ale také a především z psychologie a estetiky. Roku 1924 byl jmenován profesorem estetiky na Univerzitě Karlově, kde obnovil a až do své smrti roku 1934 vedl estetický seminář.\n\nJako skladatel byl Zich z velké části samoukem, ačkoli bychom ho mohli označit za pokračovatele post-smetanovské \"linie\" českých skladatelů (mezi něž patřili také Zdeněk Fibich, Josef Bohuslav Foerster a Otakar Ostrčil, kteří byli všichni nějakým způsobem spojeni s Nejedlým). Jeho hlavními příspěvky ke koncertnímu životu v Praze byly opery \"Malířský nápad\" (1908), \"Vina\" (1915) a \"Preciézky\" (na Zichův vlastní překlad Molièreových \"Les précieuses ridicules\", 1924). Také vytvořil několik sólových vokálních a sborových skladeb. Jeho hudební styl je rozkročený mezi pozdním romantismem a raným neoklasicismem, spojujících hutnou orchestraci, Wagneriánské leitmotivy a mohutně lineárním kontrapunktem s hravou odezvou ve starších stylech. S výjimkou \"Preciézek\" a několika menších skladeb, většina Zichova díla nebyla publikována.\n\nKvůli jeho spojení s Nejedlým se představení Zichových skladeb část setkávala s chladným nepochopením meziválečné Prahy, kdy kritika oceňovala nové kompozice na základě faktické loajality. Zřejmě nejhoršího přijetí se dočkala premiéra \"Viny\" v roce 1922, kterou ultrakonzervativní kritik Antonín Šilhan napadl v urážlivém článku nazvaným \"Finis musicae\" (Konec hudby). Šilhanova argumentace se primárně zaměřovala na orchestrální partituru opery, kde kontrapunkt místy hraniční s atonalitou.\n\nZich je také autorem mnoho folklorních studií a knih o estetice: nejvýznamnější z nich jsou \"Estetické vnímaní hudby\" (1911) a \"Estetika dramatického umění\" (1931). V obou z nich zkoumá užití fenomenologie pramenící z díla Hegela a Husserla, na různé druhy dramatického umění, a jeho teorie jsou dodnes předmětem debat v současných českých akademických kruzích. Jako muzikolog se věnoval také studiu Smetanova života a díla, s četnými analytickými články v českojazyčných hudebních časopisech.\n\n\n\n\nČetné písně a sbory.\n\n\n\n"}
{"id": "883015", "url": "https://cs.wikipedia.org/wiki?curid=883015", "title": "Jaroslav Šmíd (atlet)", "text": "Jaroslav Šmíd (atlet)\n\nJaroslav Šmíd (* 27. duben 1934 Zdejcina) je bývalý československý reprezentant a rekordman v lehké atletice. Jeho manželkou je Helena Fibingerová.\n\nByl členem celé řady atletických oddílů: Sokol Beroun, Králův Dvůr, Vojenský dorost, PDA Prostějov, Baník Karlovy Vary, Dynamo (Slávia) Praha, Vítkovice. \n\nByl několikanásobným mistrem ČSSR ve vrhu koulí. Na mítinku Zlatá tretra v Ostravě 19. září 1968 zvítězil s výkonem 18.52 metrů a stal se tak tehdejším rekordmanem. ČSSR reprezentoval v 19 mezistátních utkáních, mj. i na Evropských halových hrách. Jeho nejlepšími výkony za celou kariéru bylo 18.82 v kouli a 50.98 v disku.\n\nKe konci své aktivní atletické kariéry se stal trenérem celé řady závodníků, včetně pozdějších reprezentantů. V Ostravě se stal dlouholetým trenérem dorostenky, nastupující reprezentantky Heleny Fibingerové. V květnu 1977 se s ní ve věku 43 let oženil. Jí tehdy bylo 27 let a pár měsíců poté se stala světovou rekordmankou ve vrhu koulí.\n\nV listopadu 2009 v opilosti sraz svým autem cyklistu, který svému zranění podlehl. Šmíd byl odsouzen na 3,5 roku do vězení. Odseděl si s přestávkami půl roku, pak byl s ohledem na zdravotní stav propuštěn. Zbytek trestu mu byl amnestií prezidenta republiky odpuštěn.\n\n"}
{"id": "883019", "url": "https://cs.wikipedia.org/wiki?curid=883019", "title": "Gesamtkunstwerk", "text": "Gesamtkunstwerk\n\nGesamtkunstwerk (\"integrální\" či \"souhrnné umění\") je označení díla, v němž je spojeno současně více druhů umění, např. hudba, poezie, tanec/pantomima, architektura a malba. Přitom sestava není libovolná ani názorná a jednotlivé složky se musejí doplňovat. Gesamtkunstwerk má „tendenci ke stírání hranic mezi estetickým útvarem a realitou“ (Odo Marquard). Není to ale odkaz na božské stvoření, jak tomu bývalo v umění v dobách gotiky a baroka, nýbrž vznáší nárok na svou vlastní platnost.\n\nMyšlenka Gesamtkunstwerku vznikla v době romantismu. Filosof Friedrich Schelling napřílad zdůranil „nothwendige Gottwerdung des Menschen“ / „nezbytnou božskou podstatu člověka“ (\"Bruno oder über das göttliche und natürliche Princip der Dinge\", / „Bruno aneb o božském a přírodním principu věcí“, 1802). Toto zvýšené sebeuvědomění umožnilo to, že mohla být srovnávána tvorba umělce s výtvory přírody. Samotný výraz poprvé použil spisovatel a filosof Eusebius Trahndorff ve svém spise \"Aesthetik oder Lehre von der Weltanschauung und Kunst\" / „Estetika čili nauka nahlížení světa a umění“, (1827). Roku 1849 se opět objevuje ve spisu Richarda Wagnera \"Die Kunst und die Revolution\" / „Umění a revoluce“. Zda Wagner znal Trahndorffovu práci, není jasné.\n\n"}
{"id": "883025", "url": "https://cs.wikipedia.org/wiki?curid=883025", "title": "Touškov (rozcestník)", "text": "Touškov (rozcestník)\n\nNázev Touškov má více sídel:\n\n"}
{"id": "883026", "url": "https://cs.wikipedia.org/wiki?curid=883026", "title": "Kruhovka", "text": "Kruhovka\n\nKruhovka může být:\n\n"}
{"id": "883030", "url": "https://cs.wikipedia.org/wiki?curid=883030", "title": "Rudolfovský potok", "text": "Rudolfovský potok\n\nRudolfovský potok (též \"Čertík\") je pravostranným přítokem Kyselé vody v okrese České Budějovice.\n\nPotok pramení na východním svahu kopce Baba v Lišovském prahu 0,5 km od vrcholu v nadmořské výšce 547 m. Teče na jihovýchod\na protéká Malým jivenským a Velkým panským rybníkem. Poté teče 1,5 km na jih a u Vyhlídek se stáčí na západ k Rudolfovu a vtéká do úzkého zalesněného údolí, kterým protéká v délce 2,5 km. V tomto úseku jsou na něm zbudovány další rybníky: Mrhal, Jarval, Královský rybník a pod Rudolfovem Kačer a Čertík. Severně od Vráta potok opouští Lišovský práh a vtéká do Českobudějovické pánve. Zde z něj odbočuje stoka napájející rybníky Kamenný a Bor. Vlastní potok pokračuje severozápadním směrem a poté, co proteče rybníkem Čertík známým také jako Voselný rybník, vtéká na severním okraji Nemanic do Kyselé vody.\n\nOd roku 1544, kdy začala intenzivní těžba rud v Rudolfovském rudném revíru, bylo povodí Rudolfovského potoka využíváno jako zdroj vody pro pohon důlních strojů. Nejdůležitější byl v tomto směru rybník Mrhal vybudovaný v roce 1555. Kolem potoka byla dále postavena síť vodních stok a kanálů.\n\nZalesněné údolí nad Rudolfovem je v současnosti také hojně využívané pro příměstskou rekreaci.\n\nV údolí Rudolfovského potoka nad Rudolfovem žijí raci (\"Astacus astacus\"), vydry (\"Lutra lutra\"), ohrožené druhy ptáků – ledňáček říční (\"Alcedo atthis\"), výr velký (\"Bubo bubo\"), dudek chocholatý (\"Upupa epops\"), v bývalém lomu včelojed lesní (\"Pernis apivorus\"). Rostou zde blatouchy (\"Caltha palustris\"), na hladině rybníka Jarval lekníny (\"Nymphaea\") a plavín štítnatý (\"Nymphoides peltata).\"\n\nV létě 2014 provedl biolog Alois Pavlíčko orientační biologický průzkum v lokalitě Rudolfovského lomu, při kterém odhalil nebo potvrdil výskyt několika chráněných a ohrožených druhů, motýlů přástevníka kostivalového (\"Euplagia quadripunctaria\"), okáče kluběnkového (\"Erebia aethiops\"), batolce duhového (\"Apatura iris\") a batolce červeného (\"Apatura ilia\"), dále zde žijí ropucha obecná (\"Bufo bufo\"), skokan zelený (\"Pelophylax esculentus\"), slepýš křehký (\"Anguis fragilis\"), ještěrka obecná (\"Lacerta agilis\"), užovka obojková (\"Natrix natrix\"), zmije obecná (\"Vipera berus\"). Podle stanoviska Agentury ochrany přírody a krajiny evidovala v září 2015 její databáze v údolí 28 chráněných druhů a dalších 8 zařazených do červeného seznamu ohrožených druhů. V roce 2018 zde byl potvrzen výskyt silně ohroženého mloka skvrnitého \"(Salamandra salamandra).\" \n\nPod rybníkem Mrhal se nacházejí významné krajinné prvky (VKP) Údolní niva Rudolfovského potoka 1 a 2.\n\nV roce 2012 petiční výbor žádal vyhlášení přírodního parku o rozloze 65 ha. Krajský úřad to však zamítl s odůvodněním, že lokalita nesplňuje příslušná kritéria. Obec Jivno zamýšlela vyčlenit v územním plánu lokalitu o rozloze 3 ha (s územní rezervou 1 ha) na rekreační zónu, aby zde bylo možné postavit sportovně-relaxační centrum, případně i další chaty. Občanské sdružení Náš domov poté navrhlo lokalitu Rudolfovského lomu o rozloze 5 ha jako významný krajinný prvek. Českobudějovický odbor ochrany životního prostředí v prosinci 2012 tento VKP zaregistroval, proti rozhodnutí se ke krajskému úřadu Jihočeského kraje odvolala obec Jivno zastoupená tehdejším starostou Josefem Makovcem a další dva majitelé pozemků (Dana Chytilová a firma Lumos vlastněná bývalým starostou Jivna Lumírem Dvořákem). Krajský úřad rozhodnutí magistrátu potvrdil, načež vlastníci pozemků podali žalobu ke Krajskému soudu, který na konci května 2014 rozhodl, že o registraci VKP má kvůli formálním nedostatkům znovu jednat Krajský úřad.\n\nDne 31. března 2014 zastupitelstvo obce Jivno schválilo územní plán, v němž sice byl zakreslen VKP, ale přímo na jeho území zůstaly i nadále stavby rekreačních objektů, v nivě Rudolfovského potoka, která má také status VKP, pak i přes upozornění odpůrců zůstala naplánovaná zbytečná vodní nádrž, která by toto území poškodila, další plochy ke stavebnímu využití byly schváleny v prostoru ochranného pásma lesa. Proti územnímu plánu Jivna už jeho odpůrci podali tři podněty k přezkumnému řízení, o nichž bude rozhodovat Krajský úřad. Krajský úřad oznámil v červnu 2014 pokračování správního řízení o registraci VKP Rudolfovský lom. V listopadu 2014 Krajský úřad potvrdil registraci významného krajinného prvku Rudolfovský lom.\n\nV lednu 2015 Krajský úřad Jihočeského kraje zrušil několik částí územního plánu obce Jivno, které kritizovali někteří vlastníci pozemků v údolí Rudolfovského potoka, Calla a Jihočeské matky. Krajský úřad zrušil části územního plánu, které se týkaly výstavby rekreačních objektů pod hrází rybníku Mrhal a také celého území významného krajinného prvku Rudolfovský lom. Zrušena byla také část územního plánu, která se týká výstavby nové vodní nádrže v údolní nivě Rudolfovského potoka.\n\nV roce 2018 vydalo zastupitelstvo obce Jivno návrh na změnu č. 1 územního plánu. Tato změna vymezuje nové zastavitelné plochy pro rodinnou rekreaci a dále vymezuje plochu rekreace a plochu přírodního sportoviště v lokalitě VKP Rudolfovský lom, kde je možno realizovat lezeckou stěnu, postavit jednopodlažní objekt tvořící zázemí k tomuto využití a dále postavit objekt určený pro účely ochrany přírody a krajiny. Návrh změny je ve fázi před veřejným projednáním.\n"}
{"id": "883032", "url": "https://cs.wikipedia.org/wiki?curid=883032", "title": "Vladimír Svoboda (překladatel)", "text": "Vladimír Svoboda (překladatel)\n\nPhDr. Vladimír Svoboda (* 19. srpna 1927, Praha) je český překladatel z němčiny a zejména z angličtiny.\n\nStudoval na Anglickém reálném gymnáziu v Praze do jeho zavření v roce 1941, maturoval v roce 1946. V letech 1946–1952 vystudoval fonetiku a anglistiku na Filozofické fakultě Univerzity Karlovy. V letech 1950–1991 pracoval v nakladatelství Albatros (resp. Státním nakladatelství dětské knihy), také na pozici zástupce šéfredaktora.\n\nVěnuje se zejména překladům z angličtiny a žánru science fiction. Nejčastěji překládá díla Jacka Londona, Arthura C. Clarka a Colleen McCulloughové.\n"}
{"id": "883034", "url": "https://cs.wikipedia.org/wiki?curid=883034", "title": "Bondův cyklus", "text": "Bondův cyklus\n\nBondův cyklus (anglicky Bond Event) je pojmenování pro cyklus klimatických výkyvů v období holocénu v oblastech Severního Atlantiku s kvaziperiodou jejíž délka byla původně odhadována na 1 500 let, poslední výzkumy se ale kloní k periodě 1 000 let. \n\nGerard C. Bond z Lamont–Doherty Earth Observatory Kolumbijské university byl hlavním autorem článku z roku 1997, který navrhoval teorii klimatických cyklů o délce 1 470 let v pozdním pleistocénu a holocénu, založených hlavně na petrologických stopách měnícího se rozšíření plovoucího ledu v severním Atlantiku. Pozdější práce však ukázaly, že tyto tyto petrologické stopy poskytují malou malou evidenci pro intervaly změny klimatu o délce 1 500 let a uváděná délka periody 1 500 ± 500 let je statistický artefakt. Po zveřejnění výsledků projektu GICC05, ve kterém byly zkoumány ledovcová jádra v Grónsku, se ukázalo, že tzv. Dansgaard–Oeschgerovy události tuto periodicitu nevykazují. Zdá se, že události pozorované v rámci měnícího se rozšíření plovoucího ledu v severním Atlantiku korelují s poklesy nízkých hladin jezer s středoatlantickém regionu USA, slabá korelace je vykazována s monzunovými událostmi v Asii v posledních 9 000 letech, a existuje i korelace s obdobími sucha na Středním východě v posledních 55 000 letech (Heinrichovy i Bondovy události).\n\nV holocénu (době poledové) proběhlo zatím 8 takových cyklů. Bondův cyklus je podobný Dansgaard-Oeschgerovu cyklu (DO Event) pozorovanému v dobách ledových (glaciálech). Při DO docházelo k teplotním výkyvům o velikosti 15-20% teplotního rozdílu mezi dobou ledovou a meziledovou. Klimatické oscilace jsou patrné i z vrtů v grónském ledovci (vrt GISP2). Tyto oscilace ale působí na severní polokouli i daleko od Grónska. Projevují se v Severní Americe, včetně Aljašky. Dále v Evropě včetně Skandinávie a Alp, zatímco teploty v Egejském moři lze pozorovat cyklus 2300–2500 let. Gupta ukázal ve své práci v roce 2005 souvislosti mezi klimatickými změnami v Severním Atlantiku a mnohem slabšími změnami monzunů v Indickém oceánu. Naproti tomu na jižní polokouli nejsou tato oscilace patrné. V Antarktidě bývají někdy – ale ne vždy – dokonce výkyvy teplot v opačném směru – tzv. „bipolární houpačka“. Takový protichůdný vývoj bylo možno pozorovat i v 70.letech 20. století.\n\nTeplejší období mezi bondovskými chladnými periodami se někdy označují jako klimatické optimum. Například mínojské optimum, římské optimum nebo středověké optimum. Na začátku 21. století panovaly spory, zda současné teplé období je teplejší než středověké teplé období před tisíci lety – spory o tzv. \"hokejkový graf\". Rekonstrukce hladin oceánů ukazují, že výše hladiny oceánu během středověkého oteplení byly nejvýše za posledních 110 000 let a že, i kdyby teplota dále nerostla, bude tento rekord překonán patrně v letech 2090 až 2099.\n\nOscilace klimatu v Bondově cyklu jsou předmětem dalšího zkoumání – mezi příčiny jsou označovány kolísání sluneční aktivity, změny v atmosférické cirkulaci a uváděn je též možný vliv 1 800letého lunárního cyklu. Kvantitativní rekonstrukce ukázaly konsistentní závěr, že teploty v minulých 2 000 letech byly nižší, než teploty dosažené na konci 20. století. Toto poznání vyjádřila studie MBH99 v tzv. hokejkovém grafu. Závěry této práce později potvrdilo více než 20 dalších studií, používajících různé kombinace proxy dat a statistických metod.\n\n"}
{"id": "883035", "url": "https://cs.wikipedia.org/wiki?curid=883035", "title": "Hugo Salus", "text": "Hugo Salus\n\nHugo Salus (3. srpna 1866, Česká Lípa – 4. února 1929, Praha), byl pražský německy píšící spisovatel a básník. Povoláním byl lékař, gynekolog.\n\n\n\n\n\n"}
{"id": "883039", "url": "https://cs.wikipedia.org/wiki?curid=883039", "title": "Hra s židlemi", "text": "Hra s židlemi\n\nHry s židlemi jsou zpravidla dětské hry, v nichž se využívají židle či stoličky jako herní pomůcka. Her tohoto druhu je celá řada. Některé z nich jsou vhodné i pro předškoláky.\n\nŽidle jsou seřazeny do kruhu s opěrátky do středu kruhu. Je jich o jednu méně, než počet hráčů. Ti jdou či běží vnějším kruhem kolem židlí. Vedoucí hry hraje na kytaru či vydává jiný trvalý zvuk, který nenadále přeruší. To je pokynem pro děti, aby si rychle sedly. Na koho židle nezbude, vypadne ze hry a sebou si odnese i jednu z židlí z kruhu. Pohyb dětí může vedoucí hry usměrňovat. Hra pak pokračuje. Končí s poslední židlí a vítězem hry.\n\nVšech 4 až 10 dětí sedí na židlích v kruhu o průměru asi 3 metry. Děti nahlas očíslujeme. Uprostřed kruhu stojí dítě se zavázanýma očima. Vedoucí hry vyřkne nahlas dvě čísla. Děti s těmito čísly se zvednou z židlí a vymění si místa. Hráč uprostřed se je snaží po zvuku chytit, alespoň se jich během cesty dotknout, pak si vymění s chyceným místo a hra může pokračovat. \n\nDěti sedí v kruhu. Vedoucí je ve středu, v ruce srolované noviny. Předem se určí pojem hry, třeba jména dětí, zvířat, květin. Po zahájení hry se vedoucí snaží někoho plácnout novinami, pokud se ten včas vysloveným jménem neosvobodí. Nevzpomene-li se včas, po obdržení rány si vymění se středovým hráčem místo. \n\nJe vhodná pro předškoláky. Děti sedí na židlích seřazených do kruhu. Vedoucí stojí uprostřed a mluví. Když náhle tleskne (či křikne teď), děti si přesednou doleva o jednu židli. Po několikátém přesednutí se vedoucí snaží někomu místo zasednout dřív, než si dítě stačí přesednout na sousední židli a tak si s ním vymění místo. Hru pak řídí dítě uprostřed.\n\nJe vhodná pro minimálně 6 dětí. Ty sedí na židlích v kruhu. Vedoucí stojící ve středu je nahlas s ukázáním na dítě rozpočítá. První bude Jablka, druhý Hrušky, třetí Třešně, čtvrtý Jablka, pátý Hrušky, šestý Třešně atd. Každé sedící dítě je označeno jedním ze tří druhů ovoce. Poté vedoucí vyřkne např. Třešně. Všechny děti označené Třešně si musí vyměnit místa na židlích. Lze vyslovit dvoje ovoce, či pokyn Košík ovoce, kdy si všichni musí vyměnit s kýmkoliv místo. Vedoucí hry se snaží někomu rychle místo zasednout a vymění si tak postavení ve hře, přejme i jeho zařazení k ovoci.\n"}
{"id": "883045", "url": "https://cs.wikipedia.org/wiki?curid=883045", "title": "Ekotextilie", "text": "Ekotextilie\n\nEkotextilie jsou alternativou k běžně používaným textiliím pro zabraňování růstu plevelů. Tyto textilie je mají průměrnou životnost 3–5 let a postupně se v přírodě rozkládají. \n\n\nEkotextilie, které zabraňují růstu plevelu, jsou ekologickou alternativou k běžně používaným agrotextiliím a netkaným textiliím na bázi vláken vyrobených z ropy.\n\nNa rozdíl od nich jsou vyrobeny ze 100% kompostovatelné biomasy. Mají průměrnou životnost 3–5 let – rozkládají se pod vlivem teploty a vlhkosti. Nezanechávají po svém rozkladu žádné nežádoucí chemické zbytky a na konci své životnosti slouží jako biologické hnojivo. Mohou plně nahradit herbicidy a jsou ideální pro ekologické pěstování plodin.\n\n"}
{"id": "883049", "url": "https://cs.wikipedia.org/wiki?curid=883049", "title": "Bedřich Hamsa", "text": "Bedřich Hamsa\n\nBedřich Hamsa (* 25. října 1965, Praha) je bývalý český fotbalista, útočník.\n\nNa vojně hrál druhou ligu za VTJ Žatec, v nejvyšší soutěži debutoval 17. srpna 1987 v dresu Slavie Praha v pondělní dohrávce 1. kola (Slavia – Trnava 2:1), dále hrál třetí a druhou ligu za TJ VCHZ Pardubice, poté opět v 1. lize za Bohemians Praha, Petru Drnovice (2. a 1. liga), FC LeRK Brno (2. liga), FK Teplice (2. liga), FK Ústí nad Labem (2. liga) a FC MUS Most.\n\nV československé a české lize nastoupil v 82 utkáních a dal 12 gólů. Ve druhé lize zaznamenal více než 60 branek, stal se nejlepším střelcem 2. české fotbalové ligy 1994/95 s 22 góly.\n\nPo skončení profesionální kariéry hrál za Čížovou, Průhonice, Zbuzany a Řeporyje, přičemž v období 2000 – 2002 působil v Německu.\n\n"}
{"id": "883050", "url": "https://cs.wikipedia.org/wiki?curid=883050", "title": "Henri Troyat", "text": "Henri Troyat\n\nHenri Troyat [\"ánri truaja\"] , původním jménem Lev Aslanovič Tarasov (1. listopadu 1911 – 2. března 2007) byl rusko-francouzský spisovatel a historik, člen Francouzské akademie.\n\nJeho rodina uprchla z Ruska před Říjnovou revolucí, do Paříže dorazila roku 1920, kdy mu bylo 9 let. Naučil se rychle řeč a již ve 27 letech dostal Goncourtovu cenu (1938). Roku 1959 byl zvolen členem Francouzské akademie, vydával 1-2 romány ročně až do smrti, poslední vyšel roku 2010. Je pohřben na hřbitově Montparnasse.\n\nProslavil se především svými životopisy, zejména o ruských osobnostech: Antonu Pavloviči Čechovovi, Fjodoru Dostojevském, Alexandru Sergejeviči Puškinovi, Ivanu Sergejeviči Turgeněvovi, Nikolaji Vasiljeviči Gogolovi, Borisi Pasternakovi, Maximu Gorkém, Rasputinovi, Ivanu Hrozném či Kateřině Veliké. Napsal ovšem i sérii biografií francouzských spisovatelů (Gustave Flaubert, Guy de Maupassant, Charles Baudelaire, Paul Verlaine, Honoré de Balzac, Alexandre Dumas starší, Émile Zola). Jeho nejznámějším románem je zřejmě \"La neige en deuil\" (\"Truchlící sníh\"), roku 1956 byl podle něj natočen hollywoodský film se Spencerem Tracym v hlavní roli.\n\n\n\n"}
{"id": "883056", "url": "https://cs.wikipedia.org/wiki?curid=883056", "title": "Cena Ditmar", "text": "Cena Ditmar\n\nCena Ditmar (anglicky Ditmar Award, dříve Australian Science Fiction Achievement Award) je udělována každoročně od roku 1969 na setkání Australian National Science Fiction Convention (Natcon), odměňuje úspěšné autory zejména australské science fiction (včetně fantasy a horroru). Je obdobná jako cena Hugo, je však více zaměřená na domácí tvorbu než na mezinárodní. Je pojmenována po \naustralském umělci a fanouškovi Martinu Jamesi Ditmaru \"Dicku\" Jenssenovi, který finančně podporoval toto ocenění v jeho začátcích.\n\nV současnosti má několik kategorií, např. za nejlepší román, novelu, noveletu, povídku, nejlepší nový talent, nejlepší výtvarné dílo atd.\n\n"}
{"id": "883058", "url": "https://cs.wikipedia.org/wiki?curid=883058", "title": "Leo Eitinger", "text": "Leo Eitinger\n\nLeo Eitinger (12. prosince 1912 Lomnice u Tišnova – 15. října 1996 Oslo) byl psychiatr, jeden ze zakladatelů studia viktimologie a psychického traumatu. Narodil se na Moravě, po nástupu nacismu uprchl do Norska. V letech 1943–1945 prošel koncentračními tábory Osvětim a Buchenwald. Byl jedním z 23 norských Židů, kteří přežili holokaust. Po válce zůstal v Norsku, kde prováděl dlouhodobé psychiatrické výzkumy přeživších holocaustu.\n\nEitinger se narodil 12. prosince 1912 v Lomnici na Tišnovsku, v židovské rodině, jako nejmladší ze šesti dětí. Po válce se rodina přestěhovala do Pohořelic. Po střední škole studoval bohemistiku a germanistiku na filozofické fakultě Masarykovy univerzity a poté medicínu na téže univerzitě. Studium na Masarykově univerzitě dokončil v roce 1937. Poté vstoupil do armády jako důstojník Československého letectva.\n\nKvůli narůstajícímu napětí ve střední Evropě Eitinger emigroval s tzv. Nansenovým pasem do Norska. Po svém příjezdu vyjednal, že 37 židovských dětí mohlo uprchnout z Československa a pobývat v Židovském sirotčinci v Oslo. V dubnu 1940 norská vláda Eitingerovi umožnila pracovat ve veřejném zdravotnictví. Stal se rezidentem na psychiatrii v Bodø. Za několik dní však začala německá invaze do Norska, které zemi okupovalo po následujících pět let.\n\nV prosinci 1940 Eitingerovi nacistické úřady kvůli židovskému původu odňaly licenci, takže se musel živit jako dělník na pile. Od ledna 1941 se skrýval v ilegalitě. V březnu 1942 byl prozrazen a uvězněn. Prošel několika věznicemi a tábory v Norsku, v únoru 1943 byl na lodi MS \"Gotenland\" deportován do koncentračního tábora v Osvětimi. Zde mu bylo vytetováno číslo 105268. V Osvětimi Eitinger sloužil v táborovém špitále, jedním z jeho pacientů byl mladík jménem Elie Wiesel. Z náhodného opětovného setkání o několik let později vzniklo vřelé celoživotní přátelství. Ke konci války byl přesunut do koncentričního tábora Buchenwald.\n\nZ 762 Židů deportovaných z Norska do německých koncentračních táborů přežilo pouhých třiadvacet. Leo Eitinger byl jedním z nich.\n\nPo válce se Eitinger vrátil do Norska a zaměřil se na psychiatrii. Byl přitom zapáleným vědcem a plodným autorem. Roku 1955 sepsal práci o stresu na vojně, za kterou byl oceněn Královskou zlatou medailí. V následujícím roce byl jmenován docentem. Jeho doktorská práce z roku 1958 pojednává o psychiatrických analýzách uprchlíků v Norsku. Roku 1966 byl jmenován profesorem psychiatrie a vedoucím Psychiatrické kliniky na Univerzitě v Oslo. V této pozici pracoval až do roku 1983, kdy odešel do důchodu.\n\nLeo Eitinger nadále bádal i publikoval i jako emeritní profesor, a to téměř až do své smrti. V posledních letech života byl stále více zaujat studiem zvládání stresu. Jeho publikace přesahovaly medicínskou sféru a on sám se zapojoval do veřejné debaty o nejrůznějších tématech včetně rasismu a údělu menšin.\n\nLeo Eitinger je považován za jednoho ze zakladatelů viktimologie, oboru, jenž zkoumá důsledky agrese na oběť. Zatímco jiní vědci v té době studovali především psychologii útočníka, Eitingerova bádání se zaměřila na dopady viktimizace.\nEitingerovým největším úspěchem byly jeho detailní studie „Norští a izraelští přeživší z koncentračních táborů“ (1964) a „Mortalita a morbidita v důsledku nadměrného stresu“ (1973). Eitinger se svými spolupracovníky zjistil, že syndrom koncentračního tábora, poprvé popsaný dánskými vědci po druhé světové válce, je spojen s tvrdostí a délkou zážitků z koncentračního tábora, a nesouvisí s osobností pacienta před onemocněním.\n\nNavzdory své vlastní vyčerpávající zkušenosti si Leo Eitinger dokázal od zkoumaného materiálu udržet objektivní odstup. Tento přísně vědecký přístup přispěl k věrohodnosti jeho závěrů v době, kdy se pokládalo za dané, že k rozvoji chronické psychické choroby musí být přítomny osobnostní předpoklady ještě před nástupem onemocnění. Důkaz účinků nadměrného stresu představoval významný průlom v pochopení úmrtnosti po katastrofách a výrazně přispěl k definici syndromů posttraumatického stresu, jako je posttraumatická stresová porucha a trvalá změna osobnosti po přežití katastrofy. Díky těmto diagnózám byly válečným obětem uznány choroby vyvolané válkou a značně se tím usnadnily procedury pro získání válečných invalidních penzí.\n\nJeho práci se dostalo uznání v podobě mnoha cen a poct. Například roku 1996 Eitingerovu práci „Přeživší z koncentračních táborů“ uvedla Mezinárodní společnost pro studium traumatického stresu mezi nejvýznamnějšími díly o traumatu. Za svou neúnavnou práci pro válečné veterány získal Leo Eitinger roku 1995 Cenu Světové federace veteránů.\n\nEitingerova význačnost jakožto plnohodnotného norského občana byla stvrzena, když byl jmenován komturem Norského královského řádu sv. Olava. Řád mu udělil norský král za velký přínos v oblasti medicíny.\n\nJako vědec, pedagog, autor i vedoucí instituce hrál Leo Eitinger velkou roli při výchově nových generací psychiatrů a jeho dílo je důležitým stavebním kamenem evropské tradice psychiatrických výzkumů.\n\n\nLeo a Lisl Eitingerovi zasvětili život prosazování lidských práv a boji proti bezpráví a rasismu. Oba sehráli významnou roli v norském hnutí za lidská práva. Díky jejich úsilí se Norsko stalo první zemí na světě, v níž byla založena katedra psychiatrie katastrof. Cena Univerzity v Oslo za lidská práva je udělována osobám, jež přispěly k řešení problému lidských práv nebo odvedly výjimečnou klinickou či výzkumnou práci v oblasti související s vědeckým oborem donátorů.\n"}
{"id": "883060", "url": "https://cs.wikipedia.org/wiki?curid=883060", "title": "Milan Poštulka", "text": "Milan Poštulka\n\nMilan Poštulka (* 22. září 1967) je bývalý český fotbalista, záložník. Jeho otcem je ligový fotbalista Milan Poštulka a bratrem fotbalista Marek Poštulka.\n\nHrál za VTJ Tábor, FC Petra Drnovice, FC Baník Ostrava a FC Vítkovice. V české lize nastoupil v 113 utkáních a dal 10 gólů. V roce 1993 dostal po užití \"karamelek\" (Gli-coramin) pro zlepšení dechu od trenéra Dejmala, které obsahovaly niketamid, dvouletý zákaz činnosti za doping (stejně jako spoluhráč Rostislav Prokop), po trestu se vrátil, ale do bývalé formy se podle vlastních slov již nedostal.\n"}
{"id": "883062", "url": "https://cs.wikipedia.org/wiki?curid=883062", "title": "Vrnjačka Banja", "text": "Vrnjačka Banja\n\nVrnjačka Banja (v srbské cyrilici Врњачка Бања) je město v centrálním Srbsku, v Rašském okruhu. Patří k menším městům; v roce 2011 měla 10 004 obyvatel. Jedná se o největší a nejpopulárnější lázeňské město v Srbsku. Nachází se v údolí říčky Vrnjačka reka, kolem které vyvěrá celá řada léčivých pramenů. Jižně od města se nachází vrchol Goč (1602 m) a severně od něho řeka Zapadna Morava, jejímž údolím vedou také četné dopravní tepny (železnice, silnice celostátního významu). V nedalekém Trsteniku se navíc nachází letiště.\n\nSpolu s opštinou Vrnjačka Banja má město 27 332 obyvatel.\n\n"}
{"id": "883064", "url": "https://cs.wikipedia.org/wiki?curid=883064", "title": "Aleksinac", "text": "Aleksinac\n\nAleksinac (v srbské cyrilici Алексинац) je město v centrálním Srbsku, v Nišavském okruhu. Patří k menším městům; v roce 2011 měl 16 420 obyvatel. Centrem města protéká říčka Sokobanjska Moravica, těsně předtím, než se vlévá do řeky Jižní Morava.\n\nV blízkosti Aleksince prochází i dálnice spojující Bělehrad a Niš. Město vlastní železniční stanici nemá (nejbližší se nachází v obci Žitkovac, několik kilometrů jihozápadně.\n\n17. listopadu 1989 došlo v uhelném dole nedaleko města k výbuchu metanu; neštěstí si vyžádalo 90 životů, převážně mezi místními obyvateli, kteří v dole pracovali. Po této události došlo v oblasti Aleksince k útlumu těžby černého uhlí.\n"}
{"id": "883076", "url": "https://cs.wikipedia.org/wiki?curid=883076", "title": "Konírny (Žďár nad Sázavou)", "text": "Konírny (Žďár nad Sázavou)\n\nKonírny jsou reprezentativní užitková budova v areálu kláštera ve Žďáru nad Sázavou. Postavena byla na začátku 18. století podle návrhu Jana Blažeje Santiniho-Aichela pro činnost šlechtické akademie, v současné době se v ní nachází muzejní expozice věnovaná Santiniho dílu.\n\nV roce 1705 se stal opatem cisterciáckého kláštera ve Žďáru nad Sázavou Václav Vejmluva, za jehož působení (1705–1738) dospěl klášter k vrcholu svého rozkvětu. Již na začátku svého působení, respektive roku 1706, díky sedleckému opatovi Jindřichovi Snopkovi, poznal architekta Jana Blažeje Santiniho-Aichela. Tímto setkáním začala jejich spolupráce, která trvala 17 let, až do Santiniho smrti. Během této doby vznikla řada vynikajících staveb. Ve Žďáru započal úpravou konventního kostela, ale nakonec zasáhl do podoby celého areálu i přilehlého okolí.\n\nAutorství se J. B. Santinimu připisuje na základě činnosti pro tento klášter a slohové analýzy stavby.\n\nObjekt koníren byl zakreslen, patrně již k roku 1722, na kresbě kláštera ze sbírky Dismase z Hoferů a označen písmenem „M“. Opat Vejmluva nechal vybudovat objekt severně od klášterního kostela, k čemuž se zavázal při koupi panství Křižanova. Konírna tvořila součást šlechtické akademie, zamýšlené jako centrum výchovy mladých šlechticů z Čech a Moravy. V klášteře působila jen v letech 1724–1740, poněvadž její činnost přerušily války o rakouské dědictví. Po roce 1738, v době, kdy probíhala Hennetova výstavba východního křídla mezi prelaturou a akademií, došlo ke zkrácení budovy konírny na západní straně o jednu osu. V 19. a 20. století se jí sice částečně užívalo jako skladiště, ale především značně chátrala. K rekonstrukci se přistoupilo kolem roku 1970. Dnes se v areálu bývalých koníren nachází expozice věnovaná osobě a dílu J. B. Santiniho-Aichela.\n\nPřízemní stavba, tvořená vstupní síní a dvěma velkými sály, je umístěna, vzhledem ke konventnímu chrámu, v paralelním směru a její jižní, hlavní průčelí se otevírá směrem do prostranství na sever od kostela. Jedná se o příklad pozdního „minimalistického“ stylu architekta, který se vyznačuje linearistickou stylizací.\n\nPrůčelí tvoří trojboký rizalit, jehož boční strany jsou mírně konkávně prohnuté a střední převýšená část mírně vystupuje z plochy zdiva. Do této střední části Santini umístil hlavní portál a nad něj velké světlíkové okno orientované na výšku. Okno ukončuje do oblouku tvarovaný parapet i záklenek. Také jeho boční stěny přechází do oblouků mírně zaobleným vykrojením.\n\nPlochu průčelí nečlení žádné vertikální architektonické články, nýbrž jednoduché, pásové horizontály. Jedná se o sokl a zajímavé, silně redukované a atypicky profilované kladí. Střecha konírny již není původní, což se projevuje v jejím vztahu k hmotě římsy. Chybí tu plynulost a logická návaznost. V rozsahu celé střední části z rizalitu vystupuje ještě lehce vytáhlá, v omítce provedená střední plocha, kterou pole prorůstá do tabulového štítu s trojbokým frontonem bez základny. V oblasti štítu došlo k přerušení římsy, neboť architráv zde sleduje obloukový pokles parapetu osového okna. Hlavní kamenný portál, s trojbokým překladem, ve střední ose rizalitu utváří prutová a lištová profilace. Boční strany překladu jsou mírně prohnuté, střední část člení vysoký výrazný trojdílný kónický klenák. Celé ploše štítu dominuje již zmíněné světlíkové okno atypického tvaru. Boční, konkávní plochy rizalitu, člení výrazně převýšená obdélná okna.\nKolem ústředního průčelí se symetricky rozprostírají postranní křídla konírny. Jejich rozvržení má sedmiosý charakter. Každou část, levou i pravou, člení jednotně řešené dvojice okenních otvorů srostlých v jeden celek. Jedná se o spodní výškově orientované obdélné okno ukončené půlkruhovým překladem, na nějž navazuje horní okno kruhového tvaru. Plocha bočních dílů průčelí na obou stranách lehce, v rozsahu tří středních os těchto dílů, ustupuje. Římsu ve střední části protíná motiv trojdílného, pětibokého, kónického klenáčku, jenž přesahuje její horní hranu. Ve tvaru hlavního portálu i atektonickém proražení římsy bočních částí fasády kónickými klenáky lze cítit určité motivy manýrismu.\n\nVnitřní prostory pojal opat, v souladu s požadavky šlechtické kultury, velmi reprezentativně. Tato představa se odráží také v působivé výtvarné koncepci interiéru. Ve vestibulu na oktogonálním půdorysu a dvou protilehlých sálech se uplatňuje analogická klenební struktura utvářená vysloveně pro barvu. Klenební tlaky ve vestibulu zachycuje složená klenba neckového typu, pročleněná trojbokými a pětibokými výsečemi, ve vrcholu dekorovaná rozměrným, hvězdicovitým útvarem. Samotné sály původních koníren se nacházely v bočních křídlech. Na klenbách se uplatnil silně stlačený profil s vloženými neckovými čely nad kratšími stěnami. Ve vrcholu lze stále pozorovat křivkově vedené štukové profily, jež vytvářely poměrně dynamický vzorec.\n\nUtváření kleneb představuje \"barokní variaci na pozdně gotické kroužené a hvězdicové klenby\". Hlavní hodnota a půvab stavby spočívá právě v utváření klenby a barevném kontrastu ploch polychromovaných benátskou červení se světlou barvou gotizujícího žebroví.\n\n\n"}
{"id": "883077", "url": "https://cs.wikipedia.org/wiki?curid=883077", "title": "Pohár federace 1986", "text": "Pohár federace 1986\n\nPohár federace 1986 byl 24. ročník týmové tenisové soutěže žen v Poháru federace, největší každoročně hrané kolektivní soutěže v ženském sportu. Turnaj se odehrál mezi 20. až 27. červencem 1986 na otevřených antukových dvorcích štvanického areálu v Praze, sídle klubu I. ČLTK Praha.\n\nVítězem se staly Spojené státy americké ve složení Martina Navrátilová, Zina Garrisonová, Chris Evertová Lloydová a Pam Shriverová. Nehrajícím kapitánem byl Marty Riessen. V boji o titul americký tým, v opakování předchozího finále, porazil trojnásobného obhájce Československo a získal tak celkově dvanáctý titul. Československé družstvo hrálo ve složení Helena Suková, Hana Mandlíková, Andrea Holíková a Regina Maršíková pod vedením nehrajícího kapitána Jiřího Medonose. Pro Navrátilovou to byla první návštěva rodného Československa od emigrace z komunistického režimu do Spojených států v roce 1975.\n\nTurnaj zahrnoval kvalifikační kolo, jehož vítězové postoupili do hlavního turnaje hraného vyřazovacím systémem. Z něho vzešel celkový vítěz Poháru federace. Poražení z prvního kola a kvalifikace odehráli turnaj útěchy\n\nVítězné týmy z kvalifikačního kola postoupily do hlavního turnaje. Poražená družstva pak odehrála turnaj útěchy.\n\nPoražení z prvního kola odehráli turnaj útěchy.\n\n<br>\n"}
{"id": "883083", "url": "https://cs.wikipedia.org/wiki?curid=883083", "title": "Lyra (Žďár nad Sázavou)", "text": "Lyra (Žďár nad Sázavou)\n\nLyra je barokní hospodářský dvůr patřící ke klášteru ve Žďáru nad Sázavou, který pravděpodobně navrhl Jan Blažej Santini-Aichel. Leží proti klášteru za Bránským rybníkem a svým půdorysem připomíná lyru.\n\nV roce 1705 se stal opatem cisterciáckého kláštera ve Ždáru nad Sázavou Václav Vejmluva, za jehož působení (1705-1738) dospěl klášter k vrcholu svého rozkvětu. Již na začátku svého působení, respektive roku 1706, díky sedleckému opatovi Jindřichovi Snopkovi, poznal architekta Jana Blažeje Santiniho-Aichela. Tímto setkáním začala jejich spolupráce, která trvala 17 let, až do Santiniho smrti. Během této doby vznikla řada vynikajících staveb. Ve Žďáru započal úpravou konventního kostela, ale nakonec zasáhl do podoby celého areálu i přilehlého okolí.\n\nJako autor zde není Santini doložen, avšak o jeho autorství se nepochybuje, poněvadž novostavba opět vyplynula z jeho činnosti pro opata Vejmluvu a z celkové koncepce areálu dvora. \n\nPodobu hospodářského dvora lze studovat na vyobrazení žďárského kláštera od severozápadu. Pohled na klášter se nachází v souboru sbírky Dismase z Hoferů a datován je rokem 1722. Vidíme na něm velký dvůr za Brannským (Opatským) rybníkem již zcela dokončený. Dále nás o jeho podobě informuje Mansfeldova rytina z roku 1734.\nSantini se rozhodl impozantně rozlehlý hospodářský dvůr umístit na terénu mírně se svažujícím k břehu rybníka. Kompozici utilitární budovy pojal zcela symetricky. Aby tuto část propojil s celým komplexem budov, svázal pohledovou osu dvora s okny prelatury kláštera. Hospodářskou stavbu ztvárnil v duchu půdorysného symbolismu. \n\nAreál tvoří šest, respektive sedm budov a čtyři brány. Západní křídlo, jež je poměrně dlouhé, má jednopatrový střed a tvoří ho sedm okenních os. Boční části tohoto křídla zůstaly přízemní, dále na ně navazují dvě protějškové brány. Na východní části bran navazují dlouhá, opět přízemní křídla stodol. Budovy stodol Santini v jejich půdorysu esovitě prohnul, čímž dosáhl charakteristického tvaru lyry, který dal také název celému dvoru. Na východní straně dvora se nachází ještě tři drobnější křídla, a to za další dvojicí protějškových bran. Poslední budovu areálu představuje vozová kolna umístěná v ose plochy dvora. \n\nArchitektonický půdorys dvora zůstal původní, čili barokní, ale jednotlivé stavby a jejich části zasáhly v různém rozsahu nevhodné přestavby, proto dnes není jejich původní barokní ráz téměř patrný.\n\n"}
{"id": "883085", "url": "https://cs.wikipedia.org/wiki?curid=883085", "title": "Sokobanja", "text": "Sokobanja\n\nSokobanja (v srbské cyrilici Сокобања) je město v centrálním Srbsku, v Zaječarském okruhu. Jedná se o v Srbsku známé lázeňské město. Řadí se spíše k menším sídlům; v roce 2011 mělo 7 972 obyvatel. Centrem města protéká říčka Sokobanjska Moravica.\n\nSokobanja se nachází stranou všech dopravních tepen a tahů, na úpatí zvlněného hornatého území, v nadmořské výšce 400 m n. m. Jižně od města se nachází hrad Sokograd a stejnojmenný přírodní park, dále také park Kalinovica a vodopád Ripaljka.\n\nSe Sokobanjou je spojen život řady významných srbských i balkánských osobností, mezi které patří např. laureát Nobelovy ceny za literaturu, Ivo Andrić, realistický spisovatel Stevan Sremac, významná spisovatelka první poloviny 20. století Isidora Sekulić a také karikaturista a spisovatel Branislav Nušić.\n\n"}
{"id": "883086", "url": "https://cs.wikipedia.org/wiki?curid=883086", "title": "Róbert Rák", "text": "Róbert Rák\n\nRóbert Rák (*15. ledna 1978, Rimavská Sobota) je bývalý slovenský fotbalový útočník.\n\nRóbert Rák a jeho rodina pochází z maďarské menšiny na Slovensku. Jeho sestra Viktória Ráková je herečkou.\n\nRóbert Rák hrál za Rimavskou Sobotu, Duklu Banská Bystrica, Diósgyőri VTK, MFK Ružomberok, FC Nitra, FK Dinamo Minsk, Zemplín Michalovce a další kluby. Stal se nejlepším střelcem slovenské ligy v sezónách 2005/06 a 2009/10. V sezóně 2005/06 se o prvenství dělil s Erikem Jendriškem z Ružomberoku, oba vstřelili po 21 gólech. V sezóně 2009/10 vsítil Rák celkem 18 gólů.\n\nNa začátku roku 2013 přestoupil do rakouského celku SV Leobendorf z jiného rakouského mužstva ATSV Ober-Grafendorf.\n\nV září 2013 jeho jméno figurovalo v rozsáhlé kauze zmanipulovaných zápasů ve prospěch asijských sázkařských gangů. Měl fungovat jako spoluorganizátor, oslovovat a uplácet vytipované fotbalisty, kterým měl nabízet úplatek v rozpětí od 2 000 do 60 000 eur za zmanipulovaný zápas. Společně s ním byli v této kauze obviněni i Ivan Žiga a Marián Dirnbach plus čtyři fotbalisté z klubu DAC 1904 Dunajská Streda. V listopadu 2013 vyšlo najevo, že měl společně s Ivanem Hodúrem ovlivňovat výsledky během svého dřívějšího angažmá v FC Nitra. Jednalo se dokonce o přípravná utkání v roce 2011. V centru zájmu byly zápasy proti MTK Budapešť, kde měl soupeř zvítězit minimálně o 2 branky a přitom vstřelit nejméně 4 (výsledek byl 6:3 pro MTK); a proti Bohemians 1905, kde měly padnout minimálně tři góly (výsledek zněl 2:1 pro Bohemians). V květnu 2014 mu disciplinární komise Slovenského fotbalového svazu uložila trest zákazu činnosti (působení ve fotbale) na 15 let.\nV září 2015 mu specializovaný trestní soud v Banské Bystrici udělil tříletý trest odnětí svobody s podmínečným odkladem výkonu na 4 roky.\n\n"}
{"id": "883088", "url": "https://cs.wikipedia.org/wiki?curid=883088", "title": "Henry Eriksson", "text": "Henry Eriksson\n\nKnut Henry Eriksson (23. ledna 1920 Krylbo – 8. ledna 2000 Gävle) byl švédský atlet, běžec na střední tratě, olympijský vítěz v běhu na 1500 metrů z roku 1948.\n\nBěhem své sportovní kariéry soupeřil se svým krajanem Lennartem Strandem, který ve vzájemných soubojích převážně vítězil, s výjimkou olympijského finále běhu na 1500 metrů v roce 1948.\nNa mistrovství Evropy v roce 1946 v Oslo získal Eriksson stříbrnou medaili v běhu na 1500 metrů, když se vítězem stal právě Strand.\n\nOba byli také favority finále běhu na 1500 metrů na olympiádě v Londýně v roce 1948. Závod se běžel v dešti na rozměklé škvárové dráze. 500 metrů před cílem se Strand s Erikssonem odpoutali od svých soupeřů. Strand se snažil v cílové rovince předběhnout Erikssona, ale nepodařilo se mu to. Eriksson tak zvítězil o 6 desetin sekundy. Krátce po olympiádě pak ukončil svoji sportovní kariéru.\n\nV roce 1956 patřil mezi tři sportovce, kteří zapalovali olympijský oheň na jezdeckých závodech ve Stockholmu, které zde konaly v rámci olympijských her v Melbourne.\n\n"}
{"id": "883089", "url": "https://cs.wikipedia.org/wiki?curid=883089", "title": "Seznam medailistů na mistrovství světa v biatlonu – muži jednotlivci 20 km", "text": "Seznam medailistů na mistrovství světa v biatlonu – muži jednotlivci 20 km\n\nOd roku 1958.\n\n¹ Jakov Fak od listopadu 2010 reprezentuje Slovinsko.\n"}
{"id": "883094", "url": "https://cs.wikipedia.org/wiki?curid=883094", "title": "Luxorské muzeum", "text": "Luxorské muzeum\n\nLuxorské muzeum se nachází v centru egyptského města Luxor na východním břehu řeky Nil. V muzeu je k vidění sbírka staroegyptských památek, která však není tak rozsáhlá jako v největším egyptském muzeum v Káhiře. Muzeum bylo slavnostně otevřeno v roce 1975. Mezi nejvýraznější artefakty patří předměty z hrobky krále Tutanchamona a sbírka dvaceti šesti soch pocházejících z období Nové říše, které byly objeveny v roce 1989 ve skrýši nedaleko od Luxorského chrámu. Od roku 2004 jsou zde vystaveny královské mumie Ahmose I. a Ramesse I.\n"}
{"id": "883097", "url": "https://cs.wikipedia.org/wiki?curid=883097", "title": "Kostel svatého Vavřince (Malá Strana, Petřínské sady)", "text": "Kostel svatého Vavřince (Malá Strana, Petřínské sady)\n\nKostel svatého Vavřince je barokní kostel v zahradě U rozhledny na pražském Petříně. Od roku 1995 jej využívá Starokatolická církev jako svůj katedrální chrám. Je chráněn jako kulturní památka České republiky.\n\nPůvodně se jednalo o románský kostel, nejstarší zpráva o něm pochází z roku 1135. Podle kostela také vznikl starý německý název Petřína \"Laurenziberg\". Románská stavba spadala pod svatovítskou kapitulu, která se však v jeho správě až do Bílé Hory střídala s kapitulou vyšehradskou.\n\nVe 30. letech 18. století v souvislosti s výstavbou výklenkových poutních kaplí křížové cesty přestala původní románská stavba postačovat. Proto asi v letech 1740–1742 došlo k přestavbě ve stylu pozdního dynamického baroka architektem Ignácem Palliardim starším, snad dle upravených plánů Kiliána Ignáce Dientzenhofera. Někdy se uvádí, že stavbu dokončil známější Ignác Palliardi mladší kolem roku 1770. O kostel se zavázalo pečovat Bratrstvo pražských kuchařů.\n\nV roce 1784 byl kostel zrušen, zařízení rozprodáno a hlavní oltář byl přenesen do Bříství. Pro potřeby bohoslužeb byl chátrající objekt opraven opět v letech 1830–1840.\n\nSpolečně s vedlejší kaplí Kalvárie, Božím hrobem a křížovou cestou tvoří katedrální chrám sv. Vavřince sakrální komplex staveb na vrchu Petřín a jeho duchovní správu zajišťuje Starokatolická církev.\n\nOd roku 1995, kdy se kostel sv. Vavřince stal katedrálním chrámem Starokatolické církve, byl spravován jako součást pražské farní obce, nyní zde existuje samostatná farnost. Administrátorem je Petr Jan Vinš.\n\n\n\n"}
{"id": "883099", "url": "https://cs.wikipedia.org/wiki?curid=883099", "title": "Seznam medailistů na mistrovství světa v biatlonu – muži sprint 10 km", "text": "Seznam medailistů na mistrovství světa v biatlonu – muži sprint 10 km\n\nOd roku 1974.\n"}
{"id": "883103", "url": "https://cs.wikipedia.org/wiki?curid=883103", "title": "Seznam medailistů na mistrovství světa v biatlonu – muži stíhací závod 12,5 km", "text": "Seznam medailistů na mistrovství světa v biatlonu – muži stíhací závod 12,5 km\n\nOd roku 1997.\n"}
{"id": "883106", "url": "https://cs.wikipedia.org/wiki?curid=883106", "title": "Aneta Zelená", "text": "Aneta Zelená\n\nAneta Zelená (* 18. června 1991, Prostějov) je česká modelka.\n\nAneta Zelená pochází z Kralic na Hané, kde také do 5. třídy navštěvovala základní školu (1997-2002). Poté pokračovala do 9. třídy v Prostějově (2002-2006). V letech 2006-2010 studovala na Obchodní akademii v Prostějově. Nyní žije v Olomouci. Studuje na jazykové škole \"Miramare\" v Olomouci anglický, německý a španělský jazyk. Pracuje jako trenérka fitness.\n\nAneta Zelená se účastnila několika soutěží krásy a jiných soutěží. Na většině z nich se umístila na předních pozicích, například na:\n"}
{"id": "883107", "url": "https://cs.wikipedia.org/wiki?curid=883107", "title": "Seznam medailistů na mistrovství světa v biatlonu – muži závod s hromadným startem 15 km", "text": "Seznam medailistů na mistrovství světa v biatlonu – muži závod s hromadným startem 15 km\n\nOd roku 1999.\n"}
{"id": "883110", "url": "https://cs.wikipedia.org/wiki?curid=883110", "title": "Skanzen Zichpil", "text": "Skanzen Zichpil\n\nSkanzen Zichpil se nachází v Humpolci ve čtvrti Zichpil, rozkládající se mezi hřbitovem a Horním náměstím. Od roku 2010 je Nápravníkovo stavení chráněno jako kulturní památka. Památkově chráněna je také toleranční modlitebna.\n\nSkanzen Zichpil se skládá z posledního původního obydlí čtvrti Zichpil, tzv. Nápravníkova stavení. Jeho majitelem se v roce 2009 stalo město Humpolec, které se ihned pustilo do rekonstrukce. V současné době je ve správě společnosti Castrum o.p.s., která již spravuje nedaleký hrad Orlík. K otevření zrekonstruovaného stavení přeměněného na skanzen došlo červenci 2012. Vlastní objekt je zároveň posledním dokladem osídlení tzv. Starého Humpolce v 18. století. Součástí skanzenu je také nedaleký toleranční kostelík.\n\nCelá prohlídka začíná v Nápravníkově stavení, kde se návštěvníci seznámí s historií osídlení Humpolecka, Humpolce i vlastního Zichpilu. Další část expozice se zaměřuje na popis života místních obyvatel na přelomu 19. a 20. století a také se zdejší lidovou tvořivostí. Expozice v dobově zařízené toleranční modlitebně je pak věnována soužití katolíků, evangelíků a Židů ve městě.\n\n"}
{"id": "883112", "url": "https://cs.wikipedia.org/wiki?curid=883112", "title": "Seznam medailistů na mistrovství světa v biatlonu – muži štafeta 4×7,5 km", "text": "Seznam medailistů na mistrovství světa v biatlonu – muži štafeta 4×7,5 km\n\nOd roku 1958, oficiálně od 1966. Do roku 1965 družstvo.\n"}
{"id": "883114", "url": "https://cs.wikipedia.org/wiki?curid=883114", "title": "Ľubomír Meszároš", "text": "Ľubomír Meszároš\n\nĽubomír Meszároš (* 23. března 1979) je slovenský fotbalový útočník. Za rok 2000 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\n\nFotbal začal hrát ve svých 7 letech v bratislavském Slovanu, kde také nastoupil do profesionálního fotbalu. Celkem vstřelil během svého účinkování ve Slovanu Bratislava 39 gólů a odehrál 122 zápasů. Poté, co působil v zahraničních ligách v Řecku a Turecku, se v létě 2005 vrátil do Slovanu Bratislava a podepsal smlouvu do roku 2009. S \"belasými\" získal v ročníku 2008/09 mistrovský titul.\n\nPo jejím vypršení přestoupil v červenci 2009 do českého klubu Dynamo Č. Budějovice, kde se v prvním ligovém zápase hned uvedl vstřeleným gólem proti Jablonci. Utkání skončilo remízou 1:1.\n\nV září 2010 přestoupil do Tatranu Prešov.\n\nĽubomír reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy hráčů do 21 let 4. místo.\n\nV A-mužstvu Slovenska odehrál v letech 2000-2002 celkem 8 zápasů, přičemž vstřelil jeden gól. Bylo to 28. března 2001 v kvalifikačním utkání na Euro 2002 proti domácí hostujícímu Ázerbájdžánu. Meszároš vstřelil v 57. minutě třetí gól slovenského týmu a uzavřel tak skóre na konečných 3:1 ve prospěch domácích.\n\n"}
{"id": "883116", "url": "https://cs.wikipedia.org/wiki?curid=883116", "title": "42. ročník udílení Zlatých glóbů", "text": "42. ročník udílení Zlatých glóbů\n\n42. ročník udílení Zlatých glóbů se konal 27. ledna 1985 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 7. ledna. Miss Golden Globe byla pro tento rok Lisabeth Shatner, dcera herce Williama Shatnera a Glorie Rand. Držitelkou Ceny Cecila B. DeMilla se stala Elizabeth Taylor.\n\nNejlepším dramatickým filmem roku se stal Formanův \"Amadeus\", který ze šesti nominací posbíral tři Zlaté glóby. Stejný počet cen si pak odnesla adaptace Forsterova románu \"Cesta do Indie\", která byla navržena na pět Glóbů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "883122", "url": "https://cs.wikipedia.org/wiki?curid=883122", "title": "Kematen am Innbach", "text": "Kematen am Innbach\n\nKematen am Innbach je městys v rakouské spolkové zemi Horní Rakousy, v okrese Grieskirchen.\n\nV roce 2012 zde žilo 1 359 obyvatel.\n"}
{"id": "883123", "url": "https://cs.wikipedia.org/wiki?curid=883123", "title": "Seznam medailistů na mistrovství světa v biatlonu – smíšená štafeta", "text": "Seznam medailistů na mistrovství světa v biatlonu – smíšená štafeta\n\nMistrovský titul se uděluje od roku 2005. Tehdy se závod jel poprvé, mimo řádný program mistrovství světa, až v rámci finále Světového poháru. V dalších letech byl závod již zařazen do řádného programu mistrovství světa. V letech 2006 a 2010, kdy se konala olympiáda, byla smíšená štafeta jediným závodem, ve kterém se uděloval mistrovský titul, nebyla totiž součástí olympijského programu. Mistrovský závod se jel (podobně jako v roce 2005) v březnu v rámci finále Světového poháru. V roce 2014 bude již smíšená štafeta součástí olympijského programu, mistrovský titul tedy, stejně jako u ostatních disciplín, tento rok nebude udělen.\n\nPrvní dva úseky absolvují ženy, každá 6 km, zbylé dva úseky jedou muži, každý 7,5 km (na Mistrovství světa v biatlonu 2020 však jeli muži také jen 6 km). Na každém úseku jsou dvě střelby.\n"}
{"id": "883124", "url": "https://cs.wikipedia.org/wiki?curid=883124", "title": "GoHands", "text": "GoHands\n\nGoHands je japonské animační studio založené v roce 2008 bývalými zaměstnanci studia Satelight.\n\n\n\n"}
{"id": "883126", "url": "https://cs.wikipedia.org/wiki?curid=883126", "title": "Guernes", "text": "Guernes\n\nGuernes je francouzská obec v departmentu Yvelines v regionu Île-de-France. Leží 10 kilometrů západně od Mantes-la-Jolie. Jméno obce pochází z germánského \"Warnus\" - opevnění.\n\nSousední obce: Saint-Martin-la-Garenne, Follainville-Dennemont, Mantes-la-Jolie, Rosny-sur-Seine, Rolleboise a Méricourt.\n\nObec leží v meandru řeky Seiny.\n\nDle archeologických nálezů bylo území osídleno už v prehistorické době. Farnost je doložena od 13. století.\n\n20. srpna 1944 zde americká armáda překročila Seinu.\n\n\n\"Počet obyvatel\"\nObec je dostupná po silnici D148.\n\n"}
{"id": "883127", "url": "https://cs.wikipedia.org/wiki?curid=883127", "title": "Seznam medailistů na mistrovství světa v biatlonu – družstvo mužů", "text": "Seznam medailistů na mistrovství světa v biatlonu – družstvo mužů\n\nZávody se konaly v létech 1989-1998.\n"}
{"id": "883129", "url": "https://cs.wikipedia.org/wiki?curid=883129", "title": "Duffel", "text": "Duffel\n\nDuffel je belgická obec nacházející se v arrondissementu Mechelen v provincii Antverpy ve Vlámském regionu.\n\nK 1. lednu 2011 mělo městečko 16 770 obyvatel. Jeho celková rozloha činí 22,71 km², z čehož vychází hustota 740 obyvatel na 1 km².\nMěstys Duffel je celosvětově známý tím, že dal jméno vlněnému kabátu z velbloudí srsti, jemuž se říká Duffelcoat a který proslavil zejména britský maršál Bernard Montgomery.\n\n\n"}
{"id": "883133", "url": "https://cs.wikipedia.org/wiki?curid=883133", "title": "Seznam medailistek na mistrovství světa v biatlonu (družstvo žen)", "text": "Seznam medailistek na mistrovství světa v biatlonu (družstvo žen)\n\nZávody se konaly v létech 1989-1998.\n"}
{"id": "883140", "url": "https://cs.wikipedia.org/wiki?curid=883140", "title": "Andrij Jakovlev", "text": "Andrij Jakovlev\n\nAndrij Valentynovyč Jakovlev (ukrajinsky Андрій Валентинович Яковлєв; * 20. února 1989, Charkov) je ukrajinský fotbalový záložník, od roku 2013 bez angažmá.\n\nSvoji fotbalovou kariéru začal v FK Šachtar Doněck. Mezi jeho další angažmá patří: FC Stal Kamjanske, JFK Olimps, Nasaf Qarshi, FC Poltava a Tatran Prešov\n\n"}
{"id": "883141", "url": "https://cs.wikipedia.org/wiki?curid=883141", "title": "Pálffyho palác (Bratislava, Panská)", "text": "Pálffyho palác (Bratislava, Panská)\n\nPálffyovský palác (slovensky \"Pálfiho\", dříve též \"Pálffyho palác\") je pozdně klasicistní městský palác na Panské ulici v centru Bratislavy na jižním okraji Starého Města v \"Panské ulici\" poblíž Hviezdoslavova náměstí v okrese Bratislava I. Někdy bývá zaměňován s Pálffyho palácem ve Ventúrské ulici.\n\nOd roku 1715 byl palác v držení rodiny Pálffyů, dědičných bratislavských županů. Byl několikrát přestavovaný, naposledy v polovině 19. století pro Jana Františka Pálffyho (1829–1908), bratislavského župana v pozdně klasicistním slohu.\n\nPři rekonstrukčních pracích v letech 1981–1987 odhalil archeologický výzkum kromě dalších významných nálezů také základy románského zděného domu z počátku 13. století a unikátní gotický palác zřejmě z poloviny 14. století, jehož fragmenty jsou dodnes patrné.\n\nPo náročné památkové obnově dostala palác v roce 1988 do užívání Galéria mesta Bratislavy.\n\n"}
{"id": "883142", "url": "https://cs.wikipedia.org/wiki?curid=883142", "title": "Duffelcoat", "text": "Duffelcoat\n\nDuffelcoat, též duffle coat či duffel coat, je vlněný kabát z velbloudí srsti a s olivkami místo knoflíků. Jako jediný z klasických svrchníků je opatřen kapucí.\n\nVýrazem \"duffle\" se v angličtině označuje silná, hrubá, houňovitá vlněná látka. Její název je odvozen od vlámského města Duffel ležícího nedaleko Antverp.\n\nJe to jediný model klasického kabátu s kapucí, který se vyrábí od roku 1890.  Ve Velké Británii mu také říkají termínem monty coat – podle přezdívky britského polního maršála Bernarda Montgomeryho, který často tento kabát nosil.\n\nCharakteristickými rysy duffle coatu jsou kapuce, velké našité kapsy, překrytí na ramenou, podélné dřevěné nebo kostěné olivky, dále poutka z kůže nebo textilní šňůry (díky takovým doplňkům lze duffle coat pohodlně zapínat a rozepínat v rukavicích). Kromě toho jsou mnohé duffle coaty ušity z dvouvrstvé látky, vnitřní část které je obarvena do vzoru skotské kostky. Velká část složení látky (70 – 80%) připadá na vlnu, zbylý podíl na syntetiku. Mimochodem, někdy se můžeme setkat s drahými duffle coaty ze 100% vlny, někdy i s levnými modely, složenými z více než 50% syntetiky.\n\nDuffle coat je především pánský kabát, i když se dnes vyrábějí i dámské modely.\n\nTento plášť se začal používat až asi v 18. století. Za předchůdce jeho střihu bývá někdy považována mnišská kutna, čímž se vysvětluje jeho kapuce. Jindy se coby předchůdce duffelcoatu uvádí takzvaný „polský kabát“, který se zapínal na olivky a byl oblíbený v první polovině 19. století.\n\nDuffelcoat se do širšího povědomí podobně jako řada jiných kabátů dostal díky britskému královskému námořnictvu, které jej za 1. světové války zařadilo do své výstroje, protože kapuce a tlustá vlněná látka chránily mužstvo před větrem a nepřízní počasí, zatímco dřevěné olivky se dobře zapínaly a rozepínaly i námořníkům, kteří měli v chladném počasí na rukou silné rukavice. V době před 2. světovou válkou prošel svrchník menší úpravou a během války se opět osvědčil. Britští námořníci jej nazývali \"konvojový kabát\".\nO popularitu svrchníku se za války postaral zejména velitel britských a spojeneckých jednotek polní maršál Bernard Montgomery, který si ho velmi oblíbil a nosil jej jako výraz svého ztotožnění s vojáky, jimž velel. Proto se duffelcoatu v armádě přezdívalo \"Monty coat\" (Montyho kabát).\n\nPočátkem 50. let začala britská armáda ve velkém rozprodávat za velmi rozumné ceny přebytečný výstrojní materiál civilnímu obyvatelstvu. Duffelcoat se tak v 50. a 60. letech stal oblíbenou svrchní částí oděvu pro chladné zimní dny, a to nejen ve Velké Británii. Například ve Francii si jej rychle oblíbili zejména školáci, studenti a intelektuálové.\n\nTéto příležitosti se rychle chytila britská společnost Gloverall, která začala v roce 1954 vyrábět vlastní verzi duffelcoatu. Vyrábí ho v mírně obměněné podobě dodnes. Byla to právě firma Gloverall, kdo přišel na trh s koženými poutky, olivkami z rohoviny a kostkovanou podšívkou.\n\nDnes se tento kabát nešije pouze v klasické tmavomodré a béžové barvě, ale i v řadě dalších odstínů, například v tmavozelené, tmavohnědé, vínové či tmavě žluté. Rovný střih, kapuce a neobvyklé zapínání na olivky mu dodávají sportovní charakter.\n\n= Druhy duffle coatů =\nDuffle coaty můžeme klasifikovat podle barev, délky, doplňků a některých dalších parametrů. Nejklasičtější barvou tohoto kabátu je béžová nebo, jak jí říkají v Anglii, velbloudí (camel).  Kromě toho ke klasice patří tmavě modré, hnědé a šedé duffle coaty. Některé současné modely jsou obarveny výraznějšími barvami, lze se setkat dokonce i s červenými a oranžovými exempláři.  \n\nPrvní duffle coaty byly poměrně krátké, ale během druhé světové války byly populárnější delší modely, dosahující přibližně po kolena. Takovou délku dnes můžeme nazvat klasickou, ale v prodeji jsou i výrazně kratší modely. Kromě toho některé firmy vyrábějí i prodloužené duffle coaty pro vysoké lidi nebo pro ty, kteří mají rádi delší kabáty.\n\nDoplňky pro klasické duffle coaty se dělají ze dřevy (zapínání) a juty (poutka). Modernější modely jsou často vybaveny zapínáním z rohů a koženými poutky. U levnějších, masově vyráběných duffle coatů je zapínání obvykle vyrobeno z plastu a poutka mohou být z umělých materiálů.\n\n= Pravidla nošení =\nDuffle coat je jedním z nejméně formálních modelů kabátu a se strohým oděvem typu pracovních obleků neharmonizuje dobře. Na druhé straně může duffle coat dobře vypadat s neformálními obleky ze vzorovaných materiálů (například z tvídu), dále s džínami, silnými plátěnými kalhotami, trikotážními věcmi a s různými samotnými kalhotami: z manšestru, tvídu, flanelu. Jako doplněk můžeme zvolit vlněné nebo kašmírové šály, pletené nebo tvídové čepice.\n\nMezi modely obuvi, které se velmi dobře hodí k duffle coatům patří střevíce a boty s otevřeným šněrováním (derby). Oxfordy (modely s uzavřeným šněrováním) budou na místě pouze v tom případě, mají-li velké množství dekorativní perforace (tj. pokud jsou to brogy).  Dobrou volbou mohou být i monky, také boty chukka. Boty chelsea budou méně vhodné. Tenisky a kecky vypadají s duffle coaty obvykle poněkud cizorodě, stejně tak jako i loafery.\n\nSpektrum situací, kdy duffle coat vypadá vhodně, je poměrně široké. Tento kabát si lze obléci, když se vypravíte na procházku, výlet nebo setkání s přáteli, za město nebo dokonce větší výlet. Nicméně se nehodí pro nějaké oficiální situace, protože vypadá příliš neformálně a nenuceně.\n\n= Výrobci duffle coatů =\nV současné době nabízejí duffle coaty mnohé značky, britskou výrobou se nemohou pochlubit zdaleka všechny. Ty, které ji zachovávají a navíc se právě na duffle coaty specializují je třeba zmínit Gloverall, Original Montgomery, London Tradition a British Duffle. Kromě toho lze kvalitní duffle coaty najít u Burberry, ale ty jsou velmi drahé. Poměrně cenově přijatelné varianty můžeme najít u H&M, ZARA, GAP, Mango a u řady masově vyráběných značek.  \n\n"}
{"id": "883144", "url": "https://cs.wikipedia.org/wiki?curid=883144", "title": "Lucien Lévy-Bruhl", "text": "Lucien Lévy-Bruhl\n\nLucien Lévy-Bruhl (10. duben 1857 – 13. březen 1939) byl francouzský filozof, který svými studiemi o \"primitivní mysli\" stál u počátků antropologie, etnologie i sociologie.\n\nRozlišoval dva druhy mentality - \"primitivní\" a \"západní\". Primitivní mysl dle Lévy-Bruhla volí plnou účast (\"mystickou participaci\") ve světě a nevšímá si rozporů, západní mysl volí odstup, a z něj vyvěrající spekulaci i schopnost tolerovat rozpory. Protože Lévy-Bruhl volil terminologii zavánějící vírou v nadřazenost evropské kultury, jeho dílo ustoupilo časem do pozadí (čelilo ostré kritice například Marcela Mausse nebo Bronisława Malinowského). Sociolog Stanislav Andresk však tvrdí, že na ustavení antropologie mělo mnohem větší podíl než dílo Claude Lévi-Strausse. Silně též ovlivnilo Carla Gustava Junga při definování konceptu kolektivního nevědomí.\n\nLévy-Bruhl byl blízkým spolupracovníkem Émila Durkheima. Po sňatku se svou ženou byl spřízněn s Alfredem Dreyfusem a patřil k prvním bojovníkům za jeho očištění.\n\n\n\n\n"}
{"id": "883148", "url": "https://cs.wikipedia.org/wiki?curid=883148", "title": "Rosny-sur-Seine", "text": "Rosny-sur-Seine\n\nRosny-sur-Seine je francouzská obec v departmentu Yvelines v regionu Île-de-France. Leží západně od Mantes-la-Jolie. Jméno obce pochází z galořímského \"Rodonium\".\n\nSousední obce: Mantes-la-Jolie, Buchelay, Rolleboise, Bonnières-sur-Seine, Saint-Illiers-la-Ville, Jouy-Mauvoisin a Perdreauville.\n\nObec leží na břehu řeky Seiny.\n\n\n\"Počet obyvatel\"\n\nObec je dostupná po dálnici A13 a železnicí na trati Paříž-Rouen.\n\n\n"}
{"id": "883151", "url": "https://cs.wikipedia.org/wiki?curid=883151", "title": "Jörgen Pettersson", "text": "Jörgen Pettersson\n\nJörgen Pettersson (* 11. červenec 1956 v Göteborg) je bývalý švédský hokejový útočník.\n\nZačínal s hokejem v rodném městě za tamní klub Västra Frölunda IF. Za seniory nastupoval v letech 1973–1980, v tomto období se hrála liga pod názvem první divize a od sezóny 1975/76 nově založená Elitserien. V roce 1976 byl amatérsky draftován klubem Winnipeg Jets v desátém kole ze 110. místa. Největší úspěch s týmem bylo finále playoff o Le Matův pohár v ročníku 1979/80, tehdy podlehli týmu Brynäs IF na zápasy 2:3. 8. května 1980 podepsal smlouvu jako volný hráč s klubem St. Louis Blues. Za Bluesmany hrával pravidelně v období 1980–1985 v National Hockey League. Během tohoto období se stal pravidelně bodujícím hráčem a byl také ikonou klubu. 21. února 1985 byl společně s Mikem Liutem vyměněni do klubu Hartford Whalers za Marka Johnsona a Grega Millena. Za Hartford Whalers načal sezónu 1985/86, ale nedokončil ji, jelikož byl 6. prosince 1985 opět vyměněn, tentokráte za útočníka Douga Jarvise z týmu Washington Capitals. Za Capitals odehrál svoji poslední sezónu v NHL, za klub si celkem i s playoff připsal 55 startů. Poté se natrvalo vrátil do své rodné země, přesněji se vrátil do mateřského klubu Frölunda, který hrával nižší soutěž. Až ve třetí sezóně se klubu podařilo znovu postoupit do nejvyšší soutěže, týmu vypomohl se 44 odehranými zápasy, ve kterých zaznamenal 66 bodů. Za Frölundu si opět zahrál nejvyšší soutěž, v ročníku chyběl pouze čtyřikrát. V období 1990/91 se rozhodl odehrát poslední zápas za mateřský klub Frölunda a přesunul se do klubu Hanhals IF hrající v nižší lize. Po angažmá v Hanhals se rozhodl ukončit kariéru. O dva roky později znovu nazul brusle a začal hrát až ve třetiligovém týmu Härryda HC, následující ročník hájil barvy klubu Kungsbacka HC. Poté již definitivně ukončil hráčskou kariéru.\n\n\n\n"}
{"id": "883152", "url": "https://cs.wikipedia.org/wiki?curid=883152", "title": "Musée national des arts et traditions populaires", "text": "Musée national des arts et traditions populaires\n\nMusée national des arts et traditions populaires (\"Národní muzeum lidového umění a tradic\") bylo etnologické muzeum v Paříži. Nacházelo se v Boulogneském lesíku v 16. obvodu na \"Avenue du Mahatma-Gandhi \". V roce 2005 bylo uzavřeno a jeho sbírky byly přesunuty do Musée des civilisations de l'Europe et de la Méditerranée (Muzeum civilizací Evropy a Středomoří), které bylo otevřeno v roce 2013 v Marseille.\n\nPředchůdcem muzea bylo muzeum folklóru v Palais du Trocadéro, které bylo otevřeno roku 1884 a představovalo lidové umění Francie a francouzských kolonií. Muzeum však bylo uzavřeno v roce 1928. Místo něho byla v roce 1937 u příležitosti světové výstavy otevřena muzea Musée de l'Homme a Musée national des arts et traditions populaires, které založil a vedl Georges Henri Rivière.\n\nKvůli nárůstu počtu exponátů bylo rozhodnuto přemístit muzeum. Bylo vybráno místo v Jardin d'acclimatation v Boulogneském lesíku. Nová budova byla otevřena pro veřejnost v roce 1972. Expozice představovala francouzskou společnost, především zemědělskou a řemeslnickou od 19. století do 60. let 20. století.\n\nGeorges Henri Rivière se snažil představit objekty v jejich přirozeném prostředí, proto zde byly vybudovány např. interiér statku z Dolní Bretaně, kovárna z kraje Queyras (Hautes-Alpes), mlékárna, nebo salaš z oblasti Aubrac (Francouzské středohoří). Z tohoto pojetí vychází ekomuzeologie.\n\nStálé expozice zůstaly věnovány tradiční zemědělské a řemeslné Francii, zatímco několik dočasných výstav bylo zaměřeno na soudobou lidovou kulturu, jako jsou lidové slavnosti, nebo projevy života ve městech, např. skateboarding.\n\nMuzejní budovu nebylo možné přestavět pro nové expozice a rovněž zaměření muzea na život na venkově neodpovídalo jeho umístění ve velkoměstě. K tomu se připojoval i snižující se zájem veřejnosti. Proto ministerstvo kultury a komunikací rozhodlo o uzavření muzea v roce 2005 a přesunu jeho sbírek do Marseille, kde vzniklo nové muzeum Musée des civilisations de l'Europe et de la Méditerranée, které bylo otevřeno v roce 2013. Část sbírek získalo Musée de l'Homme.\n"}
{"id": "883156", "url": "https://cs.wikipedia.org/wiki?curid=883156", "title": "Nikolaj Konstantinovič Rerich", "text": "Nikolaj Konstantinovič Rerich\n\nNikolaj Konstantinovič Rerich, rusky Николай Константинович Рéрих, v anglosaském světě známý jako Nicholas Roerich ( – 13. prosinec 1947) byl ruský mystik, malíř, scénograf, filozof, archeolog, teozof, spisovatel a cestovatel. Vytvořil na 7000 obrazů a 30 literárních děl.\n\nNarodil se v bohaté rodině, jeho otec byl notář, patřil do tzv. vyšší střední třídy a stýkal se s umělci a spisovateli. Nikolaj měl už jako dítě všestranné zájmy – kromě malování také archeologii a přírodní vědy. Chtěl studovat malířství, otec mu však doporučoval práva, a tak se roku 1893 zapsal zároveň na akademii výtvarných umění a na universitu (práva). Hudební teoretik a kritik Vladimir Vasiljevič Stasov v něm v té době probudil zájem o hudbu a seznámil ho s vynikajícími hudebníky Modestem Petrovičem Musorgským, Nikolajem Andrejevičem Rimským-Korsakovem, Alexandrem Konstantinovičem Glazunovem. Rerich se stal ctitelem a znalcem vážné hudby, nejvíce miloval dílo Richarda Wagnera. Seznámil se i s mladým Sergejen Pavlovičem Ďagilevem, který také studoval práva. Později s Ďagiljevem, organizátorem slavného Ruského baletu, působícího v Paříži, spolupracoval. Vytvořil např. scénický návrh pro tehdy skandální premiéru Stravinského baletu Svěcení jara (Paříž, 29. května 1913).\n\nRoku 1899 po dokončení studií se Rerich rozhodl, že bude cestovat po Evropě, aby poznal kulturní život a hlavně výstavy, muzea a výtvarné umění v Paříži, Bruselu a Berlíně. Ještě před odjezdem se seznámil s Helenou Šapošnikovou, neteří skladatele Musorgského, se kterou se zasnoubil a po návratu z evropské studijní cesty si ji vzal za ženu. Helena byla všestranně nadaná spisovatelka (jejím nejvýznamnějším dílem jsou Základy buddhismu). Celý život byla manželovi oporou, měla stejné zájmy a doprovázela ho i na jeho cestách. V roce 1902 se jim narodil syn Grigorij, 1904 syn Svjatoslav.\n\nDalší studijní cestu podnikl Rerich v letech 1903–04 po evropském Rusku, kreslil a maloval chrámy, hrady, města. Uvědomil si, že většina památek je ve špatném stavu, upozorňoval na tyto nedostatky, a již tehdy vznikal plán na záchranu památek, který později rozšířil na celý svět – za 30 let vyhlásil slavný Roerichův pakt.\n\nRoku 1915 onemocněl zápalem plic a dlouhodobě se léčil ve Finsku, revoluce ho zastihla mimo území Ruska. V nepřehledné situaci uvažoval, že se usadí v Indii, dostal však pozvání k návštěvě Spojených států a v roce 1920 tam s rodinou odjel. Měl velmi úspěšnou výstavu v New Yorku a ještě několik dalších výstav po celých Spojených státech. Pracoval tam i jako scénický výtvarník (Wagnerova opera Tristan a Isolda pro Operu v Chicagu). V roce 1921 založil v New Yorku vzdělávací Mistrovský institut spojených umění, který se snažil propojit malířství s ostatními druhy výtvarného umění. Institutu se dařilo do roku 1937, kdy byl zrušen, a až 1949 byl obnoven jako N. Roerich Museum. Je v něm veliká sbírka umělcových obrazů.\n\nKonečně v roce 1923 se Rerichovi dostali do Indie. Nejdříve se soustředili na prohlídku kulturních a historických center a seznámení s vynikajícími učenci a umělci. Přestěhovali se do podhůří Himálaje, údolí Kullu blízko městečka Naggar, kde založili nový domov a ústředí himálajských studií, které bylo zaměřeno na botaniku, etnografii, lingvistiku a starou indickou a čínskou medicínu. Toto zařízení se rozkládá na ploše 16 hektarů a má 11 budov. Funguje dodnes jako mezinárodní nadace Institution Roerich Memorial Trust (IRMT), která má výzkumné centrum, galerii Rerichových obrazů a především školu pro 150 dětí, kde se vyučuje vedle výtvarného umění také indický klasický balet, klasická hudba, umění řezbářské a textilní (tradiční tkaní).\n\nRericha, který se hluboce zajímal o náboženství a kulturu Východu, fascionovala pověst o bájné podzemní říši Šambala, která se prý nachází v Himálaji. Svoji velikou výzkumnou expedici (1924-28) věnoval právě hledání této bájné země. Putoval s manželkou a syny a vyšli ze Šrínagaru v Kašmíru, pokračovali přes Ladak, Tibet, Turkestán a pohoří Altaj až do Mongolska. Po cestě studovali náboženství, mýty, bajky a jazyky obyvatel všech území, kterými prošli, hovořili s domorodci i s mnichy z vysokohorských klášterů. Cesta byla nesmírně náročná, i když byli dobře vybaveni – expedice měla sto velbloudů, pět koní, pět nákladních povozů a několik desítek nosičů. Postupovali starými karavanními cestami, museli překonat přes třicet vysokohorských průsmyků ve výšce 4 až 6 tisíc metrů, přešli pohoří Karákóram i Altaj a putovali po okrajích čínské pouště Taklamakan. Cestu popisuje kniha Srdce Asie, vznikla na ní řada obrazů a byla inspirací i pro další díla.\n\nPo návratu Rerich maloval a psal knihy a filozofická pojednání z etnografie, archeologie, mystiky a náboženství. Roku 1935 začal realizovat záměr, o kterém uvažoval již řadu let - zformuloval a propagoval mezinárodní dohodu o ochraně uměleckých, historických a kulturních památek v případě války (tzv. Rerichův mírový pakt), který podepsalo 21 států panamerické unie a významní světoví umělci (Rabíndranáth Thákur, G. B. Shaw, H. G. Wells aj.). Namaloval pro tuto akci obraz „Pakt kultury“, který má ve svém středu čintámani, buddhistický a hinduistický symbol, který byl pro Roericha znakem duchovna a míru. Čintámani (sanskrt), je bájný drahokam s osmi fazetami, který plní všechna přání. V Rerichiově stylizovaném zobrazení je to červeně orámovaný bílý kruh, který má uprostřed tři pyramidovitě uspořádané červené čintámani (kruhy). Roerich navrhl také vlajku paktu kultury – kruh čintámani v bílém poli. Tento symbol se stal zobrazením jeho nejvnitřnějšího přesvědčení, že mír je bezpodmínečnou nutností pro další duchovní rozvoj lidstva. Za svoji mírovou iniciativu byl N. K. Rerich nominován v roce 1935 na Nobelovu cenu míru.\n\nCelý život se snažil přispívat k duchovnímu rozvoji lidstva. Proto spolu s manželkou Helenou vytvořil novou duchovní cestu nazvanou agni-jóga (agni znamená v sanskrtu oheň), pokus o syntézu buddhismu, teosofie, ruského ortodoxního křesťanství a Einsteinovy teorie relativity.\n\nV prvním období (kolem roku 1904) maloval hlavně ruská posvátná místa a kláštery (Starý Novgorod, Jaroslavl, Rostov Veliký, Suzdal, Smolensk, Kostroma, Pečora). Obrazy zachycovaly náboženské témata a pravoslavné světce, ale již v nich převládal mysticismus - motiv andělů, strážců duchovních pokladů, motiv cesty, brány, mostu jako symbol duchovního hledání. Objevovalo se i poselství dávných věků a kultur (Ilja Muromec, Velké očekávání), do obrazů zakomponovával také zapomenuté symboly. Po první světové válce maloval především alegorické a symbolické obrazy (Bitva v nebesích).\n\nDalší tvorba byla ovlivněna studiem náboženství a mystiky, zvláště východní. Jeho díla byla poznamenána pobytem v Indii a Himálajskou expedicí (obrazy Himálaj, Brahmaputra, Horská pevnost, Horské jezero, Klášter, Lama, Hranice Tibetu, Kančendženga, Tibetský stan, Mongolské jurty, Mongolský jezdec, Kůň štěstí – znak čintamani, Gessar-chán). Věčným tématem bylo zachycení mužského a ženského principu a série ikonografických představ o matce boží. Zobrazoval ji jako křesťanskou Marii (Madona laboris), nebo hinduistické bohyně (Lakšmí a hněvivá Kálí). Maloval také společně představitele různých světových náboženství – Krista, Muhammada, Buddhu, Konfucuia. Zajímal se i o „bohy budoucnosti“, Buddhu příštích věků Majtreju a Kalkího, posledního avatara (vtělení) boha Višnua.\n\nRerichovy knihy byly věnovány především filosofii, náboženství a mystice (Adamant, Plamen v kalichu, Říše světla), ale i etnografii a archeologii. Duchovní hledání odráží sbírka básní Květy Morya (1916–19). Cesty zachycují knihy Srdce Asie a Požehnaná cesta.\n\n\nV češtině vyšla v 2003 Rerichova kniha Zářící Šambala v nakladatelství Kitěž.\n\nV Rusku si N. K. Rericha i jeho díla vždy velmi vážili, jeho obrazy jsou v moskevské Treťjakovské galerii a stále vycházejí v ruštině jeho knížky. Roku 2014 byla v Petrohradě uspořádána k 150. výročí umělcova narození veliká výstava, na které byly i obrazy zapůjčené ze zahraničí, především z Indie a USA.\n\n"}
{"id": "883158", "url": "https://cs.wikipedia.org/wiki?curid=883158", "title": "Burglengenfeld", "text": "Burglengenfeld\n\nBurglengenfeld je město v německé spolkové zemi Bavorsko, v zemském okrese Schwandorf ve vládním obvodu Horní Falc.\n\nV roce 2011 zde žilo 12 361 obyvatel.\n\n"}
{"id": "883159", "url": "https://cs.wikipedia.org/wiki?curid=883159", "title": "Kanton Beaulieu-sur-Dordogne", "text": "Kanton Beaulieu-sur-Dordogne\n\nKanton Beaulieu-sur-Dordogne ( ) je francouzský kanton v departementu Corrèze v regionu Limousin. Tvoří ho 13 obcí.\n\n"}
{"id": "883160", "url": "https://cs.wikipedia.org/wiki?curid=883160", "title": "Kanton Bort-les-Orgues", "text": "Kanton Bort-les-Orgues\n\nKanton Bort-les-Orgues ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "883161", "url": "https://cs.wikipedia.org/wiki?curid=883161", "title": "Kanton Malemort-sur-Corrèze", "text": "Kanton Malemort-sur-Corrèze\n\nKanton Malemort-sur-Corrèze ( ) je francouzský kanton v departementu Corrèze v regionu Limousin. Tvoří ho šest obcí.\n\n"}
{"id": "883162", "url": "https://cs.wikipedia.org/wiki?curid=883162", "title": "Hrobky Atuánu", "text": "Hrobky Atuánu\n\nHrobky Atuánu, jiným názvem Atuánské hrobky (anglicky \"The Tombs of Atuan\") je fantasy román americké spisovatelky Ursuly Kroeber Le Guinové vydaný americkým nakladatelstvím Atheneum Books v roce 1971. Dílo náleží do cyklu \"Zeměmoří\" a v roce 1972 bylo nominováno na cenu Mythopoeic v kategorii „Fantasy“. Česky knihu vydalo poprvé nakladatelství AF 167 v roce 1994.\n\nJedná se o druhou knihu z původní trilogie zasazené do prostředí souostroví Zeměmoří. Příběh se odehrává několik let po událostech z prvního dílu série, knihy \"Čaroděj Zeměmoří\".\n\n\nPod názvem Hrobky Atuánu:\n\nPod názvem Atuánské hrobky:\n\n\n"}
{"id": "883164", "url": "https://cs.wikipedia.org/wiki?curid=883164", "title": "Seznam německých názvů obcí a osad v Česku (X)", "text": "Seznam německých názvů obcí a osad v Česku (X)\n\nTento seznam obsahuje německé názvy (exonyma) českých obcí začínajících na písmeno X.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "883167", "url": "https://cs.wikipedia.org/wiki?curid=883167", "title": "Miss Jihlava Open", "text": "Miss Jihlava Open\n\nMiss Jihlava Open je tuzemská soutěž krásy na Vysočině, \"soutěž o nejkrásnější dívku Jihlavy\". Je to soutěž otevřená, proto mají možnost soutěžit všechny dívky z celé České republiky ve věku od 16 do 28 let. Soutěž každoročně pořádá zakladatelka a ředitelka Veronika Fialová spolu se svou agenturou Veronique Agency. Finálovým večer vždy moderuje Jan Čenský.\n\nHlavními mediálními partnery byly portály \"Inspirovanikrasou.cz\" a \"Nicemagazinu.cz\".\n\n\n"}
{"id": "883168", "url": "https://cs.wikipedia.org/wiki?curid=883168", "title": "Eleanor Daleyová", "text": "Eleanor Daleyová\n\nEleanor Daleyová (celým jménem Eleanor Joanne Daleyová, *21. dubna 1955, Ontario) je kanadská skladatelka chorálů a chrámové hudby a kostelní sbormistryně.\n\nJe držitelem několika ocenění ve hře na klavír a varhany. Její díla jsou typická citlivým prolínáním textu a hudby. Publikovala přes 140 chorálů. Jejích nevydaných sbírkách jsou desítky hymen, tři průvody a stovky průvodů, zpěvů a žalmů. Její skladby se hrály v celé Severní Americe, Velké Británii, Evropě a v jižní Africe. Její nejznámější skladby jsou \"The Rose Trilogy\" a \"Requiem\".\n\nSloužila v řadě kandaských sborů například: the Elmer Iseler Singers, the Amadeus Choir, the Toronto Children's Chorus, the Amabile Youth Singers, St. Mary's Children's Choir, the Cantabile Singers of Kingston, the Savridi Singers, the Vancouver Men's Chorus and the Victoria Scholars. Za svou skladbu \"Requiem\" z hudební desky \"Songs of the Spirit\" získala ocenění National Choral Award for Outstanding Choral Composition v roce 1994. Stejnou cenu dostala i o deset let později v roce 2004 za skladbu \"The Rose Trilogy\".\n\nEleanor Daley momentálně žije v Torontu, kde pracuje jako skladatelka a ředitelka pěveckého a hudebního sboru v \"Fairlawn Avenue United Church\" a jako hudební doprovod pro \" the Bach Children's Chorus\".\n"}
{"id": "883170", "url": "https://cs.wikipedia.org/wiki?curid=883170", "title": "Bitva o Nizozemsko", "text": "Bitva o Nizozemsko\n\nBitva o Nizozemsko (10. květen 1940 – 15. květen 1940) byla součástí Blitzkriegu, který byl veden proti Francii, obchvatem Maginotovy linie přes státy Nizozemí, Belgie a Lucembursko. Němci porušili nizozemskou neutralitu a rychle zničili narychlo zbudovanou a improvizovanou obranu hranic. Ovšem hlavní útok byl veden Luftwaffe daleko za obranou linii. \n\nLuftwaffe létala nizozemským vzdušným prostorem bez odporu. Více jak 10 000 německých vojáků bylo vysazeno nad Rotterdamem, ještě dříve než obyvatelé města zjistili, že jsou ve válce. Němečtí parašutisté díky páté koloně zabrali důležitá letiště, železniční stanice, předměstí a jiné strategické body. K parašutistům se rychle blížili jejich vojáci z Wehrmachtu, kteří postupovali bez většího odporu za ustupující zastaralou nizozemskou armádou. Díky obsazenému Rotterdamu Němci porazili Nizozemí velmi rychle. \n\nČtvrtého dne invaze 14. květen 1940 dali Němci Nizozemcům ultimatum: „Veškerý nizozemský odpor musí přestat! Nebo Rotterdam srovná Luftwaffe se zemí.“ Nizozemci kapitulovali, aby zabránili zbytečnému krveprolití. Němečtí piloti v tu chvíli již byli ve vzduchu a rozkaz o zrušení útoku se k nim nikdy nedostal, proto Němci Rotterdam systematicky vybombardovali. Během 90 minut bylo zabito 884 obyvatel Rotterdamu, přičemž Adolf Hitler o šest měsíců dříve prohlásil: „Nová Říše vždy usilovala o pokračování tradičního přátelství s Holandskem.“ Nizozemská královská rodina a vláda uprchla do exilu v Anglii a 15. května Nizozemsko kapitulovalo.\n\n"}
{"id": "883171", "url": "https://cs.wikipedia.org/wiki?curid=883171", "title": "Seznam medailistek na mistrovství světa v biatlonu (ženy – jednotlivci 15 km)", "text": "Seznam medailistek na mistrovství světa v biatlonu (ženy – jednotlivci 15 km)\n\nOd roku 1984. V roce 1988 běh na 10 km.\n"}
{"id": "883175", "url": "https://cs.wikipedia.org/wiki?curid=883175", "title": "Tiny Furniture", "text": "Tiny Furniture\n\nTiny Furniture (česky Nábyteček) je americké nezávislé komediální drama z roku 2010. Scénáře, režie a hlavní role se ujala Lena Dunham.\n\nTento film měl premiéru na festivalu South by Southwest, na kterém získal cenu za Nejlepší příběh, svoji premiéru ve Spojených státech měl 12. listopadu 2010. Matka Leny Dunham, umělkyně Laurie Simmons, ve filmu hraju Auřinu matku, zatímco její sestra, Grace, ztvárňuje jednoho z Auřiných sourozenců. Herci Jemima Kirke a Alex Karpovsky se kromě tohoto filmu objevují i v hit seriálu \"Girls\", jehož tvůrkyní je taktéž Lena Dunham.\n\nČerstvá absolventka Aura se vrací domů do bytu své matky – umělkyně na Manhattanu a s ní: zbytečný titul z filmové teorie, 357 zhlédnutí svého účtu na youtube, bez přítele, který ji opustil, aby našel sám sebe na festivalu Burning Man, s umírajícím křečkem a se staženým ocasem. Začne pracovat jako hosteska v restauraci a zamilovává se do dvou sebestředných mužů, zatímco bojuje sama se sebou.\n\nFilm byl natáčen kamerou Canon EOS 7D.\nNatáčelo se v TriBeCa a na Lower Manhattanu. Film byl natáčen v listopadu roku 2009. \n\nSoundtrack k filmu obsahuje hudbu Teddyho Blankse z The Gaskets, Domino (Domino Kirke a Jordan Galland), Rebecca Schiffman a Sonia's Party! & The Everyone's Invited Band.\nSoundtrack je zdarma ke stažení na oficiálních stránkách filmu.\n\n\"Tiny Furniture\" byl vydán na DVD a Blu-ray v roce 2012 jako součást kolekce nazvané Criterion Collection.\n\nLena Dunham vyhrála cenu pro Nejlepší první scénář v roce 2010 na Independent Spirit Awards.\n\n"}
{"id": "883176", "url": "https://cs.wikipedia.org/wiki?curid=883176", "title": "Seznam medailistek na mistrovství světa v biatlonu (ženy – sprint 7,5 km)", "text": "Seznam medailistek na mistrovství světa v biatlonu (ženy – sprint 7,5 km)\n\nOd roku 1984. V roce 1988 běh na 5 km.\n"}
{"id": "883188", "url": "https://cs.wikipedia.org/wiki?curid=883188", "title": "Emily Mortimerová", "text": "Emily Mortimerová\n\nEmily Mortimerová, rodným jménem Emily Kathleen A. Mortimer (* 1. prosince 1971 Londýn), je anglická herečka, která na filmovém plátně debutovala v roce 1995. Kariéru začínala v divadelních představeních, následně získala televizní a filmové role.\n\nObjevila se ve snímcích \"Notting Hill\", \"Královna Alžběta\", \"Vřískot 3\", \"Match Point – Hra osudu\", \"Teorie chaosu\", \"Transsibiřský expres\", \"Prokletý ostrov\", nebo v seriálu \"Studio 30 Rock\". V nezávislých i studiových produkcích je představitelkou široké škály charakterů, od dramatických až po komediální.\n\nNarodila se roku 1971 v severní londýnské oblasti Finsbury Park do rodiny právníka a spisovatele Sira Johna Mortimera a jeho druhé manželky Penelope Mortimerové (rozené Gollopové).\nMá mladší sestru Rosie Mortimerovou a dva starší polosourozence z otcova prvního manželství se spisovatelkou Penelopou Fletcherovou. Jsou jimi Sally Silvermanová a Jeremy Mortimer. Dalším polobratrem je Ross Bentley, narozený z otcova vztahu s herečkou Wendy Craigovou.\n\nV západním Londýně studovala střední dívčí školu svatého Pavla (St Paul's Girls' School), v nižším ročníku než herečka Rachel Weiszová. Zapojila se v ní do několika žákovských nastudování divadelních her. Poté absolvovala obor ruský jazyk na Lincolnově koleji Oxfordské univerzity. Během studií účinkovala v univerzitním divadelním spolku. Před hereckou kariérou přispívala sloupky do periodika \"The Daily Telegraph\" a také napsala scénář k adaptaci životopisu Lorny Sageové \"Bad Blood\".\n\nBěhem oxfordského studia byla ve školním představení objevena producentem, který ji následně obsadil do hlavní role adaptace televizní minisérie \"Skleněná panna\" (1995), která odstartovala její hereckou kariéru.\n\nV roce 2000 se během natáčení filmu \"Marná lásky snaha\" seznámila s americkým hercem Alessandrem Nivolou. Pár se oženil 3. ledna 2003 v buckinghamshirském Chilternu. Do manželství se 23. září téhož roku narodil syn Samuel John v londýnském Westminsteru. Dcera May Rose přišla na svět 15. ledna 2010.\n\nV roce 2010 obdržela americké občanství, aby se vyhnula dědické dani v případě, že by se cokoli událo s jejím manželem. Ve věci vyznání prohlásila, že je ateistka.\n\n"}
{"id": "883189", "url": "https://cs.wikipedia.org/wiki?curid=883189", "title": "Seznam medailistek na mistrovství světa v biatlonu (ženy – stíhací závod 10 km)", "text": "Seznam medailistek na mistrovství světa v biatlonu (ženy – stíhací závod 10 km)\n\nOd roku 1997.\n"}
{"id": "883191", "url": "https://cs.wikipedia.org/wiki?curid=883191", "title": "Seznam medailistek na mistrovství světa v biatlonu (ženy – závod s hromadným startem 12,5 km)", "text": "Seznam medailistek na mistrovství světa v biatlonu (ženy – závod s hromadným startem 12,5 km)\n\nOd roku 1999. V roce 2002 závod na 15 km.\n"}
{"id": "883192", "url": "https://cs.wikipedia.org/wiki?curid=883192", "title": "Praxe", "text": "Praxe\n\nPraxe, jinak zvaná zběhlost v daném oboru, je zobecněný termín pro již konanou činnost, která byla v minulosti vykonávaná a tudíž je danému subjektu bližší či známá. Ve středním školství se praxe (vždy pod dohledem mistra) střídá s teoretickou výukou. Praxe by podle zákona neměla v prvních ročnících trvat déle než 6 hodin denně a ve vyšších ročnících maximálně 7 hodin denně.\n\n"}
{"id": "883196", "url": "https://cs.wikipedia.org/wiki?curid=883196", "title": "Pierre Auguste Cot", "text": "Pierre Auguste Cot\n\nPierre Auguste Cot (17. února 1837 Bédarieux, Francie – 2. srpna 1883) byl francouzský malíř akademismu.\n\nZačátek své kariéry zahájil studiemi na l'Ecole des Beaux-Arts v Toulouse než se rozhodl odejít do Paříže. Také studoval u známých malířů jako např. u Leóna Cognieta, Alexandreho Cabanela a dalších. Jeho popularita začala nabírat na váze od roku 1870, kdy se stal žádaným malířem. Mezi jeho žáky, které vyučoval a kteří se stali posléze známými rozhodně patří Ellen Day Hale a Anna Elizabeth Klumpke.\n\n"}
{"id": "883198", "url": "https://cs.wikipedia.org/wiki?curid=883198", "title": "Hřib kamenný (rozcestník)", "text": "Hřib kamenný (rozcestník)\n\nHřib kamenný je označení, které se používá či používalo pro několik druhů hřibovitých hub:\n"}
{"id": "883200", "url": "https://cs.wikipedia.org/wiki?curid=883200", "title": "Chilské kaktusy", "text": "Chilské kaktusy\n\nChilské kaktusy, nebo slangově čilenci, jsou specifická vývojová skupina jihoamerických kaktusů, která vznikla a má hlavní areál výskytu v poušti Atacama, ležící v Chile. Patří sem i rod/skupina \"Islaya\" rostoucí v peruánské poušti Sechura přiléhající k poušti Atacama a rod/skupina \"Pyrrhocactus\", která překonala bariéru And a roste v argentinských Andách. Naopak se do této skupiny neřadí kaktusy, které sice rostou v Chile, ale hlavní areál jejich vývoje a výskytu leží jinde v Jižní Americe. Jsou to opunciovité (\"Opuntia, Tephrocactus\", \"Maihueniopsis\"), sloupovité kaktusy cereusy (\"Arequipa, Browningia, Eulychnia, Oreocereus, Haageocereus, Trichocereus\") a zástupci rodů \"Neowerdermannia\" a \"Maihuenia\". Studiu čilenců se věnují specializované skupiny kaktusářů a a specializované časopisy. K průzkumu nalezišť významně přispěl český lovec kaktusů Karel Kníže.\n\nTaxonomie chilských kaktusů je velmi složitá a pojetí jednotlivých rodů je u různých taxonomů různé. Proto je běžné nalézt jeden taxon zařazený do čtyř i více různých rodů.\n\nRod Copiapoa je jediný všeobecně uznávaný a dobře definovaný rod. Vyznačuje se holými žlutými květy. Ostatní rody mají květy více či méně porostlé chlupy a štětinami. Pojmenován byl podle města Copiapó, které leží v centru areálu výskytu těchto kaktusů.\n\nPro ostatní druhy bylo vytvořeno více rodů. V jejich nejužším pojetí jsou vzhledově poměrně charakteristické rody \"Islaya, Neoporteria, Thelocephala (Chileorebutia)\" a \"Eriosyce\". Naopak rody \"Neochilenia, Horridocactus\" a \"Pyrrhocactus\" jsou si velmi blízké a vzhledem podobné a od počátku se jejich pojetí překrývalo a zařazení druhů u různých autorů bylo pojato různě. Také kaktusáři mnohdy tyto rody různě slučují. Původně byly ustanoveny takto:\n\nIslaya pro menší protáhlé kaktusy z peruánské pouště Sechura.\n\nThelocephala, u nás více známá pod původním Fričovým názvem \"Chileorebutia\", pro malé zemní kaktusy ze středních nalezišť v údolí občasných říček. Bývají též řazeny do rodu \"Neochilenia\".\n\nEriosyce pro velké kaktusy z čilského vysokohorského vnitrozemí i pobřeží. Jsou známé i pod historickým názvem \"sandillon\". Pro některé druhy byl na základě drobné odlišnosti ve stavbě plodu navrhován rod \"Rodentiophila\", nakonec jej autor zrušil.\n\nNeoporteria pro hustě trnité kaktusy s polouzavřeným květem pestrých barev ze středních až jižních nalezišť v Chile.\n\nNeochilenia pro kaktusy ze severních nalezišť z Chile, s otevřenými květy spíše lomených barev .\n\nHorridocactus pro silně trnité kaktusy z jižních nalezišť v Chile. Často jsou uváděny jako \"Pyrrhocactus\".\n\nPyrrhocactus pro silně trnité kaktusy z nalezišť v Argentině.\n\nV 80. letech byla navržena celková revize, většina rodů byla sloučena do rodu \"Neoporteria\", samostatně zachovány zůstaly rody \"Copiapoa\" a \"Eriosyce\". Poslední revizi provedl Kattermann (1994), který ponechal rod \"Copiapoa\" a všechny ostatní sloučil do rodu \"Eriosyce\". Zbytky původních rodů částečně ponechal na úrovni podsekcí. Ani tato revize není považována za definitivní. Kaktusáři a obchodní firmy běžně používají zařazení do původních, formálně neplatných rodů.\n\nKromě výše uvedených běžně užívaných rodů jednotliví taxonomové navrhovali ještě další rody, které však nebyly přijaty. Byly to \"Pilocopiapoa, Ceratistes, Bridgesia, Delaetia, Chilenia, Chileniopsis, Friesia, Rimacactus\".\n\nKlimatografie Chile je určena vysokou hradbou And, která je odděluje od vnitrozemí, a studeným Humboldtovým proudem. V zemi je nedostatek vody. V nejsevernější oblasti je poušť Atacama, kde prakticky neprší. Srážky na severu země jsou jen 1 mm/rok. Ještě tisíc kilometrů jižněji okolo 28° j.š. v oblasti občasných říček Huasco jsou jen 20 mm/rok a dále na jižním okraji výskytu \"kopiapoí\" u měst La Serena a Coquimbo 150 mm/rok. Zdrojem vody jsou pravidelné velmi husté mlhy garua přinášené od moře. V létě ještě přibývá tání horských ledovců. Ozáření sluncem je sice intenzivní, ale vlivem mlh rozptýlené, difusní. Při pobřeží je pás rovinaté pouště. Mlhy zde kondenzují jen ráno a brzy dopoledne. Po prohřátí půdy se mlhy zvednou a jsou hnány do vnitrozemí. Za pobřežní rovinnou je pásmo mírných svahů, ze kterých vystupují mírné pahorky a skaliska. Dosahují okolo 500 m n. m. Je zde mírně vlhčeji. Mírné svahy vedou až ke zdvíhajícím se horám. V nižší části horských svahů leží pásmo kondenzace mlh. Zde rostou křovité formace a cereusy, kulovité kaktusy chybí. Nad pásmem mlh pokračují suché pustinné horské svahy až do náhorní plošiny Altiplano v 4000 m n. m. a více na jihu do hřebene And. V těchto pustých svazích řídce rostou velké sudovité kaktusy \"Eriosyce\". Oproti nalezištím v okolí měst na pobřeží je oblast prozkoumána málo. V nejsevernější a nejsušší části pouště Atacama rostou i kaktusy jen výjimečně, oblast většího výskytu začíná až v okolí města Antofagasta.\n\nRod Copiapoa se vyskytuje se především v přímořském pouštním pásmu, také na mírných úbočích směrem k pásmu mlh, na příkrých pobřežních útesech a v údolí občasných říček (Copiapó, Huasco, Taltal). Areál začíná u města Antofagasta a končí u měst La Serena a Coqiumbo (23 až 30° j.š.). V nejsevernější části pouště Atacama byl hlášen nález u města Tocopilla. Výskyt není souvislý, ale ostrůvkovitý na příznivějších místech. Některé populace velkých \"kopiapoí\" na extrémně suchých místech jsou považovány za přirozeně vymírající.\n\nIslaya se vyskytuje v peruánské pobřežní poušti nazývané Sechura Desert, která je klimatogeografickým pokračováním pouště Atacama. Areál výskytu se táhne asi 600 km od peruánsko-čilské hranice na severovýchod až k městům Chala a Atico, ojedinělé naleziště je i na čilské straně hranice. \"Islaye\" rostou na píscích, zaváté nebo naopak obnažené poléhavé, na porfyrových, slepencových nebo vápencových skaliscích nebo prudkých pobřežních útesech. Lokality jsou neobyčejně vyprahlé, jediným zdrojem vody jsou mlhy garua. Mnoho jedinců jsou vyschlé mumie, živých rostlin je málo. Jsou považovány za přirozeně vymírající rostliny.\n\nThelocephala (Chileorebutia) obývá údolí občasných říček Huasco, Copiapo, Chaňaral, Taltal a dalších menších, zhruba mezi 25 až 29° j.š. Rostou v otevřené krajině na skalních terasách v usazeninách a v náplavech jemnějších štěrků i hrubší suti, méně často v puklinách skal. Na západních svazích hor jsou jen vzácné. Převážná část stonku je zanořena v půdě a přechází v zásobní kořen. Zdrojem vody jsou mlhy garua a občasná stékající voda z mlžné kondenzace nebo srážek v horách.\n\nEriosyce má naleziště v dlouhém pásu nepřístupných vnitrozemských vysokohorských suchých pustin nad úrovní pásma mlhy až do výšky 2400 m n. m. Vyskytuje se i na suchém pobřežním pásu. Oblast výskytu se začíná jižně od města Antofagasta a pokračuje skoro až po Santiago (25 až 34 j.š.).\n\nNeochilenia, Neoporteria, Horridocactus rostou hlavně v mírně vlhčí oblasti mírnějších svahů mezi suchým pobřežním pásmem a vlhkým pásmem kondenzace mlh.\n\nNeochilenia obývá oblast označovanou jako severní naleziště v Chile. Hlavní oblast začíná severně nad městem Antofagasta a pokračuje až po Copiapó (23 až 28° j.š.). Ojedinělý výskyt v nejsevernější části pouště Atacama směrem k Peru je znám u měst Arica, Iquiqua a Tocopilla.\n\nNeoporteria obývá střední a jižní naleziště mezi 28 až 36° j.š. Na středních nalezištích tvořila místy spolu s cereusy a dalšími xerofyty husté křovinaté porosty.\n\nHorridocactus obývá jižní naleziště mezi 32 až 36° j.š. společně s \"neoporteriemi\".\n\nPyrrhocactus překonal bariéru And a roste na východních svazích v Argentině.\n\nJižně od 36° j.š. začíná střední Chile s bujnější vegetací. Klima je již příliš studené a kulovité kaktusy se nevyskytují. Ojediněle zde rostou chladnomilní zástupci opunciovitých patřící ke floře patagonských kaktusů.\n\nČilské kaktusy jsou adaptovány na přežití v extrémních podmínkách. Epidermis bývá zbarvena ochrannými pigmenty do hněda, šeda až černa. Může být ojíněná až mít silnou ochrannou voskovou vrstvu. Na areolách a temeni může být hustá vlna. Vyznačují se převážně mohutným otrněním. Kromě rodu \"Copiapoa\" jsou květy více či méně chráněny chlupy a štětinami. Mnohdy mívají lomené barvy. Kořeny mohou být rozprostřeny pod povrchem pro sběr srážek, nebo mohou tvořit zásobní řepu. Semena si udržují klíčivost po mnoho let. Popis jednotlivých rodů odpovídá jejich nejužšímu pojetí.\n\nTvoří značně různorodou skupinu zahrnující velké skupinové kopiapoe s křídovým povlakem, střední hustě trnité kopiapoe a malé zemní kopiapoe připomínající \"chileorebucie (Thelocephala)\". Všem je společný široce otevřený žlutý květ bez chlupů či štětin a velká, lesklá, černá semena.\n\njsou menší až střední, vejčité až krátce sloupovité kaktusy. Všechny jsou si značně podobné. Temeno je kryté bohatou vlnou. Přímá výrazná žebra nesou velké plstnaté areoly blízko vedle sebe. Trny bělošedé, nahnědlé, šedé až černé, mírně prohnuté. Střední trny silné, šikmo dolů směřující. Květy široce rozevřené, žluté, vzácně zevně s červenou špičkou okvětních lístků. Vně jsou chráněny hustou vlnou s štětinami. Plody velké, červenavé, se vzduchovou kapsou. Semena zůstávají zavěšena při vrcholu plodu.\n\n\"(Chileorebutia)\" jsou malé zemní kaktusy. Hlavní zásobní částí je mohutný řepovitý kořen. Stonek je ploše kulovitý, ale za určitých podmínek se válcovitě prodlužuje. Temeno je vlnaté. Rostliny odnožují na bázi. Epidermis je výrazně hnědě, bronzově až černě zbarvena. Početná drobná žebra jsou spirálovitá a rozpadlá do bradavek. Areoly nesou drobné, přitisklé, krátké trny, barvy bílé, šedé, černé. Široce rozevřené květy mají lomené barvy, jsou žlutavé, načervenalé, nahnědlé. Vzhledem těl poněkud připomínají některé \"rebucie\".\n\nNejvětší jihoamerické jako sud veliké kaktusy. Bývají přirovnávány k \"ferokaktusům.\" Stonek je jednotlivý, až 0,5 m široký a 1 m vysoký. Temeno je pokryto vlnou. Ostrá přímá žebra jsou zakryta dlouhým a silným barevným otrněním. Jsou hnědé až rezavé, šedé, černé. Některé taxony, např. \"aurata\", mají trny intenzivně jantarově oranžové. Květy jsou široce rozevřené, relativně drobné, 3 – 4 cm velké, žlutooranžové až červené. Vně jsou porostlé vatou. Dužnaté, šupinaté, kulaté plody obsahují 2 - 3 mm velká černá semena.\n\njsou střední, válcovité kaktusy, běžně až 30 cm vysoké. V domovině některé druhy mohou být až 70 cm vysoké. Výrazná žebra jsou přímá. Trny jsou mohutné, dlouhé, často prohlé. Mohou být i velmi početné a velmi dlouhé, tenké až vlasovité, zcela zahalující rostlinu. Barvy jsou různé, bílé, žluté, rezavé, hnědé, šedé, černé. Květy vyrůstají na temeni. Z jedné areoly mohou vyrůst dva i tři květy, což je u kaktusů výjimečné. Jsou protáhlé, s dlouhou trubkou s jen málo chlupy, téměř holou. Okvětní lístky jsou dlouze jazykovité, svítivě červené, fialové, oranžové. Na bázi jsou výrazně světlejší, bělavé, nažloutlé, růžové, květ působí jako vícebarevný. Centrální lístky zůstávají polouzavřené, je to adaptace na opylování kolibříky. Hlavní období růstu a kvetení spadá na podzim, kdy tito ptáci mají již méně hmyzí potravy a sbírají nektar. Plody při zrání vytváří vzduchovou kapsu a nafukují se. Semena zůstávají zavěšena v horní části. Po odlomení se suché plody kutálejí větrem a semena se postupně sypou otvorem na spodku plodu. Některé druhy mají řepovitý kořen, který je od stonku oddělen výrazným zúžením – krčkem.\n\n\"Neochilenia, Horridocactus\" a \"Pyrrhocactus\" jsou si vzhledem značně podobné.\n\njsou menší až střední kaktusy. Žebra jsou přímá, nebo stočená, někdy rozpadlá do hrbolů. Otrnění je střední až silné. Květy se široce nálevkovitě rozevírají a vnější ochlupení je výrazné. Jsou žluté, růžové, načervenalé, někdy se středním proužkem, lomených barev. \"N. paucicostata\" vyniká modře ojíněnou barvou pokožky.\n\njsou menší až střední kaktusy. Některé občas odnožují. Největší dorůstají okolo 25 cm. Žebra jsou přímá, nebo jen mírně stočená, někdy rozpadlá do hrbolů. Otrnění je silné až velmi silné. Květy se široce nálevkovitě rozevírají. Vnější ochlupení je sporadické. Argentinské \"pyrhokaktusy\" mají květy převážně žluté, čilské \"horidokaktusy\" žlutavé, růžové, načervenalé, lomených barev. Plody jsou menší bobulovité. Při samoopylení vytváří prázdné plody bez semen.\n\nJe středně obtížné až obtížné. Jednotlivé skupiny se svými nároky liší. Obecně je potřeba dobře propustný substrát, opatrná zálivka a zcela suché přezimování při teplotách 8 až 12 °C. Některé druhy snáší plné slunce, jiné z trvale mlžných oblastí preferují rozptýlené, ale intenzivní světlo. Při přechodu z tmavého zimního umístění na plné slunce je na jaře nutné přistínit a postupně zvykat na plné slunce, jinak hrozí popálení pokožky. Rostou pomalu, zejména v prvních letech jako semenáčky. Nejlépe se pěstují malé měkkomasé zemní \"kopiapoe\", které při dodržení hlavních zásad pro pěstování kaktusů uspokojivě rostou a ochotně kvetou. Ačkoliv v přírodě mají mohutný kořen, v kultuře se přizpůsobí běžné velikosti květináčku.\n\nPo důkladném studiu na nalezištích zveřejnil Fred Kattermann revizi čilských kaktusů. Ponechal samostatný rod \"Copiapoa\" a všechny ostatní sloučil do rodu \"Eriosyce\". Některé původní rody (\"Eriosyce, Pyrrhocactus, Islaya, Neoporteria\") v podstatě zachoval na úrovni podsekcí, jiné sloučil do jediné podsekce \"Horridocactus\" (\"Neochilenia, Horridocactus\" a část \"Thelocephala\") a \"Thelocephala\" naopak rozdělil mezi podsekce \"Horridocactus\" a \"Chileosyce\". Značné slučování proběhlo i na úrovni druhů a variet.\n\nNeklasifikováno:\n\n\n"}
{"id": "883201", "url": "https://cs.wikipedia.org/wiki?curid=883201", "title": "Kanton Saint-Privat", "text": "Kanton Saint-Privat\n\nKanton Saint-Privat ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "883202", "url": "https://cs.wikipedia.org/wiki?curid=883202", "title": "Erlich", "text": "Erlich\n\nErlich ():\n\nViz také Ehrlich\n"}
{"id": "883205", "url": "https://cs.wikipedia.org/wiki?curid=883205", "title": "Kanton Tulle-Campagne-Nord", "text": "Kanton Tulle-Campagne-Nord\n\nKanton Tulle-Campagne-Nord ( , tj. \"Tulle-Venkov-Sever\") je francouzský kanton v departementu Corrèze v regionu Limousin. Tvoří ho šest obcí.\n\n"}
{"id": "883207", "url": "https://cs.wikipedia.org/wiki?curid=883207", "title": "Kanton Tulle-Campagne-Sud", "text": "Kanton Tulle-Campagne-Sud\n\nKanton Tulle-Campagne-Sud ( , tj. \"Tulle-Venkov-Jih\") je francouzský kanton v departementu Corrèze v regionu Limousin. Tvoří ho 14 obcí.\n\n"}
{"id": "883210", "url": "https://cs.wikipedia.org/wiki?curid=883210", "title": "Kanton Tulle-Urbain-Sud", "text": "Kanton Tulle-Urbain-Sud\n\nKanton Tulle-Urbain-Sud ( , tj. \"Tulle-Město-Jih\") je francouzský kanton v departementu Corrèze v regionu Limousin. Tvoří ho pouze jižní část města Tulle.\n"}
{"id": "883212", "url": "https://cs.wikipedia.org/wiki?curid=883212", "title": "Kanton Tulle-Urbain-Nord", "text": "Kanton Tulle-Urbain-Nord\n\nKanton Tulle-Urbain-Nord ( , tj. \"Tulle-Město-Sever\") je francouzský kanton v departementu Corrèze v regionu Limousin. Tvoří ho pouze severní část města Tulle.\n"}
{"id": "883213", "url": "https://cs.wikipedia.org/wiki?curid=883213", "title": "Kanton Vigeois", "text": "Kanton Vigeois\n\nKanton Vigeois ( ) je francouzský kanton v departementu Corrèze v regionu Limousin. Tvoří ho šest obcí.\n\n"}
{"id": "883216", "url": "https://cs.wikipedia.org/wiki?curid=883216", "title": "Kanton Beynat", "text": "Kanton Beynat\n\nKanton Beynat ( ) je francouzský kanton v departementu Corrèze v regionu Limousin. Tvoří ho sedm obcí.\n\n"}
{"id": "883218", "url": "https://cs.wikipedia.org/wiki?curid=883218", "title": "Kanton Bugeat", "text": "Kanton Bugeat\n\nKanton Bugeat ( ) je francouzský kanton v departementu Corrèze v regionu Limousin. Tvoří ho 11 obcí.\n\n"}
{"id": "883219", "url": "https://cs.wikipedia.org/wiki?curid=883219", "title": "Kanton Treignac", "text": "Kanton Treignac\n\nKanton Treignac ( ) je francouzský kanton v departementu Corrèze v regionu Limousin. Tvoří ho 12 obcí.\n\n"}
{"id": "883221", "url": "https://cs.wikipedia.org/wiki?curid=883221", "title": "Kanton Juillac", "text": "Kanton Juillac\n\nKanton Juillac ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "883224", "url": "https://cs.wikipedia.org/wiki?curid=883224", "title": "Zichpil", "text": "Zichpil\n\nZichpil je čtvrť v Humpolci rozkládající se mezi hřbitovem, Horním náměstí a Židovským městem.\n\nLidé, především Židé, se lokalitě začali poprvé usazovat na konci 17. století, ovšem označení Zichpil je starší. V této době se čtvrť nacházela za městem, resp. za částí zv. Starý Humpolec, a tak zde až do přelomu 17. a 18. století nebyla souvislá zástavba. Čtvrť obývali především chudší obyvatelé, což se promítlo i do podoby budov. V roce 1785 došlo k výstavbě toleranční modlitebny a v této době také začala vznikat souvislejší zástavba, na čemž měly hlavní zásluhu Josefínské reformy. Svého vrcholu dosáhl rozvoj Zichpili na počátku 19. století. Stávaly zde především roubené či poloroubené domky s žádný nebo minimálním hospodářským zázemím, v nichž žili drobní řemeslníci. Od 60. let 20. století však docházelo k postupné demolici objektů. Od 80. let pak lokalitu zasáhla paneláková výstavba. Bourání původní zástavby pokračuje do současnosti.\n\n\n"}
{"id": "883227", "url": "https://cs.wikipedia.org/wiki?curid=883227", "title": "Alexander Ludwig", "text": "Alexander Ludwig\n\nAlexander Richard Ludwig (7. května 1992, Vancouver, Britská Kolumbie, Kanada) je kanadský herec, zpěvák a model. Proslavil se rolemi ve filmech \"Probuzení tmy\", \"Útěk na horu čarodějnic\" a \"Hunger Games\". Aktuálně hraje v seriálu stanice History Channel \"Vikingové\"\".\"\n\nLudwig se narodil ve Vancouveru v Kanadě. Má tři mladší sourozence: sestru Natalie a bratra Nicholase, kteří jsou dvojčata, a sestru Sophie. Jeho matka Sharlene je bývalá herečka a jeho otec Harald Horst Ludwig, je podnikatel a předseda představenstva Lions Gate Entertainment. I přes to, že jeho matka byla herečka Ludwig musel přesvědčovat rodiče, aby podporovali jeho touhu po kariéře herce. Navštěvoval Univerzitu Jižní Kalifornie, kde byl členem braterstva Phi Kappa Psi.\n\nLudwig začal svou kariéru v 9 letech, kdy vystupoval v reklamách. Účinkoval ve filmech vytvořených pro televizi jako \"Vražda je tak snadná\" (2006) a \"Plácek 3\" (2007) a v seriálu \"The Dead Zone\".\n\nLudwigova další role Setha přišla v roce 2009. Seth a jeho sestra jsou z vesmíru. Film nese název \"Útěk na Horu čarodějnic\". Návštěvníků za první víkend v kinech bylo 25 milionů. Přes jeho slávu ve filmu \"Probuzení tmy\", Ludwig uvedl v rozhovoru, že chce navštěvovat univerzitu. V adaptaci filmu \"Hunger Games\" hrál Cata, nebezpečného chlapce z okresu 2. Za roli získal filmovou cenu MTV v kategorii nejlepší souboj, společně s Jennifer Lawrence a Joshem Hutchersonem a cenu Teen Choice Award v kategorii nejlepší zloduch.\n\nDne 1. března 2012 vydal také singl „\"Live it Up (Teenage Wasteland)“.\" V roce 2013 si zahrál ve filmech \"Na život a na smrt\" a \"Machři 2\". V roce 2014 se připojil k obsazení seriálu \"Vikingové\", kde hraje postavu Björna Ironsideho, syna Ragnara Lothbroka a Lagerthy. Zahrál si také ve videoklipu skupiny The Band Perry k písničce „Gentle on My Mind“.\n"}
{"id": "883230", "url": "https://cs.wikipedia.org/wiki?curid=883230", "title": "Seznam medailistek na mistrovství světa v biatlonu (ženy – štafeta 4 × 6 km)", "text": "Seznam medailistek na mistrovství světa v biatlonu (ženy – štafeta 4 × 6 km)\n\n"}
{"id": "883231", "url": "https://cs.wikipedia.org/wiki?curid=883231", "title": "Afirmace", "text": "Afirmace\n\nAfirmace (\"lat. affirmo, česky tvrdit, ujišťovat\") je tvrzení, že něco je pravda.\n\nAfirmace jsou krátké a posilující věty (prohlášení), které záměrně opakujeme buď nahlas, nebo v myšlenkách, abychom ovlivnili svůj život k lepšímu. Afirmace by se měly uchytit v našem podvědomí a stát se naším vnitřním přesvědčením, naší skutečností. Tvoříme je v přítomném čase a s jedním záměrem, např. pro téma sebepřijetí může afirmace znít: Mám se ráda taková, jaká jsem. / Mám se rád takový, jaký jsem.\n\nMá řadu dalších výkladů:\n\n"}
{"id": "883239", "url": "https://cs.wikipedia.org/wiki?curid=883239", "title": "Rača (Bratislava)", "text": "Rača (Bratislava)\n\nRača je městská část Bratislavy v okrese Bratislava III. Do roku 1946 byla samostatnou obcí pod názvem Račišdorf (také Rastislavice, , ). Leží na severu města na východním úpatí Malých Karpat.\n\nV Rači se 4.12.1839 narodil Ignaz Schnitzer (1839–1921), spisovatel, novinář, překladatel a libretista; mj. napsal libreto k operetě Cikánský baron.\n\nRača se dělí na místní části Krasňany, Rača a Východné.\n\n"}
{"id": "883246", "url": "https://cs.wikipedia.org/wiki?curid=883246", "title": "Historická geologie", "text": "Historická geologie\n\nHistorická geologie je využití principů geologie rekonstruovat a pochopit historii Země. Zaměřuje se na geologické procesy, které mění zemský povrch a jeho podloží. Použitím stratigrafie, strukturní geologie a paleontologie lze určit v jakém pořadí tyto událostí probíhaly. Zaměřuje se také na vývoji rostlin a živočichů v různých časových obdobích geologického časového horizontu. Objev radioaktivity a rozvoj různých radiometrických datovacích technik v první polovině 20. století poskytl prostředky pro odvození skutečného oproti domnívanému stáří geologické historie Země.\n\nHospodářská geologie a s ní spojeno vyhledávání energie a těžba surovin, je silně závislá k pochopení geologické historie oblasti. Environmentální geologie zahrnující nejvíce důležitých geologických rizik, jako jsou zemětřesení a vulkanické činnosti, musí také zahrnovat podrobnou znalost geologické historie.\n\nNicolaus Steno, také známý jako Niels Stensen, byl první, kdo pozoroval a zároveň navrhl některé ze základních pojmů historické geologie. Jedním z těchto pojmů je, že fosilie jsou původně z živých organismů. Ostatní, slavnější pozorování jsou často sdružena a vymezují stratigrafii.\n\nJames Hutton a Charles Lyell také přispěli k předčasnému porozumění historie Země. Díky jejich vyjádření v Edinburghu ve Skotsku o úhlovém nesouladu ve skále. Ve skutečnosti to byl Lyell, který svým výrokem, že přítomnost je klíčem k minulost, výrazně ovlivnil Charlese Darwina a jeho teorii evoluce. Hutton nejprve navrhoval teorii uniformitarianismu, která je nyní základním principem ve všech odvětvích geologie. Hutton rovněž podpořil myšlenku, že Země je velmi stará na rozdíl od převažujícího pojetí času, který tvrdil, že Země má pouze pár tisíc let. Uniformitarianismus popisuje Zemi vytvořenou stejnými přírodními jevy, které probíhají dodnes.\n\nPřevažující pojetí 18. století na Západě bylo, že Země má krátkou historii převažující katastrofickými událostmi. Tento názor byl silně podporován přívrženci abrahámovských náboženství založených na doslovném výkladu náboženských biblických pasáží. Pojem uniformitarianizmus se setkal se značným odporem a vyústil debatou katastrofizmu vs gradualismu.\n\nRůzné objevy v 20. století poskytly dostatek důkazů, že historie Země je produkt obou postupných dílčích procesů a náhlých vulkanických událostí. Přírodními projevy, jako jsou dopady meteoritů a velké sopečné výbuchy se formuje zemský povrch a spolu s mnoha dalšími procesy, jako je zvětrávání, eroze a ukládání, probíhají nepřetržitě po celou historii Země.\n"}
{"id": "883247", "url": "https://cs.wikipedia.org/wiki?curid=883247", "title": "Kanton Donzenac", "text": "Kanton Donzenac\n\nKanton Donzenac ( ) je francouzský kanton v departementu Corrèze v regionu Limousin. Tvoří ho šest obcí.\n\n"}
{"id": "883249", "url": "https://cs.wikipedia.org/wiki?curid=883249", "title": "Kanton Mercœur", "text": "Kanton Mercœur\n\nKanton Mercœur ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "883250", "url": "https://cs.wikipedia.org/wiki?curid=883250", "title": "Eliška Urbancová", "text": "Eliška Urbancová\n\nEliška Urbancová je česká modelka a účastnice několik soutěží krásy.\n\nPochází z Telče.\nStudovala na Fakultě regionálního rozvoje a mezinárodních studií Mendelovy univerzity v Brně bakalářský obor \"Mezinárodní teritoriální studia\", který absolvovala v roce 2012.\nV březnu 2012 odjela na šestiměsíční studijní stáž v rámci programu Erasmus na Universität Rostock v Německu, studijní obor \"Politologie a Mezinárodní politika\" a vrátila se v září 2012.\nOvládá německý, anglický a španělský jazyk.\n\nEliška Urbancová se účastnila mnoha soutěží krásy. Na většině z nich se umístila na předních pozicích, například na:\n\n"}
{"id": "883254", "url": "https://cs.wikipedia.org/wiki?curid=883254", "title": "Generální kapitanát Portoriko", "text": "Generální kapitanát Portoriko\n\nGenerální kapitanát Portoriko ( \"\") byl název španělské kolonie, která zahrnovala karibský ostrov Portoriko a přilehlé menší ostrovy. Ostrov navštívil Kryštof Kolumbus při své druhé cestě v roce 1493, první španělská osada byla založena roku 1508. Formálně byl součástí místokrálovství Nové Španělsko a audiencie Santo Domingo. Generální kapitanát (instituce španělské koloniální správy vojenského charakteru) byl na ostrově oficiálně zřízen roku 1580, aby mohl lépe čelit útokům cizích bukanýrů, korzárů a pirátů a zvýšil bezpečnost španělských lodí v západním Karibiku. Nejvyšším představitelem byl generální kapitán, který byl zároveň i guvernérem ostrova. Portoriko zůstalo španělskou državou až do roku 1898, kdy přešlo pod správu USA.\n"}
{"id": "883255", "url": "https://cs.wikipedia.org/wiki?curid=883255", "title": "Kanton Lapleau", "text": "Kanton Lapleau\n\nKanton Lapleau ( ) je francouzský kanton v departementu Corrèze v regionu Limousin. Tvoří ho osm obcí.\n\n"}
{"id": "883257", "url": "https://cs.wikipedia.org/wiki?curid=883257", "title": "Natalja Žukovová", "text": "Natalja Žukovová\n\nV roce 1996 získala titul mezinárodní velmistryně. Titul mezinárodního velmistra získala v roce 2010.\n\n"}
{"id": "883259", "url": "https://cs.wikipedia.org/wiki?curid=883259", "title": "Hlubina", "text": "Hlubina\n\nHlubina (v anglickém originále \"Below\") je americký druhoválečný hororový film, který režíroval David Twohy. Autory scénáře jsou Lucas Sussman, Darren Aronofsky a David Twohy. V hlavních rolích hrají Bruce Greenwood, Olivia Williams, Matthew Davis, Holt McCallany, Scott Foley, Zach Galifianakis, Jason Flemyng a Dexter Fletcher.\n\nExteriéry byly natočeny v oblasti Michiganského jezera s využitím USS \"Silversides\", americké ponorky z druhé světové války. Ostatní záběry byly natočeny v Pinewood Studios.\n\nV roce 1943 hlídkuje v Atlantském oceánu ponorka USS \"Tiger Shark\". Obdrží rozkaz zachránit trosečníky spatřené britským hlídkovým letadlem PBY Catalina. V poli trosek nalezne tři trosečníky – britskou zdravotní sestru a dva námořníky. Jeden je zraněný. Trosky pocházejí z britské nemocniční lodě, která byla před několika dny torpédována. Během záchrany trosečníků spatří německou válečnou loď, která na ně zaútočí. Následuje několik střetnutí, při nichž je ponorka těžce poškozena hlubinnými pumami.\n\nIhned po prvním útoku objeví velící důstojník ponorky poručík Brice (Bruce Greenwood), že zraněný námořník Ben Archerlift je ve skutečnosti německý válečný zajatec a pilot Luftwaffe. Brice má s ním konfrontaci, protože si myslí, že to on má na svědomí objevivší se podivné zvuky, aby prozradil jejich pozici německé válečné lodi. Věří, že to měla být sabotáž, a zastřelí Němce právě tehdy, když zpanikaří a popadne skalpel, aby se bránil. Posádka ponorky se setká s děsivým úkazem spojeným se smrtí předchozího kapitána Winterse. Podle tvrzení Brice byl Winters zabit, když se snažil získat trofej z torpédované německé lodě; tehdy upadl, uhodil se do hlavy a utopil se dříve, než mohl být zachráněn.\n\nJsou slyšet neznámé hlasy. Série mechanických problémů způsobí, že ponorka se začne otáčet zpět k místu, kde se nachází potopená německá loď. Členové posádky nepředvídatelně umírají velkou rychlostí. Začnou podezřívat nadpřirozené síly. Je též zpochybňována Briceho verze smrti kapitána Winterse.\n\nVyjde najevo, že Brice a dva další vyšší důstojníci jsou za smrt kapitána Winterse zodpovědní a že britská nemocniční loď byla zaměněna za německou a potopena ponorkou \"Tiger Shark\". Tito tři důstojníci si nemohli dovolit nést na svých bedrech tento incident, a tak si vymysleli krycí verzi a zabili kapitána, který se snažil zachránit z oceánu raněné a zmírnit tak alespoň částečně tuto drastickou chybu, které se on a jeho posádka dopustila. Tato skutečnost je zjištěna poté, co je jeden z vyšších důstojníků záhadně zabit při práci vně ponorky a jiný je napíchnut na venkovní konstrukci při pokusu o útěk po spatření Wintersova ducha.\n\nLoď je ochromena zvyšujícím se množstvím nehod a pouze pět členů posádky zůstává naživu: Brice, Odell, Claire, Stumbo a excentrický Wallance (Wally). Brice a Claire jsou na hladinové palubě. Claire spatří v oblasti další loď a pokusí se přitáhnout její pozornost, avšak Brice jí přiloží pistoli k hlavě. Doženou ho však výčitky svědomí, zastřelí sám sebe a padá mrtev do oceánu. Čtyři přeživší jsou zachráněni lodí, kterou uviděla Claire. Ukáže se, že je britská. \"Tiger Shark\" se nakonec potopí a klesná na dno na věčný odpočinek hned vedle britské nemocniční lodě, kterou potopila.\n\nPro natáčení exteriérů USS \"Tiger Shark\" použili producenti ponorku USS \"Silversides\" (SS-236) třídy Gato z období druhé světové války nacházející se v Muskegonu ve státě Michigan. Během natáčení byla tažena po Michiganském jezeře.\n"}
{"id": "883261", "url": "https://cs.wikipedia.org/wiki?curid=883261", "title": "Steve Berry", "text": "Steve Berry\n\nSteve Berry (narozen 1955, USA) je americký autor románů a novel.\n\nVystudoval politologii a práva. Po absolutoriu založil advokátskou praxi. Když začínal pracovat na svém prvním románu, netušil dvě věci: že nakladatelé osmdesátkrát odmítnou jeho rukopis – a že toho budou velmi litovat, poněvadž Berryho prvotina s názvem \"Jantarová komnata\" několik týdnů figurovala na prvním místě žebříčku nejprodávanějších knih.\n\nDnes (únor 2019) je Steve Berry autorem osmnácti románů, v kterých se snoubí napětí a záhady, jejichž kořeny sahají do nedávné i hluboké historie. Díky thrilleru \"Templářské dědictví\" se Berry natrvalo zařadil mezi špičku tohoto žánru: kniha byla přeložena do třiceti čtyř jazyků a Dan Brown, autor bestselleru \"Šifra mistra Leonarda\", se nechal slyšet, že „tato kniha přesně splňuje jeho představy o skvělém románu“.\n\n"}
{"id": "883264", "url": "https://cs.wikipedia.org/wiki?curid=883264", "title": "Buchelay", "text": "Buchelay\n\nBuchelay je francouzská obec v departmentu Yvelines v regionu Île-de-France. Leží jihozápadně od Mantes-la-Jolie a 60 kilometrů od centra Paříže. Jméno obce je odvozeno ze starofrancouzské podoby slova \"bosquet\" - hájek.\n\nSousední obce: Mantes-la-Jolie, Mantes-la-Ville, Magnanville, Fontenay-Mauvoisin, Jouy-Mauvoisin a Rosny-sur-Seine.\n\n\n\"Počet obyvatel\"\n\nObec je dostupná po dálnici A13.\n\n"}
{"id": "883269", "url": "https://cs.wikipedia.org/wiki?curid=883269", "title": "Pavel, řecký korunní princ", "text": "Pavel, řecký korunní princ\n\nPavel (též Pavlos) Řecký a Dánský (* 20. května 1967) je řecký titulární korunní princ, syn posledního řeckého krále Konstantina II. a královny Anne-Marie, která je rodem dánská princezna.\n\nJe členem Šlesvicko-holštýnsko-sonderbursko-glücksburské dynastie. Jeho bratrancem je španělský král Filip (z otcovy strany) i dánský korunní princ Frederik (z matčiny strany). Příbuzenské vztahy ho spojují i s britskou, norskou a švédskou královskou rodinou.\n1. června 1995 oženil s Marií-Chantal Miller, mají společně 5 dětí. \n\n\n"}
{"id": "883273", "url": "https://cs.wikipedia.org/wiki?curid=883273", "title": "Jan Podveský", "text": "Jan Podveský\n\nJan Podveský (10. října 1909 – 15. května 1994) byl římskokatolický kněz pronásledovaný komunistickým režimem, od roku 1992 nositel titulu kaplan Jeho Svatosti.\n\nNarodil se v Bučovicích v roce 1909, a v roce 1934 byl v Brně vysvěcen na kněze. Jeho působištěm se staly Jaroměřice nad Rokytnou, kde působil až do roku 1951. Za 2. světové války se angažoval v protinacistickém odboji.\n\nV roce 1951 došlo ke známému „případu Babice“, do kterého bylo zataženo i několik nevinných kněží. Jelikož po zatčení babického faráře Drboly byl P. Podveský administrátorem ex currendo babické farnosti, pohřbíval také některé ze zastřelených funkcionářů (při pohřbu zastřeleného Josefa Roupce mluvil ministr Kopecký, který svévolně svou řečí přerušil pohřební obřady, načež P. Podveský odešel od hrobu, což bylo vyloženo jako urážka ministra). Krátce poté byli P. Podveský a jeho tehdejší kaplan Josef Valerián zatčeni.\n\nV roce 1952 byl P. Podveský odsouzen na 16 let za údajnou velezradu. Propuštěn byl v roce 1963, protože ve vězení se mu rapidně zhoršilo zdraví. Vrátil se do rodných Bučovic. Od roku 1966 mu bylo dovoleno zastupovat nemocného kněze v Letonicích. O rok později byl v Letonicích ustanoven farářem. Zde se mu velice dařilo, a proto se jej církevní tajemník snažil odstranit. P. Podveský přišel o státní souhlas, a byl vypovězen z okresu Vyškov. Na zásah kapitulního vikáře se podařilo ustanovit jej od 1. dubna 1974 na faru do Brna-Obřan. V roce 1975 odešel do důchodu. Na důchod se odstěhoval do Kuřimské Nové Vsi (farnost Deblín), kde vykonával duchovní správu v místním filiálním kostele až do své smrti v roce 1994. V Letonicích mu byla odhalena pamětní deska.\n\n\n"}
{"id": "883274", "url": "https://cs.wikipedia.org/wiki?curid=883274", "title": "Kanton Larche", "text": "Kanton Larche\n\nKanton Larche ( ) je francouzský kanton v departementu Corrèze v regionu Limousin. Tvoří ho osm obcí.\n\n"}
{"id": "883275", "url": "https://cs.wikipedia.org/wiki?curid=883275", "title": "Kanton Lubersac", "text": "Kanton Lubersac\n\nKanton Lubersac ( ) je francouzský kanton v departementu Corrèze v regionu Limousin. Tvoří ho 12 obcí.\n\n"}
{"id": "883276", "url": "https://cs.wikipedia.org/wiki?curid=883276", "title": "Kanton Corrèze", "text": "Kanton Corrèze\n\nKanton Corrèze ( ) je francouzský kanton v departementu Corrèze v regionu Limousin. Tvoří ho devět obcí.\n\n"}
{"id": "883278", "url": "https://cs.wikipedia.org/wiki?curid=883278", "title": "Kanton Meymac", "text": "Kanton Meymac\n\nKanton Meymac ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "883279", "url": "https://cs.wikipedia.org/wiki?curid=883279", "title": "Kanton Meyssac", "text": "Kanton Meyssac\n\nKanton Meyssac ( ) je francouzský kanton v departementu Corrèze v regionu Limousin. Tvoří ho 14 obcí.\n\n"}
{"id": "883281", "url": "https://cs.wikipedia.org/wiki?curid=883281", "title": "Kanton Seilhac", "text": "Kanton Seilhac\n\nKanton Seilhac ( ) je francouzský kanton v departementu Corrèze v regionu Limousin. Tvoří ho devět obcí.\n\n"}
{"id": "883282", "url": "https://cs.wikipedia.org/wiki?curid=883282", "title": "Kanton Sornac", "text": "Kanton Sornac\n\nKanton Sornac ( ) je francouzský kanton v departementu Corrèze v regionu Limousin. Tvoří ho osm obcí.\n\n"}
{"id": "883283", "url": "https://cs.wikipedia.org/wiki?curid=883283", "title": "Východní Thrákie", "text": "Východní Thrákie\n\nVýchodní Thrákie (jiné názvy: Edirnská Thrákie, turecká Thrákie, Thrákie, evropské Turecko; bulharsky:\" Източна Тракия (Iztočna Trakija)\"/\" Одринска Тракия (Odrinska Trakija)\", řecky: \" (Anatoliki Thraki)\", turecky: \"Doğu Trakya\") je území dnešní evropské části Turecka.\n\nOblast byla původně osídlena Thráky, kteří se zde usadili mezi 12.-9. století př. n. l. Jedna z teorii říká, že Thrákové sem přišli z Řecka, odkud je vyhnali řecké kmeny. Přibližně od 8. století př. n. l. se zde usadili Řekové, kteří zde u pobřeží zakládali kolonie. Řekové osídlili celou pobřežní oblast a většinu Thráků vyhnali. Nejznámější starořecké kolonie zde byly \"Kallipolis\" (dnes Gelibolu), \"Kardia\", \"Ainos\" (dnes Enez), Sestos, \"Perinthos\" (dnes Marmara Ereğlisi), \"Selymbria\" (dnes Silivri) a Byzantion (dnes Istanbul). Řekové se usadili i na pobřeží Černého moře. Šlo hlavně o iónské Řeky, území v okolí Byzantionu obývali Dórové. Řecka kultura se odsud dostala i do vnitrozemské Thrákie.\n\nBěhem peloponéské války stáli místní Řekové na straně Athén. Později Thrákie připadla Makedonii, pak svobodné Thrákii a v 1. století definitivně Římanům. Postupně se zde rozmohlo křesťanství. Císař Hadrián zde postavil město \"Hadrianopolis\" (dnes Edirne). Císař Konstantin Veliký Byzantion přebudoval na nové hlavní město, Konstantinopol, kde se usadilo obyvatelstvo z různých končin východní části říše (hlavně Řekové). Od roku 395 patří Thrákie do Východořímské (Byzantské) říše. V 6. století sem pronikli Slované, kteří se pokusili Konstantinopol dobýt, ale neúspěšně a tak se usadili v dnešní severní turecké Thrákii a slovanizovali původní Thrácké či helenizované thrácké obyvatelstvo. Od 7. století sem pronikali Prabulhaři, kteří se později se Slovany a Thráky pomíchaly a slovanizovali se. Řekové se udrželi, obývali širší pobřežní území. Od 14. století území ovládli Turci, kteří v roce 1453 dobyli Konstantinopol, dlouho bylo hlavní město Osmanské říše Edirne. Během turecké doby se zde usuzovalo řecké obyvatelstvo, hlavně ve vnitrozemí a v Konstantinopoli, na pobřeží žili Řekové kontinuálně. Většina vnitrozemského obyvatelstva (snad Bulharů) se do 17. století islamizovala a poturčila.\n\nTurecký údaj z roku 1910 udává, že Východní Thrákie má 1 669 500 obyvatel, z toho 655 600 tvoří Řekové, 604 500 Turci, 71 800 Bulhaři a 337 600 obyvatel tvořili různé jiné národnosti. Místní Řekové se věnovali především obchodním činnostem, nejvýznamnější města byly Istanbul ( řec. \"Konstandinupoli)\", Edirne (řec. \"Adrianupoli\"), Gelibolu (řecky \"Kallipoli\"), Tekirdağ (řecky \"Redestos\") a Kirklareli (řecky \"Saranda Ekklisies\"). Z posledně jmenovaného pocházel Evangelos Tsantalis, řecký vinař, který založil známou vinnou značku Tsantali. Území bylo známé pod jménem \"Romilia\", tedy země Romaine (Řeků). V roce 1923, po vzniku Turecka a po Řecko-turecké válce, se konala výměna obyvatel mezi Řeckem a Tureckem. Většina místních Řeků se vystěhovala do Řecka (hlavně do oblastí Západní Thrákie a Makedonie) a do turecké Thrákie přišlo etnické turecké obyvatelstvo z Řecka. Mnoho nově usazených Turků pocházelo ze Soluně. Mezi muslimy se tu usadili i muslimští Arumuni z Řecka. Povoleno měli zůstat jen istanbulští Řekové, kteří se však po roce 1955 téměř všichni vystěhovali do Řecka.\n\nDnes je území turecké Trácie vyspělou oblastí Turecka, nachází se zde největší město Istanbul. Jiná významná města jsou Edirne, Gelibolu, Kirklareli, Tekirdağ a Tekirdağ. Dnes zde žije přibližně 10 000 000 obyvatel, převážně Turků.\n\n"}
{"id": "883285", "url": "https://cs.wikipedia.org/wiki?curid=883285", "title": "Kanton Neuvic (Corrèze)", "text": "Kanton Neuvic (Corrèze)\n\nKanton Neuvic ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "883286", "url": "https://cs.wikipedia.org/wiki?curid=883286", "title": "Kanton Neuvic (Dordogne)", "text": "Kanton Neuvic (Dordogne)\n\nKanton Neuvic ( ) je francouzský kanton v departementu Dordogne v regionu Akvitánie. Tvoří ho 11 obcí.\n\n"}
{"id": "883287", "url": "https://cs.wikipedia.org/wiki?curid=883287", "title": "Kanton Brive-la-Gaillarde-Sud-Est", "text": "Kanton Brive-la-Gaillarde-Sud-Est\n\nKanton Brive-la-Gaillarde-Sud-Est ( ) je francouzský kanton v departementu Corrèze v regionu Limousin. Tvoří ho dvě obce.\n\n"}
{"id": "883288", "url": "https://cs.wikipedia.org/wiki?curid=883288", "title": "Kanton Brive-la-Gaillarde-Sud-Ouest", "text": "Kanton Brive-la-Gaillarde-Sud-Ouest\n\nKanton Brive-la-Gaillarde-Sud-Ouest ( ) je francouzský kanton v departementu Corrèze v regionu Limousin. Tvoří ho pět obcí.\n\n"}
{"id": "883289", "url": "https://cs.wikipedia.org/wiki?curid=883289", "title": "Kanton Brive-la-Gaillarde-Nord-Ouest", "text": "Kanton Brive-la-Gaillarde-Nord-Ouest\n\nKanton Brive-la-Gaillarde-Nord-Ouest ( ) je francouzský kanton v departementu Corrèze v regionu Limousin. Tvoří ho pouze severozápadní část města Brive-la-Gaillarde.\n"}
{"id": "883290", "url": "https://cs.wikipedia.org/wiki?curid=883290", "title": "Kanton Brive-la-Gaillarde-Nord-Est", "text": "Kanton Brive-la-Gaillarde-Nord-Est\n\nKanton Brive-la-Gaillarde-Nord-Est ( ) je francouzský kanton v departementu Corrèze v regionu Limousin. Tvoří ho pouze severovýchodní část města Brive-la-Gaillarde.\n"}
{"id": "883291", "url": "https://cs.wikipedia.org/wiki?curid=883291", "title": "Kanton Brive-la-Gaillarde-Centre", "text": "Kanton Brive-la-Gaillarde-Centre\n\nKanton Brive-la-Gaillarde-Centre ( ) je francouzský kanton v departementu Corrèze v regionu Limousin. Tvoří ho pouze centrum města Brive-la-Gaillarde.\n"}
{"id": "883294", "url": "https://cs.wikipedia.org/wiki?curid=883294", "title": "Kanton Bénévent-l'Abbaye", "text": "Kanton Bénévent-l'Abbaye\n\nKanton Bénévent-l'Abbaye ( ) je francouzský kanton v departementu Creuse v regionu Limousin. Tvoří ho 10 obcí.\n\n"}
{"id": "883297", "url": "https://cs.wikipedia.org/wiki?curid=883297", "title": "Roudenský rybník", "text": "Roudenský rybník\n\nRoudenský rybník se nachází cca 2 km na severovýchod od zámku Hrubá Skála v okrese Semily. Plošná výměra rybníku činí 4,35 ha. Objem vody při provozní hladině, tj. ve zdrži je 73 000 m³.\n\nStavba rybníku Roudný byla povolena ONV v Semilech dne 8. 5. 1973. Již předtím zde ale vzniklo těleso dnešní hráze v nezměněné podobě, která byla vytvořena vyhrnutím zeminy z budoucího zatopeného území. Vše provádělo a financovalo JZD Sedmihorky a to proto, že v Radvánovicích pro vlastní zemědělský areál byl nedostatek vody z vodovodního řádu (ten se nakonec budoval v roce 1982 – průměr přivaděče 160 mm).\n\nAreál ale i v současnosti odebírá vodu z rybníka pro mytí strojů, automobilů atd. Stavební povolení bylo vydáno pro Český rybářský svaz Turnov (JZD nemohlo mít rybník) a tato místní organizace obhospodařuje vodní plochu do dnešních dnů. ČRS Turnov se snaží o dotaci, neboť těleso hráze rybníku je narušené a voda protéká mimo výpust.\n\nV místě dnešní vodní plochy byly silně zamokřené louky, na kterých kvetlo tisíce bledulí. Bývalo to zde podobné jako za nedalekým rybníkem Věžák. Dnešní krásu rybníka podtrhuje řada mohutných pískovcových skal, které lemují celou jeho jižní stranu.\n"}
{"id": "883300", "url": "https://cs.wikipedia.org/wiki?curid=883300", "title": "Chudina zední", "text": "Chudina zední\n\nChudina zední (\"Draba muralis\") je nízká, jen řídce se vyskytující planě rostoucí rostlina rozkvétající drobnými, převážně bílými květy, druh širokého rodu chudina.\n\nRoste hojně v jižní Evropě a odkud na sever zasahuje až na Britské ostrovy, na jih Skandinávie, do Pobaltí a daleko na východ až ke Kavkazu. Je rozšířena i v oblastech severozápadní Afriky. V České republice roste roztroušeně, a to pouze v teplejších oblastech nížin a nižších pahorkatin; v současnosti se druh začíná pomalu šířit po železničních tratích.\n\nK růstu volí na živiny chudé, vysychavé půdy na slunných kamenitých stráních, pastviny, vinice, okraje světlých lesů i netypická stanoviště jako skalní štěrbiny a nezastíněné rozsedliny na jižních svazích. Je k občasnému spatření i okolo cest a železničních tratí, kam se dostává až druhotně.\n\nJednoletá nebo vzácně dvouletá bylina dorůstající do výše 10 až 30 cm. Z listové růžice tvořené obvejčitými celokrajnými nebo pouze jemně zubatými listy, dlouhými 8 až 30 mm a širokými 3 až 15 mm, vyrůstá jednoduchá nebo rozvětvená lodyha, která celá porůstá hvězdicovými či jednoduchými chlupy. Střídavě vyrůstající přisedlé lodyžní listy, mívající na délku 5 až 25 mm a šířku 3 až 12 mm, mají poloobjímavou širokou bázi a po obvodu jsou pilovitě zoubkované.\n\nBílé, čtyřčetné oboupohlavné květy jsou velké asi 2 mm. Vyrůstají na odstávajících tenkých a holých stopkách dlouhých 5 až 10 mm a jsou sestaveny do prodlouženého hroznu, který se v době dozrávaní plodů prodlužuje až na délku 25 cm. Zelené nebo narůžovělé lístky kalichu mají po okraji uzoučký bílý lem, dlouhé jsou jen 1 mm. Bílé, obvejčité, na vrcholu oblé korunní lístky jsou dlouhé 1,5 až 2 mm. V květu je šest tyčinek, z toho čtyři jsou delší. Květy rozkvétají v dubnu až červnu, opylovány jsou hmyzem nebo dochází k samoopylení.\n\nPlody jsou 5 až 8 mm dlouhé a 2 mm široké chlupaté nebo holé šešule na asi dvojnásobně dlouhých vodorovně odstálých stopkách. Každá obsahuje 10 až 18 drobných semen velkých 0,7 mm, která jsou rozšiřována větrem.\n\nChudina zední v Česku vyrůstá v několika málo lokalitách a početní stavy kvetoucích rostlin dlouhodobě klesají, je proto v \"Červeném seznamu cévnatých rostlin České republiky z roku 2012\" hodnocena jako ohrožený druh (C2b).\n\n \n"}
{"id": "883302", "url": "https://cs.wikipedia.org/wiki?curid=883302", "title": "Marchlewszczyzna", "text": "Marchlewszczyzna\n\nMarchlewszczyzna, oficiálním názvem Polský národní rajón Juliana Marchlewského nebo zkráceně Polrajon, byla autonomní správní jednotka v SSSR, zřízená pro polskou menšinu na Ukrajině v okolí městečka Marchlewsk (dnes Dovbyš), ležícího 100 km západně od Žitomiru a 120 km východně od tehdejší sovětsko-polské hranice. Měla přes 40 000 obyvatel, z toho bylo 70% Poláků. Byla pojmenována po polském komunistovi Julianu Marchlewském.\n\nByla vyhlášena v roce 1925 v rámci programu \"korenizace\", jehož cílem bylo získat neruské národnosti pro komunistickou ideologii. Polština byla úředním jazykem, vyučovala se na školách, vycházely v ní noviny a knihy. Na druhé straně probíhala jako v celé zemi násilná kolektivizace, industrializace a obyvatelstvo bylo vystaveno ateistické propagandě. V roce 1935, kdy Josef Vissarionovič Stalin obnovil velkoruskou politiku, byl autonomní rajón zrušen a část polského obyvatelstva byla deportována do střední Asie. Několik tisíc Poláků však žije v okolí Dovbyše dodnes.\n\nV Bělorusku krátce existovala další polskojazyčná autonomní oblast, zvaná Dzerzynszczyzna.\n\n"}
{"id": "883304", "url": "https://cs.wikipedia.org/wiki?curid=883304", "title": "Letecké palivo", "text": "Letecké palivo\n\nV letectví se používají dva základní druhy paliva – letecký petrolej a letecký benzín. Existují však i další paliva, která se používají v menší míře, nebo se testují.\n\nNejrozšířenějším leteckým palivem je letecký petrolej, který je určen pro proudové motory turbínového typu. Existuje celá řada specifikací pro letecký petrolej, avšak nejčastěji se používá specifikace pro civilní letecký petrolej označený jako Jet A-1, popř. Jet B (s vyšší odolnosti nízkým teplotám – nižším bodem krystalizace).\n\nLetecký petrolej je nejrozšířenější letecké palivo, používané moderními reaktivními motory. Letecký petrolej je do určité míry podobný lehké motorové naftě pro arktické klima. Je tvořen ještě lehčími frakcemi s nižší destilační teplotou a nižší hustotou a jeho kvalitativní parametry musí odpovídat odlišným provozním podmínkám, pro zlepšení potřebných vlastností jsou přidávána různá chemická aditiva. Letecký petrolej podléhá z hlediska kontroly kvality velmi přísným kontrolám, protože nelze připustit technickou poruchu letadla způsobenou nevyhovující kvalitou paliva. Kvalitativní požadavky na letecký petrolej lze principiálně rozdělit do několika skupin – posuzuje se čistota paliva, těkavostní a nízkoteplotní vlastnosti, kontaminace nežádoucími příměsemi a stabilita paliva. Každá vyrobená šarže a každá jednotlivá dodávka leteckého petroleje musí být od výrobce/dodavatele opatřena certifikátem osvědčujícím složení a vlastnosti dodávaného paliva.\n\nPro zážehové pístové motory je určen letecký benzín (AVGAS) vyráběný ve dvou výkonových druzích lišících se obsahem olova.\n\nV případě leteckého benzínu je rozdíl v kvalitativních požadavcích od automobilového relativně malý. Na trhu jsou buď letecké benziny neobsahující antidetonační přísady (tetraethylolovo) s oktanovým číslem motorovou metodou nejméně 80 nebo olovnaté typy s oktanovým číslem motorovou metodou nad 100 jednotek. V posledních letech se zavádí další typ leteckého benzinu s OČ MM nad 91 a obsahem olova stejným jako u typu 100LL.\n\nLetecké benziny mají oproti automobilovým nižší těkavost, vyšší začátek destilace a nižší konec. Přísnější jsou také požadavky na jejich čistotu. Bezolovnaté typy s oktanovým číslem motorovou metodou okolo 80 jednotek jsou určeny zejména pro menší a výkonově slabší stroje. Olovnaté typy se používají pro moderní výkonné letecké motory především malých vrtulových letadel.\n\nObsah olova v olovnatých leteckých benzínech se v minulosti pohyboval až na úrovni 2,11 g/kg. V současné době se však již používají environmentálně přijatelnější typy olovnatého leteckého benzinu označované jako 100 LL s obsahem olova max. 0,75 g olova/kg benzinu. Z uvedeného je zřejmé, že pro dosažení potřebných výkonových parametrů (oktanového čísla) obsah olova v leteckých palivech několikanásobně převyšuje obsah olova, který byl v automobilových benzinech. Kromě oktanového čísla motorovou metodou je pro letecké benziny důležité také výkonové číslo, zvláště pro vysokooktanové typy 100 LL, kde toto číslo musí být min. 130. \n\nV tuzemsku byla výroba leteckých benzinů ukončena v roce 2004 a její obnovení se nepředpokládá.\n\nLetecké palivo je osvobozeno od zdanění. K tomuto opatření došlo v roce 1986 na 26. plenárním zasedání Mezinárodní organizace pro civilní letectví (ICAO) v Montrealu, tedy až poté, co bylo známo nebezpečí klimatických změn. Tímto je letecká přeprava zvýhodněna oproti pozemní. V Česku tvoří zdanění ostatních pohonných hmot přibližně polovinu ceny paliva.\n\n"}
{"id": "883307", "url": "https://cs.wikipedia.org/wiki?curid=883307", "title": "Kostel Nanebevzetí Panny Marie (Unkovice)", "text": "Kostel Nanebevzetí Panny Marie (Unkovice)\n\nKostel Nanebevzetí Panny Marie je římskokatolický chrám v obci Unkovice v okrese Brno-venkov. Je chráněn jako kulturní památka České republiky. Je filiálním kostelem židlochovické farnosti.\n\nKostel se v Unkovicích nacházel již ve 14. století, do roku 1341 je datována první zpráva o místní faře. Unkovická farnost byla v roce 1633 přesunuta do Židlochovic. Současná barokní podoba chrámu pochází z roku 1767, kdy jej nechal přestavět a rozšířit Jan z Ditrichštejna. Jeho interiér byl naposledy upravován v 70. letech 20. století. Ve věži se nachází tři zvony z 16. a 17. století, oltářní obraz je z roku 1849.\n\nKolem kostela se nachází hřbitov.\n"}
{"id": "883308", "url": "https://cs.wikipedia.org/wiki?curid=883308", "title": "WTA Swiss Open", "text": "WTA Swiss Open\n\nWTA Swiss Open, oficiálním názvem Ladies Championships Lausanne, je profesionální tenisový turnaj žen hraný ve švýcarském Lausanne, kam se v sezóně 2019 přestěhoval. Založen byl v roce 1899. Po přerušení mezi lety 1995–2015 došlo k obnovení v Gstaadu. Antukový turnaj se na okruhu WTA Tour řadí do kategorie WTA International.\n\nWTA Swiss Open byl založen v roce 1899. Změna názvu na European Open se uskutečnila v sezóně 1986, kdy se stal součástí okruhu WTA Tour. Od zavedení kategorií Tier roku 1988 probíhal dvě sezóny v nejnižší úrovni Tier V. Následně povýšil do Tier IV a v ročnících 1993–1994 se stal součástí Tier III. Mezi lety 1995–2015 se nekonal. \n\nV období 1971–1994 se postupně odehrával ve čtyřech švýcarských městech: Gstaadu, Lucernu, Luganu a Ženevě. \n\nŽenská tenisová asociace oznámila obnovení turnaje v sezóně 2016, kdy se vrátil do jejího kalendáře jako antukový podnik v Gstaadu. V kategorii WTA International tak vystřídal rakouský turnaj Gastein Ladies. Otevřené antukové dvorce gstaadského areálu s centrkurtem Roy Emerson Arena hostily událost do roku 2018. Pořadatelská agentura Grand Chelem Event AG turnaj v roce 2019 přemístila do Lausanne. Hostitelem se stal městský antukový areál Tennis Club du Stade-Lausanne.\n\nDo soutěže dvouhry nastupuje třicet dva tenistek a čtyřhry se účastní šestnáct párů. Rozpočet činí 250 000 dolarů. Ze švýcarských hráček si singlový titul připsaly Manuela Malejevová (1991) a Viktorija Golubicová (2016). Nejvyšší počet tří trofejí z dvouhry vybojovaly bulharsko-švýcarská tenistka Manuela Malejevová a Američanka Chris Evertová.\n\n"}
{"id": "883311", "url": "https://cs.wikipedia.org/wiki?curid=883311", "title": "The Evolution of Man", "text": "The Evolution of Man\n\nThe Evolution of Man je čtvrté studiové album britského rappera Exampla. Album bylo vadáno 19. listopadu 2012 skrze vydavatelství Ministry of Sound.\n"}
{"id": "883312", "url": "https://cs.wikipedia.org/wiki?curid=883312", "title": "Ottawa (Illinois)", "text": "Ottawa (Illinois)\n\nOttawa je město na soutoku řeky Illinois a Liščí řeky, správní středisko okresu LaSalle v Illinois, USA. Podle sčítání lidu z roku 2010 měla Ottawa obyvatel.\n\nObyvatelé města se aktivně zapojili do abolicionistického hnutí za zrušení otroctví. V roce 1858 zde proběhla debata mezi Abraham Lincoln a Stephenem A. Douglasem, lídrem demokratů, v níž Douglas obvinil Lincolna, že chce z Illinois udělat černošskou kolonii. Dům Johna Hossacka byl jednou z hlavních zastávek podzemní železnice, neboť Ottawa byla střediskem silniční, železniční i vodní dopravy.\n\nOttawa hrála důležitou roli při výstavbě kanálu propojujícího řeku Illinois s Michiganským jezerem.\n\nV roce 1922 zahájila ve městě činnost dnes již zaniklá Radium Dial Company, která zaměstnávala stovky mladých žen nanášením radioluminiscenční vrstvy na ciferníky hodinek. V roce 1986 natočila Carole Langerová dokumentární film, kde doložila, že mnoho z těchto žen zemřelo v mladém věku, neboť byly instruovány olizovat štětce, aby zvýšily přesnost nanášení. V některých oblastech města jsou stále zvýšené koncentrace rádia a emise radonu.\n\nBlízko města se nacházejí rozsáhlá ložiska kvalitního písku, který lze s výhodou přepravovat po řece Illinois. Díky nim se zde rozvinul sklářský průmysl, později specializovaný na výrobu skel pro automobily. Automobilový průmysl se později rozšířil i na výrobu plastů. Největším zaměstnavatelem ve městě je výrobce plastů SABIC, který koupil GE Plastic, následovníka továrny Borg Warner, která vyráběla automobilová skla.\n"}
{"id": "883313", "url": "https://cs.wikipedia.org/wiki?curid=883313", "title": "Leopold Wackarž", "text": "Leopold Wackarž\n\nLeopold Wackarž (pokřtěný Anton) (3. května 1810 Horní Planá – 13. prosince 1901, Vyšší Brod) byl v letech 1857–1901 41. opatem cisterciáckého kláštera ve Vyšším Brodě a zároveň v letech 1891-1900 43. generálním opatem cisterciáků. Je označován jako nejvýznamnější vyšebrodský opat.\n\nNarodil se v měšťanské rodině v Horní Plané v roce 1810. V roce 1833 vstoupil do cisterciáckého kláštera ve Vyšším Brodě. V roce 1836 přijal kněžské svěcení a začal působit v duchovní správě mimo klášter. Do kláštera byl povolán zpět v roce 1844 a zde ustanoven kantorem a regenschorim (ředitelem kůru). Vedle toho vyučoval v rámci domácího teologického studia členů vyšebrodského konventu a od roku 1846 byl sekretářem opata.\n\nRoku 1857 byl zvolen 41. vyšebrodským opatem. V roce 1859 nechal rekonstruovat klášterní kostel. Postupem času se stal iniciátorem dalších stavebních aktivit v klášteře i mimo něj. V roce 1870 se zasloužil o povýšení Vyššího Brodu na město a v roce 1888 o vybudování poutního místa „Maria Rast am Stein\". Za něj byly do klášterního hospodářství zaváděny moderní metody, takže z jeho výnosů bylo možno hradit rozsáhlé stavební akce na klášterním majetku a další aktivity. Opat Wackarž podporoval chudé české studenty a vedle toho také vědeckou a literární práci některých členů kláštera. Jakožto člen školní rady v Kaplici se zasloužil o zřízení několika škol.\n\nV roce 1891 byl zvolen generálním opatem cisterciáckého řádu. Za jeho působení v této funkci se od cisterciáků plně oddělili trapisté. Této funkce se Wackarž vzdal v roce 1900. Byl dále vyšebrodským opatem. Začátkem roku 1901 se ale již velmi vyčerpal. Zemřel v prosinci téhož roku a byl pohřben v kapli sv. Anny ve vyšebrodském klášteře. Jeho nástupcem byl zvolen Bruno Pammer.\n\n\n"}
{"id": "883315", "url": "https://cs.wikipedia.org/wiki?curid=883315", "title": "Kostel svatého Václava (Přísnotice)", "text": "Kostel svatého Václava (Přísnotice)\n\nKostel svatého Václava je římskokatolický chrám v obci Přísnotice v okrese Brno-venkov.\n\nByl postaven na místě starší kaple stejného zasvěcení. Základní kámen novogotického kostela byl posvěcen 5. července 1873 a již o den později se začalo se stavbou. Chrám byl vysvěcen 12. října toho roku, náklady na jeho realizaci dosáhly 13 700 zlatých. V roce 1905 došlo k přestavbě, když byl zvětšen o dvě postranní lodě a kněžiště, což s dalšími pracemi menšího charakteru vyšlo na 34 500 korun.\n\nJe farním kostelem přísnotické farnosti. Dne 12. října 2015 byl vyhlášen kulturní památkou České republiky.\n"}
{"id": "883316", "url": "https://cs.wikipedia.org/wiki?curid=883316", "title": "Bolhrad", "text": "Bolhrad\n\nBolhrad (, rusky a bulharsky \"Болград – Bolgrad\") je město v Oděské oblasti na jihu Ukrajiny, středisko Bolhradského rajónu. Leží zhruba 176 kilometrů na jihozápad od Oděsy na severním konci limanového jezera Jalpuh, nedaleko hranic s Moldavskem, mimo železnici i silniční tah Oděsa – Izmajil. V roce 2017 v něm žilo 15 274 obyvatel, převážně besarábských Bulharů.\n\nMěsto založili pod záštitou ruského generála Ivana Inzova v roce 1821 Bulhaři, kteří do tehdejší Besarabské gubernie přesídlili po vpádu Osmanské říše.\n\nBolhrad je rodným městem bývalého prezidenta Ukrajiny Petra Porošenka.\n"}
{"id": "883323", "url": "https://cs.wikipedia.org/wiki?curid=883323", "title": "Swiss Open", "text": "Swiss Open\n\nSwiss Open je název několika sportovních událostí konajících se na území Švýcarska:\n\n"}
{"id": "883324", "url": "https://cs.wikipedia.org/wiki?curid=883324", "title": "Jan Bartoš (literární historik)", "text": "Jan Bartoš (literární historik)\n\nJan Bartoš (17. května 1887, Bělčice – 7. října 1955, Beroun) byl český středoškolský pedagog, katolický spisovatel a literární historik. Odborné a popularizační práce psal pod vlastním jménem, beletrii vydával pod pseudonymem Jan Bartoš-Bělčický – s přídomkem odkazujícím na jeho jihočeský původ. Je autorem prózy, zejména fejetonů (např. pro Lidové listy), ale též gramatických a literárněhistorických příruček.\n\nVystudoval češtinu a francouzštinu na Univerzitě Karlově v Praze, následně působil jako pedagog na gymnáziích v Berouně, Praze, Strážnice a jinde. Byl dlouholetým členem Spolku sběratelů a přátel exlibris a v roce 1951 působil jako redaktor jeho časopisu Knižní značka.\n\n"}
{"id": "883325", "url": "https://cs.wikipedia.org/wiki?curid=883325", "title": "Jan Bartoš", "text": "Jan Bartoš\n\nJméno Jan Bartoš nosí více osobností:\n\n"}
{"id": "883329", "url": "https://cs.wikipedia.org/wiki?curid=883329", "title": "Jan Vodák", "text": "Jan Vodák\n\nMgr. Jan Vodák, Ph.D. (* 16. prosince 1969, Ostrava), zakladatel \"Salesiánského střediska mládeže v Teplicích\" a spoluzakladatel \"Salesiánských klubů mládeže\", od roku 2011 povoláním personální konzultant.\n\nPo maturitě v roce 1988 studoval teologii v Litoměřicích na Cyrilometodějské bohoslovecké fakultě. V době revolučních změn přerušil studium a založil Salesiánské středisko mládeže (\"Centrum volného času\") v Teplicích v Čechách, kde ve věnoval dětem ve volném čase a zejména těm, které se potulovali po ulicích. Když bylo toto středisko uživeníschopné, pokračoval ve studiích teologie na Karlově univerzitě v Praze.\n\nSpoluzaložil celorepublikovou organizaci \"Salesiánské kluby mládeže\", která zakládala \"centra volného času\" v Čechách a Moravě. V roce 1996 byl vysvěcen na kněze. Nastoupil do Zlína a zde spoluzaložil \"Salesiánský klub mládeže\" na sídlišti Jižní Svahy. Po třech letech se rozhodl, že nebude bezprostředně závislý na církvi a bude se živit samostatně. O rok později se oženil a věnoval se dospívajícím ve Zlínském školství. V roce 2009 ukončil doktorantské studium pedagogiky (Ph.D.) na Masarykově univerzitě v Brně. Ve své dizertační práci se zaměřil na vliv klimatu školy na rozvoj závislostí a šikany. Postupně svou činnost přesunul do oblasti firem a sociálních zařízení, kde se zaměřil na řešení konfliktů a rozvoj vnitřní kultury.\nV roce 2009 absolvoval kurz \"Systemické párové a rodinné terapie\" a od té doby řešil konflikty v rodinách.\nV roce 2011 absolvoval kurz \"Systemické supervize a koučování\" a rozšířil svou činnost o koučink podnikatelů a firem. V koučinku absolvoval dlouhodobý – 500 hodinový výcvik a vystudoval personalistiku. Nyní se věnuje systematickému zlepšování interní komunikace ve firmách. Zaměřuje se zejména na výrobní a obchodní firmy.\n\n\n"}
{"id": "883334", "url": "https://cs.wikipedia.org/wiki?curid=883334", "title": "Vest-Izol", "text": "Vest-Izol\n\nVest-Izol byla firma podnikající v letech 1994 až 2006 v oboru automobilového průmyslu v Nových Zákupech na Českolipsku. Její areál i výrobní program zde převzala česká pobočka mezinárodní firmy IAC. \n\nJako společnost s ručením omezením se zaregistrovala u rejstříkového soudu v Ústí nad Labem dne 22. března 1994. V roce 1995 ji koupila německá firma Stankiewicz GmbH, patřící mezinárodnímu koncernu Phoenix A.G. V té době zde bylo zaměstnáno 18 lidí.\n\nPozději se přeregistrovala na akciovou společnost VEST-IZOL a.s. a propojila s firmou Stuttgartia Shelf z Prahy. Ředitelem novozákupské firmy byl Ing. Heinrich Heuchel.\n\nV roce 2004 firma zaměstnávala 270 lidí a avizovala rozšíření výroby 2,5 krát, postavení nových výrobních hal i administrativní budovu, zaměstnat dalších 100 pracovníků. Kolem těchto záměrů vznikly v Zákupech diskuse příznivců i odpůrců. Příčinou byla obava z přetížení místních ulic. \n\nV roce 2008 firma odkoupila od města Zákupy další pozemky kolem stávajícího areálu.\n\nV továrně se vyráběly zvukově izolační díly pro automobilový průmysl. Pro výrobu se využívaly také upravené, recyklované odpady. V roce 2004 firma uváděla vývoz do řady států v Evropě, Asii a Americe. Výrobky byly použity v autech značek Audi, BMW, VW Golf, Škoda Oktavia, Seat Toledo a další. Firma získala certifikáty jakosti ISO TS 16949 a ISO 14001. \n\nDne 1. prosince 2006 byla firma Krajským soudem v Ústí nad Labem úředně zrušena bez likvidace. Účetní hodnota byla uvedena v částce 46 000 000 Kč.\n\nCelý areál i výrobu a většinu z 400 zaměstnanců převzala bez přerušení výroby nadnárodní firma IAC Group Czech, která se v Česku zaregistrovala na sklonku roku 2006. Její pobočka v Nových Zákupech má stejnou adresu, jako předchozí Vest-Izol, Nové Zákupy 528, 47123 Zákupy. Zůstal zde i původní ředitel Heinrich Heuchel.\n\n"}
{"id": "883338", "url": "https://cs.wikipedia.org/wiki?curid=883338", "title": "Libor Zelníček", "text": "Libor Zelníček\n\nLibor Zelníček (* 10. června 1965 Moravský Krumlov) je bývalý český fotbalový útočník. Po skončení aktivní kariéry trénuje v nižších soutěžích.\n\n\nMoravskokrumlovský rodák a odchovanec vyhrál se Zbrojovkou Brno dorostenecký titul v sezoně 1982/83. Profesionálně hrál za Zbrojovku Brno, VTJ Tábor, Baník Ostrava, Drnovice a Chrudim. V československé a české lize nastoupil ve 108 utkáních a dal 17 gólů. V Poháru vítězů pohárů nastoupil ve 4 utkáních. V sezónách 1988/89 a 1990/91 byl nejlepším střelcem Zbrojovky. Na jaře 1996 vstřelil 3 góly v MSFL za Ratíškovice.\n\nV sezoně 1991/92 zasáhl do všech 4 utkání Baníku Ostrava v Poháru vítězů pohárů, aniž by skóroval.\n\nV sezoně 1996/97 hrál divizi – sk. D za FC Zeman Brno, poté byl 8 let v Rakousku (SV Karlstetten 1997–2000, SV Pulkau 2000–2005). Po návratu do vlasti hrál za FC Vinohrady Sádek / Čáslavice-Sádek, SK Újezd u Brna a od 26. března 2009 byl hráčem TJ Tatran Kohoutovice.\nV letech 2004–2006 byl asistentem u B-týmu Zbrojovky ve 2. lize, dále v období 2006–2008 vedl prvoligový dorost Zbrojovky, poté se krátce přesunul k žactvu Moravského Krumlova, aby od podzimu 2008 převzal divizní HFK Třebíč. Po dvou sezonách odešel do divizních Rosic, se kterými vyhrál divizi a postoupil do MSFL, kde je i na podzim 2011 vedl. V průběhu podzimu 2011 se vrátil do divizního HFK Třebíč, kde působil do konce třetiligové sezony 2015/16.\n\n\n"}
{"id": "883345", "url": "https://cs.wikipedia.org/wiki?curid=883345", "title": "Pching-ku", "text": "Pching-ku\n\nObvod Pching-ku () je jeden z krajních východních městských obvodů v Pekingu, hlavním městě Čínské lidové republiky. Celý obvod má rozlohu 950 čtverečních kilometrů, sousedí s přístavní metropolí Tchien-ťinem a v roce 2000 v něm žilo bezmála čtyři sta tisíc obyvatel. V rámci Pekingu sousedí s okresem Mi-jün na severu a s obvodem Šun-i na západě.\n\n"}
{"id": "883348", "url": "https://cs.wikipedia.org/wiki?curid=883348", "title": "Nabburg", "text": "Nabburg\n\nNabburg je město v německé spolkové zemi Bavorsko, v zemském okrese Schwandorf ve vládním obvodu Horní Falc.\n\nŽije zde obyvatel.\n\n"}
{"id": "883349", "url": "https://cs.wikipedia.org/wiki?curid=883349", "title": "Za'atar", "text": "Za'atar\n\nZa'atar ( זַעֲתַר, زَعْتَر) je směs koření, užívaná na Blízkém východě.\n\nZákladem směsi je dobromysl syrská (\"Origanum syriacum\"), dále \"thymus capitatus\" (druh mateřídoušky), tymián obecný (\"Thymus vulgaris\"), \"thymbra spicata\" a saturejka (\"Satureja thymbra\"). Dalšími složkami jsou osmažená semínka sezamu, sumak (také sumah, mleté plody škumpy koželužské) či plody místního druhu terebintu (\"Pistacia palaestina\"). Někdy se přidává sůl či semínka fenyklu.\n\nSměs je populární i v zemích severní Afriky, v Jordánsku, Libanonu, Sýrii a v Turecku.\n\nZa'atarem se koření chumus (hummus), tvaroh, chléb a zeleninové saláty (s olivovým olejem).\n\n\n"}
{"id": "883351", "url": "https://cs.wikipedia.org/wiki?curid=883351", "title": "Hajsyn", "text": "Hajsyn\n\nHajsyn (, ) je město ve Vinnycké oblasti na Ukrajině. Leží zhruba 82 kilometrů jihovýchodně od hlavního oblastního města Vinnycje a žije zde obyvatel. Městská práva má od roku 1744.\n\n"}
{"id": "883353", "url": "https://cs.wikipedia.org/wiki?curid=883353", "title": "Granč-Petrovce", "text": "Granč-Petrovce\n\nGranč-Petrovce jsou obec na Slovensku, v okrese Levoča v Prešovském kraji.\n\nV roce 2011 zde žilo 596 obyvatel.\n"}
{"id": "883358", "url": "https://cs.wikipedia.org/wiki?curid=883358", "title": "Monségur (Gironde)", "text": "Monségur (Gironde)\n\nMonségur je francouzská obec v departementu Gironde v regionu Akvitánie. V roce 2009 zde žilo 1 546 obyvatel. Je centrem kantonu Monségur.\n\n"}
{"id": "883360", "url": "https://cs.wikipedia.org/wiki?curid=883360", "title": "Niederwaldkirchen", "text": "Niederwaldkirchen\n\nNiederwaldkirchen je městys v rakouské spolkové zemi Horní Rakousy, v okrese Rohrbach.\nV roce 2012 zde žilo 1 762 obyvatel.\n"}
{"id": "883385", "url": "https://cs.wikipedia.org/wiki?curid=883385", "title": "Analytické hodnocení prací", "text": "Analytické hodnocení prací\n\nAnalytické hodnocení prací (AHP) vychází ze souboru kriterií doporučených Mezinárodní organizací práce (ILO) pro zvážení složitosti, odpovědnosti a namáhavosti práce. Je jedním z nástrojů k pracovní analýze, srovnávání prací, pracovních a míst, ke zjištění důležitosti práce z toho vyplývajícího hmotného ocenění vykonavatele práce. Umožňuje navrhovat zatřídění prací do systému tarifních stupňů (8 - 12 stupňů). Metodika hodnocení a zatřídění prací tvoří teoretickou a argumentační základnu pro tvorbu podnikových sborníků příkladů prací a podnikových mzdových systémů.\n\nHodnocení prací podle analytické bodovací metodiky je prováděno posuzováním práce z hlediska 7 kritérií a 17 subkritérií. Spočívá ve výběru příslušných úrovní hodnocení u každého subkritéria a přiřazení příslušné bodové hodnoty této úrovni. Hodnota posuzované práce je dána celkovým bodovým skóre, získaných sumarizací bodů u všech hodnotících kritérií. Výsledné bodové skóre představuje hodnotu práce, která je měřítkem významu, důležitosti práce a jejího zatřídění práce v rámci podnikového tarifního systému.\n\nPřehled kritérií:\n\n"}
{"id": "883412", "url": "https://cs.wikipedia.org/wiki?curid=883412", "title": "Římskokatolická farnost Přísnotice", "text": "Římskokatolická farnost Přísnotice\n\nŘímskokatolická farnost Přísnotice je územní společenství římských katolíků s farním kostelem svatého Václava v obci Přísnotice.\n\nPrvní zpráva o Přísnoticích je z roku 1341, kdy byla v nedalekých Unkovicích založena fara a Přísnotice k ní byly přifařeny. Po zrušení tamního kostela v době třicetileté války byly přifařeny do Židlochovic. Samostatná duchovní správa vznikla v Přísnoticích v roce 1884 po postavení kostela svatého Václava.\n\nPrvním farářem přísnotické farnosti byl ustanoven P. František Doupovec. V současnosti je farnost spravována excurrendo. Od 1. srpna 2008 byl administrátorem excurrendo P. Hynek Šmerda. Toho s platností od srpna 2018 vystřídal R. D. Vít Fatěna.\n\nDne 16. července 2004 měl v přísnotickém kostele primici René Strouhal, současný (2015) farář v Moutnicích.\n\nNa 18. června připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 1. říjnu.\n\nFarnost se účastní projektu Křesťanské Vánoce.\n\n"}
{"id": "883415", "url": "https://cs.wikipedia.org/wiki?curid=883415", "title": "Jakov Fak", "text": "Jakov Fak\n\nJakov Fak (* 1. srpna 1987, Rijeka, Jugoslávie, dnes Chorvatsko) je slovinský biatlonista, dvojnásobný medailista z olympijských her, do listopadu 2010 reprezentující Chorvatsko.\n\nS chorvatskou reprezentací získal v roce 2009 bronzovou medaili ve vytrvalostním závodě na mistrovství světa v Pchjongčchangu a v roce 2010 bronzovou medaili ve sprintu na zimních olympijských hrách ve Vancouveru.\n\nSe slovinskou reprezentací vybojoval v roce 2012 titul mistra světa ve vytrvalostním závodě na mistrovství světa v Ruhpoldingu, kde přidal také stříbrnou medaili v závodě smíšených štafet. V roce 2013 získal bronzovou medaili ve sprintu na mistrovství světa v Novém Městě na Moravě. V celkovém hodnocení světového poháru byl nejlepší v sezóně 2014/15, kdy obsadil konečné třetí místo. Na zimních olympijských hrách ve Pchjongčchangu získal stříbrnou medaili ve vytrvalostním závodu mužů.\n\nV roce 2010 se v médiích objevila zpráva, že Jakov Fak bude reprezentovat Slovinsko na místo dosavadního Chorvatska. 19. listopadu 2010 bylo oficiálně oznámeno, že přechází ke slovinské reprezentaci. 24. listopadu téhož roku získal slovinské státní občanství a stal se členem slovinské reprezentace.\n\n\"Pozn. body za umístění z mistrovství světa se počítají do světového poháru; body ze zimních olympijských her se dříve počítaly, od ZOH v Soči 2014 se nepočítají.\"\n\nIndividuální vítězství v závodech světového poháru.\n\n"}
{"id": "883420", "url": "https://cs.wikipedia.org/wiki?curid=883420", "title": "Windows Essentials", "text": "Windows Essentials\n\nWindows Essentials (\"Windows Live Essentials\" nebo \"Windows Live Installer\") je sada freeware aplikací od společnosti Microsoft, které nabízí integrovaného e-mail klienta, instant messaging, fotogalerie, Movie Maker, a další aplikace.\n\nOd 10. 1. 2017 je tato sada programů v režimu End of Life a na stránkách výrobce již není ke stažení. Místo oblíbeného Movie Makeru tak lze využít některé z open source nebo freewarových alternativ (např. Shotcut).\n\nNeoddělitelnou součástí operačního systému Windows Vista bylo několik aplikací (Windows Mail, Windows Movie Maker, Windows Kalendář ad.), což se setkalo s kritikou některých uživatelů. Proto Microsoft tyto programy nezahrnul do instalace nové verze Windows 7 a vytvořil balík těchto aplikací, které mohou být doinstalovány. Aplikace se odvíjí od původních webových služeb na portálu live.com.\n\nPrvní verzí sady aplikací byla nazvaná Wave 1, ale byla dostupná jen pro otestování. Další verze aplikací Wave 2 byla dostupná pro veřejnost od roku 2007. Zahrnovala programy Messenger, e-mailový klient a Writer. Výraznější aktualizace přišla s verzí Wave 3 v roce 2009, kdy byl balík aplikací přejmenován na \"Windows Live Essentials\" a ve které přibyly programy Windows Live Movie Maker a Microsoft Office Outlook Connector. V této aktualizaci se objevilo nové uživatelské prostředí a nové ikony. Předposlední verzí Wave 4 byla aktualizace \"Windows Live Essentials 2011\". K aplikacím Messenger, Mail, Writer a Movie Maker přibyly Fotogalerie, Windows Live Mesh a Zabezpečení rodiny. Poslední aktualizace Wave 5 vyšla v roce 2012 s názvem \"Windows Essentials 2012\". Nových funkcí se dočkala především aplikace Movie Maker. Nově je možné ukládat videa ve formátu H.264, zobrazit audio stopu a přibyly služby k publikování videí. Aplikace Mesh byla nahrazená aplikací SkyDrive (později přejmenovaná na OneDrive).\n\nPrvní verze aplikace Fotogalerie přišla s operačním systémem Windows Vista a postupně aktualizovaná je součástí všech verzí Windows Essentials.\n\nAplikace slouží pro správu a synchronizaci obrázků a videí. Fotogalerie používá koncept hierarchického tagování, umožňuje přidávat názvy, hodnocení, metadata a poznámky. V aplikaci lze fotografie ve formátu JPEG upravovat (změna velikosti, ořez, redukce červených očí, expozice, barva ad.). Obsahuje funkce na tvorbu panoramatických obrázků fotokoláže a objednání vytištěných fotografií.\n\nAplikace Windows Movie Maker byla představená v beta verzi v roce 2008 a od roku 2009 je součástí všech následujících verzí (Wave 3 – Wave 5). Pomocí aplikace je možné vytvářet nebo editovat videa. Výhodou je snadné ovládání.\n\nPrvní verze poštovního klienta byla vydaná s aktualizací Wave 2. Aplikace slouží především pro přijímání a odesílání e-mailové pošty přes protokoly POP3 a IMAP. Dále obsahuje kalendář s možností zapisování událostí, správu kontaktů, informační kanály RSS a funkci Diskusní skupiny.\n\nProgram Writer slouží ke psaní článků na internetový blog a jejich následného publikování. Podporuje služby jako WordPress, Blogger (od firmy Google) a TypePad, příp. je možné nakonfigurovat jiné služby.\n\nMessenger je klient pro službu okamžitého zasílání zpráv.\n\nProgram slouží rodičům pro sledování toho, jak jejich děti používají počítač, a pro blokování přístupu na webové stránky podle nastavených filtrů.\n"}
{"id": "883426", "url": "https://cs.wikipedia.org/wiki?curid=883426", "title": "Buonamico Buffalmaccio", "text": "Buonamico Buffalmaccio\n\nBuonamico di Cristofano zvaný Buonamico Buffalmaccio (kolem roku 1262, Florencie – 1340 tamtéž), byl italský malíř z Florencie působící v 1. polovině 14. století. Život malíře zpracoval Giorgio Vasari ve svém díle \"„Životy nejvýznačnějších malířů, sochařů a architektů“\". Lorenzo Ghiberti podal informace o malířově díle ve Florencii v \"„Záznamech“\" (Ghiberti I, 38- 39, II, 130- 134). \n\nBuonamico byl dlouhou dobu považován za fiktivní osobu, do dějin umění vstoupil spíš svým pitoreskním životem než svoji tvorbou. A to díky dílu od spisovatele Giovanni Boccaccio \"„ Dekameron“\"'. Boccaccio věnoval Buffalmaccovi čtyři příběhy, kde spolu se svými druhy (Giovanozzo di Pierino řečený Calandrino a Bruno di Giovanni) tropí různé šprýmy a taškařice. (den VIII. příběh 3, 6, a 9, den IX. příběh 5). Boccacciův pokračovatel Franco Sachetti (1330- 1400) doplnil Buffalmaccův životopis dalšími čtyřmi příběhy ve svých \"„Třech stech novelách“\" (novely č. 161, 164, 191 a 192).\n\nBuffalmaccio byl prvně uváděný roku 1315 v matrice cechu lékařů a lékárníků, kam patřili i malíři. Jiný doklad ho připomíná roku 1336 v Pise. Díky údaji v matrice lze položit jeho rok narození přibližně mezi 1290–1295. Mnoho prací, které mu Giorgio Vasari připisuje, se nedochovaly nebo jsou dílem někoho jiného.\n\nBuonamico Buffalmaccio velice rád navštěvoval dílnu Masa del Sagio, kde se scházívali občané Florencie a všichni milovníci veselí a šprýmů. O této dílně píše také Boccaccio (Dekameron, den VIII, příběh 3). Malíř si užíval života a utrácel víc, než vydělal, byl chudý a během nemoci se o něho ve florentském špitále Santa Maria Novella staralo bratrstvo Milosrdenství. Po smrti byl pohřben jako ostatní chudí na špitálním hřbitově Ossa. Ani datum jeho úmrtí není jisté. Vasari uvádí úmrtní rok 1340, ale v seznamu florentského bratrstva malířů je uváděno jeho jméno ještě v roce 1351.\n\nZ umělcova života se mnoho prací nedochovalo. K jeho prvním pracím patřily malby ve florentském klášteře jeptišek z Faenzy, kde vyzdobili celý kostel výjevy ze života Ježíše Krista (nedochováno). Jeho spolupracovníkem zde byl Bruno di Giovanni. Poté působil Buffalmaccio v Badii v Settimu. Na zdi v kapli sv. Jakuba vymaloval několik výjevů ze světcova života. Na klenbě kaple zobrazil čtyři církevní Otce a čtyři evangelisty. (fresky datované r. 1315, nedochováno). Další jeho prací byly dva deskové obrazy pro florentskou kartouzu (nedochováno), fresky Narození Páně a Klanění tří králů vytvořené na zdi nad hrobkou Aliottiů v Ognissanti. (nedochováno).\n\nPoté, co byl Buonamico pozván do Pisy, vypracoval výzdobu kláštera San Paolo a Ripa d´Arno, který patřil mnichům z Vallombrosy. Vyzdobil celé křížení tamějšího kostela ve třech pásech od země až po střechu výjevy ze Starého zákona. Na pravé straně zdi křížení vymaloval výjevy ze života sv. Anastázie s několika ženskými postavami. (práce se dochovali ve špatném stavu) Dále zde zobrazil papeže Alexandra IV. z rodu hrabat Sergiů. Při práci v kostele pomáhal Buffalmacciovi malíř Bruno di Giovanni, jak je uvedeno v knize malířského bratrstva. V Campo Santo v Pise, provedl další fresky a to nad místem, kde se dnes nachází mramorový náhrobek proslulého lékaře Mattea Corta. Námětem fresky bylo Kristovo utrpení s množstvím pěších i jezdců v rozmanitých pozicích. Výjevy- Triumf smrti, Poslední soud, Peklo, Zmrtvýchvstání a Zjevení Krista apoštolům. Triumf smrti zobrazuje v pravé části okamžik- z úst zemřelých vylétají jejich duše a ty jsou lapeny démony nebo anděly. V pravé části scény lovecká skupina přijíždí k třem mrtvolám, ležící v rakvích.\nÚstředními postavami scény Posledního soudu jsou trůnící Kristus a Panna Marie v mandorle. Okolo nich Apoštolové a pod nimi uprostřed archanděl Michael s mečem. Kolem archanděla stojí zástupy lidí čekající na soud. Lidské duše, které budou zatraceny nebo spaseny. Freska zobrazuje legendu o setkání tří živých a tří mrtvých, formulovaná ve Francii na konci 13. století.\nZ malířovy ruky také vzešly malby v kostele San Giovanni fra l´Arcora. (malby strženy za války roku 1529)\nŘadu věcí vytvořil Buonamico pro cortonského biskupa Aldobrandina v biskupském chrámu. Výzdoba chóru a deskový obraz hlavního oltáře. (nedochováno)Malíř působil i v Perugii. V kostele San Domenico vyzdobil kapli Buontempiů freskami a výjevy ze života mučednice svaté Kateřiny. V samotném kostele namaloval rovněž fresku, výjev jak sv. Kateřina disputuje s filozofy a obrací je na křesťanskou víru.\n\n\"Florencie: 1310- 1317\"\n\"Arezzo: 1320- 1327\"\n\"Parma: kolem 1330\"\n\"Pisa: 1330- 1337\"\n\n"}
{"id": "883429", "url": "https://cs.wikipedia.org/wiki?curid=883429", "title": "Pohár federace 1985", "text": "Pohár federace 1985\n\nPohár federace 1985 byl 23. ročník týmové tenisové soutěže žen v Poháru federace, největší každoročně hrané kolektivní soutěže v ženském sportu. Turnaj se odehrál mezi 6. až 14. říjnem 1985 na otevřených dvorcích s tvrdým povrchem. Dějištěm se stal Green Tennis Club v japonské Nagoje.\n\nVítězem se stalo Československo ve složení Hana Mandlíková, Helena Suková, Andrea Holíková a Regina Maršíková pod vedením nehrajícího kapitána Jiřího Medonose. Československý tým porazil v boji o titul družstvo Spojených států amerických, které hrálo v sestavě Kathy Jordanová, Elise Burginová, Sharon Walshová-Peteová. Nehrajícím kapitánem byl Tom Gorman. Československo získalo hattrick, když soutěž vyhrálo potřetí v řadě a celkově si připsalo čtvrtou trofej.\n\nTurnaj zahrnoval kvalifikační kolo, jehož vítězové postoupili do hlavního turnaje hraného vyřazovacím systémem. Z něho vzešel celkový vítěz Poháru federace. Poražení z prvního kola a kvalifikace odehráli turnaj útěchy\n\nVítězné týmy z kvalifikačního kola postoupily do hlavního turnaje. Poražená družstva pak odehrála turnaj útěchy.\n\nPoražení z prvního kola odehráli turnaj útěchy.\n\n<br>\n"}
{"id": "883439", "url": "https://cs.wikipedia.org/wiki?curid=883439", "title": "Gallifrey", "text": "Gallifrey\n\nGallifrey je fiktivní planeta z britského televizního sci-fi seriálu Pán času. Název vychází ze staré vikingštiny a znamená \"Pán/vládce času\". \n\nGallifrey je domovská planeta rasy Pánů času. Je to jedna z nejstarších planet ve vesmíru. Je umístěna v binárním hvězdném systému Kasterborous [kas-TER-boros] na galaktických souřadnicích deset-nula-jedenáct-nula-nula k nula-dva od galaktického nulového centra. Nachází se zhruba 250 milionů světelných let od Země, tedy vně Mléčné dráhy. Je domovem Vládce a Doktora, který ovšem utekl na Zemi. Planeta byla těžce postižena časovou válkou mezi Pány Času a Daleky. Devátý, Desátý a Jedenáctý Doktor si myslí, že Gallifrey zničil on sám. Že tak učinil aby ukončil strašné krveprolití během časové války. Někdy se taky uvádí že válku možná zapříčinil sám Doktor.Doktor ve skutečnosti Galliftrey nezničil, ale za pomoci ostatních inkarnací ji přemístil do časové kapsy, aby to navenek vypadalo jakože ve válce padla. Jelikož ji Válečný Doktor byl odhodlán zničit, a také kvůli paradoxu si pak dlouhou dobu myslel, že ji zničil. Toto se událo ve výročním speciále k padesátému výročí seriálu v roce 2013 v epizodě The Day of The Doctor.\n"}
{"id": "883440", "url": "https://cs.wikipedia.org/wiki?curid=883440", "title": "Gene Sharp", "text": "Gene Sharp\n\nGene Sharp (* 21. ledna 1928, North Baltimore, Ohio, USA - 28. ledna 2018, Boston, Massachusetts) byl americký filozof a politolog, profesor politických věd na University of Massachusetts. Proslavil se knihami na téma nenásilného odporu, v nichž rozvíjí strategii Mahátma Gándhího. K jeho nejznámějším pracím patří kniha \"The Politics of Nonviolent Action\" z roku 1973.\n\nRoku 1951 vystudoval sociologii na Ohio State University. V roce 1953 se zúčastnil protestů proti Korejské válce, načež byl devět měsíců vězněn. Poté se angažoval v pacifistickém hnutí a v letech 1955–1958 pracoval v pacifistickém týdeníku \"Peace News\". Poté se vrátil ke studiu, studoval v Oslu u Arne Næsse, roku 1968 vystudoval filozofii na Oxfordské univerzitě. V roce 1972 se stal profesorem na Massachusettské univerzitě v Darmouthu. Roku 1983 založil neziskovou organizaci Institut Alberta Einsteina (Einstein kdysi napsal předmluvu k jeho první knize) k podpoře nenásilných protestů po celém světě. Institut je podporován Fordovou nadací, Randovou korporací i americkou vládní organizací International Republican Institute. Sharpova koncepce ovlivnila vlnu tzv. barevných revolucí ve východní Evropě či tzv. Arabské jaro. Od té doby se o Sharpovy často hovoří jako o kandidátovi na Nobelovu cenu míru (nominován byl roku 2009 a 2012).\n\n"}
{"id": "883441", "url": "https://cs.wikipedia.org/wiki?curid=883441", "title": "Seznam míst v seriálu Simpsonovi", "text": "Seznam míst v seriálu Simpsonovi\n\nToto je seznam míst v seriálu Simpsonovi.\n\nBar U Vočka (: \"Moe's Tavern\") je hospoda, jejímž majitelem je Vočko Szyslak. Jsou zde často Homer Simpson, Carl Carlson, Lenny Leonard a Barney Gumble. Bar skoro nikdy nenavštěvují ženy a proto má Vočko na dámských toaletách zřízenou kancelář.\n\nHospoda vyjadřuje jistým způsobem charakter všech postav, které ji navštěvují – většinou ne příliš vzdělaných dělníků jaderné elektrárny ve Springfieldu, kteří vidí každodenní návštěvu hospody jako jediné společenské vyžití. Atmosféru \"přízemnosti\" podniku doplňují některé až groteskní ukázky zašlosti celého místa (špína, tma, švábi, pavučiny), které se objevují zvlášť často v přítomnosti návštěvy hygieniků, nebo nějaké významné osobnosti (např. starosty Quimbyho).\n\nV několika epizodách se Vočko pokoušel hospodu zmodernizovat na metrosexuální, anglický, či jiný bar, nebo dokonce i na rodinnou nebo sushi restauraci, ale nakonec se vše vrátilo zase zpět, neboť seriál klade hlavní důraz na blízkost barmana a jeho stálých štamgastů.\n\nFastfood. Patří Krustymu, který platí mafii, aby ve Springfieldu nebylo KFC a McDonald's. Šáša Burger je pověstný špatnou kvalitou jídla. Přesto je velmi oblíbený. Mezi jeho druhy jídel patří např. Šáša Burger, Žebroun atd.\n\nKwik-E-Mart je obchod se smíšeným zbožím. Vedoucím obchodu je indický imigrant Apu Nahasapeemapetilon. V Kwik-E-Martu nakupuje drtivá většina obyvatelů města, včetně členů rodiny Simpsonových a také místních výrostků Nelsona Muntze, Jimba Jonese a Kearneyho Zzyzwicze, kteří zde ovšem často a s oblibou kradou.\n\nSpringfieldská jaderná elektrárna je jaderná elektrárna, kterou vede nejstarší a nejbohatší občan města Springfieldu – Charles Montgomery Burns. Homer Simpson (i někteří jeho známí) je v ní zaměstnán. Principy fungování jaderné elektrárny jsou však v seriálu často popsány absurdním způsobem (jaderný odpad přetékající z chladicích věží, nouzové východy jsou pouze namalované).\n\nPodle některých pověstí (které však Matt Groening popřel) mohl jako vzor pro elektrárnu sloužit Trojan Nuclear Power Plant v Oregonu nebo komplex Hanford Site ve státě Washington.\n\nSpringfieldská základní škola je základní škola, jejímž ředitelem je Seymour Skinner, vlastním jménem Armin Tamzarian. Čtvrťáky učila Edna Krabappelová do 25. sezóny, druháky Elizabeth Hooverová, hudební výchovu Dewey Largo. Řidičem autobusu, kterým se děti dopravují do školy, je Otto Mann. Ve školní kuchyni vaří Doris Petersonová. Školníkem je skotský přistěhovalec Willie. Maskotem školy je puma. Springfield má celkem dvě základní školy. Ta, do které chodí Simpsonovi, je východní. Druhá škola se nazývá západní. Obě školy jsou si z venku velice podobné.\n\nVe Springfieldském domě důchodců dlouhodobě přežívá třeba děda Simpson, Jasper nebo Krtek (Hans Moleman). Ocitl se tam však i pan Burns. Mají tam zakázáno číst noviny a dívat se na televizi, aby se jim nezvýšil tlak. Když Líza zjistila, že jim tam nejde televize, koupila jim konzoli Zii, která ale byla za pár dní zničena sestrami.\n"}
{"id": "883448", "url": "https://cs.wikipedia.org/wiki?curid=883448", "title": "Aššurbanipalova knihovna", "text": "Aššurbanipalova knihovna\n\nAššurbanipalova knihovna byla vyhlášená starověká knihovna v Ninive, jednom z hlavních měst Asýrie. Byla založena novoasyrským králem Aššurbanipalem někdy kolem poloviny 7. století př. Kr. Po Aššurbanipalovi vládli již jen 4 králové, poté byla Asýrie zničena Babylóňany a Médy.\n\nAššurbanipal je známý jako jediný asyrský král, který o sobě (ve svých nápisech) tvrdí, že umí číst i psát. Prezentoval se svým vzděláním, pravděpodobně z toho důvodu inicioval vznik knihovny. Ta obsahovala nejrůznější texty: eposy, mýty, kultovní texty, modlitby, zákony, lexikální i gramatické texty, díla věnující se lékařství, matematice, astronomii a další. Knihovna se skládala z přibližně pěti tisíc hliněných tabulek.\n\nVznik knihovny inicioval král Aššurbanipal, který vysílal do všech koutů své říše písaře, aby opisovali staré knihy. Mnoho tabulek obsahuje větu \"Ze starého prvopisu opsáno a potom ověřeno\", což ukazuje, že písaři museli pečlivě dbát na přesný přepis. Části některých textů obsahují slova jako \"nevím\", \"zničeno\" či \"setřeno\". Vznikaly také obsahy a výtahy z knih. Uchovávání tabulek je záhadou. Sir Austen Henry Layard, který vykopal Ninive, ve své zprávě píše pouze o dvou místnostech, ve kterých knihy byly. Je možné, že se sem tabulky propadly z hořejší místnosti zvané \"Lví pokoj\". Některá díla obsahovala i přes sto tabulek.\n\nKaždá hliněná tabulka má své jméno a pořadové číslo. Slavný epos Enúma eliš se skládá ze sedmi tabulek, přičemž každá tabulka má nadpis \"Enúma eliš\" a pořadové číslo (1, 2, 3 ad.). Řádek, kterým např. první tabulka skončila, byl na začátku tabulky druhé, čímž byla určena správná návaznost textu. Větší tabulky obsahují jméno písaře a označení vlastníka (\"(Palác) Aššurbanipala, krále světa, krále Asýrie\").\nCo se týče katalogů, zachovaly se pouze zlomky. Celkový katalog, existoval-li, nebyl nalezen. Nalezené zlomky jsou dvojího druhu:\n\nTexty byly \"písaři\" ryty (resp. obtiskovány) do hliněných tabulek písmem zvaným klínopis. Významné tabulky byly vypalovány, takže požár královského paláce tabulky paradoxně zachránil, i když se rozbily na více kusů. Nově vytvářené opisy byly ryty v asyrské formě akkadštiny.\n\nV knihovně se našla některá známá díla, zejména pak epos o stvoření světa Enúma eliš a Epos o Gilgamešovi. Příběh o uruckém králi Gilgamešovi byl velice důležitý pro další rozvoj literatury. Obsahuje mnoho později použitých motivů (vznik světa, vznik člověka, potopa).\n\n\n"}
{"id": "883451", "url": "https://cs.wikipedia.org/wiki?curid=883451", "title": "Olena Pidhrušná", "text": "Olena Pidhrušná\n\nOlena Pidhrušná, celým jménem Olena Mychajlivna Pidhrušná ( , * 9. ledna 1987 Lehnice, Polsko) je ukrajinská biatlonistka. Na mistrovství světa v roce 2013 v Novém Městě na Moravě získala zlatou medaili ve sprintu, stříbrnou medaili ve štafetovém závodě a bronzovou medaili ve stíhacím závodě. Stříbrnou medaili získala z ženské štafety na Mistrovství světa v biatlonu 2017 v rakouském Hochfilzenu. Je bronzová medailistka z mistrovství světa juniorů z roku 2006 a několikanásobná medailistka z evropských šampionátů. Ukrajinu reprezentovala také na Zimních olympijských hrách 2010 ve Vancouveru.\n\nVe světovém poháru triumfovala ve sprintu v kanadském Canmore. S ženskou ukrajinskou štafetou dokázala triumfovat ve čtyřech závodech.\n\n"}
{"id": "883464", "url": "https://cs.wikipedia.org/wiki?curid=883464", "title": "Marie Františka Isabela Savojská", "text": "Marie Františka Isabela Savojská\n\nMarie Františka Isabela Savojská (21. červen 1646 – 27. prosinec 1683) byla portugalská královna, manželka hned dvou portugalských králů, Alfonse VI. a po anulaci sňatku jeho bratra Petra II.\n\nFrancouzský král Ludvík XIV. potřeboval podporu Portugalska proti společnému španělskému nepříteli, a tak provdal svou vzdálenou příbuznou Marii za portugalského krále Alfonse, částečně ochrnutého a psychicky labilního mladíka. Po příchodu na portugalský dvůr byla Marie zklamaná, ale přesto se za Alfonse v srpnu 1666 provdala.\n\nOproti neschopnému Alfonsovi podporovala jeho bratra Petra a ambiciózní šlechtu. V roce 1668, záhy poté, co Španělsko uznalo nezávislost Portugalska, byl Petr jmenován regentem svého staršího bratra Alfonsa. Po šestnácti měsících manželství se Marii podařilo dosáhnout jeho anulace na základě toho, že manželství nikdy nebylo konzumováno. 2. dubna 1668 se Marie za provdala prince Petra. Manželé měli jednu dceru:\n\n12. září 1683 v exilu zemřel král Alfonso a Petr se stal jeho nástupcem jako Petr II. Marie se tak opět stala královnou, ale zemřela už v prosinci toho roku.\n"}
{"id": "883474", "url": "https://cs.wikipedia.org/wiki?curid=883474", "title": "Norberto Bobbio", "text": "Norberto Bobbio\n\nNorberto Bobbio (18. října 1909 Turín – 9. ledna 2004 Turín) byl italský filozof, politolog, historik a komentátor deníku \"La Stampa\".\n\nRoku 1942, za Mussoliniho diktatury, vstoupil do ilegální liberální strany \"Partito d'Azione\", kvůli čemuž byl v letech 1943-1944 vězněn. Po válce se chvíli pokoušel uplatnit v politice, avšak neuspěl a vrátil se do akademické sféry. Označoval se za liberálního socialistu, po roce 1970 podpořil eurokomunistickou linii Enrico Berlinguera v Italské komunistické straně a následný \"historický kompromis\" (\"\"compromesso storico\"\") mezi křesťanskými demokraty a komunisty (který skončil po zavraždění Aldo Mora v roce 1978). V 90. letech silně kritizoval Silvia Berlusconiho. Své knihy psal italsky i anglicky.\n\n\n\n"}
{"id": "883482", "url": "https://cs.wikipedia.org/wiki?curid=883482", "title": "Francouzský Súdán", "text": "Francouzský Súdán\n\nFrancouzský Súdán () byla kolonie ve Francouzské Západní Africe, která měla dvě samostatná období existence, první mezi lety 1890 až 1899 a poté v letech 1920 až 1960, kdy se území stalo samostatným státem Mali.\n\nSoučasný stát Súdán leží ve východní Africe.\n"}
{"id": "883483", "url": "https://cs.wikipedia.org/wiki?curid=883483", "title": "Zofia Lissa", "text": "Zofia Lissa\n\nZofia Lissa (19. října 1908, Lvov — 26. března 1980, Varšava) byla polská hudební vědkyně, profesorka (1957), doktorka filosofie (1929), korespondentka Berlínské akademie umění (1955), Saské akademie věd (1963) a Akademie věd a literatury v Mohuči. Laureátka státní ceny PLR (1953).\n\nStudovala hru na klavír a hudební teorii na Polském hudebním spolku ve Lvově. Poté se zapsala do studia hudební vědy u Adolfa Chybińského na Univerzitě Jana Kazimíra ve Lvově (1924–1929), kde studovala také filosofii u Kazimierza Twardowského a Romana Ingardena, a zároveň se účastnila přednášek z psychologie a dějni umění. Roku 1929 obhájila titul doktora na základě své práce \"O harmonice Alexandra Skrjabina\". V dalších letech vyučovala teorii hudby na konservatoři Karola Szymanowského a na hudební škole Fryderyka Chopina ve Lvově, a taktéž prováděla výzkum v oblasti muzikálnosti dětí a mládeže v Institutu psychologie ve Lvově.\n\nPo vypuknutí druhé světové války pracovala ve lvovském rozhlase. V roce 1940 zastávala funkci děkana oddělení teorie hudby na lvovské konzervatoři, nicméně roku 1941, po ataku hitlerovského vojska na Lvov, odcestovala do Namanganu (Uzbekistán), kde pracovala jako učitelka na hudební škole. Jako jedna z prvních vstoupila roku 1943 do Svazu polských vlastenců. Poté přebývala v Moskvě, kde se zabývala pořádáním koncertů v rozhlase, vydáváním zpěvníků a notových publikací, psaním recenzí na koncerty polské hudby. Zpracovala a vydala několik sborníků: Zpěvník polských dětí v SSSR (1944), Zpěvník polského vojáka (1944), Písně a hry pro polské mateřinky v SSSR (1945). Po válce zůstala v Moskvě, kde zastávala funkci kulturního atašé při polském velvyslanectví.\n\nV roce 1947 se vrátila do Varšavy i zastávala post zástupce ředitele Oddělení hudby na Ministerstvu kultury a umění. Zabývala se výukovou činností a pořádáním hudebních akcí. V roce 1947 se habilitovala na Univerzitě Adama Mickiewiče v Poznani. V roce 1948 stála u zrodu oddělení muzikologie na Varšavské univerzitě a stala se jeho ředitelkou. V roce 1951 získala titul mimořádného profesora, a v roce 1957 titul řádného profesora. V letech 1958–1975 zastávala funkci ředitele Hudebněvědného institutu Varšavské univerzity. Pod jejím vedením se konala mnoho muzikologických setkání, např. „Prokofjevovské setkání“ (Sesja Prokofiewowska, 1959), první mezinárodní chopinovský kongres (1960), nebo setkání zasvěcené tvorbě Karola Szymanowského (1962). Ziniciovala organizaci festivalu \"Musica Antiqua Europae Orientalis\" v Bydhošti (1963) stejně jako například s ním spojeného mezinárodního muzikologického kongresu, jemuž předsedala. V roce 1966 společně s Hieronimem Feichtem zorganizovala dokumentační a inventarizační středisko staré polské hudby, jehož činnost umožnila vydání série \"Antiquitates Musicae in Polonia\".\n\nJiž za svých studií se spojila s levicovými středisky a později se kvůli svým politickým názorům aktivně účastnila ideologické diskuse týkající se estetiky a marxistické estetické metodologie v muzikologii.\nByla členem vedení (1947–1948) a místopředsedkyní (1949-1954) Svazu polských skladatelů. Z její iniciativy byli do Svazu polských skladatelů (Związek Kompozytorów Polskich) přijati také muzikologové a byl založen Mládežnický okruh (Koło Młodych ZKP). Byla členem prezidia Mezinárodního muzikologického svazu (1965–1977). V roce 1955 se stala členem-korespondentem Akademie der Künste v Berlíně, v roce 1963 na Sächsische Akademie der Wissenschaften v Lipsku, v roce 1972 – Akademie der Wissenschaften und der Literatur v Mohuči.\n\nJejí široké spektrum vědních zájmů zahrnovaly hudební vědu a teorii, dějiny hudební estetiky, metodologie hudební vědu a teorii, dějiny současné polské hudby. Byla autorkou prvního polského pojednání o filmové hudbě: Muzyka i film (1937). Její dílo je obecně z velké části dokladem epochy (hudba), ve které vznikly, a jejich charakter je předmětem diskusí, jelikož se její vědecká práce a metodologické postupy opíraly o esteticko-filozofické koncepce marxistické ideologie. Bibliografie jejího díla obsahuje na 600 titulů, z toho stovky knih, desítky úvah a stovky článků, z nichž bylo mnoho přeloženo do dalších jazyků.\n\nZofia Lissa vnesla do polské muzikologické literatury nový pohled do mnoha problémů: nezávislým pohledem nahlížela do hudební tvorby, zabývala se hudebními náměty v jejich vzájemných vztazích a podtrhovala společnou funkci hudby.\n\n\n"}
{"id": "883494", "url": "https://cs.wikipedia.org/wiki?curid=883494", "title": "Babatunde Olatunji", "text": "Babatunde Olatunji\n\nBabatunde Olatunji (7. dubna 1927 Ajido, Nigérie − 6. dubna 2003 New York City, New York, USA) byl nigerijský perkusionista.\n\nV roce 1950 se přestěhoval do Spojených států, kde prožil převážnou část svého života. Studoval na Morehouse College v Atlantě v Georgii. Své první album nazvané \"Drums of Passion\" vydal na přelomu let 1950−1960 u vydavatelství Columbia Records. Skladbu „Jin-Go-Lo-Ba“ vydanou na tomto albu později natočila řada umělců, mezi které patří Serge Gainsbourg, Fatboy Slim nebo skupina Santana. Později nahrál řadu dalších alb, ale žádné se neprosadilo jako to první. Mimo to hrál na albech jiných hudebníků, jako jsou Mickey Hart, Quincy Jones, Airto Moreira nebo Stevie Wonder.\n\n"}
{"id": "883502", "url": "https://cs.wikipedia.org/wiki?curid=883502", "title": "Pavel Vrána (fotbalista)", "text": "Pavel Vrána (fotbalista)\n\nPavel Vrána (* 13. července 1985 v Brně) je český fotbalový útočník, od července 2013 bez angažmá.\n\nSvoji fotbalovou kariéru začal v FC Zbrojovka Brno. Mezi jeho další kluby patří: 1. FC Slovácko, FC Nitra (Slovensko), 1. HFK Olomouc, FK Dukla Praha, MFK Karviná, Piast Gliwice (Polsko) a FK Dukla Banská Bystrica (Slovensko).\n\n"}
{"id": "883505", "url": "https://cs.wikipedia.org/wiki?curid=883505", "title": "Škoda Electric", "text": "Škoda Electric\n\nŠKODA ELECTRIC a.s. je česká elektrotechnická firma sídlící v Plzni, dceřiná společnost Škody Transportation. Vyrábí elektrické pohony a trakční motory pro trolejbusy, tramvaje (tramvaje Škoda), lokomotivy (elektrické lokomotivy Škoda), příměstské vlakové jednotky, metro, důlní vozidla, apod. Sama je od roku 2004 také dodavatelem vlastních trolejbusů, především pro český a slovenský trh (typy 24Tr, 25Tr, 26Tr, 27Tr, 28Tr, 30Tr, 31Tr, 32Tr, 33Tr a 35Tr). Škoda Electric se podílela na výrobě prototypů hybridních autobusů TriHyBus (2009) a Škoda H12 Solaris (2012), na výstavě Czechbus 2014 byl představen také prototyp elektrobusu Škoda Perun.\n\nNavazuje na dlouholetou tradici elektrotechnické výroby Škodových závodů v Plzni, která byla zahájena v roce 1901 v Elektrotechnickém závodě. Do obchodního rejstříku byla zapsána 5. března 1993 pod názvem Škoda, DOS, Plzeň, s.r.o., od 26. ledna 1996 nesla název ŠKODA DOS s.r.o. a mezi 18. prosince 2002 a 1. květnem 2007 působila jako ŠKODA ELECTRIC s.r.o.\n\nSvé výrobky dodává také světovým strojírenským gigantům jako jsou General Electric, Hyundai Rotem nebo Caterpillar.\n"}
{"id": "883508", "url": "https://cs.wikipedia.org/wiki?curid=883508", "title": "Kazimierz Wyka", "text": "Kazimierz Wyka\n\nKazimierz Wyka (19. března 1910, Krzeszowice – 19. ledna 1975, Krakov) byl polský literární historik, literární kritik, profesor Jagellonské univerzity a poslanec polského sněmu.\n\nByl synem majitele malé pily. Studoval polskou filologii na Jagellonské univerzitě (1928–1932), mimo jiné u Ignace Chrzanowského, Stefana Kołaczkowskéo a Kazimiera Nitscheho. V červnu 1939 se vrátil do Krzeszowic a zůstal zde až do roku 1945. Za okupace spolupracoval s katolickou Unií.\n\nPo studiích pracoval na univerzitě jako asistent; v roce 1946 habilitoval a v roce 1948 se stal profesorem. Jeho literární seminář se stal základem krakovské školy kritiky.\n\nV období 1963–1965 byl univerzitním protektorem. V 1948 spoluzaložil Instytut Badań Literackich, který vedl v letech 1953–1970. Byl také zvolen do polského sněmu (1952–1956).\n\nSignatář Listu 34, který byl otištěn v The Times - svůj podpis ale odvolal.\n\nZajímal se o dobu romantismu a tvorbu Stanisława Brzozowského. Za svou činnost získal řadu ocenění.\n\nNa jeho počest vznikla v roce 1980 Cena Kazimierze Wyky.\n\n\n"}
{"id": "883510", "url": "https://cs.wikipedia.org/wiki?curid=883510", "title": "Gaius Claudius Glaber", "text": "Gaius Claudius Glaber\n\nGaius Claudius Glaber byl římský vojevůdce; praetor a legát (73 př. n. l). Byl prvním římským úředníkem, který byl pověřen potlačením vzpoury gladiátorů z Capuy vedenou Spartakem. Byl poražen v bitvě u sopky Vesuv.\n\nJe o něm známo jen velmi málo informací. Glaber je v pramenech uveden jako velitel, který byl pověřen římským senátem k potlačení vzpoury gladiátorů ze školy Lentula Batiata. Nepocházel z významné rodiny.\n\nGlaber shromáždil na 3000 mužů; spíše vysloužilé legionáře a domobranu. Řím tehdy tuto vzpouru nepovažoval za příliš důležitou; nechtěl tedy povolávat na pomoc zkušené vojsko.\nGlaberovo vojsko se přesunulo k Vesuvu, načež se snažilo gladiátory schované v kráteru sopky vyhladovět.\nSpartakus a jeho muži však z kráteru za pomoci lan z vinné révy unikli; překvapili a porazili Glaberovu armádu. Spousta Římanů byla pobita; co se stalo s Glaberem však není známo.\n\nVe filmech a seriálech pojednávajících o Spartakovi byl Gaius Claudius Glaber zastoupen těmito osobnostmi:\n\nJohn Dall jako Glaber ve filmu Spartakus z roku 1960.\n\nCraig Parker ztvárnil Glabera v sériích televize Starz \"\" roku 2010 a \"\" z roku 2012.\n"}
{"id": "883512", "url": "https://cs.wikipedia.org/wiki?curid=883512", "title": "Nejvzdálenější pobřeží", "text": "Nejvzdálenější pobřeží\n\nNejvzdálenější pobřeží (anglicky \"The Farthest Shore\") je fantasy román americké spisovatelky Ursuly Kroeber Le Guinové vydaný americkým nakladatelstvím Atheneum Books v roce 1972. Dílo náleží do cyklu \"Zeměmoří\" a vyhrálo cenu National Book Award v kategorii knih pro mládež. Bylo také v roce 1973 nominováno na cenu Mythopoeic v kategorii „Fantasy“, ale nezvítězilo. Česky knihu vydalo poprvé nakladatelství AF 167 v roce 1995.\n\nJedná se o třetí knihu z původní trilogie (1968–1972) zasazené do prostředí souostroví Zeměmoří. Příběh se odehrává zhruba dvě dekády po událostech z druhého dílu série, knihy \"Hrobky Atuánu\". Autorka poté trilogii rozšířila o další knihy.\n\n\nPod názvem Nejvzdálenější pobřeží:\n\nPod názvem Najvzdialenejšie pobrežie:\n\n\n\n"}
{"id": "883513", "url": "https://cs.wikipedia.org/wiki?curid=883513", "title": "Sweet Deceiver", "text": "Sweet Deceiver\n\nSweet Deceiver je šesté sólové studiové album britského kytaristy a zpěváka Kevina Ayerse. Jeho nahrávání probíhalo ve studiu The Manor Studio a album vyšlo v březnu 1975 jako jeho druhé a poslední studiové album vydané u vydavatelství Island Records. Jeho producentem byl Ayers spolu s Ollie Halsallem.\n\nAutorem obalu alba je Tony Wright.\n\n"}
{"id": "883521", "url": "https://cs.wikipedia.org/wiki?curid=883521", "title": "John Bundrick", "text": "John Bundrick\n\nJohn Bundrick (* jako John Douglas Bundrick; 21. listopadu 1948 Houston, Texas, USA) je americký rockový zpěvák a hráč na klávesové nástroje.\n\nV letech 1972−1973 byl členem obnovené skupiny Free, se kterou nahrál album \"Heartbreaker\" a s několika členy této skupiny nahrál album \"Kossoff, Kirke, Tetsu and Rabbit\". V roce 1974 hrál na koncertním albu \"June 1, 1974\" (Nico, Kevin Ayers, John Cale, Brian Eno) a od roku 1979 hrál jako doprovodný hudebník ve skupině The Who. Ze skupiny odešel v roce 2011.\n\nRovněž spolupracoval s umělci, jako jsou Jethro Tull, Roger Waters nebo Sandy Denny.\n\n"}
{"id": "883525", "url": "https://cs.wikipedia.org/wiki?curid=883525", "title": "Luiz Razia", "text": "Luiz Razia\n\nLuiz Tadeou Razia Filho (* 4. dubna 1989 v Barreiras) je brazilský automobilový závodník. V roce 2013 měl nastoupit do Formule 1 s týmem Marussia F1, ale zúčastnil se pouze prvních testů, neboť jeho sponzoři nezaplatili. Na jeho místo tak usedl Jules Bianchi.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "883526", "url": "https://cs.wikipedia.org/wiki?curid=883526", "title": "Antonín Kohout", "text": "Antonín Kohout\n\nAntonín Kohout (12. prosince 1919 Lubná − 15. února 2013 Praha) byl český violoncellista a hudební pedagog. Několik let studoval u Karla Pravoslava Sádlo. Od roku 1945 působil ve Smetanově kvartetu, které spoluzaložil. V souboru působil až do jejího rozpadu v roce 1989. Rovněž hudbu vyučoval na AMU v Praze. Studoval u něj například Pavel Hůla.\n\nJeho syn Pravoslav Kohout je český houslista, pedagog a publicista. \n"}
{"id": "883527", "url": "https://cs.wikipedia.org/wiki?curid=883527", "title": "Martin Fabuš", "text": "Martin Fabuš\n\nMartin Fabuš (*11. ledna 1976, Trenčín) je slovenský fotbalový útočník, který momentálně působí ve slovenském klubu třetiligovém FK Slovan Nemšová. Měl přezdívku Fabo.\n\nMartin Fabuš hrál za různé kluby včetně slovenských ŠK Slovan Bratislava, Trenčín, německého Karlsruher SC, polského Ruch Chorzów a dalších. Stal se nejlepším střelcem slovenské ligy v sezónách 1998/99 a 2002/03. V sezóně 1998/99 vsítil celkem 19 gólů za Duklu Trenčín a v sezóně 2002/03 se o prvenství podělil s Markem Mintálem ze Žiliny, oba vstřelili po 20 gólech.\n\n"}
{"id": "883528", "url": "https://cs.wikipedia.org/wiki?curid=883528", "title": "Kraljevo", "text": "Kraljevo\n\nKraljevo (v srbské cyrilici Краљево) je město v centrálním Srbsku, v Rašském okruhu. Řadí se ke středně velkým městům; v roce 2011 mělo 63 030 obyvatel. Centrem města protéká řeka Ibar – Kraljevo se nachází nedaleko soutoku Ibaru a Západní Moravy.\n\nMěsto je napojeno na železniční síť (z Kraljeva vycházejí celkem tři tratě, a to do Kruševace, Čačaku a Kosovské Mitrovice. V dlouhodobé perspektivě má být v blízkosti města rovněž vybudována i dálnice, která bude kopírovat tok řeky Zapadna Morava. Na železniční trať a nádraží, nacházející se v severní části Kraljeva, navazuje rozsáhlá průmyslová zóna.\n\nSamotné město mělo dle sčítání lidu z roku 2011 64 175 obyvatel a se širším okolím (opština Kraljevo) potom 124 54 obyvatel. \n\nNachází se přímo na soutoku řek Ibar a Západní Morava, v Západomoravské kotlině mezi úrodnými svahy Šumadije a pohořími Stari Vlah a Kopaonik. Kromě toho se zde nachází ještě některá další pohoří, např. Goč, Stolovi, Troglav, Čemerno, Radočelo a další). \n\nPrůměrná nadmořská výška v Kraljevu činí 206 m n. m. Řeka Ibar proniká do Západomoravské kotliny a města Kraljeva od jihozápadu z Ibarské soutěsky. \n\nOblast dnešního města byla osídlena již v roce 2000 př. n. l. V okolí města se nacházejí archeologická naleziště, a to v lokalitách Divlje polje v obci Ratina a Lađarište ve vesnici Vrnjci. Nalezeny byly artefakty původem z antického Řecka (keramické nádoby, šperky apod). V dobách existence Římské říše byla oblast dnešního Kraljeva hranicemi mezi provinciemi Horní Moesie a Dalmácie. Pro Římskou říši měl region význam především v souvislosti s těžbou rud a kvůli geotermálním pramenům. \n\nKraljevo bylo centrem středověkého srbského státu už od počátku své existence. V 11. století byl součástí Rašky. V okolí vznikla řada pravoslavných klášterů, které nechali zřídit tehdejší vládcové; Studenica (1188), Žiča (1912), Ljubostinja, Gradac, nebo Stara Pavlica. Samotné město Kraljevo vzniklo z původní vesnice názvem \"Rudo Polje\". Poprvé bylo připomínáno k roku 1476.\n\nS pádem Srbského despotátu v letech 1458–1459 se stalo součástí Osmanské říše. Turci nazývali malé město názvem \"Karanovac\"; tento název je poprvé doložen od roku 1560. Rychlejší rozvoj obce však proběhl teprve až během dvaceti let, kdy bylo Srbsko krátkodobě součástí Habsburské monarchie (1718–1738). Tehdejší hranice mezi Rakouskem a Tureckem procházela po řece Západní Morava a pro Rakušany získalo Kraljevo význam pohraničního města. Přes Kraljevo utekli turečtí kolonisté, kteří v Srbsku obývali některá města (Čačak, Kragujevac a další) a kteří si nepřáli zůstat v Rakousku.\n\nPo válce mezi Osmanskou říší a Habsburskou monarchií se město opět vrátilo po tureckou správu. Při bojích v letech 1737–1739 vyhořel místní zájezdní hostinec (karavanseráj). Centrum města bylo poničeno a částečně vypáleno. Ve 40. letech 18. století bylo město jedním z největších v Tureckem ovládaném regionu Šumadije. \n\nBěhem Prvního srbského povstání obsadili srbští vzbouřenci město Karanovac a vypálili jej. Následně bylo město přebudováno. Stalo se správním centrem s vlastním soudem. Poté, co Srbové město obsadili, nařídili vyhnání veškerého muslimského obyvatelstva. Na jeho místo se dostěhovalo nové pravoslavné obyvatelstvo z okolních vesnic. \nV roce 1832 získalo město první urbanistický plán, na základě něhož vznikla jasně plánovaná síť ulic v centru města. Od roku 1838 se stalo město středem nově zřízené opštiny a územního celku v rámci Čačanského okruhu. Význam města vzrostl poté, co sem bylo v roce 1853 přesunuto policejní velitelství pro celý okruh a také oblastní soud. Roku 1859 došlo k administrativní změně a obě instituce se vrátily do Čačaku. V roce 1855 zde byla otevřena první pošta. Od roku 1902 má město elektrické osvětlení. V roce 1912 sem byla zavedena železniční trať, která město spojila s Čačakem a Požegou. Roku 1929 ji doplnila druhá trať z Lapova.\n\nBěhem druhé světové války byl Čačak místem četných bojů. V roce 1941 město obsadily okupační vojska (po tzv. Dubnové válce). Jednotky četniků a partyzánů zde provedly několik společných útoků na německé vojenské posádky. Německá okupační správa zde následně provedla rozsáhlou odplatu; 14. a 15. října 1941 zde bylo popraveno 1746 lidí. Na podzim 1944 probíhaly o Kraljevo těžké boje. Jednotky partyzánů a Rudé armády bojovaly o předmostí Kraljeva celkem šest týdnů. Kraljevo bylo osvobozeno 29. listopadu 1944.\n\nPo druhé světové válce neslo krátkou dobu (do roku 1955) název \"Rankovićevo\" podle Aleksandra Rankoviće, šéfa jugoslávských tajných služeb. Ve stejné dekádě byla realizována i rozsáhlá industrializace města. Byly otevřeny řady nových továren (např. Magnohrom, továrna na výrobu žel. vagonů; dřevařský podnik Jasen, stavební podnik Kablar a dalších).\n\nV roce 1991 mělo Kraljevo 57 926 obyvatel.\n\nV roce 2010 bylo město postiženo zemětřesením.\n"}
{"id": "883532", "url": "https://cs.wikipedia.org/wiki?curid=883532", "title": "Diviš Czernin", "text": "Diviš Czernin\n\nDiviš Czernin (* 21. května 1942, Dymokury) je příslušník rodu Czerninů a majitel zámku Hlušice.\n\nJe synem Rudolfa hraběte Czernina (25. 8. 1904 Dymokury – 16. 5. 1984 Vídeň), který se postavil nacistům za 2. světové války, a jeho manželky Frideriky z Wenckehimu (6. 1. 1911 Budapešť – 5. 7. 1991 Vídeň).\n\nDiviš Czernin se po ukončení základní školy vyučil instalatérem. Ve volném čase hrál lední hokej za klub Tatra Smíchov. Po vyučení nastoupil základní vojenskou službu v době kubánské krize v Terezíně a po nějaké době byl převelen do Liberce k dopravní jednotce. Během vojenské služby hrál lední hokej za Duklu Liberec. V roce 1964 rodina emigrovala do Rakouska. Po emigraci pracoval jako instalatér a vystudoval zde pětiletou HTL a tři roky pracoval jako technik v Jihoafrické republice. Po roce 1989 zažádal o restituci rodinného majetku (asi 900 ha lesa a ca 120 ha zemědělské půdy), který zdědil po bezdětném strýci Humprechtovi.\n\nPři lyžování se seznámil s Helene von Blaas (* 16. 9. 1959 Vídeň), kterou 14. září 1985 v Tannenmühle pojal za manželku a která do manželství přinesla zámek Tannenmühle.\n\n\n"}
{"id": "883533", "url": "https://cs.wikipedia.org/wiki?curid=883533", "title": "Chrám Narození svatého Jana Křtitele (Petrohrad)", "text": "Chrám Narození svatého Jana Křtitele (Petrohrad)\n\nČesmenský chrám ( – \"Česmenskaja cerkov\") je novogotický chrám v Petrohradě v Rusku, plným názvem chrám Narození svatého Jana Křtitele při Česmenském paláci ( – \"cerkov Rožděstva Ioanna Predtěči pri Česmenskom Dvorce\"). Jedná se o pravoslavný chrám postavený v letech 1777 až 1780 ruským dvorním architektem Jurijem Feltěnem na příkaz carevny Kateřiny Veliké. Byl postaven na paměť ruského vítězství v bitvě u ostrova Chios, která se odehrála v roce 1770 v rámci rusko-turecké války v Česmenském zálivu Egejského moře. Položení základního kamene v roce 1777 se účastnil švédský král Gustav III. Švédský a zasvěcení v roce 1880 Janu Křtiteli císař Josef II.\n\nChrám byl původně postaven na cestě mezi Petrohradem a rezidencí Carskoje Selo na místě, kde se ke Kateřině dostala zpráva o vítězství. Dnes je součástí Petrohradu a leží zhruba na půl cesty mezi stanicemi metra Park Pobedy a Moskovskaja.\n"}
{"id": "883539", "url": "https://cs.wikipedia.org/wiki?curid=883539", "title": "Musée des Arts forains", "text": "Musée des Arts forains\n\nMusée des Arts forains (\"Muzeum jarmarečního umění\") je soukromé muzeum v Paříži. Nachází se ve 12. obvodu v parku Bercy. Muzeum představuje rekonstrukci jarmareční poutě mezi lety 1850 a 1950.\n\nMuzeum založil ze své soukromé sbírky herec a starožitník Jean-Paul Favand. Muzeum od roku 1996 sídlí v pavilonech Bercy, v bývalých skladech na víno.\nMuzeum vystavuje objekty charakteristické pro jarmarky a poutě. Rozděluje se na dočasnou expozici a stálou výstavu, která obsahuje 14 pouťových atrakcí, 16 jarmarečních stánků, 18 souborů historických děl a 1522 samostatných předmětů.\n\nStálá expozice se nachází ve třech sálech o celkové rozloze 5000 m, které jsou tematicky rozděleny.\n\n\"Théâtre du Merveilleux\" (Divadlo kouzel) nabízí návrat do období světových výstav na počátku 20. století, světelné projekce a promítání na zdi, které představují středověké tapiserie nebo výzdobu Nemovy ponorky Nautilus díky 12 videoprojektorům a 800 světlům.\n\n\"Musée des Arts forains\" (Muzeum poutí) je zasvěceno čistě jarmarkům a poutím. Jsou zde kolotoče včetně cyklistického kolotoče z roku 1897 apod.\n\n\"Salon vénitien\" (Benátský salón) nabízí virtuáoní procházku Benátkami a projížďku v gondole.\n\n"}
{"id": "883540", "url": "https://cs.wikipedia.org/wiki?curid=883540", "title": "Echinopsis chamaecereus", "text": "Echinopsis chamaecereus\n\nEchinopsis chamaecereus je jihoamerický drobný plazivý cereus tvořící trsy. Je známější pod starším názvem \"Chamaecereus silvestrii\". Patří mezi nekaktusáři často pěstované kaktusy.\n\nDruh původně patřil do velkorodu \"Cereus\". Při velké revizi kaktusů v roce 1922 Britton & Rose pro něj ustanovili monotypický rod \"Chamaecereus\". V současnosti je řazen do velkorodu \"Echinopsis\". Protože zde již jeden druh se jménem \"silvestrii\" existoval, bylo použito nové druhové jméno \"chamaecereus\". V zahraničí je znám též pod názvem \"Peanut Cactus,\" burákový kaktus.\n\nNaleziště se nachází v horských oblastech Severní Argentiny, v provinciích Salta a Tucuman. Nově jsou hlášeny nálezy z přilehlých oblastí Bolívie. Zde roste v kamenitém, křovinami mírně krytém terénu až do výšek 4000 m n. m. Podnebí je tropické, kontinentální, vysokohorské. V létě je zde intenzivní ozáření, denní teploty nepřesahují 30 °C, noční klesají k bodu mrazu. I bohaté srážky po kamenitém terénu rychle odtekou. V zimě je zde zcela sucho, s teplotami hluboko pod bod mrazu. Rostliny v přírodě nejsou vzhledem tak jednotné, jako u nás dlouhým vegetativním množením vypěstované linie. V oblasti se vyskytují další vysokohorské kaktusy jako \"Rebutia\", \"Lobivia\", \"Echinopsis\", \"Oreocereus\", \"Trichocereus\".\n\nChamaecerus tvoří přízemní trsy podlouhlých, mírně konických článků. Pokožka je světle zelená až bronzově zbarvená na plném slunci. Jednotlivé články jsou až 10 cm dlouhé, při průměru do 1,5 cm. Nesou 6 až 9 plochých žeber rozdělených do hrbolků. Plstnaté areoly nesou 10 až 15 kratičkých, přiléhavých, světlých, jemných trnů a někdy jeden silnější, odstávající, centrální. Poupata se objevují na svrchní části poléhavého stonku. Nesou šupiny a zpočátku jsou zahalena hustou vlnou. Květy jsou až 4 cm velké, trychtýřovité, šarlatově červené. Nitky jsou načervenalé, prašníky žluté, blizna víceklanná, žlutavá. Kořeny jsou jemné, svazčité.\n\n\"Echinopsis chamaecereus\" byl často hybridizován s dalšími druhy \"lobivií\" a \"echinopsisů. Získané hybridy mohou mít shodný, drobný stonek s původním chamaecerusem, ale mnohdy se vyznačují mohutnějším stonkem, často se vzpřímeným, s věncem odnoží při bázi. Květy mají rozličné barvy od světle žluté až po fialovou. Takové rostliny s poupaty jsou poměrně často nabízeny v květinářstvích v supermarketech. Bývají označovány i názvem \"Chamaelobivia\". Mnohdy se nabízí též bezchlorofylová, světle žlutá až oranžovožlutá forma. Je vždy roubovaná na zelenou podnož, obvykle trojboký \"Hylocereus\", která poskytuje roubu, který nemůže asimilovat, výživu. Tyto bezchlorofylové formy jsou jen krátkověké.\n\nVytváření nových hybridů se věnoval také A. V Frič. Ke křížení používal i severoamerické \"echinocereusy\". Při opylování kříženců navíc používal ozařování UV lampou, nebo radiem. Své hybridy nazýval \"Pragochamaecerus\" a \"Pragolobivia\". Některé výpěstky byly chimérami, vytvářely dva rozličné typy květů po obou rodičích. Kříženci s Echinopsis grandiflorus (Helianthocereus) byly nazvány A. V. Fričem jako \"Chamaecereus grandiflorus\".\n\n\"Echinopsis chamaecereus\" je kaktus mimořádně odolný k pěstitelským chybám a snadno se množící odnožemi. Díky tomu se stal široce pěstovaným. Přes léto je vhodné umístění ve volné kultuře, na balkoně, v zahradě. Místo má být na slunci pro dobré kvetení. Zálivka má být bohatší (v rámci kaktusů) a doporučuje se přihnojování, zejména fosforem.\nPřezimování zcela suché, rostliny se mohou i hodně svraštit. Zavadlé rostliny jsou mrazuvzdorné, ale vhodnější je přezimovat při 5 až 10 °C. Chladné a suché přezimování je podmínkou pro bohatou násadou květů. Jako kaktus s jemnou pokožkou je často napadán sviluškami. Množí se snadno odnožemi, které mají být aspoň 1,5 cm velké.\n\n\"Crkal K.:\" Lovec kaktusů, Academia, Praha, 1983\n\n \n"}
{"id": "883545", "url": "https://cs.wikipedia.org/wiki?curid=883545", "title": "Musée Baccarat", "text": "Musée Baccarat\n\nMuzeum nejprve sídlilo v domě č. 30 a 30bis na ulici \"Rue de Paradis\" v 10. obvodu, kde se nacházel bývalý sklad dílny společnosti Baccarat.\n\nV roce 2003 bylo přemístěno do městského paláce v 16. obvodu, jehož interiér upravil Philippe Starck.\n\n"}
{"id": "883547", "url": "https://cs.wikipedia.org/wiki?curid=883547", "title": "Kanton La Souterraine", "text": "Kanton La Souterraine\n\nKanton La Souterraine ( ) je francouzský kanton v departementu Creuse v regionu Limousin. Tvoří ho 10 obcí.\n\n"}
{"id": "883550", "url": "https://cs.wikipedia.org/wiki?curid=883550", "title": "Pop Balet", "text": "Pop Balet\n\nPop Balet je profesionální taneční soubor, který navazuje na tradici slavného Pop Baletu Věry Veselé. Současný soubor Pop Balet reprezentuje moderní taneční umění a svou prací se aktivně podílí na utváření nové podoby české taneční scény.\n\nTento taneční soubor vzniká zásluhou Věry Veselé na začátku sedmdesátých let v Chrudimi a to pod názvem Chrudimské taneční studio. Na přelomu sedmdesátých a osmdesátých let získává řadu hlavních cen na celostátních festivalech amatérské tvorby. Ve stejné době prochází Chrudimským tanečním studiem několik dnes slavných osobností – Martin Dejdar, Petr Kotvald nebo Janis Sidovský. V osmdesátých letech působí Věra Veselá opakovaně jako pohybový pedagog a choreograf na festivalu Mladá píseň Jihlava. Stojí tak u zrodu pěveckých hvězd jako Iveta Bartošová, Pavol Habera, Hana Křížková, Zora Jandová a Světlana Nálepková. Pohybově ovlivňuje i další zpěváky, například Heidi Janků nebo Darinu Rolincovou.\n\nV roce 1983 začíná se souborem spolupracovat Jaromír Vašta – tehdy nejuznávanější režisér zábavných televizních programů, který vyhledával pěvecké a pohybové talenty. Zval je do svých televizních estrád a tím pomáhal odstartovat jejich kariéru. Chrudimské taneční studio se stává hlavním tanečním tělesem v pořadech Dva z jednoho města, Sejdeme se na výsluní a Silvestr 1983.\n\nV roce 1986 celý soubor přechází do Prahy a přijímá nový název Pop Balet. Profesionalizuje se a zastupuje ho tehdejší jediná umělecká agentura Pragokoncert. Spolupracuje se špičkami české popové scény (Karel Gott, Josef Laufer, Helena Vondráčková, Michal David, Karel Zich, Marcela Březinová, Petra Janů, Petra Černocká, Jitka Zelenková a další). Reprezentuje české umění na řadě turné a show v zahraničí (NDR, Polsko, Maďarsko, NSR, Itálie).\n\nV roce 1990 zakládá Věra Veselá Studio Pop Balet, které se profiluje jako taneční škola pro děti a mládež s výchovným programem pohybové estetiky s důrazem na zdraví, pohybovou přirozenost a taneční cítění. Její dcera Majka, která se souborem Pop Balet vyrostla, odjíždí na zahraniční stáž do Itálie a po návratu v roce 1995 se stává novou hnací silou a uměleckou vedoucí taneční školy. V roce 2008 se mění název studia a vzniká nová éra Taneční školy InDance. Název Pop Balet přechází na výběrové soubory, které umělecky reprezentují práci školy, navazují na slávu svých předchůdců a opětovně se stávají součástí profesionální taneční scény.\n\nMladý soubor, který vstupuje do profesionálního světa tance. Jeho největší devizou je emocionální náboj, souhra a stylová propojenost jednotlivých tanečníků, kteří spolu vyrůstali od dětství v taneční škole InDance. Tanečníci jsou zároveň studenty Tanečního centra Praha – konzervatoře a v roce 2013 završí studium absolutoriem. Kromě umělecké vedoucí Majky Piskořové Veselé se na jejich vzdělávání podílejí Václav Janeček, Pavla Šmerdová, Vlasta Schneiderová a další. Tanečníci mají možnost pravidelně pracovat se zahraničními lektory, například s Michelem Olivou, Terrym Beemanem, Joshuou Pelatzkym, Florence Meregalli, a to jak v rámci stáže Tanec bez hranic, tak během školního roku, a nastudovat jejich choreografie (Versailles – Florence Meregalli; Together, Side Of The Track – Michele Oliva). Autorkou nespočetného množství projektů a choreografií souboru Pop Balet je Majka Piskořová Veselá, choreografka a umělecká vedoucí taneční školy InDance. V roce 2009 vytvořila taneční představení IndepenDance, které se hrálo v několika úspěšných reprízách ve Strašnickém divadle. V roce 2011 se podílela na přípravách křtu alba Olgy Lounové v divadle Broadway, vytvořila choreografii pro premiérové vystoupení Olgy Lounové a Karla Gotta na devátých Hudebních cenách televize Óčko. V roce 2012 soubor Pop Balet vyhrál první místo v soutěži Taneční skupina roku v kategorii Dance Art. V listopadu téhož roku soubor Pop Balet uvedl na Nové scéně Národního divadla premiéru tanečního představení inspirovaného fenoménem sociálních sítí s názvem Tanecbook.\nZuzana Dobešová, Petra Dušková, Veronika Fárová, Adéla Frýbertová, Klára Hejnová, Dominik Jandus, Karel Jinda, Michaela Josífková, Ivana Kotrčová, Ivana Krutská, Jakub Liška, Eliška Mašterová, Bára Miková, Eva Neuvirtová, Tereza Palanová, Míša Piherová, Jan Piskoř, Martin Piskoř, Lucie Pokorná, Bára Stulíková, Nicola Šafaříková\n\n"}
{"id": "883558", "url": "https://cs.wikipedia.org/wiki?curid=883558", "title": "Jiří Hána (herec)", "text": "Jiří Hána (herec)\n\nJiří Hána (* 29. září 1976 Ústí nad Labem) je český herec působící v Městských divadlech pražských.\n\nStudoval soukromé gymnázium v Ústí nad Labem. Následně absolvoval herectví na pražské DAMU v ročníku vedeném Borisem Rösnerem, Evou Salzmannovou a režisérem Milošem Horanským.\n\nUž v patnácti letech hrál menší role v Činoherním studiu v Ústí nad Labem, například v představeních \"Tři mušketýři\", \"Procitnutí jara\", Pitínského \"Matka\", Cocteaův \"Dvojhlavý orel\", \"Císařův mim\" od Václava Renče či \"Jedenácté přikázání\".\n\nPo absolutoriu na DAMU se společně s ústeckou divadelní skupinou dostal do pražského Činoherního klubu, kde hrál v inscenacích \"Král nekrál\" či \"Zkrocení zlé ženy\".\n\nObjevil se také na scéně Divadla Komedie a to v představeních \"Banditi\" a \"Tvar věcí\"; dále pak v Arše ve hře o E. F. Burianovi \"Kladivo na divadlo\" a v Divadle Blaník ve hře \"Pod jižním křížem\". V Divadle Viola se představil ve hře \"Tím končím tvá láska M. D.\" s Ljubou Skořepovou a \"Zločin lorda Artura Savila\".\n\nV Divadle Rokoko působí od roku 2001, kdy dostal nabídku od tehdejšího šéfa Zdenka Potužila a zahrál si několik rolí; bylo to v představeních \"Skřivánek\", \"Oddací list\", \"Rychlé šípy I. a II.\", \"Smrt obchodního cestujícího\" nebo \"Tramvaj do stanice Touha\".\n\nV Rokoku zůstal i po změně vedení, za Tomáše Svobody a Thomase Zielinskiho, kteří tu inscenovali například antickou Oresteiu v aktualizované podobě. Zajímavým představením z té doby byla \"Matčina kuráž\" od George Taboriho.\n\nV sezoně 2014/2015 účinkoval v představeních:\n\nPravidelně účinkuje také na Letních shakespearovských slavnostech, například v inscenacích \"Marná lásky snaha\", \"Hamlet\", \"Večer tříkrálový\", \"Bouře\", \"Jindřich IV.\".\n\nS přítelkyní Radkou Fišarovou mají syna Oskara.\n\n"}
{"id": "883560", "url": "https://cs.wikipedia.org/wiki?curid=883560", "title": "Věno", "text": "Věno\n\nVěno (lat. \"dos\") je majetek, který přináší nevěsta do manželství. Uzavřením manželství se věno stane součástí osobního majetku manžela, ten však na druhou stranu nemá na zřízení věna žádný nárok. Předmětem věna může být vše, co má nějakou majetkovou hodnotu, tedy peníze, movité i nemovité věci, pohledávky apod.\n\nVěno dříve patřilo k tzv. \"svatebním smlouvám\", jeho účelem bylo přispět na náklady, které manželství přináší. Nevěsta, která neměla vlastní majetek, měla právní nárok na zřízení věna vůči svým rodičům, případně prarodičům, nemanželská dcera ale jen vůči své matce. Rodiče se této povinnosti mohli zprostit jen tehdy, pokud se dcera provdala proti jejich vůli a pokud jejich odmítnutí věno poskytnout schválil soud. Dcera také měla nárok na své věno pouze jednou, v případě dalšího manželství ho už žádat nemohla.\n\nV současném českém právu není institut věna zakotven, jakýkoli majetek, který žena do manželství přinese, tak proto zůstává v jejím vlastnictví, případně jej může zahrnout do společného jmění manželů.\n\n"}
{"id": "883564", "url": "https://cs.wikipedia.org/wiki?curid=883564", "title": "Příběhy ze Zeměmoří", "text": "Příběhy ze Zeměmoří\n\nPříběhy ze Zeměmoří (anglicky \"Tales from Earthsea\") je sbírka pěti fantasy povídek americké spisovatelky Ursuly Kroeber Le Guinové vydaná v roce 2001. Dílo náleží do cyklu \"Zeměmoří\" a vyhrálo cenu Locus v kategorii „nejlepší sbírka“ a cenu Endeavour. Bylo také nominováno na cenu British fantasy v kategorii „nejlepší sbírka“, ale nezvítězilo. Česky knihu vydalo poprvé nakladatelství Triton v roce 2003.\n\nKniha obsahuje následující povídky:\n\nPod názvem Příběhy ze Zeměmoří:\n\nPod názvem Príbehy Zememorí:\n\n\n"}
{"id": "883566", "url": "https://cs.wikipedia.org/wiki?curid=883566", "title": "Kostel Navštívení Panny Marie (Vranovice)", "text": "Kostel Navštívení Panny Marie (Vranovice)\n\nKostel Navštívení Panny Marie je římskokatolický chrám v obci Vranovice v okrese Brno-venkov.\n\nChrám byl postaven v letech 1868–1870 židlochovickým stavitelem Josefem Jelínkem, vysvěcen byl 29. května 1870. Varhany pochází od znojemského varhanáře Benedikta Latzla. Na přelomu prvního a druhého desetiletí 21. století byl celkově rekonstruován.\n\nJe farním kostelem vranovické farnosti.\n"}
{"id": "883567", "url": "https://cs.wikipedia.org/wiki?curid=883567", "title": "Nico Papatakis", "text": "Nico Papatakis\n\nNikos Papatakis, přezdívaný Nico, , (5. července 1918 Addis Abeba, Etiopské císařství − 17. prosince 2010 Paříž, Francie) byl řecký filmový režisér.\n\nNarodil se na území dnešní Etiopie a již v mládí cestoval mezi Řeckem a rodným místem. V roce 1939 se usadil v Paříži, kde začal pracovat ve filmovém oboru. Časem si zde postavil klub La Rose Rouge, ve kterém vystupovala například Juliette Gréco. V letech 1951–1954 byl ženatý s herečkou Anouk Aimée, se kterou měl dceru Manuelu (* 1951). Později, v letech 1967–1982, byla jeho manželkou další herečka Olga Karlatos, se kterou měl syna Serge (* 1967).\n\nV roce 1957 se přestěhoval do New Yorku, kde potkal Johna Cassavetese a byl koproducentem jeho filmu \"Shadows\". Svůj první film jako režisér natočil v roce 1963. Dostal název \"Les Abysses\", který měl být promítán na festivalu v Cannes, ale nakonec se tak nestalo. Byl postaven na díle \"The Slaves\" francouzského spisovatele Jean Geneta. Další film nazvaný \"Oi Voskoi\" představil v roce 1967.\n\n"}
{"id": "883569", "url": "https://cs.wikipedia.org/wiki?curid=883569", "title": "Posel ztracených duší", "text": "Posel ztracených duší\n\nPosel ztracených duší (v anglickém originále Ghost Whisperer) je americký fantastický televizní seriál, jehož autorem je John Gray. Premiérově byl vysílán na stanici CBS v letech 2005–2010, celkem vzniklo 107 dílů rozdělených do pěti řad. Protagonistku seriálu Melindu Gordonovou ztvárnila Jennifer Love Hewitt.\n\nHlavní hrdinka Melinda Gordonová (Jennifer Love Hewitt) se se svým novomanželem Jimem Clancym (David Conrad) přestěhuje do městečka Grandview ve státě New York, kde si otevře starožitnictví. Melinda se narodila s výjimečným darem komunikovat s dušemi, které ještě neopustily tento svět, a pomáhá jim přejít na druhou stranu. Tito duchové bývají zpravidla oběťmi násilných činů, nebo potřebují pomoci dořešit záležitosti, které před svou smrtí nestihly.\n\n\n"}
{"id": "883570", "url": "https://cs.wikipedia.org/wiki?curid=883570", "title": "Kostel svatého Jana Křtitele (Přibice)", "text": "Kostel svatého Jana Křtitele (Přibice)\n\nKostel svatého Jana Křtitele je římskokatolický chrám v obci Přibice v okrese Brno-venkov. Je chráněn jako kulturní památka České republiky. Je farním kostelem přibické farnosti.\n\nPřibický kostel byl v románském slohu (je zachován portál v jižní zdi) postaven asi v prvních dvou desetiletích 13. století, poprvé je uváděn v roce 1222. Starali se o něj johanité, kteří vlastnili celou ves. V roce 1257 byl olomouckým biskupem Brunem znovu vysvěcen, zřejmě byl předtím poničen při tatarských nájezdech. Pravděpodobně mezi lety 1327–1348 si johanité u chrámu zřídili komendu, která zde fungovala do první poloviny 15. století. Nacházela se asi jižně od kostela. Samotný kostel byl v pozdějších staletích upraven barokně.\n"}
{"id": "883571", "url": "https://cs.wikipedia.org/wiki?curid=883571", "title": "Kanton Ahun", "text": "Kanton Ahun\n\nKanton Ahun ( ) je francouzský kanton v departementu Creuse v regionu Limousin. Tvoří ho 11 obcí.\n\n"}
{"id": "883572", "url": "https://cs.wikipedia.org/wiki?curid=883572", "title": "Hranice úsvitu", "text": "Hranice úsvitu\n\nHranice úsvitu (ve francouzském originále La Frontière de l'aube) je filmové drama francouzského režiséra Philippe Garrela z roku 2008. Hlavní role ve filmů hrají Louis Garrel (François), Laura Smet (Carole) a Clémentine Poidatz (Ève). François je fotograf, který má nafotit herečku Carole, během čehož se spolu sblíží. Autorem hudby k filmu je Jean-Claude Vannier.\n\n"}
{"id": "883574", "url": "https://cs.wikipedia.org/wiki?curid=883574", "title": "Kanton Aubusson", "text": "Kanton Aubusson\n\nKanton Aubusson ( ) je francouzský kanton v departementu Creuse v regionu Limousin. Tvoří ho 10 obcí.\n\n"}
{"id": "883575", "url": "https://cs.wikipedia.org/wiki?curid=883575", "title": "Kanton Auzances", "text": "Kanton Auzances\n\nKanton Auzances ( ) je francouzský kanton v departementu Creuse v regionu Limousin. Tvoří ho 12 obcí.\n\n"}
{"id": "883577", "url": "https://cs.wikipedia.org/wiki?curid=883577", "title": "Kanton Châtelus-Malvaleix", "text": "Kanton Châtelus-Malvaleix\n\nKanton Châtelus-Malvaleix ( ) je francouzský kanton v departementu Creuse v regionu Limousin. Tvoří ho 10 obcí.\n\n"}
{"id": "883578", "url": "https://cs.wikipedia.org/wiki?curid=883578", "title": "Kanton Chénérailles", "text": "Kanton Chénérailles\n\nKanton Chénérailles ( ) je francouzský kanton v departementu Creuse v regionu Limousin. Tvoří ho 11 obcí.\n\n"}
{"id": "883579", "url": "https://cs.wikipedia.org/wiki?curid=883579", "title": "Kanton La Courtine", "text": "Kanton La Courtine\n\nKanton La Courtine ( ) je francouzský kanton v departementu Creuse v regionu Limousin. Tvoří ho devět obcí.\n\n"}
{"id": "883580", "url": "https://cs.wikipedia.org/wiki?curid=883580", "title": "Kanton Évaux-les-Bains", "text": "Kanton Évaux-les-Bains\n\nKanton Évaux-les-Bains ( ) je francouzský kanton v departementu Creuse v regionu Limousin. Tvoří ho osm obcí.\n\n"}
{"id": "883581", "url": "https://cs.wikipedia.org/wiki?curid=883581", "title": "Kanton Le Grand-Bourg", "text": "Kanton Le Grand-Bourg\n\nKanton Le Grand-Bourg ( ) je francouzský kanton v departementu Creuse v regionu Limousin. Tvoří ho sedm obcí.\n\n"}
{"id": "883582", "url": "https://cs.wikipedia.org/wiki?curid=883582", "title": "Laura Smet", "text": "Laura Smet\n\nLaura Smet (* 15. listopadu 1983 Neuilly-sur-Seine, Francie) je francouzská herečka. Jejím otcem je hudebník Johnny Hallyday a matkou herečka Nathalie Baye.\n\nSvou kariéru zahájila v roce 2002 rolí Charlotte ve filmu \"Žádostivá těla\" režiséra Xaviera Giannoliho. Za tuto roli byla nominována na Césara.\n\nV roce 2008 hrála hlavní roli ve filmu \"Hranice úsvitu\" režiséra Philippe Garrela.\n\n\n"}
{"id": "883583", "url": "https://cs.wikipedia.org/wiki?curid=883583", "title": "Kanton Guéret-Nord", "text": "Kanton Guéret-Nord\n\nKanton Guéret-Nord ( ) je francouzský kanton v departementu Creuse v regionu Limousin. Tvoří ho šest obcí.\n\n"}
{"id": "883584", "url": "https://cs.wikipedia.org/wiki?curid=883584", "title": "Kanton Guéret-Sud-Est", "text": "Kanton Guéret-Sud-Est\n\nKanton Guéret-Sud-Est ( ) je francouzský kanton v departementu Creuse v regionu Limousin. Tvoří ho čtyři obce.\n\n"}
{"id": "883587", "url": "https://cs.wikipedia.org/wiki?curid=883587", "title": "Kanton Guéret-Sud-Ouest", "text": "Kanton Guéret-Sud-Ouest\n\nKanton Guéret-Sud-Ouest ( ) je francouzský kanton v departementu Creuse v regionu Limousin. Tvoří ho pět obcí.\n\n"}
{"id": "883588", "url": "https://cs.wikipedia.org/wiki?curid=883588", "title": "Kanton Bellegarde-en-Marche", "text": "Kanton Bellegarde-en-Marche\n\nKanton Bellegarde-en-Marche ( ) je francouzský kanton v departementu Creuse v regionu Limousin. Tvoří ho devět obcí.\n\n"}
{"id": "883589", "url": "https://cs.wikipedia.org/wiki?curid=883589", "title": "Kanton Chambon-sur-Voueize", "text": "Kanton Chambon-sur-Voueize\n\nKanton Chambon-sur-Voueize ( ) je francouzský kanton v departementu Creuse v regionu Limousin. Tvoří ho 11 obcí.\n\n"}
{"id": "883590", "url": "https://cs.wikipedia.org/wiki?curid=883590", "title": "Nathaniel Filip", "text": "Nathaniel Filip\n\nGabriel-Max Nathaniel Filip (* 31. ledna 1986, Pardubice), známý jako Nathaniel Filip, je český zpěvák tradičního popu a šansonu. Pochází z Opatovic nad Labem a žije tamtéž a na zámečku ve Starých Ždánicích.\n\nPo dokončení základní školy v Opatovicích nad Labem, vystudoval obor Pedagogika volného času na střední pedagogické škole v Litomyšli. V bakalářském programu vystudoval obor Andragogika na Univerzitě Jana Amose Komenského v Praze a obor Náboženská výchova na Univerzitě Hradec Králové. Od roku 2016 studuje Teologickou a pastorační činnost na Vyšší odborné škole Husova institutu teologických studií v Praze a od roku 2018, v magisterském programu, obor Aplikovaná etika na Univerzitě Karlově.\n\nOd roku 2017 studuje tříletý neakademický obor Formační studium františkánské spirituality na Institutu františkánských studií v Praze.\n\nBěhem základní školní docházky zpíval v královéhradeckém chlapeckém sboru Boni Pueri. Při studiu střední školy, kde absolvoval obor zaměřený na sólový zpěv, vyhrál v celostátní soutěži \"Hudební festival středních a vyšších pedagogických škol\" v oboru muzikál, konané 23. – 25. února 2005, první místo.\n\nMezi lety 2007–2009 žil v Anglii, především v Londýně, kde pracoval jako misionář a sociální pracovník. Zde již příležitostně pořádal několik svých sólových vystoupení.\n\nOd roku 2012 vystupuje s klavíristou Alexanderem Döme\n\nKe konci roku 2012 vydal své debutové CD s názvem \"My Way\", jehož patronkou se stala zpěvačka Eva Pilarová.\n\nOd roku 2013 každoročně vystupuje na kulturné-řemeslné slavnosti Pohřebačský jarmark a od roku 2017 je jejím kulturním organizátorem a členem výkonného výboru \"Život na vesnici\", který pořádá nejen jarmark, ale i různé kulturní akce v okolí.\n\nOd roku 2016 každoročně vystupuje na Svatohubertských slavnostech na Kuksu.\n\nKe konci roku 2017 pořádal slavnostní koncert v Rytířském sále pardubického zámku a natočil videoklip v Městském divadle v Jablonci nad Nisou.\n\nOd roku 2018 spolupracuje se Zuzanou Bubílkovou. Společně vystupují s hudebně-zábavným představením \"Šansony a BUBU fóry!\".\n\nNathaniel Filip je monarchista, je členem Koruny České (monarchistické strany Čech, Moravy a Slezska), několikrát za ni kandidoval ve volbách. Je také členem spolku Radecký Praha, který usiluje o obnovu pomníku maršála Radeckého v Praze.\n\nV srpnu 2017 vyvolal pozornost svým odsouzením československých legionářů jako vlastizrádců a dezertérů.\n\n"}
{"id": "883591", "url": "https://cs.wikipedia.org/wiki?curid=883591", "title": "Kanton Dun-le-Palestel", "text": "Kanton Dun-le-Palestel\n\nKanton Dun-le-Palestel ( ) je francouzský kanton v departementu Creuse v regionu Limousin. Tvoří ho 13 obcí.\n\n"}
{"id": "883593", "url": "https://cs.wikipedia.org/wiki?curid=883593", "title": "Kanton Gentioux-Pigerolles", "text": "Kanton Gentioux-Pigerolles\n\nKanton Gentioux-Pigerolles ( ) je francouzský kanton v departementu Creuse v regionu Limousin. Tvoří ho sedm obcí.\n\n"}
{"id": "883594", "url": "https://cs.wikipedia.org/wiki?curid=883594", "title": "Kanton Royère-de-Vassivière", "text": "Kanton Royère-de-Vassivière\n\nKanton Royère-de-Vassivière ( ) je francouzský kanton v departementu Creuse v regionu Limousin. Tvoří ho sedm obcí.\n\n"}
{"id": "883597", "url": "https://cs.wikipedia.org/wiki?curid=883597", "title": "Kanton Saint-Sulpice-les-Champs", "text": "Kanton Saint-Sulpice-les-Champs\n\nKanton Saint-Sulpice-les-Champs ( ) je francouzský kanton v departementu Creuse v regionu Limousin. Tvoří ho 11 obcí.\n\n"}
{"id": "883598", "url": "https://cs.wikipedia.org/wiki?curid=883598", "title": "Valtteri Bottas", "text": "Valtteri Bottas\n\nValtteri Viktor Bottas (* 28. srpna 1989, Nastola Finsko) finský automobilový závodník, pilot Formule 1 v týmu Mercedes AMG F1.\n\nWilliams (2013–2016)\n\nValtteri Bottas se v roce 2013 stal jezdcem pro tým Williams. Jeho týmovým kolegou pro tento rok se stal Pastor Maldonado. Bottas dokončil šampionát jezdců před kolegou Maldonadem.\n\n11. listopadu 2013 Bottas potvrdil, že i nadále bude spolupracovat s týmem Williamsu pro rok 2014. Jeho týmovým kolegou se stal Felipe Massa, který odešel od Ferrari a nahradil Pastora Maldonada. Bottas na konci sezóny obsadil 4. místo celkově v šampionátu jezdců.\n\nV září 2014 bylo oznámeno, že Bottas a Massa budou nadále spolupracovat s týmem Williams i pro nadcházející rok. V úvodním závodě sezóny si Bottas při kvalifikaci do velké ceny Austrálie poranil záda. Následně byl převezen do nemocnice, kde byla stanovena diagnoza – poranění měkkých tkání ve spodní části zad. Lékaři mu zakázali start v tomto závodě.\n\nCelkově se Bottas umístil v šampionátu na 5. místě. Již druhý rok se umístil lépe v šampionátu než jeho týmový kolega Felipe Massa.\n\nBottas i Massa zůstali týmovými spolujezdci i pro rok 2016. Bottas v kvalifikaci na velkou cenu Baku (Grand Prix Evropy) dosáhl neoficiálního rychlostního rekordu Formule 1 – 378 km/h.\n\nV roce 2016 skončil Bottas v celkovém pořadí šampionátu jezdců na 8 místě. Opět před týmovým kolegou Felipem Massou, který se umístil celkově 11. Pro Felipeho Massu měla být velká cena Abú Dhabí jeho poslední v kariéře Formule 1.\n\nMercedes AMG (2017–)\n\nValteri Bottas podepsal smlouvu s továrním týmem Mercedes AMG. I nadále bude jezdit s číslem vozu \"77\". V týmu Mercedes nahradil místo mistra světa z roku 2016 Nica Rosberga. Jeho týmovým kolegou pro tento rok bude Lewis Hamilton.\n\nPři kvalifikaci na VC Bahrajnu 2017 získal svou první pole position v kariéře.Časem 1:28.769 překonal svého týmového kolegu Lewise Hamiltona o 0,023 sekundy. Při VC Ruska 2017 dosáhl svého prvního vítězství ve Formuli 1.\n\nDne 11. září 2016 si Bottas vzal svou přítelkyni Emilia Pikkarainen. Emilia pochází také z Finska, je olympijská plavkyně. Pár byl oddán v kostele svatého Jana v Helsinkách. Ve čtvrtek 28. listopadu 2019 se objevily informace o rozchodu manželů.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "883599", "url": "https://cs.wikipedia.org/wiki?curid=883599", "title": "Kanton Saint-Vaury", "text": "Kanton Saint-Vaury\n\nKanton Saint-Vaury ( ) je francouzský kanton v departementu Creuse v regionu Limousin. Tvoří ho devět obcí.\n\n"}
{"id": "883601", "url": "https://cs.wikipedia.org/wiki?curid=883601", "title": "Kanton Bonnat", "text": "Kanton Bonnat\n\nKanton Bonnat ( ) je francouzský kanton v departementu Creuse v regionu Limousin. Tvoří ho 13 obcí.\n\n"}
{"id": "883604", "url": "https://cs.wikipedia.org/wiki?curid=883604", "title": "Kanton Bourganeuf", "text": "Kanton Bourganeuf\n\nKanton Bourganeuf ( ) je francouzský kanton v departementu Creuse v regionu Limousin. Tvoří ho 13 obcí.\n\n"}
{"id": "883605", "url": "https://cs.wikipedia.org/wiki?curid=883605", "title": "Kanton Boussac", "text": "Kanton Boussac\n\nKanton Boussac ( ) je francouzský kanton v departementu Creuse v regionu Limousin. Tvoří ho 13 obcí.\n\n"}
{"id": "883606", "url": "https://cs.wikipedia.org/wiki?curid=883606", "title": "Kanton Crocq", "text": "Kanton Crocq\n\nKanton Crocq ( ) je francouzský kanton v departementu Creuse v regionu Limousin. Tvoří ho 14 obcí.\n\n"}
{"id": "883607", "url": "https://cs.wikipedia.org/wiki?curid=883607", "title": "Pfreimd", "text": "Pfreimd\n\nPfreimd je město v německé spolkové zemi Bavorsko, v zemském okrese Schwandorf ve vládním obvodu Horní Falc.\n\nMěsto je pojmenováno podle stejnojmenné řeky, která městem protéká a opodál se vlévá do řeky Naab.\n\nMěsto leží v severovýchodní části Bavorska, ve střední části Horní Falci. Nachází se v přírodním parku Oberpfälzer Wald v údolí řeky Pfreimd při jejím ústí do řeky Naab.\n\nS městem Pfreimd sousedí městys Wernberg-Köblitz (ze severu a severozápadu), obec Trausnitz (ze severovýchodu), obec Gleiritsch (z východu), obec Guteneck, město Nabburg (z jihu a jihozápadu) a obec Schmidgaden (ze západu).\n\nS obcí Trausnitz tvoří společnou správní jednotku.\n\nPfreimd je rozdělen do 29 městských částí:\n\nPrvní písemná zmínka o městě pochází z 1118. Z roku 1156 pochází písemná zmínka o tom, že Pfreimd byl opevněný a jeho součástí byl hrad (\"Meginhardus de Phirmede\"). V roce 1216 se Pfreimd stal samostatnou farností, když byl vyčleněn z farnosti Perschen. Městem se Pfreimd stal 3. ledna 1372, kdy mu bylo uděleno městské právo, avšak mezi lety 1399 a 1491 byl označován jako městys. Město bylo rovněž sídlem soudu.\n\nPfreimd ležel v lantkrabství Leuchtenberg, jehož součástí se stal ve 14. století. Roku 1714 bylo lantkrabství Leuchtenberg přičleněno k Bavorsku, čímž se Pfreimd stal součástí Bavorska. Avšak stopy toho, že Pfreimd byl dříve městem lantkrabství Leuchtenberg, lze najít i v současnosti: například partnerství s městem Grünsfeld, které spadalo pod lantkrabství Leuchtenberg též.\n\nMěstská rada sestává z 20 členů. Složení městské rady po obecních volbách konaných 16. března 2014 je následující:\n\nStarostou města Pfreimd je Richard Tischler ((FWG). Byl jím zvolen městskou radou ve složení po obecních volbách z roku 2014. Již v prvním kole získal nejvíc hlasů ze všech kandidátů, pročež postoupil do druhého kola, tzv. užší volby, ve kterém získal celkem 63,6 % hlasů.\n\nPopis znaku: Na modrém podkladu se nacházející tři duhy složené z červeného, zeleného a zlatého pásu, mezi nimiž plavou dva stříbrní lipani, a v horních rozích a na spodu štítu dvě pěticípé zlaté hvězdy.\n\nZnak v této podobě užívá město Pfreimd od 15. století.\n\nPrvním partnerským městem města Pfreimd je město Grünsfeld. Obě města maji úzkou spolupráci založenou na historické společné sounáležitosti pod lantkrabství Leuchtenberg. Od 15. listopadu 2013 má město Pfreimd druhé partnerské město, jímž je Přimda.\n\nPfreimd leží poblíž dálnice A93, na které je po něm pojmenován i dálniční sjezd. Na území obce se rovněž nachází dálniční\nkřižovatka Oberpfälzer Wald na níž se kříží dálnice A6 (Saarbrücken - Mannheim - Nürnberg - Waidhaus) s dálnicí A93 (Hof - Regensburg - Kufstein).\n\nPřes město Pfreimd rovněž prochází železniční tah spojující uzly v Regensburgu a Marktredwitzu.\n\n\nMěsto Pfreimd je stanovištěm německých Spolkových obranných sil (Bundeswehr). V Hornofalckých kasárnách (\"něm. Oberpfalz-Kaserne\") je umístěn 104. tankový prapor a 2. rota 4. zásobovacího praporu, které spadají pod 12. tankovou brigádu.\n\n\n"}
{"id": "883609", "url": "https://cs.wikipedia.org/wiki?curid=883609", "title": "Kanton Felletin", "text": "Kanton Felletin\n\nKanton Felletin ( ) je francouzský kanton v departementu Creuse v regionu Limousin. Tvoří ho devět obcí.\n\n"}
{"id": "883611", "url": "https://cs.wikipedia.org/wiki?curid=883611", "title": "Eva Morávková", "text": "Eva Morávková\n\nJméno Eva Morávková patří níže uvedeným osobám:\n\n"}
{"id": "883613", "url": "https://cs.wikipedia.org/wiki?curid=883613", "title": "Kanton Jarnages", "text": "Kanton Jarnages\n\nKanton Jarnages ( ) je francouzský kanton v departementu Creuse v regionu Limousin. Tvoří ho 10 obcí.\n\n"}
{"id": "883614", "url": "https://cs.wikipedia.org/wiki?curid=883614", "title": "Lenka Hovorková", "text": "Lenka Hovorková\n\nLenka Hovorková (* 9. března 1992 Chrudim) je česká modelka a účastnice mnoha soutěží krásy.\n\nPochází z Chrudimi, kde také navštěvovala základní školu. V letech 2007–2011 studovala na SOŠ a SOU, Poděbradská 94 v Pardubicích studijní obor \"Kosmetické služby\".\n\nV roce 2012 se zúčastnila televizní reality show Hotel Paradise na televizní stanici Prima Love.\n\nLenka Hovorková je vítězkou soutěže Miss Jihlava Open 2010 a Miss Sympatie 2010. Kromě toho se účastnila několika soutěží krásy. Na většině z nich se umístila na předních pozicích, například na:\n\n"}
{"id": "883615", "url": "https://cs.wikipedia.org/wiki?curid=883615", "title": "Kanton Pontarion", "text": "Kanton Pontarion\n\nKanton Pontarion ( ) je francouzský kanton v departementu Creuse v regionu Limousin. Tvoří ho 10 obcí.\n\n"}
{"id": "883616", "url": "https://cs.wikipedia.org/wiki?curid=883616", "title": "Kanton Aixe-sur-Vienne", "text": "Kanton Aixe-sur-Vienne\n\nKanton Aixe-sur-Vienne ( ) je francouzský kanton v departementu Haute-Vienne v regionu Limousin. Tvoří ho 10 obcí.\n\n"}
{"id": "883621", "url": "https://cs.wikipedia.org/wiki?curid=883621", "title": "Nemešany", "text": "Nemešany\n\nNemešany jsou obec na Slovensku, v okrese Levoča v Prešovském kraji.\n\nV roce 2011 zde žilo 393 obyvatel.\n"}
{"id": "883627", "url": "https://cs.wikipedia.org/wiki?curid=883627", "title": "Andrea Henkelová", "text": "Andrea Henkelová\n\nAndrea Henkelová, nepřechýleně Andrea Henkel (* 10. prosince 1977, Ilmenau, Durynsko, Německá demokratická republika, dnes Spolková republika Německo), je úspěšná německá biatlonistka, mladší sestra německé reprezentantky v běhu na lyžích Manuely Henkelové, několikanásobná medailistka ze zimních olympijských her a světových šampionátů. Začínala, stejně jako její sestra, s běžeckým lyžováním, ale v době, kdy byl biatlon zařazen do programu zimních olympijských her, se mu začala na plno věnovat.\n\nSvětového poháru v biatlonu se účastnila od sezóny 1998/99. První závod světového poháru vyhrála v roce 1999. Nejúspěšnější sezónou světového poháru byla sezóna 2006/07, kdy obsadila první místo v celkovém hodnocení.\n\nNejvětší úspěch v individuálním závodě zaznamenala na Zimních olympijských hrách 2002 v Salt Lake City, kde získala zlatou medaili ve vytrvalostním závodě. Na stejné olympiádě získala zlatou medaili také ve štafetovém závodě. Se štafetami obsadila druhé místo na Zimních olympijských hrách 2006 v Turíně a třetí místo na Zimních olympijských hrách 2010 ve Vancouveru. Na světových šampionátech získala celkem 16 medailí, 11 s ženskými nebo smíšenými štafetami. Stala se také první biatlonistkou, která dokázala vybojovat první místo ve všech individuálních disciplínách na světových šampionátech: na mistrovství světa 2005 v Hochfilzenu vyhrála vytrvalostní závod, na mistrovství světa 2007 v Antholzu-Antersilvě vyhrála závod s hromadným startem a na mistrovství světa 2008 v Östersundu získala prvenství ve sprintu a ve stíhacím závodě.\n\nPo konci sezóny 2013/14 se rozhodla, že odejde z vrcholového sportu. Jejím posledním závodem ve sportovní kariéře byl závod s hromadným startem na dvanáct a půl kilometrů v norském lyžařském středisku Holmenkollenu, kde obsadila konečné 13. místo. Za svou bohatou biatlonovou kariéru získala čtyři olympijské medaile, šestnáct medailí z mistrovství světa a vyhrála 36 závodů světového poháru.\n\nPartnerem Henkelové je americký biatlonista Tim Burke.\n\n"}
{"id": "883633", "url": "https://cs.wikipedia.org/wiki?curid=883633", "title": "Ulrichsberg", "text": "Ulrichsberg\n\nUlrichsberg je městys v rakouské spolkové zemi Horní Rakousy, v okrese Rohrbach. Území obce sousedí s Českou republikou i Německem.\n\nV roce 2012 zde žilo 2 961 obyvatel.\nStarostové od roku 1850::\n"}
{"id": "883637", "url": "https://cs.wikipedia.org/wiki?curid=883637", "title": "Mercedes Lackeyová", "text": "Mercedes Lackeyová\n\nMercedes \"Misty\" Lackeyová (* 24. června 1950) je nejprodávanější americkou spisovatelkou fantazijních románů. Mnohé z jejích románů a trilogií jsou navzájem propojeny a vsazeny do světa Velgarthu, většinou v zemi Valdemaru a jejím okolí. Její valdemarské romány tvoří komplexní tapisérii interakcí mezi lidskými a ne-lidskými protagonisty s mnoha rozdílnými kulturními a sociálními móresy.\n\nJejí další hlavní svět je velmi podobný našemu reálnému; ale obsahuje utajené populace elfů, mágů, upírů a dalších mytologických bytostí. Knihy z cyklu \"Bedlam's Bard\" popisují mladého muže s mocí pracovat s neuvěřitelnou magií skrze hudbu; knihy s tematikou \"SERRAted Edge\" vyprávějí o elfech řídících závodní automobily; a thrillery z cyklu \"Diana Tregardeová\" se soustředí na stvoření Wiccan, které bojuje se zlem.\n\n"}
{"id": "883646", "url": "https://cs.wikipedia.org/wiki?curid=883646", "title": "Kniha džunglí (film, 1967)", "text": "Kniha džunglí (film, 1967)\n\nKniha džunglí (v anglickém originále \"The Jungle Book\") je americký animovaný film z roku 1967. Jedná se v pořadí o 19. celovečerní animovaný film, zařazovaný do takzvané „animované klasiky Walta Disneye“. Film je inspirován příběhy z Kiplingových \"Knih džunglí\". Na film pak navazuje film \"Kniha džunglí 2\" z roku 2003.\n\n"}
{"id": "883647", "url": "https://cs.wikipedia.org/wiki?curid=883647", "title": "Tim Burke", "text": "Tim Burke\n\nTim Burke, celým jménem Timothy John Burke (* 3. února 1982, Paul Smiths, New York, Spojené státy americké), je americký biatlonista. Spojené státy reprezentoval na Zimních olympijských hrách 2006 v Turíně a na Zimních olympijských hrách 2010 ve Vancouveru. Největšího úspěchu dosáhl v roce 2013, když na mistrovství světa v Novém Městě na Moravě získal stříbrnou medaili ve vytrvalostním závodě.\n\nJeho manželkou je od roku 2014 bývalá německá biatlonistka Andrea Henkelová.\n\n"}
{"id": "883649", "url": "https://cs.wikipedia.org/wiki?curid=883649", "title": "Chudina vždyzelená", "text": "Chudina vždyzelená\n\nChudina vždyzelená (\"Draba aizoides\") je nevysoká, vytrvalá, trsnatá, z jara žlutě kvetoucí, převážně horská bylina; v ČR neroste.\n\nEvropský druh, který osídluje převážně horské oblasti. Vyrůstá v Pyrenejích, Alpách, Vogézách, Apeninách, Karpatech a na Balkáně. V České republice se nevyskytuje, nejblíže je k vidění na Slovensku v Malých Karpatech, Malé a Velké Fatře, Nízkých a Vysokých Tatrách a na Muráňské planině.\n\nRoste nejčastěji na dobře osluněných skalách tvořených vápenci nebo dolomity od submontánního do alpínského stupně. Vyrůstá v kamenitých sutinách nebo skalních štěrbinách a na římsách. Rostliny vyskytující se v nižších polohách si vybírají k růstu místa polostinná.\n\nVytrvalá rostlina, vytvářející husté tmavě zelené polštářovité trsy až 25 cm široké, nevyrůstá do větší výše než 10 cm. V kulovitých růžicích rostou tuhé kožovité listy dlouhé okolo 2 cm, jsou čárkovité kopinaté, u báze rozšířené a na konci zašpičatělé a porostlé drobnými ostnitě brvitými chlupy.\n\nZ růžice vyrůstá bezlistý lysý stvol dosahující výšky 10 cm s hroznem 4 až 18 zlatožlutých vonných květů ve velikosti od 8 do 12 mm. Čtyřčetné květy rostou na přímo odstávajících stopkách. Kalich je dlouhý 3 až 4,5 mm, kratší obráceně vejčité korunní plátky jsou mírně vykrojeny, šest tyčinek je zhruba stejně dlouhých jako okvětí. Rozkvétají od dubna do června, opylovány jsou drobným hmyzem nebo autogamicky.\n\nStopky i stvol se při zrání plodů prodlužují. Plody jsou 6 až 12 mm dlouhé, úzce eliptické, lysé šešule na dlouhých stopkách s drobnými semeny. Ploidie 2n = 16.\n\nChudina vždyzelená, považována za glaciální relikt, se vyskytuje ve dvou uznávaných poddruzích:\n\nPro svůj vzhled a vytrvalost je oblíbenou půdopokryvnou rostlinou do skalek. Vyžaduje propustnou štěrkovitou půdu a v zimním období klidu poměrně sucho. Dobře se množí na jaře výsevem semen nebo po odkvětu dělením trsů. S ohledem na svůj přirozený výskyt v převážně nelehce dostupných místech není další setrvání chudiny vždyzelené ve volné přírodě ohroženo.\n\n \n"}
{"id": "883654", "url": "https://cs.wikipedia.org/wiki?curid=883654", "title": "Baldo Angelo Abati", "text": "Baldo Angelo Abati\n\nBaldo Angelo Abati, také Abbati nebo Baldus Angélus Abbatius, byl italský lékař žijící v druhé polovině 16. století.\n\nJeho kniha \"De admirabili viperae natura et de mirificis eiusdem facultatibus liber\" (1589, Urbino) byl prvním dílem o plazech. Byla věnována urbinskému vévodovy. Druhé vydání je z roku 1591 (Urbino), další 1603 (Norimberk). 5 z 32 kapitol se zabývá účinky a lékařským použitím hadího jedu. V kapitole 14 pojednává o hadím mase a jeho kuchyňské úpravě.\n\n\n"}
{"id": "883658", "url": "https://cs.wikipedia.org/wiki?curid=883658", "title": "František Synek", "text": "František Synek\n\nFrantišek Synek (nar. 7. března 1916 v Hájích u Příbrami) – učitel elementarista, vysokoškolský pedagog (obor speciální pedagogika), speciální pedagog, logoped.\n\nPo absolvování učitelského ústavu v Hořovicích v roce 1935 učil na řadě obecných a měšťanských škol, v letech 1946-1949 pracoval jako poradce pro volbu povolání ve Znojmě a Liberci. Od roku 1949 učil na zvláštní škole v Liberci, souběžně s tímto povoláním se věnoval logopedii a v roce 1962 se stal krajským logopedem. Dálkově vystudoval na Pedagogické fakultě Univerzity Karlovy v Praze u prof. Miloše Sováka obor speciální pedagogika (promován v roce 1955). V letech 1966-1977 pracoval jako odborný asistent na katedře speciální pedagogiky PedF UK, v roce 1969 se stal spoluzakladatelem Sdružení pro pomoc mentálně postiženým, v letech 1974-1979 byl jeho předsedou. Od roku 1980 pracoval jako výchovný logoped v mateřských školách v Praze na Žižkově a v Letňanech. Je autorem mnoha odborných článků a několika knih z oboru logopedie, výchovy řeči a prvního čtení určených rodičům a učitelkám mateřských škol a prvního stupně škol základních. Vedle své logopedické praxe se věnoval také výzkumu laterality a metodice levorukého psaní.\n\n\n\n"}
{"id": "883660", "url": "https://cs.wikipedia.org/wiki?curid=883660", "title": "Římskokatolická farnost Vranovice nad Svratkou", "text": "Římskokatolická farnost Vranovice nad Svratkou\n\nŘímskokatolická farnost Vranovice nad Svratkou je územní společenství římských katolíků s farním kostelem Navštívení Panny Marie v obci Vranovice.\n\nPrvní písemná zmínka o obci Vranovice se datuje k roku 1257, kdy bylo zmíněno přifaření do sousedních Přibic. Tato duchovní správa existovala až do roku 1870, kdy byl postaven vranovický kostel a zřízena farnost.\n\nFarářem byl od 15. srpna 2012 R. D. Mgr. Grzegorz Zych.Toho od 1. srpna 2016 ve funkci nahradil R. D. Mgr. Ing. Jaroslav Sojka.\n\nDnem vzájemných modliteb farností za bohoslovce a bohoslovců za farnosti brněnské diecéze je 1. říjen. Adorační den připadá na neděli po 3. říjnu.\n\nVe farnosti se pravidelně pořádá tříkrálová sbírka. V roce 2015 se při ní vybralo 55 079 korun. Při sbírce v roce 2016 činil výtěžek 52 566 korun.\n\n"}
{"id": "883661", "url": "https://cs.wikipedia.org/wiki?curid=883661", "title": "Kanton Ambazac", "text": "Kanton Ambazac\n\nKanton Ambazac ( ) je francouzský kanton v departementu Haute-Vienne v regionu Limousin. Tvoří ho sedm obcí.\n\n"}
{"id": "883662", "url": "https://cs.wikipedia.org/wiki?curid=883662", "title": "Kanton Le Dorat", "text": "Kanton Le Dorat\n\nKanton Le Dorat ( ) je francouzský kanton v departementu Haute-Vienne v regionu Limousin. Tvoří ho 12 obcí.\n\n"}
{"id": "883664", "url": "https://cs.wikipedia.org/wiki?curid=883664", "title": "Andrij Ševčuk", "text": "Andrij Ševčuk\n\nSvoji fotbalovou kariéru začal v FK Polissja Žytomyr. Mezi jeho další kluby patří: FK Korosten, FK Krystal Cherson, PFK Sevastopol a 1. FC Tatran Prešov.\n"}
{"id": "883666", "url": "https://cs.wikipedia.org/wiki?curid=883666", "title": "Kostel svatého Bartoloměje (Ivaň)", "text": "Kostel svatého Bartoloměje (Ivaň)\n\nKostel svatého Bartoloměje je římskokatolický chrám v obci Ivaň v okrese Brno-venkov. Je chráněn jako kulturní památka České republiky. Je farním kostelem ivaňské farnosti.\n\nPředchůdcem ivaňského kostela byla kaple téhož zasvěcení z let 1724–1726. V roce 1811 došlo k její přestavbě na kostel, uvádí se, že z ní byla vytvořena dnešní loď, k níž bylo přistavěno kněžiště, průčelí a předsíň. Podle Bohumila Samka by však zřejmě původní kaple mohla tvořit dnešní presbytář, ostatní části chrámu by pak byly novostavbou z roku 1811. V následujících dvou letech byly prováděny dokončovací práce v interiéru kostela. Zvonice nad průčelím byla postavena v roce 1842. \n\nJde o podélnou jednolodní stavbu s odsazeným kněžištěm, k němuž přiléhá čtyřboká sakristie. Hladké fasády jsou prolomeny půlkruhovými okny. Sakristie je zaklenuta plackou, loď nízkou valenou klenbou. Klasicistní kazatelna pochází z doby vzniku kostela. Ve věži jsou zavěšeny dva zvony, starší z roku 1797, mladší ulil Rudolf Manoušek v Brně roku 1934.\n\n"}
{"id": "883669", "url": "https://cs.wikipedia.org/wiki?curid=883669", "title": "Velika Greda", "text": "Velika Greda\n\nVelika Greda (v srbské cyrilici Велика Греда, maďarsky Györgyháza) je obec v srbské Vojvodině, v Jihobanátském okruhu. Administrativně spadá pod opštinu Plandište. Přesněji se nachází na hlavním silničním i železničním tahu, který spojuje města Zrenjanin a Vršac.\n\nŘadí se k malým sídlům; v roce 2011 měla 1374 obyvatel. Obyvatelstvo tvoří především Srbové (69,68 %), a dále maďarská (12,29%) a makedonská menšina (9,89 %). Místní Makedonci přišli do Veliké Gredy po druhé světové válce; pocházejí z okolí města Kriva Palanka, hledaje lepší životní podmínky v úrodné Vojvodině, ze které bylo vyhnáno původní, německy mluvící obyvatelstvo.\n"}
{"id": "883670", "url": "https://cs.wikipedia.org/wiki?curid=883670", "title": "Dejan Boljević", "text": "Dejan Boljević\n\nDejan Boljević (* 30. května 1990, Cetinje) je fotbalový obránce z Černé Hory, v současnosti působí v klubu FK Čukarički.\n\nSvoji fotbalovou kariéru začal v FK Mogren. Mezi jeho další kluby patří: OFK Petrovac, FK Teleoptik, FK Smederevo, 1. FC Tatran Prešov a FK Novi Pazar.\n\n"}
{"id": "883671", "url": "https://cs.wikipedia.org/wiki?curid=883671", "title": "Karel Káša Jahn", "text": "Karel Káša Jahn\n\nKarel „Káša“ Jahn (8. srpna 1949 Praha – 27. února 2009 Praha) byl český bubeník, zpěvák, hudební pedagog a skladatel. Celkem 33 let vyučoval hru na bicí.\n\n\nKarel Káša Jahn byl dvakrát ženatý, první manželka Hana, ze vztahu se narodil syn David, druhá manželka Virginie, se kterou měl dceru Annu.\n\n\n\nBigbít (dokumentární televizní seriál):\n\n\n"}
{"id": "883673", "url": "https://cs.wikipedia.org/wiki?curid=883673", "title": "Branimir Kostadinov", "text": "Branimir Kostadinov\n\nBranimir Kostadinov (* 4. března 1989 ve Veliku Tarnově) je bulharský fotbalový útočník, v současnosti působí v klubu PFK Lokomotiv Sofia.\n\nSvoji fotbalovou kariéru začal v PFK Slavia Sofia. Mezi jeho další kluby patří: LASK Linz, Heart of Midlothian FC, Hearts Reserves, Černomorec Burgas, PFK Černomorec Pomorie, POFK Botev Vraca, 1. FC Tatran Prešov a PFK Lokomotiv Sofia.\n\nV roce 2009 odehrál jeden zápas za bulharskou reprezentaci do 21 let (3. června, Bulharsko - Rakousko 0:1).\n"}
{"id": "883678", "url": "https://cs.wikipedia.org/wiki?curid=883678", "title": "Meč v kameni", "text": "Meč v kameni\n\nMeč v kameni (v anglickém originále \"The Sword in the Stone\") je americký animovaný film z roku 1963. Námětem se stala novela spisovatele T. H. Whiteho. Produkován byl Waltem Disneym a premiéru měl 25. prosince 1963.\n\nSnímek představuje v pořadí 18. animovaný film natočený ve studiu animované klasiky Walta Disneye a poslední, který byl uveden před Disneyovou smrtí.\n\n"}
{"id": "883684", "url": "https://cs.wikipedia.org/wiki?curid=883684", "title": "Momodou Ceesay", "text": "Momodou Ceesay\n\nMomodou Ceesay (* 24. prosince 1988, Banjul, Gambie) je gambijský fotbalový útočník a reprezentant, od dubna 2017 hráč finského klubu PS Kemi. Jeho bratr Yankubu Ceesay je taktéž profesionálním fotbalistou.\n\nSvou fotbalovou kariéru začal v klubu Wallidan FC z gambijského města Banjul.\n\nDo MŠK Žilina přišel v roce 2010 z belgického KVC Westerlo a pomohl týmu k postupu do skupinové fáze Ligy mistrů UEFA 2010/11 a zisku double v sezóně 2011/12.<br>\nV zimní přestávce v lednu 2013 se podílel ještě v dresu Žiliny během přípravného utkání jedním gólem na debaklu domácího polského klubu Ruch Chorzów. Žilina zvítězila 9:2, přičemž o poločase vedla 6:0.\n\nV letech 2013–2015 hrál v Kazachstánu za FK Kajrat Almaty, poté působil v Izraeli v mužstvu Maccabi Netanya FC. V červenci 2016 se vrátil do Žiliny, ale klub s ním již v říjnu 2017 rozvázal spolupráci kvůli zdravotním problémům, nedostatečné kondiční připravenosti a problémům s dokumentací od gambijských úřadů potřebnou pro udělení dlouhodobého pobytu na území Evropské unie. V sezóně 2016/17 Fortuna ligy, kdy Žilina získala mistrovský titul, odehrál jen 119 minut.\n\nV dubnu 2017 si našel angažmá ve finském klubu PS Kemi.\n\nV roce 2005 vyhrál s gambijskou reprezentací U17 Mistrovství Afriky hráčů do 17 let.\n\nV A-mužstvu Gambie debutoval v roce 2010.\n\n"}
{"id": "883687", "url": "https://cs.wikipedia.org/wiki?curid=883687", "title": "Guima", "text": "Guima\n\nBruno Guimarães Pinho Azevedo (* 11. března 1986, Santa Maria da Feira) známý jako Guima je portugalský fotbalový útočník v současnosti působící v CFR Cluj.\n\nSvou fotbalovou kariéru začal v CD Feirense. Mezi jeho další kluby patří: Valecambrense, FC Pampilhosa, Fiães SC, Académico de Viseu FC, UD Oliveirense a MŠK Žilina, CFR Cluj.\n\n"}
{"id": "883688", "url": "https://cs.wikipedia.org/wiki?curid=883688", "title": "Peter Sundström", "text": "Peter Sundström\n\nPeter Sundström (* 14. prosince 1961 Skellefteå) je bývalý švédský hokejový útočník.\n\nHokejovou kariéru začal v klubu IF Björklöven, za který hrál v letech 1978 - 1983 nejvyšší domácí soutěž Elitserien. S klubem si v ročníku 1981/82 zahrál finále playoff, prohráli 2:3 na zápasy s klubem AIK. Během tohoto období odehrál v roce 1981 mistrovství světa juniorů a se švédskou reprezentací získali zlaté medaile. V létě 1981 byl draftován klubem New York Rangers ve třetím kole z 50. místa. V roce 1982 a 1983 se zúčastnil v mistrovství světa, ale tentokrát nepřinesli účasti žádný zisk medailí. Do sestavy Rangers se zapojil od roku 1983, o rok dříve začal kariéru v NHL jeho dvojče Patrik Sundström za tým Vancouver Canucks. Za klub Rangers odehrál tři sezóny, poté se rozhodl vrátit se na rok do mateřského týmu IF Björklöven, kterému pomohl k zisku Le Matův pohár. 27. srpna 1987 byl vyměněn do týmu Washington Capitals za páté kolo draftu (touto volbou byl vybrán Martin Bergeron). V organizaci Caps strávil dvě sezóny. 19. června 1989 byl podruhé v kariéře vyměněn, tentokráte do klubu New Jersey Devils za desáté kolo draftu (touto volbou byl vybrán Rob Leask). V týmu Devils se potkal s svým dvojčetem bratrem Patrikem, v týmu však nehrával často, častěji hrával na farmě v Utica Devils. To byl jeho poslední ročník v zámořské soutěži, poté ještě pět sezón hrával ve švédské nejvyšší lize za klub Malmö IF. Klubu pomohl dvakrát k titulu ligy a v ročníku 1992/93 vypomohl k vítězství v evropské hokejové lize.\n\n\n\n"}
{"id": "883691", "url": "https://cs.wikipedia.org/wiki?curid=883691", "title": "Čeljabinský meteor", "text": "Čeljabinský meteor\n\nČeljabinský meteor byl velmi jasný meteor, neboli bolid, který ráno 15. února 2013 zazářil nad ruským Čeljabinskem. Těleso, které bolid způsobilo, v atmosféře vybuchlo. Výbuch způsobil na zemi značné škody. Později byly nalezeny na zem dopadlé meteority, největší měl hmotnost přes 570 kg.\n\nNad jižním Uralem vstoupil do zemské atmosféry meteoroid odhadovanou rychlostí 54 000 km/h, tedy zhruba 44krát rychleji než zvuk. Byl pozorován jako výrazný bolid a rozpadl se v 9:20:26 místního času (v 4:20:26 SEČ) nad Čeljabinskem. Jeho rozměry při vstupu do atmosféry byly odhadnuty na 15 až 17 metrů a přibližná hmotnost 7 000 až 10 000 tun. Ve výšce 45 až 30 km nad zemí těleso explodovalo silou odpovídající 30 až 500 kilotun TNT. Tlaková vlna vyrazila okna tisíců budov do vzdálenosti až 100 km a přes tisíc lidí utrpělo zranění nejčastěji od padajících skleněných střepů.\n\nZbytky tělesa dopadly nejméně do tří míst, dvě byla určena u jezera Čebarkul a jedno u města Zlatoust. Do pátrání po úlomcích se zapojilo 20 000 lidí, 4 000 vozidel a 7 letadel. V zamrzlém jezeře vytvořil meteorit díru v ledu o průměru 8 m. Zpočátku potápěči v jezeře žádné zbytky kosmického tělesa nenašli a hledání nebylo úspěšné ani v ostatních lokalitách. Avšak 17. února poblíž díry v ledu bylo několik malých úlomku nalezeno. Proto se objevil návrh pojmenovat meteorit podle Čebarkulu.\nV říjnu 2013 se povedlo z jezera Čebarkul vyzvednout největší fragment o hmotnosti přes 570 kg.\n\nPřípad tohoto typu se jeví jako nejvýraznější od Tunguské události v roce 1908. Porovnáme-li oba jevy, pak celý průběh nad Čeljabinskem byl, na rozdíl od onoho tunguzského, dokonale pozorován a dokumentován a síla exploze byla asi padesátkrát slabší než v případě Tunguzského meteoritu.\n\nBolid zazářil nad oblastí právě v době svítání. V Čeljabinsku bylo několik minut po východu Slunce, v Jekatěrinburgu několik minut před východem. Byl proto pozorován na velkém území Ruské federace, a to v Čeljabinské, Sverdlovské, Ťumenské a Orenburské oblasti: Hlášení přišlo i z Baškortostánu a také z přilehlých oblastí Kazachstánu. Byla pořízena řada amatérských filmových záběrů v mnoha případech z jedoucích automobilů díky trvale zapnuté autokameře. Světelnou stopu bolidu zaznamenala i meteorologická družice Meteosat 9.\n\nPrvenství v určení dráhy meteoritu patří týmu oddělení meziplanetární hmoty v Astronomickém ústavu v Ondřejově pod vedením Pavla Spurného a Jiřího Borovičky. Vypočítali, že těleso bylo pozorovatelné už ve výšce 92 km nad zemí. V tu dobu se jeho povrch zahřál natolik, že došlo k prudkému odpařování jasně zářícího plazmatu, viditelného i na denní obloze. Těleso se pohybovalo rychlostí 17,5 km/s po dráze skloněné 17° k zemskému povrchu. O 11 sekund později dosáhlo výšky 32 km nad zemí a začalo se rozpadat. V tom okamžiku zjasnění dosáhlo takového stupně, že na krátkou dobu předčilo i Slunce.\nTěleso se postupně rozpadalo na menší úlomky. Největší z nich zářil ještě 3 s po rozpadu, než také pohasl. V tu dobu se zbrzdil na rychlost 4 km/s. Z průběhu brzdění vědci odvodili hmotnost úlomku na 200–500 kg, což by odpovídalo velikosti asi 0,5 metru. Podle spočítané trajektorie dopadl do jezera Čebarkul.\n\nPředpokládá se, že poblíž vesnice Travniki měly dopadnout až dva další větší meteority o hmotnosti nad 10 kg. Pátrání po nich bylo zatím bezúspěšné. Malé meteority o váze do desítek gramů bude možno nalézt v pásu dlouhém až 30 km, jehož počátek je mezi městy Korkino a Jemanželinsk a pokračuje směrem na západ. Některé úlomky již byly nalezeny.\n\nVědci z Astronomického ústavu vypočítali i dráhu uvedeného tělesa jako meteoroidu ve sluneční soustavě. Zjistili, že nebyla ničím výjimečná. Meteoroid se pohyboval po eliptické dráze s přísluním poblíž dráhy Venuše a odsluním v pásu asteroidů mezi Marsem a Jupiterem.\n\nBylo též zjištěno, že meteoroid se ve dnech před dopadem promítal na oblohu v blízkosti Slunce (v úhlové vzdálenosti méně než 20°). Nebyl proto pozemskými přístroji pozorovatelný a nemohl proto být ani před dopadem objeven.\n\nJiří Borovička uvedl (jako spoluautor článku v časopise \"Nature\" a poté v rozhovoru pro centrum.cz), že meteor s pravděpodobností blížící se jistotě pochází z planetky 86039.\n\n"}
{"id": "883693", "url": "https://cs.wikipedia.org/wiki?curid=883693", "title": "Valentin Schopper", "text": "Valentin Schopper\n\nValentin Michael Schopper (5. září 1771 Horní Dvořiště – 5. srpna 1857 Vyšší Brod) byl v letech 1828–1857 v pořadí 39. opatem kláštera cisterciáků ve Vyšším Brodě.\n\nNarodil se v Horním Dvořišti 5. září 1771. V roce 1791 vstoupil ve Vyšším Brodě do cisterciáckého řádu. V roce 1796 zde byl vysvěcen na kněze. Následně působil ve farnostech mimo klášter (1796–1803 Rožmberk nad Vltavou, 1803–1807 Přední Výtoň). Od roku 1807 opět ve Vyšším Brodě. V roce 1828 byl zvolen opatem, benedikován byl však až v roce 1831 a císařské svolení obdržel až za další tři roky.\n\nZa opata Schoppera byly ve Vyšším Brodě upravovány prostory knihovny (byl např. zřízen trezor na prvotisky) a galerie. V roce 1854 klášter vizitoval (spolu s klášterem v Oseku) litoměřický biskup Hille, v souvislosti s čímž byla v klášteře obnovena pravidelná společná chórová modlitba (která byla předtím zkrácená) v celém rozsahu.\n\nOpat Schopper zemřel v roce 1857 a komunita na jeho místo zvolila Leopolda Wackarže.\n\n\n"}
{"id": "883694", "url": "https://cs.wikipedia.org/wiki?curid=883694", "title": "Seznam opatů cisterciáckého kláštera v Oseku", "text": "Seznam opatů cisterciáckého kláštera v Oseku\n\nV průběhu historie oseckého kláštera cisterciáckého řádu se v jeho čele vystřídalo dosud celkem 48 opatů. \nAč převládají německá jména, lze vysledovat také několik jmen českých. \n\n\n\n\n\nFakticky v letech 1946–1950 v klášteře fungovalo teologické učiliště kongregace Salesiánů Dona Bosca, které bylo násilně zrušeno v rámci Akce K. V letech 1950–1990 klášter fungoval postupně jako internační tábor pro řeholníky a jako charitní domov pro řeholní sestry.\n\n\n\n\n"}
{"id": "883695", "url": "https://cs.wikipedia.org/wiki?curid=883695", "title": "Eva Morávková (kostýmní výtvarnice)", "text": "Eva Morávková (kostýmní výtvarnice)\n\nEva Morávková (* 1973 Brno) je česká kostýmní divadelní a filmová výtvarnice. Je manželkou režiséra Vladimíra Morávka. Mají spolu syna Alexandra.\n\n\"Eva Morávková\" navrhuje kostýmy k filmům i k divadelním inscenacím.\n\n\"Eva Morávková\" navrhovala kostýmy k filmům:\n\n\"Eva Morávková\" navrhovala kostýmy k mnoha divadelním hrám v divadlech:\n\n\"Eva Morávková\" v Klicperově divadle v Hradci Králové navrhovala kostýmy k níže uvedeným šestnácti hrám, které všechny režíroval její manžel Vladimír Morávek. Údaje ve sloupci Externí odkaz ukazují na stránky Divadelního ústavu do sekce Virtuální studovna, kde lze zjistit o jednotlivých hrách další zde neuvedené podrobnosti, především výpravu, hudbu, dramaturga, herecké obsazení apod.\n\n"}
{"id": "883696", "url": "https://cs.wikipedia.org/wiki?curid=883696", "title": "Vita Semerenková", "text": "Vita Semerenková\n\nVita Semerenková, celým jménem Vita Oleksandrivna Semerenková, nepřechýleně Vita Oleksandrivna Semerenko ( , * 18. ledna 1986, Sumy, Sovětský svaz, dnes Ukrajina), je ukrajinská biatlonistka, sestra biatlonistky Valj Semerenkové. Na mistrovství světa 2008 v Östersundu získala stříbrnou medaili s ukrajinskou ženskou štafetou. Nejlepších individuálních výsledků na světových šampionátech dosáhla na mistrovství světa 2011, 2012 a 2013, kde získala vždy jednu bronzovou medaili. V roce 2010 to bylo ve vytrvalostním závodě, v letech 2012 a 2013 ve sprintu. Na mistrovství světa 2013 v Novém Městě na Moravě získala stříbrnou medaili s ženskou štafetou. Ukrajinu reprezentovala také na Zimních olympijských hrách 2010 ve Vancouveru, kde se ale medailově neprosadila. Je také dvojnásobná stříbrná medailistka z juniorského světového šampionátu z roku 2005 a také několikanásobná medailistka z evropských šampionátů.\n\n"}
{"id": "883700", "url": "https://cs.wikipedia.org/wiki?curid=883700", "title": "Valj Semerenková", "text": "Valj Semerenková\n\nValj Semerenková, celým jménem Valentyna Oleksandrivna Semerenková, nepřechýleně Valentyna Oleksandrivna Semerenko ( , * 18. ledna 1986, Sumy, Sovětský svaz, dnes Ukrajina), je ukrajinská biatlonistka, sestra biatlonistky Vity Semerenkové. Na mistrovství světa 2008 v Östersundu získala stříbrnou medaili s ukrajinskou ženskou štafetou. Nejlepšího individuálního výsledku na světových šampionátech dosáhla na mistrovství světa 2013 v Novém Městě na Moravě, kde získala bronzovou medaili ve vytrvalostním závodě. Na stejném šampionátu získala také stříbrnou medaili s ženskou štafetou. Ukrajinu reprezentovala také na Zimních olympijských hrách 2010 ve Vancouveru, kde se ale medailově neprosadila. Je také stříbrná medailistka z juniorského světového šampionátu z roku 2005 a také několikanásobná medailistka z evropských šampionátů.\n\n"}
{"id": "883706", "url": "https://cs.wikipedia.org/wiki?curid=883706", "title": "Měnová válka", "text": "Měnová válka\n\nMěnová válka je pojem označující praxi, při které v oblasti mezinárodní politiky a ekonomiky jednotlivé země oslabují vlastní měny (nákupem především cizích měn), aby tak podpořily domácí vývoz. V druhé dekádě 21. století se tento termín používal v souvislosti s měnovou politikou nejprve Čínské lidové republiky, později USA a Japonska. Výsledkem této praxe je zvýšení množství peněz v oběhu, inflace a pokles kupní síly obyvatelstva. \n\n"}
{"id": "883707", "url": "https://cs.wikipedia.org/wiki?curid=883707", "title": "Nicolás Ñeenguirú", "text": "Nicolás Ñeenguirú\n\nNicolás Ñeenguirú byl guaraníjský náčelník a vojevůdce, velký kacík (starosta) redukce Concepción, který vedl indiánské milice z jezuitských redukcí ve válkách s portugalskými otrokáři.\n\nV roce 1641 milice pod vedením jeho a Ignacia Abiarú rozdrtily armádu portugalských otrokářů vedenou Manuelem Piresem v bitvě na řece Mbororé a na stopadesát let (do rozpadu redukcí v důsledku zrušení a odchodu jezuitů) tak zastavily portugalské otrokářské výpravy do přilehlých španělských držav.\n\nDostalo se mu vzdělání od jezuitů, uměl číst a psát. Mimo jiné se zachoval španělský překlad jeho originálně v jazyku Guaraní psaném dopisu, který je cenným zdrojem o životě jezuitů a jejich redukcí.\n\n\n"}
{"id": "883709", "url": "https://cs.wikipedia.org/wiki?curid=883709", "title": "AKA (film)", "text": "AKA (film)\n\nAKA (zkratka z \"Also Known As\", tj. \"Taky známý jako\" nebo \"Alias\") je britský hraný film z roku 2002, který režíroval Duncan Roy podle vlastního scénáře. Film popisuje osudy mladíka, který se chce dostat mezi vyšší britskou společnost. Film obsahuje mnoho autobiografických prvků ze života režiséra. Film byl natočen digitální kamerou.\n\nPříběh začíná v zimě roku 1978. Deanova matka pracuje jako servírka v luxusní londýnské restauraci, kterou navštěvují celebrity. Dean, kterému je 18 let, má touhu dostat se do vyšší společnosti, avšak rodiče mu nechtějí zaplatit studium na univerzitě. Navštíví tedy lady Gryffoyn, která vede slavnou galerii umění a požádá ji o místo. Když ho otec vyhodí z domova, umožní mu pobyt ve svém domě. Dean se náhodou seznámí s mladíkem Benjaminem, který ho inspiruje, aby odjel do Paříže. Dean ukradne lady Gryffoyn šekovou knížku, a aby v Paříži získal místo v galerii, vydává se za jejího syna Alexandra. Zde opět potká Benjamina, který se nechává jako prostitut vydržovat mladým aristokratem Davidem. Přestěhuje se do jejich domu. V Londýně po Deanovi mezitím pátrají detektivové kreditní společnosti Visa. Po jejich návratu je Dean zatčen a odsouzen na 10 měsíců do vězení za defraudaci.\n\n"}
{"id": "883710", "url": "https://cs.wikipedia.org/wiki?curid=883710", "title": "Guaraníové", "text": "Guaraníové\n\nGuaraní je etnická skupina jihoamerických indiánů, žijících v oblasti Gran Chaco a na rozhraní Argentiny, Paraguaye, Brazílie a Uruguaye. Jazykově i kulturně jsou blízcí kmenům Tupí a Tupinambá, žijícím severněji v oblasti Amazonie. Hovoří jazykem Guaraní, jenž je přes silnou konkurenci španělštiny dosud druhým úředním jazykem Paraguaye, kde jím kromě Guaraníů hovoří i mnozí mestici.\n\nGuaraníové se živili především zemědělstvím, pěstovali tradičně maniok, kukuřici, bavlník, tabák a další rostliny, významný byl i lov, rybolov a sběr. Jejich oblíbeným nápojem je dosud čaj z yerba maté. Jejich společnost byla patrilineární a žili v osadách, tvořených velkými společnými domy \"maloka\". Od 16. stol. se dostávali do kontaktu s jezuitskými misionáři, kteří na jejich území postupně založili asi 30 misií zvaných redukce. Jezuité mezi Guaraníi šířili křesťanství, ale také znalost chovu koní a dobytka, mimoto organizovali jejich obranu před brazilskými otrokáři, což se stalo námětem slavného filmu Mise. Po zrušení jezuitského řádu a zániku misí roku 1768 byli Guaraníové zahnání zpět do savan a pralesů, kde se vrátili k tradičnímu způsobu života i starým zvykům, udrželi si však některé výdobytky, zejména chov koní a palné zbraně. V 60. letech 19. stol. byli téměř vyhubeni v průběhu paraguayské války. V současné době žije asi 95 000 Guaraníú, především v Paraguayi, malá část i v Argentině, Bolívii a Brazílii.\n\nPůvodní náboženství Guaraníů bylo animistické, od 16. stol. však byli vystaveni intenzivní katolické misii ze strany jezuitů. Původní představy si však částečně udrželi. Nejvyšším božstvem byl stvořitel \"Ňamandú\", který na počátku oživil sám sebe. jeho prvním dílem byla řeč, jejíž tvořivá moc mu umožnila vytvořit další božstva, a prvotní, dokonalý svět. S pomocí řeči vytvořil ducha Slunce a ohně \"Karaí\", ducha mraků, stínu a dýmu \"Jakairá\", ducha vody a deště \"Tupá\" a ženského ducha noci a Měsíce \"Arasy\". Nakonec stvořil ze směsi hlíny, ptačí krve, rostlinných šťáv a rozdrcené stonožky první lidský pár. Když byli lidé stvořeni,objevili se na světě duch dobra \"Angatupyry\" a duch zla \"Taú\". Lidé si vybrali ducha zla, provinili se incestem a dalšími zločiny, proto je stvořitel \"Ňamandú\" potrestal potopou a sám odešel do vzdálené Země bez zla. Od té doby se již neprojevuje a jeho božskou úlohu převzal vládce deště \"Tupá\".\nDalší mýtus vypráví o lidské ženě \"Keraně\", které byla unesena duchem zla \"Taú\" a porodila mu sedm dětí, z nichž s však kletbou měsíční bohyně \"Arasy\" stala monstra, ale zároveň mocní duchové:\n\n"}
{"id": "883712", "url": "https://cs.wikipedia.org/wiki?curid=883712", "title": "Vršac", "text": "Vršac\n\nVršac (v srbské cyrilici Вршац, maďarsky Versec, rumunsky Vârşet) je město v srbské Vojvodině, v Jihobanátském okruhu. Řadí se k menším městům; v roce 2011 mělo 35 701 obyvatel.\n\nMěsto se nachází blízko rumunské hranice, na silničním tahu Bělehrad – Arad. Železniční spojení má Vršac s Rumunskem, Bílou Cerekví, Bělehradem a Zrenjaninem. Stejně jako drtivá většina vojvodinských měst i Vršac se rozkládá v rovinaté krajině, ovšem v případě tohoto města na východě přecházející v hřbet Vršačke planine, který se táhne až na rumunské území.\n\nVršac je v Srbsku znám především jako sídlo velké farmaceutické firmy Hemofarm. Nachází se zde také největší katolický kostel v Srbsku.\n\n"}
{"id": "883715", "url": "https://cs.wikipedia.org/wiki?curid=883715", "title": "Timex Sinclair 2060", "text": "Timex Sinclair 2060\n\nTimex Sinclair 2060 je plánovaná, ale sériově nikdy nevyráběná rozšiřující sběrnicová jednotka k počítači Timex Sinclair 2068.\n\nPomocí rozšiřující sběrnicové jednotky mělo být možné rozšířit paměť počítače až na 16 MiB, měla obsahovat sériový port RS-232, paralelní port Centronics, řadič disketové jednotky a výstup RGB. K rozšířené sběrnicové jednotce mělo být možné připojit nejvýše čtyři periférie. Pokud by bylo potřeba připojit více periférií, bylo by nutné připojit další sběrnicovou jednotku místo jedné z periférií. Ke dvěma sběrnicovým jednotkám by tak bylo možné připojit sedm periférií. K počítači samotnému je možné připojit nejvýše dvě periférie.\n\nProtože se ale společnost Timex Sinclair stáhla z trhu dříve, než se jednotka dostala do výroby, byl vyroben pouze prototyp.\n\nProtože existoval pouze prototyp, nejsou známy informace od výrobce o tom, jak rozšiřující sběrnicová jednotka měla pracovat. Způsob její činnosti týkající se ovládání rozšířené paměti byl částečně zjištěn prozkoumáním obsahu ROM počítače Timex Sinclair 2068. Tímto tématem se zabývá série pěti článků s názvem \"The Mystery of the Missing 253\" od Wese Brzozowského. Vzhledem k tomu, že podle autora se ovládací rutiny rozšířené paměti pro rozšiřující sběrnicovou jednotku se jeví jako nedokončené a v případě jejich dokončení se lecos mohlo změnit, nejedná se o informace, jakým způsobem rozšiřující sběrnicová jednotka pracovat měla, ale o informace, jakým způsobem pracovat mohla.\n\nPočítač Timex Sinclair 2068 sám o sobě obsahuje pouze velmi málo obvodů pro podporu rozšířené paměti. Speciálně pro ovládání rozšířené paměti jsou určeny pouze signály /BE, IOA5, DZIN, DZOUT a BUSISO. Poslední tři jmenované signály ale nejsou v počítači zapojeny.\n\nRozšířená paměť je rozdělená do bank o velikosti 64 KiB, kdy každé bance je přiřazeno přístupové číslo. Každá banka je rozdělena na 8 částí, každá z těchto částí se může přimapovat do příslušné osminy rozsahu paměti procesoru (způsob připojování je analogický způsobu připojování paměti EX-ROM a DOCK počítače). Rozšířená paměť měla být ovládána pomocí čtyř registrů označených jako 40, 80, A0 a C0 (desítkově 64, 128, 160 a 192). Význam těchto registrů je následující (registry mají jiný význam pro zápis a jiný význam pro čtení):\n\nTyto registry nejsou připojeny na vstupně výstupní porty procesoru, ale jsou namapovány do paměťového prostoru procesoru. Protože pro určení adresy příslušných registrů jsou použity pouze adresní bity A15–A13, jsou příslušné registry vybrány, kdykoliv je adresován jakýkoliv bajt osminy paměti odpovídající danému registru. Např. registr A0 je adresován kdykoliv, kdykoliv je prováděn zápis nebo čtení do/z paměti v rozsahu A000–BFFF (desítkově 40960–49151). Protože není žádoucí, aby bylo k registrům ovládacím rozšířenou paměť přistupováno při jakémkoliv čtení nebo zápisu z/do paměti, jsou registry ovládající rozšířenou paměť přístupné pouze tehdy, je-li do log. 0 nastaven bit 5 vstupně výstupní brány obvodu AY-3-8912 počítače, který je vyveden na konektor pro připojení periferií jako signál IOA5.\n\nTeoreticky je možné mít až 256 bank rozšířené paměti (přístupové číslo banky rozšířené paměti je osmibitové číslo). Ovládací rutiny stránkování paměti ale rezervují přístupová čísla bank paměti pro paměť obsaženou v počítači a paměť na cartridžích:\n\nPři zápisu do registrů 40, 80, A0 a C0 jsou zapisovány pouze spodní čtyři bity osmibitové hodnoty do příslušného registru odeslané. Taktéž při čtení z těchto registrů jsou pouze spodní čtyři bity platné. Zápis osmibitové hodnoty do registrů 40, 80 a A0 tak probíhá nadvakrát, prvním zápisem do registru jsou zapsány spodní čtyři bity, po té je nutné přesunout horní čtyři bity odesílané hodnoty do dolních čtyř bitů a znovu provést zápis do registru. To, zda jsou do registrů zapisovány spodní nebo horní čtyři bity odesílané hodnoty, si hlídá sama elektronika rozšířené paměti. Protože se může stát, že z nějakého důvodu elektronika očekává nejprve vyšší čtyři bity hodnoty, existuje příkaz pro reset obvodů určujících, zda registry ovládání rozšířené paměti přijímají horní nebo spodní čtyři bity osmibitové hodnoty, který zajistí, že elektronika bude očekávat opět nižší čtyři bity odesílané hodnoty. Do příkazového registru je odesílána pouze čtyřbitová hodnota, zápis do tohoto registru je prováděn pouze jednou. Při čtení hodnoty z řídicích registrů rozšířené paměti se hodnota také čte nadvakrát, ovšem v tomto případě jsou jednotlivé čtveřice bitů osmibitové hodnoty přístupné v různých registrech.\n\nPomocí registru C0 je možné rozšířenou paměť ovládat následujícími příkazy (příkazy jsou označeny šestnáctkovou hodnotou, která je posílána do registru C0 pro vykonání daného příkazu):\n\nK připojení části paměti paměťové banky do osminy paměťového prostoru procesoru se používají registry 40 a 80. Nejprve je do registru 80 zapsáno přístupové číslo banky rozšířené paměti, jejíž část má být připojena do adresního prostoru procesoru. Následně je pomocí registru 40 vybráno, do které osminy paměťového prostoru procesoru je připojena odpovídající osmina paměti vybrané paměťové banky. Ve zvolené osmině pak tato část vybrané paměťové banky rozšířené paměti nahradí vnitřní paměť počítače. Před připojením části paměťové banky do zvolené osminy paměťového prostoru procesoru je vhodné provést příkaz pro odpojení případně připojené jiné paměťové banky do zvolené osminy paměťového prostoru procesoru.\n\nK odpojování rozšířené paměti z paměťového prostoru procesoru je používán registr A0. Pomocí tohoto registru je vybíráno, ze které osminy má být rozšířená paměť odpojena. Výběr konkrétní banky paměti pomocí jejího přístupového čísla v tomto případě není nutný, z osminy zvoleného paměťového prostoru procesoru je odpojena jakákoliv připojená banka vnější paměti.\n\nPo zapnutí počítače je nutné přiřadit všem k počítači připojeným bankám rozšířené paměti jejich přístupové číslo. Pro účely tohoto nastavení jsou jednotlivé banky seřazeny sériově a část jejich elektroniky tvoří posuvný registr, kdy bity tohoto posuvného registru jsou umístěny po jednom v každé připojené bance rozšířené paměti. V celém posuvném registru je vždy jediný bit nastavený, ostatní jsou vynulované. Nastavený bit určuje, které paměťové bance je přiřazováno přístupové číslo.\n\nPo zadání příkazu pro vstup do režimu konfigurace do registru C0 jsou vyresetována přístupová čísla všech připojených paměťových bank rozšířené paměti a jako vybraná je nastavená první paměťová banka v celém jejich sériovém seřazení. Nejprve se zkontroluje, zda tato vybraná banka existuje. Pokud existuje, je jí přiřazeno přístupové číslo zápisem tohoto přístupového čísla do registru A0. Po té je do registru C0 zadán příkaz pro výběr následující banky v jejich sériové seřazení. Opět se zkontroluje, zda tato vybraná banka existuje, a pokud ano, je jí přiřazeno přístupové číslo. Celý proces se opakuje, dokud není nalezen konec celé série připojených banka paměti, tj. dokud není vybrána banka, která neexistuje. Po té je do registru C0 zadán příkaz pro ukončení režimu konfigurace.\n\n\n"}
{"id": "883716", "url": "https://cs.wikipedia.org/wiki?curid=883716", "title": "Albert Lee", "text": "Albert Lee\n\nAlbert Lee (* 21. prosince 1943 Lingen, Herefordshire, Anglie) je britský zpěvák a kytarista.\n\nZačínal ve skupině The Thunderbirds, ve které s ním hrál i Chris Farlowe. Když ze skupiny odešel, spolupracoval se skupinou The Crickets. Později hrál se skupinou Heads Hands & Feet a spolu s některými členy skupiny Deep Purple a několika dalšími hudebníky natočil album \"Green Bullfrog\". Rovněž spolupracoval s hudebníky jako jsou Jerry Lee Lewis, Joe Cocker, Jon Lord, Emmylou Harris, skupinou Biffbaby's All Stars, ve které s ním hráli Eddie Van Halen, Steve Morse a Steve Lukather a hrál také se skupinou Rhythm Kings dřívějšího člena skupiny The Rolling Stones Billa Wymana. Mimo to vydal několik alb pod svým jménem.\n\n"}
{"id": "883720", "url": "https://cs.wikipedia.org/wiki?curid=883720", "title": "Scary Monsters (and Super Creeps)", "text": "Scary Monsters (and Super Creeps)\n\nScary Monsters (and Super Creeps) je čtrnácté studiové album britského zpěváka Davida Bowieho. Jeho nahrávání probíhalo od února do dubna 1980 ve studiu The Power Station v New Yorku a Good Earth Studios v Londýně. Producenty byli Bowie a Tony Visconti a album vyšlo v září 1980 u vydavatelství RCA Records.\n\nAutorem všech skladeb je David Bowie, pokud není uvedeno jinak.\n"}
{"id": "883723", "url": "https://cs.wikipedia.org/wiki?curid=883723", "title": "Antje Traueová", "text": "Antje Traueová\n\nAntje Traueová (* 18. ledna 1981) je německá herečka. Mluví plynně jak německy, tak anglicky a zazářila ve své první anglojazyčné roli ve filmu \"Pandorum\".\n\nTraueová se narodila v Mittweidě v Sasku. Její kariéra na jevišti započala, když znázorňovala Janu z Arku ve školní hře. V šestnácti letech získala hlavní roli v první „Hip Hopeře“ kulturní instituce \"International Munich Art Lab\" (v muzikálu \"\"West End Opera\"\"). Traueová hrála a vyjížděla na zájezdní představení po 4 roky, objevujíce se na jevištích po celém Německu, Evropě a i v New Yorku. Následně se Traueová párkrát objevila v několika celovečerních a televizních filmech, jako například \"Kleinruppin Forever\", \"Berlin am Meer\" a \"Phantomschmerz\".\n\nV roce 2008 byla Traueová vybrána do hlavní ženské role ve filmu \"Pandorum\", sci-fi thrilleru režírovaném Christianem Alvartem se scénářem od Travise Milloye. V něm spolu s ní hráli Dennis Quaid a Ben Foster.\n\nV roce 2011 byla Traueová vybrána do role Faory ve filmu \"Muž z oceli\".\n\n"}
{"id": "883724", "url": "https://cs.wikipedia.org/wiki?curid=883724", "title": "Tři (film)", "text": "Tři (film)\n\nTři (\"Drei\") je německý hraný film z roku 2010, který režíroval Tom Tykwer podle vlastního scénáře. Film popisuje osudy milostného trojúhelníku dvou mužů a jedné ženy. Snímek měl světovou premiéru na Benátském filmovém festivalu 10. září 2010.\n\nModerátorka kulturních pořadů Hanna a umělecký technik Simon žijí v Berlíně společně již 20 let. Jejich společný život je již rutinní. V této situaci Simon zjistí, že má rakovinu varlat a současně mu jeho matka Hildegard oznámí, že trpí nevyléčitelnou formou rakoviny slinivky břišní. Simon svou nemoc před Hannou utají. Hildegard se pokusí o sebevraždu. Je zachráněna, ale s poškozeným mozkem zůstane v bezvědomí a po čase umírá.\n\nMezitím se Hanna na jednání etické komise seznámí s vědcem Adamem, který se zabývá buněčným výzkumem chimérismu. Po krátké době se náhodou znovu potkají a Hanna u Adama stráví noc. Téhož večera jde Simon k lékaři a musí na okamžitou operaci. Hanna se tak o jeho nemoci dozví až následujícího dne ráno. Poté, co je pohřbena Heldegard, požádá Adam Hannu o ruku a zanedlouho mají svatbu. Přesto Hanna udržuje i nadále vztah s Adamem. Krátce poté potká Simon Adama ve veřejných lázních, kde se baví o Simonově nemoci a Adam Simona uspokojí v převlékací kabině. Simon je zmatený, přesto chce Adama opět vidět. Když se po krátkém čase opět potkají, začne mezi muži milostný vztah, během něhož se Simon ptá, zda je homosexuál nebo ne. Tento milostný trojúhelník funguje pouze do té doby, kdy Hanna zjistí, že je těhotná a neví, který z mužů je otcem. Jde neohlášeně k Adamovi, kde se potkají se Simonem. Hanna opouští Berlín a odjíždí ke své přítelkyni do Londýna. Na ultrazvukovém vyšetření se zjistí, že čeká dvojčata. Nejprve nechce se Simonem komunikovat, pak se ale vrátí do Berlína a při společném hovoru zjistí, že jim oběma Adam chybí. Jdou tedy za ním, film končí tím, že si všichni lehnou do jedné postele.\nNa udělování Německé filmové ceny v roce 2011 získal film nejvíce nominací (kategorie nejlepší film, nejlepší režie, nejlepší hlavní ženská role, nejlepší střih, nejlepší filmová hudba a nejlepší zvuk). Cenu získali režisér Tykwer, herečka Rois a Mathilde Bonnefoy za střih. Bonnefoy byla rovněž nominována na Evropskou filmovou cenu.\n\n"}
{"id": "883728", "url": "https://cs.wikipedia.org/wiki?curid=883728", "title": "Hilarie Burtonová", "text": "Hilarie Burtonová\n\nHilarie Ross Burtonová (* 1. července 1982) je americká herečka. Po šest sezón znázorňovala Peyton Sawyerovou v dramatickém seriálu televizní sítě CW \"One Tree Hill\" (2003-2009). Širší uznání získala Burtonová hlavními rolemi ve filmech \"Jsi jen naše\", \"Slunovrat, The List. \"V roce 2010 začala hrát v seriálu \"Ve službách FBI\" a v roce 2013 získala vedlejší roli doktorky Lauren Boswell v ABC lékařském seriálu \"Chirurgové.\" \n\nHilarie Burtonová se narodila 1. července 1982 ve Sterlingu. Je nejstarší ze čtyř dětí, má tři bratry. V roce 2000 ukončila střední školu Park View High School, kde byla pokladní studentské rady, místoprezidentkou, a hlavní roztleskávačkou, prezidentkou studentské rady a královnou plesu v posledním roce studia. Poté Burtonová navštěvovala Newyorskou univerzitu a Fordhamskou univerzitu.\n\nZlom v její kariéře nastal s moderátorskou pozicí na stanici MTV pro show \"Total Request Live. \"V roce 2000 moderovala \"MTV Video Music Awards\" a \"MTV's Iced Out New Year's Eve\". Samu sebe si zahrála v roce 2002 v seriálu \"Dawsonův svět.\"\n\nV dubnu 2003 byla obsazena do hlavní role Peyton Sawyer v seriálu stanice CW One Tree Hill. Seriál měl premiéru 23. září 2003 a získal u diváků veliký úspěch. Za roli získala tři nominace na cenu Teen Choice Awards. V květnu 2009 bylo oznámeno, že se již nevrátí do sedmé série seriálu.\n\nV červnu 2005 si zahrála ve filmu \"Jsi jen naše,\" který získal úspěch u kritiků. Za roli získala cenu na Filmovém festivalu v Sarasotě. V září 2007 se objevila v dramatickém filmu \"Takoví normální puberťáci \"a ten samý rok si zahrála v hororovém filmu \"Slunovrat,\" po boku Amandy Seyfried a Elisabeth Harnois.\n\nV červnu 2008 získala roli v nezávislém thrillerovém filmu \"The List \"a v dramatickém filmu \"Tajný život včel,\" kde hrála matku postavy Dakoty Fanning. V lednu 2009 byla obsazena do filmu \"Rodinná prokletí\", ve kterém si zahráli také Hilary Duff a Val Kilmer. V červenci roku 2010 získala vedlejší roli v kriminálním seriálu \"Ve službách FBI.\" V květnu 2013 byla obsazena do role doktorky Lauren Boswell v seriálu \"Chirurgové. \"V srpnu 2013 začala pracovat na seriálu stanice CBS \"Hostages.\" V červenci 2015 získala vedlejší roli ve sci-fi seriálu \"Extant\".\n\nV roce 2004 si vzala asistenta režiséra seriálu \"One Tree Hill\" Iana Prangeho. Dvojice se rozvedla v roce 2009.\n\nOd roku 2009 je ve vztahu s hercem Jeffreyem Deanem Morganem. Jejich první syn Augustus se narodil v březnu roku 2010. Dcera George Virginia Morgan se jim narodila v únoru roku 2018. Dvojice se vzala dne 5. října 2019.\n\n"}
{"id": "883729", "url": "https://cs.wikipedia.org/wiki?curid=883729", "title": "Frank Ramsey", "text": "Frank Ramsey\n\nFrank Plumpton Ramsey (22. února 1903 – 19. ledna 1930) byl britský matematik, který se během svého krátkého života věnoval rovněž analytické filozofii a ekonomické teorii. Byl blízkým přítelem filozofa Ludwiga Wittgensteina, jehož \"Tractatus Logico-Philosophicus\" přeložil do angličtiny.\n\nVystudoval matematiku na Trinity College v Cambridge. Již na studiích začal trpět depresemi. Pomoc hledal v psychoanalýze, při psaní své dizertace proto odjel do Vídně, aby ho analyzoval Theodor Reik. Zde se také setkal s Wittgensteinem, který ho ohromil a přivedl k zájmu o filozofii. Roku 1924 se vrátil do Británie a začal vyučovat na King's College v Cambridge. Roku 1926 přesvědčil Wittgensteina, aby se na Cambridge vrátil (jeho studia přerušila první světová válka). Trpěl však vleklými problémy s játry, roku 1930 onemocněl žloutenkou a po nepovedené operaci zemřel v 26 letech.\n\nJeho mladší bratr Michael Ramsey byl arcibiskupem canterburským (nejvyšším představitelem anglikánské církve) v letech 1961-1974, on sám byl ateistou.\n\nVe filozofické části jeho díla patří k nejvlivnějším tzv. redundační teorie pravdy, která říká, že pravda je ve filozofii nadbytečný (redundantní) pojem, jakási perifráze, \"lingvistický zmatek\".\n\nZ matematické části jeho díla je dnes nejznámější tzv. Ramseyův theorém, spadající do oblasti kombinatoriky. Stojí na něm celá jedna její větev někdy nazývaná též \"Ramsey theory\" - zkoumá, kolik musí být v jakémkoli systému funkčních prvků, aby se celý systém nezhroutil.\n\nRamsey přispěl i k rozvoji ekonomie, ponoukán svým nadřízeným v Cambridge a přítelem Johnem Maynardem Keynesem. Zabýval se problémem optimálního růstu (Ramsey–Cass–Koopmansův model), optimálního zdanění či optimálního nastavení ceny při monopolu na trhu (tzv. Ramseyův problém či \"Ramsey–Boiteux pricing\").\n\n\n\n\n\n"}
{"id": "883731", "url": "https://cs.wikipedia.org/wiki?curid=883731", "title": "Lukáš Kužel", "text": "Lukáš Kužel\n\nLukáš Kužel (* 22. července 1991, Kladno) je profesionální český hokejista. Vystudoval SOU a SOŠ, Kladno. Hraje za HC Kladno, coby obránce.\n\n"}
{"id": "883735", "url": "https://cs.wikipedia.org/wiki?curid=883735", "title": "Kleinzell im Mühlkreis", "text": "Kleinzell im Mühlkreis\n\nKleinzell im Mühlkreis je obec v rakouské spolkové zemi Horní Rakousy, v okrese Rohrbach.\nV roce 2012 zde žilo 1 477 obyvatel.\n"}
{"id": "883736", "url": "https://cs.wikipedia.org/wiki?curid=883736", "title": "John Cassavetes", "text": "John Cassavetes\n\nJohn Cassavetes (9. prosince 1929 New York City, New York, USA − 3. února 1989 Los Angeles, Kalifornie, USA) byl americký filmový režisér, herec a scenárista.\n\nSvůj první film nazvaný \"Stíny\" natočil v roce 1959. Jako herec působil již dříve. Mezi filmy ve kterých hrál patří \"Taxi\" (1951), \"Ďábelští andělé\" a \"Tucet špinavců\" (1967) nebo \"Odpočítávání smrti\" (1976)\n\nJeho matka Katherine Cassavetes byl herečkou a stejně tak jeho syn Nick Cassavetes a dcery Zoe Cassavetes a Alexandra Cassavetes. Jeho manželka Gena Rowlands byla rovněž herečka.\n\nJe pochován na Westwood Village Memorial Park Cemetery.\n\n"}
{"id": "883737", "url": "https://cs.wikipedia.org/wiki?curid=883737", "title": "Gráinne", "text": "Gráinne\n\nGráinne je ženské křestní jméno nejasného původu. Spojuje se hlavně s keltským slovem Grán znamenající \"obilí\", \"zrno\" a proto se většinou vztahuje ke starověké bohyni kukuřice. V irské mytologii je nositelka Gráinne, dcerou Cormaca mac Airta, legendárního krále Irska. Vyslovuje se jako \"Grónja\" či \"Gróňa\".\nLatinizovaná varianta může být Grania a poangličtěná Granya.\n\n\n"}
{"id": "883739", "url": "https://cs.wikipedia.org/wiki?curid=883739", "title": "Piero di Cosimo", "text": "Piero di Cosimo\n\nPiero di Cosimo (vlastním jménem \"Piero di Lorenzo\") (1462 Florencie – 1521 tamt.) byl toskánský (italský) renesanční malíř.\n\nNarodil v roce 1461 nebo 1462 v rodině zlatníka Lorenza Chimentiho ve Florencii. V jednom životopise však Giorgio Vasari uvádí rok 1441.\n\nPierův otec si všiml synova nadání pro kresbu a dal ho vyučit malířem v dílně Cosima Rosselliho, podle něhož byl Piero nazván di Cosimo. Rosselli viděl, že má Piero větší nadání než jiní žáci a dokáže více promýšlet svou práci, proto mu také častěji svěřoval důležité úkoly. Roku 1481 povolal papež Sixtus Rosselliho do Říma, aby vyzdobil část Sixtinské kaple. Mistr si na pomoc přizval i Piera di Cosimo. Pravděpodobně ho učil i alchymii a okultním vědám.\n\nKdyž Rosselli zemřel v roce 1507, Piero se uzavřel do ústraní a nechtěl se starat o svůj dům a zahradu. Celý život byl spíš samotář a mnozí lidé ho považovali za blázna. Vasari popisuje, jak nedbal na vlastní pohodlí, péči o sebe a zcela se oddal umění. Žil velice svobodně a byl spjatý spíš s přírodou než se společností. Vnímal jako ruch pláč dětí, kašlání lidí, zpěv řeholníků i odbíjení zvonů. Zatímco déšť pro něj byl hudbou. Vůči přírodě pociťoval i jistou pokoru, jelikož měl strach z bouřky. Když mluvil s lidmi, působil roztržitě a často hovořil o zvláštních věcech, což vyvolalo u posluchačů pobavení. Ve stáří však přestával snášet přítomnost lidí, nesnesl ani své žáky. Postupně se takto připravil o pomocníky a sám již nezvládal malovat, protože ochrnul po mrtvici. Odmítal i péči lékařů a tak se jeho zdravotní stav jen zhoršoval. Datum Cosimovy smrti není doloženo, většinou je uváděn rok 1521, kdy měli najít jeho tělo pod schodištěm v jeho domě. Pochován byl v kostele \"San Pier Maggiore\". Z období konce jeho života je známá pouze jedna podobizna, kterou vytvořil jeho blízký přítel Francesco da Sangallo. Dílo se bohužel nedochovalo, ale stalo se předlohou pro dřevoryt, který je uveden ve Vasariho životopise Cosima.\n\nMezi žáky Piera di Cosimo patřil Andrea del Sarto.\nCosimo velmi důkladně uvažoval nad výtvarným projevem již od dob svého mládí, kdy se učil u Rosselliho. Často využíval své dokonalé představivosti a inspirací pro jezdecké souboje či fantastická města a pohledy do krajiny se mu stávala omšelá zeď nebo mraky na obloze. Příroda pro něj byla velmi důležitá, nechával se jí okouzlovat a byl zastáncem názoru, že se do ní nemá nijak zasahovat. Důkladně ji zkoumal a dokázal ji ztvárnil se vší jemností.\nMaloval technikou olejomalby. Důležitým prvkem v jeho malbách byla kresebnost a lineárnost. Často ztvárňoval mytologická témata a Pannu Marii.\n\nV raném období, kdy navštívil Řím, byla jeho tvorba ovlivněna Filippinem Lippim a Domenicem Ghirlandaiem. V roce 1483 viděl Triptych Portinari od Huga van der Goes, v němž mohl sledovat důležitost krajiny v kompozici. Nejspíš se také inspiroval dílem Niccoly da Correggia, roku 1487 bylo uvedeno jeho drama \"Zefyr\" ve Ferraře. Znal také díla Leonarda da Vinci a nechal se inspirovat především jeho atmosférickými krajinami. V Cosimových pracích lze sledovat tento vliv po roce 1500.\n\nDíla Piera di Cosimo se obtížně určují, jelikož většina z nich není signovaná ani datovaná.\n\n"}
{"id": "883742", "url": "https://cs.wikipedia.org/wiki?curid=883742", "title": "Jiný vítr", "text": "Jiný vítr\n\nJiný vítr (anglicky \"The Other Wind\") je fantasy román americké spisovatelky Ursuly Kroeber Le Guinové vydaný americkým nakladatelstvím Harcourt v roce 2001. Dílo náleží do cyklu \"Zeměmoří\" a bylo oceněno cenou World Fantasy Award a umístilo se na druhé příčce v nominaci na cenu Locus (1991). Dále bylo nominováno na ceny Nebula, Mythopoeic a Seiun. Česky knihu vydalo poprvé nakladatelství Triton v roce 2005.\n\nJedná se o pátý román zasazený do prostředí souostroví Zeměmoří vydaný bezmála 30 let po původní trilogii (1968–1972), tento sequel navazuje na čtvrtý román \"Tehanu\" a na povídku „Dračinka“ ze sbírky \"Příběhy ze Zeměmoří\".\n\n\nPod názvem Jiný vítr:\n\nPod názvem Na krídlach vetra:\n\n\n"}
{"id": "883746", "url": "https://cs.wikipedia.org/wiki?curid=883746", "title": "Druhé šance", "text": "Druhé šance\n\nDruhé šance (v anglickém originále \"Mulligans\") je kanadský hraný film z roku 2008, který režíroval Chip Hale. Film se zabývá problematikou coming outu. V ČR byl snímek uveden v roce 2009 na filmovém festivalu Febiofest. \"Mulligan\" v golfové terminologii znamená, když hráč dostane druhou šanci provést určitou akci znovu.\n\nTyler Davidson pozve svého kamaráda z univerzity Chase, aby s ním strávil léto v Prospect Lake, kde mají jeho rodiče letní dům. Davidsonovi přijmou Chase mezi sebe. Tyler a Chas pracují na brigádě ve zdejším golfovém klubu. Tyler chce seznámit Chase s místními dívkami a tak mu Chase řekne, že je gay. Rodina se snaží Chase podporovat a zejména Tylerův otec Nathan s ním začne trávit více času. Nathan si brzy začne uvědomovat své dlouho potlačované city k mužům a přitahuje ho Chase. Sblíží se jednoho dne, kdy celá rodina kromě otce odjede na víkendovou návštěvu babičky. Nathanova manželka Stacey je zanedlouho svědkem toho, jak se Nathan a Chase líbají na golfovém hřišti. Nathan se pokouší udržet svou rodinu pohromadě. Tyler je naštvaný na Chase a odmítá se s ním vidět. Chase se odstěhuje k sousedům a poté odjíždí. Před odjezdem se s Tylerem usmíří. Nathan se nakonec rozhodne odjet z letního domu, aby o samotě přehodnotil svůj život.\n"}
{"id": "883747", "url": "https://cs.wikipedia.org/wiki?curid=883747", "title": "Mauritius Elbel", "text": "Mauritius Elbel\n\nMauritius Josef Elbel (12. března 1730 Česká Lípa – 26. července 1798 Osek u Duchcova) byl v letech 1776–1798 v pořadí 37. opatem cisterciáckého kláštera v Oseku u Duchcova.\n\nNarodil se jako Josef Elbel v České Lípě v březnu roku 1730. Vstoupil do oseckého kláštera a zde přijal řeholní jméno Mauritius (Mořic). V roce 1765 se jako sekretář opata Březiny účastnil generální kapituly řádu v Citeaux. Jeho deník z cesty do Citeaux byl později v l. 1915 a 1916 vydán tiskem v německém jazyce.\n\nPo smrti opata Březiny jej komunita zvolila opatem. Za něj zažil klášter v roce 1778 pruskou okupaci, kdy se komunita musela do 48 hodin vyplatit částkou 30000 tolarů. Další ohrožení fungování kláštera nastalo během josefinských reforem, kdy hrozilo klášteru zrušení. Opat Elbel tehdy klášter uhájil poukazem na to, že osečtí cisterciáci fungují také ve farní duchovní správě (klášter měl inkorporované fary například v Mariánských Radčicích či Jenišově Újezdě) a vyučují na gymnáziu v Chomutově.\n\nV ne právě příznivých dobách dokázal opat Elbel v Oseku realizovat pozoruhodné aktivity. Byla založena obrazová galerie a kabinet přírodnin. Byl též do dnešní podoby upraven velký sál v budově opatství a rozšířena a zkultivována zahrada. Mauritius Elbel zemřel v Oseku v červenci roku 1798.\n\nZ českolipské rodiny Elbelů pocházel také další cisterciácký mnich. Narodil se v roce 1749 a pokřtěn byl jako Franz Xaver Wenzel. Vstoupil do cisterciáckého opatství ve Zlaté Koruně na jihu Čech a dostal mnišské jméno (také) Mauritius. V roce 1775 byl vysvěcen na kněze. Po zrušení zlatokorunského opatství prožil zbytek života v Sedlci u Kutné Hory, kde byl materiálním správcem majetku zrušeného sedleckého kláštera.\n\n\n"}
{"id": "883750", "url": "https://cs.wikipedia.org/wiki?curid=883750", "title": "Teo Macero", "text": "Teo Macero\n\nTeo Macero (30. října 1925 Glens Falls, New York, USA − 19. února 2008 Riverhead, New York, USA) byl americký hudební producent, skladatel a saxofonista.\n\nStudoval hudbu na Juilliard School. Řadu let pracoval jako producent pro vydavatelství Columbia Records. Produkoval tak alba hudebníků, jako jsou Miles Davis, Dave Brubeck nebo Leonard Bernstein. Jako hudebník pak spolupracoval například s Charlesem Mingusem a nahrál také několik alb pod svým jménem.\n"}
{"id": "883752", "url": "https://cs.wikipedia.org/wiki?curid=883752", "title": "Klčov", "text": "Klčov\n\nKlčov je obec na Slovensku, v okrese Levoča v Prešovském kraji.\n\nV roce 2011 zde žilo 612 obyvatel.\n"}
{"id": "883755", "url": "https://cs.wikipedia.org/wiki?curid=883755", "title": "Paul Chambers", "text": "Paul Chambers\n\nPaul Chambers (22. dubna 1935 Pittsburgh, Pensylvánie, USA − 4. ledna 1969 New York City, New York, USA) byl americký kontrabasista a hudební skladatel.\n\nPo smrti své matky se z rodného Pittsburghu přestěhoval do Detroitu v Michiganu, kde se začal věnovat hudbě. Spolu se svými spolužáky měl skupinu, kde hrál na baskřídlovku a později na tubu. Na kontrabas se začal učit v roce 1952. V polovině padesátých let se začal prosazovat a hrál například s Cannonballem Adderleym, Donaldem Byrdem nebo Sonny Clarkem. Několik let hrál s Johnem Coltranem a Milesem Davisem.\n\nZemřel na tuberkulózu ve svých třiatřiceti letech.\n"}
{"id": "883756", "url": "https://cs.wikipedia.org/wiki?curid=883756", "title": "ASAP Rocky", "text": "ASAP Rocky\n\nRakim Mayers (* 3. října 1988, New York, Spojené státy), spíše známý jako A$AP Rocky, je americký rapper. Nejdříve proslul ve skupině A$AP Mob, od roku 2011 je také na sólové dráze u labelů Polo Grounds / RCA / Sony.\n\nNarodil se roku 1988 a byl pojmenován po slavném rapperovi Rakim z dua Eric B. & Rakim. Když mu bylo dvanáct let jeho otec byl uvězněn za prodej drog. O rok později byl zavražděn jeho bratr. V té době se rozhodl plně věnovat rapování, o které se zajímal již od svých osmi let. Dle svých slov ho při tvorbě inspirovali skupiny The Diplomats, Three 6 Mafia, Mobb Deep, Wu-Tang Clan, UGK, Run-D.M.C. a Bone Thugs-n-Harmony. Jako mladistvý vyrůstal jen s matkou, kdy často přespávali v chudinském útulku než se přestěhovali do New Jersey.\n\nVe svých devatenácti letech vstoupil do skupiny A$AP Mob. V té přijal část svého pseudonymu, a to akronym ASAP, který má význam: \"Always Strive and Prosper\".\n\nV červenci 2011 vydal svůj první mixtape \"Deep Purple\", který byl složen ze starších písní. Svůj první nový singl vydal v srpnu 2011, byla jím píseň \"Peso\". Pro ni i pro píseň \"Purple Swag\" natočil videoklipy. Ty ho poté proslavily na internetu a vedly k zisku nahrávací smlouvy u společností Polo Grounds Music, RCA Records a Sony Music Entertainment. V říjnu pak vydal oficiální mixtape \"LiveLoveA$AP\".\n\nV roce 2012 byl společně s Kendrickem Lamarem předskokanem na turné Drakea. Svůj televizní debut si odbyl v srpnu 2012, kdy vystupoval v show Late Night with Jimmy Fallon. Tam také předvedl svůj debutový singl \"Goldie\", který se umístil na 55. příčce amerického žebříčku Hot R&B/Hip-Hop Songs. V říjnu pak vydal svůj velmi úspěšný druhý singl \"Fuckin' Problems\" (ft. Drake, 2 Chainz a Kendrick Lamar). Tato píseň se vyšplhala na 8. příčku v Billboard Hot 100 a na 2. v Hot R&B/Hip-Hop Songs, zabodovala i v dalších zemích světa. V USA se stala 2x platinovou.\n\nDne 15. ledna 2013 vydal své debutové album \"Long. Live. ASAP\", které debutovalo na první příčce žabříčku Billboard 200 se 139 000 prodanými kusy v první týden prodeje v USA. První místo obsadilo i v Canadian Albums Chart a sedmé v UK Albums Chart. Po vydání alba se v žebříčku Billboard Hot 100 umístily další dvě písně, ačkoliv nešlo o singly, a to \"Wild for the Night\" (82. příčka) a \"Long Live A$AP\" (86. příčka). K červnu 2013 se v USA prodalo 378 000 kusů alba. V březnu 2015 album získalo RIAA certifikaci zlatá deska za 500 000 kusů alba v distribuci. Později díky streamům dosáhlo i na certifikaci platinová deska.\n\nV březnu 2014 oznámil, že začal pracovat na svém druhém albu. V říjnu 2014 vydal první singl s názvem \"Multiply\". Ten byl v lednu 2015 následován singlem \"Lord Pretty Flacko Jodye 2 (LPFJ2)\", ani jedna píseň se v žebříčcích neumístila. Na produkci alba se podíleli Juicy J, Danger Mouse a ASAP Yams. Jeho mentor a kolega z uskupení ASAP Mob s pseudonymem ASAP Yams zemřel v lednu 2015, což se ASAP Rockyho velmi dotklo. V březnu 2015 oznámil název alba, a to \"At. Long. Last. ASAP\". Album mělo být vydáno 12. května 2015, ale v průběhu května bylo odloženo na 2. června. Nakonec bylo vydáno 26. května 2015. V první týden prodeje se v USA prodalo 116 731 kusů alba a bylo 25 milionkrát streamováno, tím debutovalo na první příčce žebříčku Billboard 200. Po vydání alba se singl \"L$D\" umístil na 62. příčce v Billboard Hot 100, a také dřívější singl \"Everyday\" (ft. Rod Stewart, Miguel a Mark Ronson) (92. příčka). Do žebříčku se dostala i píseň \"Electric Body\" (ft. Schoolboy Q) (80. příčka). Celkem se v USA prodalo 210 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci zlatá deska. Později díky streamům dosáhlo i na certifikaci platinová deska.\n\nV dubnu 2018 vydal singl \"ASAP Forever\", který sampluje Mobyho hit z roku 2000 \"Porcelain\". Píseň se umístila na 63. příčce žebříčku Billboard Hot 100 a stala se platinovou. Dalším singlem je píseň \"Praise the Lord (Da Shine)\" (ft. Skepta) (45. příčka, 2x platinový singl). Album \"Testing\" bylo vydáno 25. května 2018 a debutovalo na 4. příčce žebříčku Billboard 200. Album v USA obdrželo certifikaci zlatá deska. \n\nV roce 2019 vydal nový singl \"Babushka Boi\" (69. příčka).\n\nMezi lety 2011 a 2012 se stýkal s australskou rapperkou Iggy Azaleaou. Mayers je pescetariánem.\n\nOd roku 2013 prodává vlastní zboží (merch) labelu A$AP. Na oblečení spolupracoval například s belgickým módním designerem Rafem Simonsem. V roce 2014 podepsal smlouvu s talentovou agenturou William Morris Endeavor, která ho zastupuje. \n\nV roce 2016 zveřejnila americká oděvní značka Guess kolekci oblečení GUE$$, na které Mayers spolupracoval. Jde o vintage kolekci inspirovanou módou 90. let 20. století. \n\n\n"}
{"id": "883758", "url": "https://cs.wikipedia.org/wiki?curid=883758", "title": "Peter Chrappan", "text": "Peter Chrappan\n\nPeter Chrappan (* 21. prosince 1984, Bratislava) je slovenský fotbalový obránce, v současnosti bez angažmá.\n\nSvoji fotbalovou kariéru začal v FK Inter Bratislava. Mezi jeho další kluby patří: OFK Dunajská Lužná, FC Stadlau, SV Mattersburg, FC Inter Baku, FK Dukla Banská Bystrica, Selangor FA, FC ViOn Zlaté Moravce.\n\n"}
{"id": "883759", "url": "https://cs.wikipedia.org/wiki?curid=883759", "title": "Synnøve Solemdalová", "text": "Synnøve Solemdalová\n\nSynnøve Solemdalová, nepřechýleně Synnøve Solemdal (* 15. května 1989 Kristiansund), je norská biatlonistka, několikanásobná mistryně světa ze štafetových závodů. Na mistrovství světa 2012 v Ruhpoldingu získala bronzovou medaili v ženském štafetovém závodě a zlatou medaili ve smíšené štafetě. Na mistrovství světa 2013 v Novém Městě na Moravě vybojovala v obou štafetových závodech zlatou medaili. Na domácím Mistrovství světa v biatlonu 2016 v Oslu zvítězila v závodu ženské štafety. V individuálních kategoriích se na mistrovství světa na medailové pozice nedostala.\n\nV sezóně světového poháru 2012/13 vyhrála jeden stíhací závod v Hochfilzenu. Je také několikanásobnou medailistkou z juniorských světových šampionátů a evropských šampionátů.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nVítězství v závodech světového poháru.\n\n"}
{"id": "883764", "url": "https://cs.wikipedia.org/wiki?curid=883764", "title": "Harold Ivory Williams", "text": "Harold Ivory Williams\n\nHarold Ivory Williams (25. srpna 1949 Baltimore, Maryland, USA − 9. června 2010 Durham, Severní Karolína, USA) byl americký hudebník-hráč na klávesové nástroje. Spolupracoval s Milesem Davisem, se kterým nahrál alba \"On the Corner\" (1972) a \"Big Fun\" (1974). Mimo to byl členem skupiny MFSB a spolupracoval s polskými hudebníky Michałem Urbaniakem a Urszulou Dudziak.\n"}
{"id": "883772", "url": "https://cs.wikipedia.org/wiki?curid=883772", "title": "Flesh", "text": "Flesh\n\nFlesh (anglicky „maso“ či „dužnina“) může být:\n\n\n"}
{"id": "883774", "url": "https://cs.wikipedia.org/wiki?curid=883774", "title": "Radoslav Augustín", "text": "Radoslav Augustín\n\nRadoslav Augustín (* 5. ledna 1987, Bratislava) je slovenský záložník, který hostuje v FC Nitra z klubu ŠK Slovan Bratislava.\n\nSvoji fotbalovou kariéru začal v ŠK Slovan Bratislava, odkud v roce 2005 zamířil do Union Royale Namur. Po půl roce se vrátil na Slovensko, konkrétně do Interu Bratislava. Následně zamířil na hostování do Sence, odkud v roce 2009 přestoupil do Bohemians Praha 1905. Po následném angažmá v Petržalce se vrátil v létě 2011 do Slovanu. V týmu ale zatím na svoji šanci čeká. V roce 2012 hostoval v Banské Bystrici, v jarní části sezony 2011-2012 byl na hostování v Tatranu Prešov, následně hostoval na podzim 2013 v Senci a pro jarní část sezony 2013/14 odešel na hostování do FC Nitra.\n\n"}
{"id": "883777", "url": "https://cs.wikipedia.org/wiki?curid=883777", "title": "Laguna Beach", "text": "Laguna Beach\n\nLaguna Beach může být:\n\n"}
{"id": "883779", "url": "https://cs.wikipedia.org/wiki?curid=883779", "title": "Průkaz energetické náročnosti budovy", "text": "Průkaz energetické náročnosti budovy\n\nPrůkaz energetické náročnosti budovy (PENB) slouží k informaci o energetické náročnosti provozu nemovitosti. Průkaz energetické náročnosti budovy je součástí energetického posudku. Energetický posudek (EP) je rozborem nemovitosti z hlediska hospodaření s energiemi, včetně předběžného návrhu stavebních opatření, jejich cenách a dopadu.\n\nEnergetická certifikace zahrnuje techniku prostředí jako vytápění, ohřev vody, větrání, klimatizace a osvětlení. Certifikát energetického hospodaření vyžadují rodinné domy, bytové domy, administrativní budovy, nemocnice, školní budovy, hotely, restaurace, sportovní haly, malo- a velkoobchodní budovy a jiné budovy, které využívají energii. Z této povinnosti jsou vyloučeny historické budovy a památníky, náboženské budovy, v nichž se odehrává obřad, dočasné budovy, průmyslové budovy a dílny, budovy s rozlohou menší než 50 m čtverečních užitné plochy a bytové budovy, které se nevyužívají celoročně.\n\nProces energetické certifikace budovy zahrnuje kontakt a informace o budově, obhlídku, zpracování energetického certifikátu a zaslání certifikátu a podepsání dokladů. Energetická náročnost zobrazuje reálné množství spotřeby energetických potřeb, které souvisí s běžným užíváním budovy. Číselné ukazatele celkové spotřeby energie a tvorby CO zobrazují výpočet per annum. Metoda výpočtu je přesně definována v prováděcí vyhlášce a vychází z exaktních technických norem. Certifikace efektivního hospodaření s energiemi je již nezbytnou součástí kolaudačního řízení, ale vyžaduje se i při prodeji, koupi nebo pronájmu budovy. Energetický certifikát vyjadřuje kvalitu budovy při spotřebě energií. Čím nižší spotřeba energií, a tedy hospodárnější objekt, tím nižší provozní náklady. Energetický certifikát zobrazuje i lepší technický stav.\n\nVýhodou kategorizace budov je orientace na trhu s nemovitostmi, vědomí o energetické náročnosti budovy při prodeji, pronájmu nebo koupi. Primárním cílem certifikace je zvýšit zájem o koupi a stavbu nízkoenergetických domů, ovšem i o renovaci starších budov a jejich snížení spotřeby energie. Tento trend výrazně ovlivňuje i ceny nemovitostí. Získání nemovitosti s lepší hospodárností s energiemi je výhodné pro investory, developery i kupující, ale naopak certifikát zvyšuje cenu nemovitosti při prodeji, což ocení prodávající, inzerenti a pronajímatelé. Certifikáty energetické náročnosti zvyšují úroveň transparentnosti na trhu, inzerent se vyjádří pravdivě o energetické třídě, kupující si to může ověřit při koupi budovy. Základním předpokladem je, aby hodnoty uvedené v certifikátech byly správné, tj. ověřitelné a kontrolovatelné. Změna celkového stavu fondu budov bude možná pouze tehdy, když nebude možné vyprojektovat budovu s vysokou měrnou spotřebou energie, která nesplní energetickou třídu A nebo B, nebo takovou budovu nebude možné zkolaudovat.\n\nObjednávku a platbu za provedení energetické certifikace musí provést vlastník budovy. Vlastník je také povinen uchovávat tento certifikát po dobu jeho platnosti. Při prodeji budovy se odevzdává certifikát novému majiteli. Při pronájmu je povinen vlastník budovy poskytnout nájemníkovi osvědčenou kopii platného energetického certifikátu. Kromě toho je vlastník povinen zajistit po významné obnově budovy regulované zásobování teplem, zajistit hydraulické vyvážení otopné soustavy budovy po každém zásahu do tepelné ochrany nebo do energetického vybavení budovy a umístit energetický štítek v prostoru budovy na místě přístupném všem uživatelům.\n\nVýstupem certifikace energetického hospodaření budov je \"průkaz energetické náročnosti budovy\", který informuje o tom, jak energeticky náročný je provoz dané nemovitosti. Podle certifikátu je budova zařazena do určité energetické třídy s doporučeními na možné zlepšení ohledně energetického hospodaření. Podle spotřeby energií a emisí CO jde o zařazení do energetických tříd od A po G (stejně jako energetická třída spotřebiče – lednička, pračka, myčka atd.). Třída A prokazuje nejvyšší hospodárnost, naopak třída G poukazuje na minimální hospodárnost. Nové a renovované budovy musí splňovat energetickou náročnost v rozmezí od A po B.\n\nCertifikát k energetickému hospodaření se může využívat maximálně 10 let, pokud nebyly řešeny zásahy do budovy jako stavební úpravy a změny technického zařízení budovy, které ovlivňují výsledky energetické náročnosti. Energetický certifikát může poskytnout pouze odborně způsobilá osoba s pověřením na energetickou certifikaci. Definuje se přitom více typů odborné způsobilosti (tepelná ochrana stavebních konstrukcí a budov, vytápění a příprava teplé vody, větrání a klimatizace, elektroinstalace a zabudované osvětlení budov). Na energetickou certifikaci je oprávněn i energetický auditor, ovšem musí splňovat podmínky způsobilé osoby na energetickou certifikaci.\n\nOd 1. ledna 2009 musí stavební úřady požadovat (dle novely zákona č. 406/2000 Sb., o hospodaření energií) průkaz energetické náročnosti budovy (PENB) při výstavbě nových budov nebo při větších změnách dokončených budov s celkovou podlahovou plochou nad 1 000 m (dle zákona se za větší úpravu považuje změna na více než 25 % celkové plochy obálky budovy). Od 1. ledna 2013 vznikla dle další novely zákona č. 406/2000 Sb. povinnost přikládat průkaz energetické náročnosti budovy (PENB) při prodeji budovy nebo ucelené části budovy a při pronájmu budovy.\n\n\n\"Energetický posudek\" (EP) navazuje na průkaz energetické náročnosti budovy (PENB) a je komplexním rozborem nemovitosti z hlediska hospodaření s energiemi, včetně předběžného návrhu stavebních opatření, jejich dopadu na snížení energetické náročnosti nemovitosti, ceny jednotlivých stavebních opatření a zhodnocení návratnosti investic.\n\nOd 1. ledna 2013 vznikla dle novely zákona č. 406/2000 Sb. povinnost vypracovat energetický posudek (EP) současně s Průkazem energetické náročnosti budovy (PENB) v případě budov se zdrojem energie s instalovaným výkonem vyšším než 200 kW a také při projektech snižování energetické náročnosti budov.\n\nInformace o:\n\n\"Energetický štítek obálky budovy\" (EŠOB) posuzuje výhradně tepelně izolační úroveň obálky stavby prostřednictvím ukazatele tepelné vodivosti, nazývaným \"průměrný součinitel prostupu tepla\" (Uem [W/(m.K)]). U tohoto posudku nezáleží na lokalitě, prostorové orientaci, ani technickém vybavení stavby.\n\nVýsledný energetický štítek je podobný jako u PENB, avšak může dosahovat zcela odlišných výsledků.\n\n"}
{"id": "883780", "url": "https://cs.wikipedia.org/wiki?curid=883780", "title": "Shadow Morton", "text": "Shadow Morton\n\nShadow Morton (3. září 1940 Richmond, Virginie, USA − 14. února 2013 Laguna Beach, Kalifornie, USA) byl americký hudební producent a skladatel.\n\nV šedesátých letech spolupracoval s dívčí skupinou The Shangri-Las, pro kterou napsal například hitové píseně „Leader of the Pack“ a „Remember (Walking in the Sand)“. Mimo to pracoval s rockovou skupinou Vanilla Fudge, které produkoval její alba \"Vanilla Fudge\" (1967), \"The Beat Goes On\" a \"Renaissance\" (1968). Jako producent se rovněž podílel na albu \"Too Much Too Soon\" z roku 1974 skupiny New York Dolls. Rovněž spolupracoval se zpěvačkou Janis Ian.\n\nV roce 2005 byl uveden do Long Island Music Hall of Fame.\n"}
{"id": "883782", "url": "https://cs.wikipedia.org/wiki?curid=883782", "title": "Laguna Beach (Kalifornie)", "text": "Laguna Beach (Kalifornie)\n\nLaguna Beach je město v okrese Orange County ve státě Kalifornie ve Spojených státech amerických.\n\nK roku 2010 zde žilo 22 723 obyvatel. S celkovou rozlohou 25,435 km² byla hustota zalidnění 890 obyvatel na km².\n"}
{"id": "883783", "url": "https://cs.wikipedia.org/wiki?curid=883783", "title": "Corte Madera", "text": "Corte Madera\n\nCorte Madera je město v okrese Marin County ve státě Kalifornie ve Spojených státech amerických.\n\nK roku 2010 zde žilo 9 253 obyvatel. S celkovou rozlohou 11,410 km² byla hustota zalidnění 810 obyvatel na km².\n"}
{"id": "883785", "url": "https://cs.wikipedia.org/wiki?curid=883785", "title": "Martin Matúš", "text": "Martin Matúš\n\nMartin Matúš (* 9. března 1982, Žilina) je slovenský fotbalový útočník. Který je momentálně bez angažmá.\n\nSvoji fotbalovou kariéru začal v MŠK Žilina. Mezi jeho další kluby patří: FK REaMOS Kysucký Lieskovec, FC Rimavská Sobota, Metal Skałka Żabnica, Podbeskidzie Bielsko-Biała, Ruch Radzionków a FK Dukla Banská Bystrica.\n\nV roce 2013 působil v třetiligovém slovenském týmu ŠK Kremnička, odkud v červenci odešel na testy do polského celku Podbeskidzie Bielsko-Biała. Sezonu 2013/14 odehrál v Dunajské Strede.\n\nV létě 2014 odešel do MFK Frýdek-Místek.\n\n"}
{"id": "883786", "url": "https://cs.wikipedia.org/wiki?curid=883786", "title": "Cathedral City", "text": "Cathedral City\n\nCathedral City je město v okrese Riverside County ve státě Kalifornie ve Spojených státech amerických.\n\nK roku 2010 zde žilo 51 200 obyvatel. S celkovou rozlohou 56,349 km² byla hustota zalidnění 910 obyvatel na km².\n"}
{"id": "883787", "url": "https://cs.wikipedia.org/wiki?curid=883787", "title": "Zbigniew Nienacki", "text": "Zbigniew Nienacki\n\nZbigniew Nienacki, skutečné jméno Zbigniew Tomasz Nowicki (1. ledna 1929, Lodž – 23. září 1994, Morąg), byl polský spisovatel a novinář.\n\nByl synem úředníka a učitelky. Debutoval v 17 letech. Největší slávu mu přinesla série dobrodružných knih pod společným jménem „Pan Auťák“ (pol. Pan Samochodzik).\n\nV roce 1940 byl spolu s rodinou vysídlen do obce Słupia Skierniewicka, kde pracoval fyzicky. Po válce se vrátil do Lodži, kde brzy zahájil výuku v místní Všeobecně vzdělávací škole č. 3.\n\nV roce 1948 školu dodělal a odjel do Sklářské Poruby, kde krátce pracoval jako vychovatel. Ve stejném roce zahájil studium na Státní filmové vysoké škole (\"Państwowa Wyższa Szkoła Filmowa\") v Lodži. Rok nato získal stipendium a odjel studovat do Moskvy na Všeruském státním kinematografickém institutu, odkud však byl nucen se vrátit v roce 1950 s posudkem \"antistalinista\". Byl přerušen tisk jeho první knihy \"Chłopcy\", Nienacki byl vyhozen z vysoké školy a jeho otec z práce.\n\nPo jisté době byl přijat jako novinář v novinách \"Głos Robotniczy\" (Dělnícký hlas), kde pracoval do roku 1958. V tomto období začal používat pseudonym \"Zbigniew Nienacki\". V 1952 se oženil s Helenou Dębskou, v 1953 se narodil syn Mariusz. V roce 1964 opustil ženu a syna, aby se mohl věnovat kariéře spisovatele. Průlomový v jeho životě byl rok 1967, kdy se přestěhoval do Jerzwałdu u Iławy.\n\nZbigniew Nienacki byl aktivním členem PZPR (od 1962), v 80. letech psal v lokálních tisku články kritizující hnutí Solidarita.\n\nSérie „Pan Auťák“:\n\n\nDalší knihy:\n\nNěkolik románů bylo zfilmováno, mj. \"Pan Auťák a pražské tajemství\" pod názvem Pražské tajemství.\n\n\n"}
{"id": "883788", "url": "https://cs.wikipedia.org/wiki?curid=883788", "title": "Laguna Hills", "text": "Laguna Hills\n\nLaguna Hills je město v okrese Orange County ve státě Kalifornie ve Spojených státech amerických.\n\nK roku 2010 zde žilo 30 344 obyvatel. S celkovou rozlohou 17,340 km² byla hustota zalidnění 1 700 obyvatel na km².\n"}
{"id": "883789", "url": "https://cs.wikipedia.org/wiki?curid=883789", "title": "Laguna Woods", "text": "Laguna Woods\n\nLaguna Woods je město v okrese Orange County ve státě Kalifornie ve Spojených státech amerických.\n\nK roku 2010 zde žilo 16 192 obyvatel. S celkovou rozlohou 8,07 km² byla hustota zalidnění přibližně 2 000 obyvatel na km².\n"}
{"id": "883792", "url": "https://cs.wikipedia.org/wiki?curid=883792", "title": "Rio Dell", "text": "Rio Dell\n\nRio Dell je město v okrese Humboldt County ve státě Kalifornie ve Spojených státech amerických.\n\nK roku 2010 zde žilo 3 363 obyvatel. S celkovou rozlohou 6,261 km² byla hustota zalidnění 540 obyvatel na km².\n"}
{"id": "883797", "url": "https://cs.wikipedia.org/wiki?curid=883797", "title": "Jozef Adámik", "text": "Jozef Adámik\n\nJozef Adámik (* 10. dubna 1985, Komárno) je slovenský fotbalový obránce, od září 2014 působící v FK Dukla Banská Bystrica.\n\nSvoji fotbalovou kariéru začal v Komárnu, odkud ještě jako dorostenec zamířil do Slovanu Bratislava, v němž nastupoval rovněž za první tým. V roce 2005 podepsal Dubnici a o 3 roky později přestoupil do Banské Bystrice. Před sezonou 2011–2012 se stal hráčem FC Baník Ostrava, který se pro něj stal jeho prvním zahraničním angažmá. V létě 2012 v mužstvu předčasně skončil a v červenci přestoupil do Tatranu Prešov, odkud se po půl roce vrátil do Banské Bystrice. V květnu 2013 podepsal Trnavu, kde v lednu 2014 skončil. Následně působil v Komárnu a v průběhu podzimní části ročníku 2014/15 se podruhé vrátil do Dukly Banské Bystrice.\n\n"}
{"id": "883799", "url": "https://cs.wikipedia.org/wiki?curid=883799", "title": "Sauveterre-de-Guyenne", "text": "Sauveterre-de-Guyenne\n\nSauveterre-de-Guyenne je francouzská obec v departementu Gironde v regionu Akvitánie. V roce 2009 zde žilo 1 825 obyvatel. Je centrem kantonu Sauveterre-de-Guyenne.\n\n"}
{"id": "883800", "url": "https://cs.wikipedia.org/wiki?curid=883800", "title": "Old boy network", "text": "Old boy network\n\nOld boy network (\"„Síť bývalých žáků“\") je spojení, které pochází z anglického prostředí, kde se používá ve významu neformální sociální sítě mezi absolventy převážně prestižních škol. Jedná se o systém společenských a pracovních kontaktů mezi bývalými studenty chlapeckých škol či mezi pracovníky na vysokých postech v podobném oboru. V Británii byli studenti soukromých (středních) škol tradičně nazýváni \"„boys“ (chlapci)\", a absolventi těchto škol jsou tedy \"„old boys“ (bývalí chlapci/žáci)\". V současnosti se pojem užívá přeneseně jako uzavřený druh společnosti, která je založena na neformálních vztazích a do které je některým skupinám (ženy, etnické minority) prakticky znemožněn vstup. Členství v těchto skupinách pak znamená např. výhodu na trhu práce.\n\nMůže se jednat o kontakty mezi absolventy, kteří chodili na stejnou školu, též známé jako společnost absolventů (old boy society), nebo také o společenskou síť a kontakty mezi absolventy různých prestižních škol. V lidové řeči mají tyto termíny význam udržování postavení prestižní elity skrz soudržnost a vzájemnou pomoc (negativní efekty těchto uzavřených společností viz dále pojem v sociologii). Členové této společenské sítě přátel využívají svého postavení a vlivu, aby pomáhali ostatním, kteří studovali na stejné škole jako oni, či s nimi sdílí jejich sociální původ. Termín old boy network/society je i hlavním motivem populární satirické komedie Jistě, pane ministře (anglický seriál Yes Minister) od British Broadcasting Corporation (BBC). S tradicí těchto sítí kontaktů je spojena i známá fráze „Není to o tom, co umíte, ale koho znáte.“ ('It's not what you know, it's who you know').\n\nV sociologii je pojem old boy society chápán spíše v negativním smyslu jako uzavřené společenství, zamezující přístup lidem z vnějšku těchto skupin na určité pozice (a do těchto klubů). Důsledky těchto kruhů se projevují především v genderové diskriminaci žen či jiných minoritních skupin v zaměstnání a podnikání, jelikož muži ve vysokých postaveních mají své kontakty a raději prosazují jim známé s podobným sociálním původem. Díky tomu je moc a peníze udržována bohatými muži s obchodními kontakty. Old boy network tak vytváří bariéru, neumožňující ženám (a jiným (genderovým) minoritám) stejný kariérní postup, ohodnocení a příležitosti jako mužům. Podobný význam má termín skleněný strop (anglicky glass ceiling).\n\nMimo přímé odmítání žen pro vyšší pozice zde hraje roli i rozdílný životní styl a povinnosti mužů a žen. Ženy se často snaží skloubit svůj osobní rodinný život s kariérou. Na začátku kariérního vzestupu (ve věku mezi 25 a 35 lety) ovšem tvoří ženy v ČR větší procento nezaměstnaných než mužská část populace. Tento fakt má různé příčiny. Ve společnosti stále převládají stereotypy mužských a ženských rolí. K těm zjevnějším povinnostem patří péče o dítě, která je více uvalována na ženy.\n\nOld boy society či podobné společenství a kluby se udržují společenskými akcemi, k nimž patří např. večerní socializace v barech. Na takových večerních akcích bude většina mužů, jelikož ženy mají mimo jiné díky dříve uvedeným stereotypům více rodinných povinností. A přitom zde se často získávají pracovní kontakty a naskytují se příležitosti získat investory s investičním kapitálem pro zakládané firmy. Ženy potom méně podnikají či při zakládání firem nemají takový přístup k investičnímu kapitálu. K dalším společenským akcím, ze kterých bývají ženy vyloučeny, může patřit např. hra golfu, která často slouží jako obchodní jednání s klienty či upevňování vztahů s kolegy na pracovišti. Ke golfu si ženy mohou najít cestu, ale stále jsou z těchto exkluzivních akcí často vyčleňovány, čímž jim unikají důležité příležitosti a rozhovory (informace), které se k nim dostávají se zpožděním (či vůbec).\n\nV Austrálii je používán jak termín „old boy“ pro mužské zástupce absolventů prestižních státních či soukromých škol, tak i termín „old girl“ pro absolventy ženského rodu. Old girl network má pak stejný význam jako old boy network, ale vztahuje se k dívčím školám.\n\nV Austrálii byl proveden výzkum (r. 1988), který sledoval akademický původ elitních Australanů uvedených v listu Who’s Who in Australia. Výsledkem byl nízký počet prestižních soukromých škol (nejvýznamnější Melbourne Grammar a Scotch College) podílející se na relativně významné části zkoumaného souboru. Sociální původ elitní společnosti byl tedy omezený. Tento výzkum z roku 1988 uvedl deset nejlepších Australských škol s tradicí old boys/old girls:\nTermín je také používán v Kanadě, kde jako old boys jsou známi absolventi škol St. Andrew's College, Sterling Hall School , Crescent School, St George's School, Bishop's College School a Upper Canada College. Význam old boy network školy Upper Canada College v politické a podnikatelské sféře byl tak významný, že roku 1994 byla vydána kniha Old Boys: The Powerful Legacy of Upper Canada College (ISBN 978-1551990057), James Fitzgerand.\nVe Finsku je používán (pejorativní) termín hyvä veli -verkosto (doslova síť drahých bratrů), který je používán pro skupiny vysoce postavených mužů, kteří používají svou moc na prosazení svých záměrů.\nV Indii mají své old boy society školy Welham Boys School a The Doon School.\nVe Spojeném království se vytvářejí sítě old boy network převážně na soukromých středních školách patřících do prestižních skupin Eton Group a Rugby Group. Dále absolventi univerzit Oxford University a Cambridge University jsou významnou skupinou se společenskými kontakty mezi absolventy. Tyto sítě známostí jsou často obviňovány z přílišného podílu těchto absolventů na vysokých pozicích ve vládě ve funkci poslanců (Members of Parliament), což zlepšuje prostředí pro různé tajné dohody v zákulisí.\nHongkong má přední střední školy s old boy network například Diocesan Boys' School, Queen's College a La Salle College.\n\nOld school tie (školní kravata) je výraz, který má podobný přenesený význam (tie anglicky kravata, ale také společenská vazba) jako old boy network, jen se tito absolventi projevují nošením školních kravat, které zastupují svými barvami jejich bývalou školu (či kolej). Jde o jistý skrytý signál, že tito lidé chodili na určité (prestižní) školy. Kravaty dostávají absolventi a v Británii jde převážně o tradici spjatou se soukromými školami. Tento trend byl výraznější spíše v minulosti, nicméně tradice školních, univerzitních či kolejních barev stále přetrvává, ať již ve formě kravat, či různých jiných dostupných doplňků (motýlků, šál, ponožek atp.).\n\nNejde ovšem jen o Britskou tradici soukromých středních škol. Jedná se i o Britské univerzity jako Oxbridge, ale i o různé kluby a vojenské oddíly. Rozšíření tradice je zřejmé v zemích výrazně spjatých s Británií – Austrálie, Kanada, USA.\n\n"}
{"id": "883804", "url": "https://cs.wikipedia.org/wiki?curid=883804", "title": "Mistrovství světa v rychlobruslení ve víceboji 2013", "text": "Mistrovství světa v rychlobruslení ve víceboji 2013\n\nMistrovství světa v rychlobruslení ve víceboji 2013 se konalo ve dnech 16. a 17. února 2013 v rychlobruslařské hale Vikingskipet v norském Hamaru. Jednalo se o 107. šampionát pro muže a 71. pro ženy. Z předchozího mistrovství světa obhajovali tituly Nizozemec Sven Kramer a jeho krajanka Ireen Wüstová, kteří zvítězili i v roce 2013.\n\nČeští závodníci na mistrovství nestartovali. Martina Sáblíková se odhlásila kvůli ještě ne zcela doléčeným zádům, pro které by náročný program čtyřboje byl velkou zátěží, Karolína Erbanová kvůli předchozímu náročnému sprinterskému programu.\n\nMužského mistrovství světa ve víceboji se zúčastnilo celkem 24 závodníků, 17 z Evropy: Nizozemsko (4), Norsko (3), Polsko (3), Rusko (2), Belgie (1), Itálie (1), Lotyšsko (1), Německo (1), Rakousko (1); 4 ze Severní Ameriky: Kanada (2), USA (2); a 3 z Asie: Čína (1), Japonsko (1), Jižní Korea (1).\n\nNa šampionát se kvalifikoval také jihokorejský rychlobruslař I Sung-hun, po jeho odhlášení připadlo volné místo Japonsku.\nods. = odstoupil\n\nŽenského mistrovství světa ve víceboji se zúčastnilo celkem 24 závodnic, 15 z Evropy: Nizozemsko (4), Polsko (3), Rusko (3), Norsko (2), Itálie (1), Německo (1), Rakousko (1); 6 ze Severní Ameriky: Kanada (3), USA (3); a 3 z Asie: Japonsko (3).\n\nNa šampionát se kvalifikovala také jihokorejská rychlobruslařka Kim Po-rum, po jejím odhlášení připadlo volné místo Japonsku. Rovněž obě české závodnice Karolína Erbanová a Martina Sáblíková, které prošly kvalifikací, se odhlásily a jejich místa připadla Rakousku a Norsku. Jeden den před mistrovstvím se odhlásila i Japonka Eriko Išinová a vzhledem k tomu, že asijská družstva neměla v Hamaru záložní sportovce, její místo připadlo Polsku.\n<nowiki>*</nowiki> Nesbittová se kvalifikovala do čtvrtého závodu, ale odstoupila.\n\n"}
{"id": "883811", "url": "https://cs.wikipedia.org/wiki?curid=883811", "title": "Peter Majerník", "text": "Peter Majerník\n\nPeter Majerník (* 31. prosince 1978, Piešťany) je slovenský obránce, v současnosti bez angažmá.\n\nJeho první klubem v seniorské kategorii se stala Dúbravka, odkud v roce 2003 zamířil do Púchova. O 3 roky později podepsal smlouvu s Interem Bratislava a později zamířil do MFK Ružomberok. V létě 2010 zamířil na své první zahraniční angažmá do FC Brașov. Před ročníkem 2012/13 se vrátil na Slovensko, konkrétně do Spartaku Myjava. Po půl roce odešel do DAC 1904 Dunajská Streda, klubu pomohl k postupu do nejvyšší soutěže. Po sezóně 2014/15 Fortuna ligy z Dunajské Stredy, kde působil i v roli kapitána, odešel.\n\n"}
{"id": "883819", "url": "https://cs.wikipedia.org/wiki?curid=883819", "title": "Michal Dian", "text": "Michal Dian\n\nMichal Dian (* 13. listopadu 1981 v Trnavě) je slovenský fotbalový záložník.\n\nSvou fotbalovou kariéru začal v FC Spartak Trnava. Mezi jeho další kluby patří: FC Untersiebenbrunn, 1. FK Příbram, Bohemians 1905, FC Tescoma Zlín, FC Zenit Čáslav, FC Hradec Králové, TJ Spartak Myjava a DAC 1904 Dunajská Streda.\n\nV září 2013 byl slovenskou policií obviněn z přijímání úplatků za zmanipulování zápasů ve prospěch asijských sázkařských gangů. Po provalení kauzy dostal od klubu výpověď. V prosinci 2013 padl verdikt disciplinární komise Slovenského fotbalového svazu – zákaz činnosti na 18 let. Michal Dian po vynesení rozsudku uvedl, že se na ovlivňování utkání přímo nepodílel, ale přijal peníze za to, že o něm věděl a nenahlásil ho.\n\n"}
{"id": "883820", "url": "https://cs.wikipedia.org/wiki?curid=883820", "title": "René Guénon", "text": "René Guénon\n\nRené Jean Marie Joseph Guénon (15. listopadu 1886, Blois – 7. ledna 1951, Káhira) byl francouzský spisovatel, filozof, metafyzik a mystik. Byl též známý pod jménem „šejk Abdel Wahid Jahía“. Jeho nejznámější prací je zřejmě kniha \"Le Roi du Monde\".\n\nV mládí se ocitl pod vlivem okultisty, hypnotizéra a zakladatele martinismu Gérarda Encausse, známého jako Papus. Později odmítl tento svět francouzského okultismu a označil ho za vyprázdněný a plný pochybných osobností. Záchranu hledal nejprve v hinduismu, především v učení Ádi Šankary, aby se nakonec přiklonil k islámskému mysticismu – súfismu. Poté, co byl roku 1910 iniciován ve Švédsku narozeným Ivanem Aguélim, přijal jméno Abdel Wahid Jahía.\n\nBěhem první světové války pobýval v Alžírsku, poté působil v Egyptě, roku 1949 získal egyptské občanství, psal však nadále francouzsky.\n\nRoku 1921 začal publikovat knihy. K jeho hlavním tématům patřil vztah západního a východního světa, tajné vědy a krize moderního světa, který viděl jako zkažený, jako produkt úchylky, choroby způsobené tím, že královská moc uchvátila moc kněžskou, k čemuž na západě podle něj došlo zničením templářského řádu roku 1314.\n\nByl kritikem teozofie Heleny Blavatské a nechtěl s ní být spojován, přestože jeho pokusy smísit západní, indický a islámský ezoterismus byly velmi podobné teozofickým snahám. Svůj přístup často nazýval tradicionalismus či tradiční studia. Připojil se též k zednářství, založil zednářskou lóži Velká trojice.\n\n\n\n\n\n"}
{"id": "883823", "url": "https://cs.wikipedia.org/wiki?curid=883823", "title": "Trash", "text": "Trash\n\nTrash může být:\n\n"}
{"id": "883824", "url": "https://cs.wikipedia.org/wiki?curid=883824", "title": "Kostel svaté Anny (Pasohlávky)", "text": "Kostel svaté Anny (Pasohlávky)\n\nKostel svaté Anny je římskokatolický chrám v obci Pasohlávky v okrese Brno-venkov. Je chráněn jako kulturní památka České republiky. Je farním kostelem pasohlávecké farnosti.\n\nNa místě pasohláveckého kostela stála již za třicetileté války kaple svatého Ducha, která byla v roce 1675 obnovena Ditrichštejny. V poslední čtvrtině 17. století bylo změněno její zasvěcení na svatou Annu. V roce 1811 zde byl postaven pozdně barokní jednolodní kostel, k vybudování 32 m vysoké věže bylo přistoupeno v roce 1818. V této podobě se chrám dochoval dodnes, v průběhu let byly kromě oprav a rekonstrukcí realizovány pouze menší úpravy (rozšíření sakristie). Interiér kostela byl výrazně upraven v letech 1991 a 1992, kdy zde byla instalována díla moderního umění: křížová cesta od Karla Rechlíka, oltář od Pavla Šlegla, oltářní obraz od Petra Štěpána a další mobiliář (ambon, svícen pro paškál, stolek na dary, aj.).\n\n"}
{"id": "883825", "url": "https://cs.wikipedia.org/wiki?curid=883825", "title": "Heat", "text": "Heat\n\nHeat může být:\n\n"}
{"id": "883828", "url": "https://cs.wikipedia.org/wiki?curid=883828", "title": "Lucie Kovandová", "text": "Lucie Kovandová\n\nLucie Kovandová (* 6. listopadu 1993, Dolní Kounice) je česká modelka a Česká Miss World pro rok 2013.\n\nLucie Kovandová pochází z Dolních Kounic, kde žije se svými rodiči Tomášem Kovandou a jeho ženou pedagožkou Renatou a starší sestrou Andreou. Zde také navštěvovala základní školu. Od roku 2009 studovala na Obchodní akademii a Vyšší odborné škole obchodní v Brně studijní obor \"Obchod\", kde v květnu 2013 odmaturovala. Po škole se rok věnovala modelingu.\n\nLucie Kovandová se od patnácti let, kdy absolvovala první kurz pro modelky, věnuje modelingu a účastnila se již několika soutěží krásy. Na většině z nich se umístila na předních pozicích, například na:\n\n"}
{"id": "883832", "url": "https://cs.wikipedia.org/wiki?curid=883832", "title": "Třída Chang Bogo", "text": "Třída Chang Bogo\n\nTřída Chang Bogo (jinak též třída KSS-I) je třída konvenčních ponorek námořnictva Korejské republiky. Jedná se o v licenci stavěné ponorky úspěšného exportního modelu Typ 209/1200 německé loděnice Howaldtswerke-Deutsche Werft (HDW). Celkem bylo pro jihokorejské námořnictvo postaveno devět ponorek této třídy. Dalších šest ponorek objednala Indonésie.\n\nPrvní tři ponorky této třídy byly objednány roku 1987. Prototypovou jednotku \"Chang Bogo\" postavila loděnice HDW v Kielu. Zbylé dvě byly postaveny přímo korejskou loděnicí Daewoo Shipbuilding & Marine Engineering (DSME) v Okpo. Další kontrakty z let 1989 a 1992 navýšily celkový počet ponorek na devět. Do služby v korejském námořnictvu ponorky vstoupily v letech 1993–2001.\n\nV roce 2011 vylepšená třída \"Chang Bogo\" zvítězila v tendru na tři ponorky pro Indonéské námořnictvo (Indonésie chce do roku 2024 provozovat celkem 10 ponorek). Jejich označení je třída \"Nagapasa\". První dvě ponorky postaví korejská loděnice Daewoo (s asistencí indonéské loděnice PT PAL) a třetí kompletně postaví PT PAL. Do služby mají vstoupit od roku 2018. Ponorky budou mít větší výtlak a budou například vybaveny na vzduchu nezávislým pohonným systémem (AIP). Dne 11. dubna 2019 Indonésie objednala druhou sérii tří ponorek této třídy.\n\nJednotky třídy \"Chang Bogo\":\nPonorky mají jednotrupou koncepci. Jsou vybaveny trupovým sonarem Atlas Elektronik CSU 83. Jejich výzbroj tvoří osm 533mm torpédometů. Ponorky nesou celkem čtrnáct torpéd SUT Mod 2 s dosahem 28 km či 28 min. Část jihokorejských ponorek je upravena pro nesení protilodních střel UGM-84 Harpoon. Pohonný systém tvoří čtyři diesely MTU 12V 396 SE a jeden elektromotor Siemens. Lodní šroub je jeden. Nejvyšší rychlost pod hladinou dosahuje 22 uzlů.\n"}
{"id": "883833", "url": "https://cs.wikipedia.org/wiki?curid=883833", "title": "Oppenheimer", "text": "Oppenheimer\n\nOppenheimer je příjmení, mezi jehož nositele patří:\n\n\n"}
{"id": "883835", "url": "https://cs.wikipedia.org/wiki?curid=883835", "title": "Mistrovství světa v alpském lyžování 2013 – obří slalom žen", "text": "Mistrovství světa v alpském lyžování 2013 – obří slalom žen\n\nSoutěž v obřím slalomu žen na Mistrovství světa v alpském lyžování 2013 se konala ve čtvrtek 14. února jako čtvrtý ženský závod šampionátu. Zahájení prvního kola proběhlo v 10.00 hodin a druhá část část odstartovala ve 13.30 hodin místního času. Závodu se zúčastnilo 139 závodnic z 55 zemí.\n\nMistryní světa se stala Francouzka Tessa Worleyová, která po garmischském titulu v týmech, získala druhé zlato kariéry. Stříbrnou medaili vybojovala vedoucí žena průběžné klasifikace Světového poháru Slovinka Tina Mazeová a bronz si odvezla, vítězka slalomu, rakouská lyžařka Anna Fenningerová.\n"}
{"id": "883836", "url": "https://cs.wikipedia.org/wiki?curid=883836", "title": "Lukáš Šebek", "text": "Lukáš Šebek\n\nLukáš Šebek (* 10. říjnu 1988, v Trenčíně) je slovenský fotbalový útočník, v současnosti působící v SV Leobendorf.\n\nSvou fotbalovou kariéru začal v AFC Nové Mesto nad Váhom. Mezi jeho další kluby patří: FK AS Trenčín, TJ Spartak Myjava a SV Leobendorf.\n"}
{"id": "883844", "url": "https://cs.wikipedia.org/wiki?curid=883844", "title": "Ján Petráš", "text": "Ján Petráš\n\nJán Petráš (* 18. února 1986, v Bardejově) je slovenský záložník, v současnosti bez angažmá.\n\nSvou fotbalovou kariéru začal v Partizánu Bardejov. Mezi jeho další kluby patřily ŠK Slovan Bratislava, FC Spartak Trnava a TJ Spartak Myjava. V roce 2014 přestoupil do SC Admira Gföhl (Rakousko).\n"}
{"id": "883852", "url": "https://cs.wikipedia.org/wiki?curid=883852", "title": "Norbit", "text": "Norbit\n\nNorbit je americká romantická komedie z roku 2007. Film byl vydán společností DreamWorks a distribuován společností Paramount Pictures. Jedná se o jeden z mála filmů, kde Eddie Murphy hrál se svým starším bratrem Charliem Murphym.\n\nZe dveří auta jedoucího plnou rychlostí je vymrštěno dítě. Ráno ho najde pan Wong, který ho vezme s sebou do sirotčince. Tam si dítě najde malou kamarádku Kate, kterou si pod stromem vezme.\n\nVše končí, když je Kate adoptována a Norbit se znovu stane cílem šikany. Když mu kluci na pískovišti zničí hrad, zastane se ho tlustá holka, která vezme kluky za límeček, praští je a odhodí do stran. Dívka se představí jako Raspusha a odvleče si s sebou Norbita jako svého kluka. Raspusha a její bratři Norbita adoptují a život se mu hned zlepší.\n\nKdyž je Norbit velký, pracuje ve firmě Raspushiných bratrů. Má dokonalou ženu Raspushu. Jenže problém v manželství je např. Raspushina nevěra, její dominance a také návrat Kate s přítelem.\n\nNakonec vše dopadne tak, že Norbit si vezme Kate, Raspusha a její bratři si otevřou bar, kde je Raspusha hlavní tanečnicí. Norbit koupí sirotčinec.\n\n\n"}
{"id": "883854", "url": "https://cs.wikipedia.org/wiki?curid=883854", "title": "Matúš Jorík", "text": "Matúš Jorík\n\nMatúš Jorík (* 11. září 1993, v Myjavě) je slovenský fotbalový útočník, od března 2014 působící v TJ Spartak Myjava.\n\nSvou fotbalovou kariéru začal v TJ Spartak Myjava. Mezi jeho další angažmá patří: ASK Kottingbrunn a MFK Vrbové\n"}
{"id": "883864", "url": "https://cs.wikipedia.org/wiki?curid=883864", "title": "Peter Šulek", "text": "Peter Šulek\n\nPeter Šulek (* 21. září 1988, Detva) je slovenský fotbalový záložník či obránce, od února 2017 hráč klubu Mezőkövesd-Zsóry SE. Na klubové úrovni prošel mimo Slovensko angažmá v České republice a Maďarsku. Je bývalým mládežnickým reprezentantem Slovenska.\n\nSvou fotbalovou kariéru začal v mužstva TJ Kriváň, odkud v průběhu mládeže zamířil nejprve do Dukly Banská Bystrica. V týmu se v roce 2007 propracoval do prvního mužstva. Po hostování v klubu FO ŽP ŠPORT Podbrezová podepsal kontrakt s týmem MFK Dubnica. V létě 2011 zamířil do celku MŠK Žilina. Před jarní části sezóny 2012/13 odešel hostovat do mužstva tehdejšího nováčka nejvyšší soutěže, klubu TJ Spartak Myjava. Po konci ročníku se hostování změnilo v trvalý přestup a hráč podepsal dvouletou smlouvu s roční opcí. Zájem měl i český klub FC Vysočina Jihlava a jeden nespecifikovaný polský tým z Ekstraklasy, ale pouze formou hostování. \nV srpnu 2014 zamířil do českého celku FC Vysočina Jihlava, kde podepsal kontrakt do konce ročníku 2015/16 s následnou opcí. V klubu se setkal s Vladimírem Kukoľem, se kterým působil v Myjavě. V létě 2016 uplatnila Vysočina na hráče předkupní právo a prodloužila s ním smlouvu.\n\n1. února 2017 podepsal smlouvu do 30. června 2019 s nováčkem maďarské nejvyšší ligy Nemzeti bajnokság I, týmem Mezőkövesd-Zsóry SE. Setkal se zde s krajany Dávidem Hudákem a Tomášem Tujvelem.\n\nV roce 2010 odehrál jeden zápas za slovenskou reprezentaci do 21 let.\n\n"}
{"id": "883865", "url": "https://cs.wikipedia.org/wiki?curid=883865", "title": "Kanton Châlus", "text": "Kanton Châlus\n\nKanton Châlus ( ) je francouzský kanton v departementu Haute-Vienne v regionu Limousin. Tvoří ho šest obcí.\n\n"}
{"id": "883867", "url": "https://cs.wikipedia.org/wiki?curid=883867", "title": "Kanton Châteauneuf-la-Forêt", "text": "Kanton Châteauneuf-la-Forêt\n\nKanton Châteauneuf-la-Forêt ( ) je francouzský kanton v departementu Haute-Vienne v regionu Limousin. Tvoří ho 10 obcí.\n\n"}
{"id": "883870", "url": "https://cs.wikipedia.org/wiki?curid=883870", "title": "Kanton Châteauponsac", "text": "Kanton Châteauponsac\n\nKanton Châteauponsac ( ) je francouzský kanton v departementu Haute-Vienne v regionu Limousin. Tvoří ho pět obcí.\n\n"}
{"id": "883871", "url": "https://cs.wikipedia.org/wiki?curid=883871", "title": "Syd", "text": "Syd\n\nJméno Syd nosí více osobností:\n\n"}
{"id": "883873", "url": "https://cs.wikipedia.org/wiki?curid=883873", "title": "Kanton Eymoutiers", "text": "Kanton Eymoutiers\n\nKanton Eymoutiers ( ) je francouzský kanton v departementu Haute-Vienne v regionu Limousin. Tvoří ho 12 obcí.\n\n"}
{"id": "883874", "url": "https://cs.wikipedia.org/wiki?curid=883874", "title": "Kanton Oradour-sur-Vayres", "text": "Kanton Oradour-sur-Vayres\n\nKanton Oradour-sur-Vayres ( ) je francouzský kanton v departementu Haute-Vienne v regionu Limousin. Tvoří ho pět obcí.\n\n"}
{"id": "883876", "url": "https://cs.wikipedia.org/wiki?curid=883876", "title": "Kanton Saint-Léonard-de-Noblat", "text": "Kanton Saint-Léonard-de-Noblat\n\nKanton Saint-Léonard-de-Noblat ( ) je francouzský kanton v departementu Haute-Vienne v regionu Limousin. Tvoří ho 10 obcí.\n\n"}
{"id": "883877", "url": "https://cs.wikipedia.org/wiki?curid=883877", "title": "Sid", "text": "Sid\n\nJméno Sid nosí více osobností:\n\n\n"}
{"id": "883879", "url": "https://cs.wikipedia.org/wiki?curid=883879", "title": "Kanton Bellac", "text": "Kanton Bellac\n\nKanton Bellac ( ) je francouzský kanton v departementu Haute-Vienne v regionu Limousin. Tvoří ho šest obcí.\n\n"}
{"id": "883880", "url": "https://cs.wikipedia.org/wiki?curid=883880", "title": "Kanton Bessines-sur-Gartempe", "text": "Kanton Bessines-sur-Gartempe\n\nKanton Bessines-sur-Gartempe ( ) je francouzský kanton v departementu Haute-Vienne v regionu Limousin. Tvoří ho pět obcí.\n\n"}
{"id": "883882", "url": "https://cs.wikipedia.org/wiki?curid=883882", "title": "Kanton Laurière", "text": "Kanton Laurière\n\nKanton Laurière ( ) je francouzský kanton v departementu Haute-Vienne v regionu Limousin. Tvoří ho šest obcí.\n\n"}
{"id": "883883", "url": "https://cs.wikipedia.org/wiki?curid=883883", "title": "Kanton Magnac-Laval", "text": "Kanton Magnac-Laval\n\nKanton Magnac-Laval ( ) je francouzský kanton v departementu Haute-Vienne v regionu Limousin. Tvoří ho šest obcí.\n\n"}
{"id": "883885", "url": "https://cs.wikipedia.org/wiki?curid=883885", "title": "Lukáš Zelenický", "text": "Lukáš Zelenický\n\nLukáš Zelenický (* 10. dubna 1990, v Nitře) je slovenský fotbalový obránce, v současnosti působící v klubu DSG Union Perg.\n\nSvou fotbalovou kariéru začal v FC Nitra. Dále hrál za: PFK Piešťany a DSG Union Perg.\n"}
{"id": "883887", "url": "https://cs.wikipedia.org/wiki?curid=883887", "title": "Mistrovství světa v alpském lyžování 2013 – soutěž družstev", "text": "Mistrovství světa v alpském lyžování 2013 – soutěž družstev\n\nSoutěž družstev na Mistrovství světa v alpském lyžování 2013 se konala v úterý 12. února jako sedmý závod šampionátu, který odstartoval v 17.00 hodin místního času. Zúčastnit se jej mohlo 16 nejlepších reprezentačních týmů podle celkového bodového hodnocení zemí v žebříčku Mezinárodní lyžařské federace (FIS). Španělská reprezentace na start nenastoupila a závodu se zúčastnilo patnáct týmů.\n\nMistrem světa se stalo družstvo Rakouska, druhé skončilo Švédsko a na třetím místě se umístilo Německo.\n\nÚčast v soutěži si zajistilo 16 nejlepších národních týmů podle celkového bodového hodnocení žebříčku FIS. Družstva, která nestartovala, nebyla nahrazena jinými. Týmy tvořilo čtyři až šest lyžařů, z toho minimálně dvě ženy a dva muži.\n\nFormát soutěže vycházel z vyřazovacího systému (pavouku), kdy se vždy dvě družstva utkala systémem KO, jedno postoupilo do dalšího kola, druhé vypadlo. V každém takovém vzájemném duelu proti sobě nastoupili dvě dvojice lyžařů a dvě dvojice lyžařek na paralelních tratích slalomu. Rozdělovaly se čtyři body, pokud byl po čtyřech jízdách stav nerozhodný 2–2, pak o postupu rozhodl nižší součet dvou nejrychlejších týmových časů, a to vždy jednoho mužského a jednoho ženského.\n\nNasazení družstev kopírovalo pozici na žebříčku FIS. \n\nPořadí států dle žebříčku FIS před zahájením závodu.\n\nKaždý stát mohl sestavit družstvo ze čtyř až šesti závodníků.\n\nPo odstoupení Španělska startovalo patnáct družstev. Nejvýše nasazené Rakousko mělo volný los do čtvrtfinále.\n\n\nVítěz paralelní jízdy je zvýrazněn tučně.\n\n"}
{"id": "883888", "url": "https://cs.wikipedia.org/wiki?curid=883888", "title": "Kanton Mézières-sur-Issoire", "text": "Kanton Mézières-sur-Issoire\n\nKanton Mézières-sur-Issoire ( ) je francouzský kanton v departementu Haute-Vienne v regionu Limousin. Tvoří ho devět obcí.\n\n"}
{"id": "883894", "url": "https://cs.wikipedia.org/wiki?curid=883894", "title": "Itálie na Letních olympijských hrách 1956", "text": "Itálie na Letních olympijských hrách 1956\n\nItálii na Letních olympijských hrách v roce 1956 reprezentovala výprava 129 sportovců (114 mužů a 15 žen) v 13 sportech.\n"}
{"id": "883898", "url": "https://cs.wikipedia.org/wiki?curid=883898", "title": "Roger", "text": "Roger\n\nJméno Roger nosí více osobností:\n\n\n"}
{"id": "883903", "url": "https://cs.wikipedia.org/wiki?curid=883903", "title": "Tinerhir", "text": "Tinerhir\n\nOáza Tinerhir (\"Tinghrir Oasis\" ) se nachází v oblasti jižního Maroka, jižně od nejvyššího pohoří země, Vysokého Atlasu. Oáza se táhne vyschlým vádím v délce 48 kilometrů, šířka je však jen 500 až 1500 metrů. Oázu obývá asi 80 tisíc obyvatel, kterým se říká Amazighové, a kteří se živí zemědělstvím a obchodem. Střediskem oázy je stenojmenné městečko Tinerhir, s počtem obyvatel přes 30 tisíc. Součásti této oázy je také pozoruhodná soutěska Todra, kterou protéká stejnojmenná řeka.\n\n"}
{"id": "883904", "url": "https://cs.wikipedia.org/wiki?curid=883904", "title": "Alexis Bœuf", "text": "Alexis Bœuf\n\nAlexis Bœuf (* 4. března 1986, Chambéry, Francie) je bývalý francouzský biatlonista, juniorský štafetový šampion a několikanásobný medailista ze štafetových závodů z mistrovství světa. Poprvé se na světovém šampionátu prosadil v roce 2011 v Chanty-Mansijsku, kde vybojoval ve smíšené štafetě bronzovou medaili. Na mistrovství světa 2012 v Ruhpoldingu získal stříbrnou medaili v mužské štafetě. Dvě stříbrné medaile vybojoval také v mužské a smíšené štafetě na mistrovství světa 2013 v Novém Městě na Moravě. Ve štafetových závodech získal také medaile na juniorském světovém šampionátu a evropském šampionátu v roce 2006. V individuálních závodech se na světových šampionátech medailově neprosadil.\n\nKrátce po sprintu v Hochfilzenu v sezóně 2014/15, kde obsadil konečné 87. místo, se rozhodl ukončit sportovní kariéru. Hlavním důvodem pro něj bylo to, že mu biatlon nepřinášel tolik radosti a chtěl směřovat svůj život jinam.\n\nVe světovém poháru dokázal zvítězit v jednom individuální závodě, a to v americkém Presque Isle v sezóně 2010/11. S francouzskou mužskou štafetou pak vybojoval čtyři prvenství.\n\nZúčastnil se dvou Mistrovství světa juniorů v biatlonu. Nejlepším výsledkem je pro něj zisk zlaté medaile ze štafety z šampionátu v americkém Presque Isle v roce 2006. Individuálně se dokázal nejlépe umístit na 8. místě.\n\n"}
{"id": "883908", "url": "https://cs.wikipedia.org/wiki?curid=883908", "title": "Howard Gardner", "text": "Howard Gardner\n\nHoward Earl Gardner (* 11. července 1943 Scranton) je americký vývojový psycholog, profesor na Harvardově univerzitě, známý především svou teorií mnohočetné inteligence, kterou definoval roku 1983 v knize \"Frames of Mind: The Theory of Multiple Intelligences\". Rozlišuje osm druhů inteligence (lingvistickou, logicko-matematickou, vizuálně-prostorovou, pohybovou, hudební, interpersonální, intrapersonální a přírodní). Spekuloval též o devátém typu, tzv. existenciální inteligenci. I přes značnou oblíbenost mezi laickou a pedagogickou veřejností je nicméně tato teorie ve vědecké psychologické komunitě silně kritizována, a to zejména z důvodu chybějících empirických podkladů pro členění intelektu do uvedených typů, omylům při neuropsychologickém zakotvení teorie či smíšení osobnostních a intelektových charakteristik člověka do nesourodého celku.\n\nKrom neuropsychologie vystudoval rovněž filozofii. Byl ovlivněn dílem Jeana Piageta a psychoanalytika Erika Eriksona. Roku 2011 získal Cenu knížete asturského v kategorii sociálních věd. Roku 2008 ho časopis \"Foreign Policy\" zařadil mezi Sto nejvlivnějších intelektuálů světa.\n\n"}
{"id": "883911", "url": "https://cs.wikipedia.org/wiki?curid=883911", "title": "Odnoklassniki", "text": "Odnoklassniki\n\nOdnoklassniki.ru (\"Одноклассники OK.ru\") je internetový komunitní server firmy Mail.Ru sdružující současné a bývalé spolužáky ze škol v rámci států bývalého Sovětského svazu, počínaje od základních až po vysoké. Služba je členěna dle jednotlivých tříd jednotlivých škol a uživatelům tak umožňuje nepřetržitý kontakt a výměnu informací mezi svými spolužáky.\n\nŠkoly jsou tříděny podle měst a jejich částí kde se nachází. Zde může uživatel najít svou školu a následně třídu, popřípadě svou třídu založit, pokud zde doposud není.\n\nDalší možností je využití rozšířeného vyhledávání podle jmen spolužáků, kde je možné zadat jméno spolužáka, okres a rok ukončení školy.\n\nPo nalezení své třídy do ní může uživatel vstoupit buď na základě kontrolní otázky (např. jméno třídní učitelky, či podobně) nebo žádostí o vstup do třídy zaslanou správci třídy.\n\n\n"}
{"id": "883912", "url": "https://cs.wikipedia.org/wiki?curid=883912", "title": "Kostel svatého Linharta (Mušov)", "text": "Kostel svatého Linharta (Mušov)\n\nKostel svatého Linharta je bývalý římskokatolický chrám v zaniklé vsi Mušov, dnes součásti obce Pasohlávky v okrese Brno-venkov. Je chráněn jako kulturní památka České republiky.\n\nMušovský kostel byl v pozdně románské podobě postaven zřejmě ve 20. a 30. letech 13. století; poprvé je doložen v roce 1276, kdy již plnil farní funkci. Z této etapy se dochovala celá jižní zeď lodi, jihovýchodní nároží lodi a jižní část západní průčelní zdi, přičemž před západním průčelím stála dnes již neexistující věž. Zřejmě po požáru byl ve druhé čtvrtině 14. století goticky nově postaven, v návaznosti na původní jižní zeď vznikla nová širší loď a pravoúhlé kněžiště, o něco později, snad ještě ve 14. století, byla k severní straně presbytáře přistavěna sakristie s věžovitou nástavbou. Z poloviny 18. století existuje několik verzí plánů na radikální barokní přestavbu chrámu, nakonec byla realizována pouze věž nad sakristií (někdy mezi roky 1758 a 1771), která nahradila původní románskou věž v průčelí, jež byla zbořena. V této době také byl zbarokizován interiér a loď zaklenuta valenou klenbou. Větší přestavba chrámu byla plánována také na konci 90. let 19. století. Regotizace kostela proběhla v letech 1911–1912, kdy byla, mimo jiné, zbořena barokní věž až na středověkou úroveň a postavena nová s gotickými okny a jehlancovou střechou. Vznikla také nová kruchta na litinových sloupech a před západním průčelím novogotická předsíň.\n\nV kostele probíhal v letech 1977–1979 archeologický výzkum, neboť začala stavba vodního díla Nové Mlýny, které mělo prostor Mušova zatopit. Samotná vesnice zanikla na konci 70. let, v 80. letech 20. století bylo okolí chrámu zaplaveno Věstonickou nádrží. Bývalý kostel, jako jediná dochovaná mušovská stavba, od té doby stojí na ostrůvku uprostřed střední novomlýnské nádrže, která je od roku 1994 přírodní rezervací, takže není běžně přístupný.\n\nOd roku 1999 byla majitelem kostela obec Ivaň, která společně s Pasohlávkami zažádala v roce 2012 o evropskou dotaci na zpřístupnění kostela. Projekt zahrnoval odpočinkovou zónu na hrázi, lodní dopravu na ostrov a zřízení vyhlídky v kostelní věži. Od roku 2008 se o ostrůvek v létě stará kyjovské občanské sdružení pro drogově závislé Krok. Samotná stavba je staticky zajištěná, ale celková oprava kostela by podle údajů z roku 2012 mohla dosáhnout až 16 milionů korun. V roce 2012 nebo 2013 byl převeden zpět do majetku Pasohlávek. Do budoucna se předpokládá jeho zpřístupnění dovozem na pramici.\n\nKolem kostela se nacházel hřbitov.\n\n"}
{"id": "883914", "url": "https://cs.wikipedia.org/wiki?curid=883914", "title": "Alžběta Kristýna Brunšvicko-Bevernská", "text": "Alžběta Kristýna Brunšvicko-Bevernská\n\nAlžběta Kristýna Brunšvicko-Bevernská ( \"Elisabeth Christine von Braunschweig-Wolfenbüttel-Bevern\") (8. listopadu 1715 – 13. ledna 1797) byla rodem princezna Brunšvicko-Wolfenbüttelská a sňatkem s pruským králem Fridrichem II. Velikým pruská královna.\n\nAlžběta Kristýna se narodila jako třetí dítě a nejstarší dcera vévody Ferdinanda Alberta II. Brunšvicko-Wolfenbüttelského a jeho manželky Antonie Amálie, dcery Ferdinandova bratrance Rudolfa Ludvíka Brunšvicko-Wolfenbüttelského. Měla 14 sourozenců, z nichž sestra Juliana se stala královnou Dánska a Norska. Její tetou byla císařovna Alžběta Kristýna Brunšvicko-Wolfenbüttelská. Byla sestřenicí Marie Terezie a ruského cara Petra II. Mládí prožila na skromném dvoře svých rodičů.\n\nSňatek Alžběty Kristýny s pruským korunním princem Fridrichem (budoucí Fridrich II.) byl dohodnut v roce 1732 tetou císařovnou a otcem Fridricha, králem Fridrichem Vilémem I. Měly tak být urovnány vztahy s rakouským dvorem v nadějích Pruska na vliv další generace. Na rozdíl od Fridricha byla Alžběta Kristýna od začátku připravena svého budoucího muže milovat a udělat vše pro získání jeho přízně. Ten však, jsa ke sňatku přinucen, se zapřísahal, že svou budoucí ženu nikdy milovat nebude.\n\nDne 12. června 1733 se konala svatba v letohrádku Salzdahlum. Už na první pohled bylo zřejmé, že si jsou novomanželé cizí. Fridrich od samého počátku toto manželství nesnášel a odpor ke své ženě se nenamáhal nijak skrývat. Přesto však byl vždy k Alžbětě Kristýně zdvořilý, i když jeho chování bylo chladné. Hned po svatbě musela Alžběta Kristýna zůstat v Berlíně, kde musela snášet popichování a citelné nepřátelství nových příbuzných. Jedině její tchán Fridrich Vilém I. se k ní choval pozorně a mile. Ve snaze, aby byla přitažlivější pro jeho syna, ji učil tance a klasické filosofie a poskytl jí peníze potřebné na nákup módního oblečení.\n\nManželé se v roce 1736 přestěhovali na zámek Rheinsberg, který jim věnoval král. Fridrich nechal architektem Knobelsdorffem zámek přestavět a rozšířit. Zde k sobě měli manželé celkem blízko. Podobný vkus bylo snad jediné, co oba partnery aspoň trochu spojovalo. Měli rádi velké, prostorné a světlé pokoje s jasnými, příjemnými barvami a nádechem francouzského stylu. Zde Alžběta Kristýna žila společenským životem a také si rozšiřovala vzdělání.\n\nZpráva o smrti Fridricha Viléma I. byla Alžbětě Kristýně poslána s denním zpožděním. S nástupem Fridricha II. na trůn, se nezměnila jen vláda v zemi, ale také další život jeho nemilované ženy. Fridrich musel svému otci u smrtelné postele slíbit, že se nikdy nerozvede. Její místo po králově boku však zaujímala královna matka nebo jeho nejmladší sestra Amálie. Alžběta Kristýna se nikdy neměla zúčastnit společenského života u dvora. Jedinou útěchou ji mohlo být, že Fridrich neměl milenky ani žádné milostné aféry.\nJejím novým domovem se na rozkaz krále stal prostý zámek Schönhausen severozápadně od Berlína. Zimu trávila v postupimské rezidenci, kde měla vymezeno několik pokojů. Od té doby svého muže skoro vůbec neviděla. Jedním z důvodů byl i fakt, že její sestřenicí byla Marie Terezie, se kterou byl Fridrich II. krátce po svém nástupu na trůn ve válce o rakouské dědictví. Boje mezi Pruskem a Rakouskem trvaly až do prosince roku 1745. Alžběta Kristýna přesto Fridricha všemožně podporovala.\n\nV roce 1744 zahájil architekt Knobelsdorff stavbu letohrádku Sanssouci, který se stal letním sídlem Fridricha II. Alžběta Kristýna tam však nikdy neměla vstoupit. Až v roce 1754 poprvé a naposledy vkročila se svou matkou do tolik obdivované rezidence.\n\nV květnu roku 1756 se Rakousko spojilo s Francií a Ruskem a chystalo útok na Prusko s cílem opětovného získání Slezska. Fridrich II. v srpnu téhož roku vyslal svou armádu do Saska. Tím se rozpoutala jedna z nejstrašlivějších válek, která zasáhla i zámořská území Anglie a Francie. V říjnu roku 1760 musela Alžběta Kristýna prchnout z Schönhausenu, který spolu se zámkem Charlottenburg obsadila rakouská vojska. Nové útočiště našla v Magdeburgu.\n\n5. ledna 1762 zemřela ruská carevna Alžběta I. Petrovna a Fridrichovi se začalo blýskat na lepší časy. S novým carem Petrem III., Fridrichovým přítelem, byl okamžitě uzavřen mír a v říjnu téhož roku u Freibergu rakouskou armádu porazil. Do Berlína se vrátil po dlouhých šesti letech. Tak dlouho se Alžběta Kristýna se svým manželem neviděla. Také toto setkání působilo z Fridrichovy strany chladným dojmem.\n\nPo skončení války se opět mohla vrátit do Schönhausenu, ve kterém trávila svůj osamělý život. Věnovala se péči o staré a nemocné. Za jejího přispění byl založen domov pro hluchoněmé. Velmi se zajímala o obyvatele Schönhausenu, kterým obětavě pomáhala. Její zálibou se stalo psaní knih a také překládání francouzských děl.\n\nOslava zlaté svatby v roce 1783 proběhla čistě v soukromí, bez veřejných oslav. Po delší době se manželé spolu sešli, aby tento den strávili pospolu. Oba dva byli staří osamělí a trpící lidé žijící každý jinde. Fridrich zemřel 17. srpna 1786. Jeho nástupce Fridrich Vilém II., syn Fridrichova mladšího bratra Augusta Viléma, své tetě jako královně projevoval patřičnou úctu. Novým sídlem královny vdovy se stal Štětín, ve kterém Alžběta Kristýna v klidu dožila.\n\nZemřela v roce 1797, jedenáct let po svém manželovi. Majetek, který nashromaždila, zdědil její synovec Fridrich Vilém II.\n\n\"Le Chrétien dans la solitude\"\n\n"}
{"id": "883919", "url": "https://cs.wikipedia.org/wiki?curid=883919", "title": "Podstatná jména hromadná", "text": "Podstatná jména hromadná\n\nPodstatná jména hromadná (kolektiva) jsou taková podstatná jména, která označují skupinu stejných věcí. Označují nějaký soubor, souhrn nebo celek jednotlivin stejného druhu. Patří do skupiny tzv. singulárií, tedy podstatných jmen, která tvoří množné číslo jen v omezené míře nebo ho netvoří vůbec.(Např.listoví,stromoví) </ref>\n\nPodle původu lze v češtině rozlišit kolektiva odvozená a neodvozená. Mezi časté koncovky odvozených kolektiv patří \"-í\" (\"listy - listí\"), \"-oví\" (\"keř - křoví\"), \"-stvo\" (\"loď - loďstvo\") a \"-ctvo\" (\"pták - ptactvo\").\nJiná kolektiva jsou vytvořena přímo: \"dobytek, hmyz, drůbež, hejno\".\n\nMnožné číslo vytvářejí pouze omezeně, pokud jím chceme vyjádřit druhovou různorodost (\"bzučení podivných hmyzů\") nebo kvantifikovat více jednotlivých celků (\"hejna husí, dvě znepřátelená vojska\").\n\nZvláštní skupinu v rámci kolektiv tvoří názvy, jimiž se označují různé skupiny živočichů - \"smečka, hejno, stádo, tlupa\". V češtině je takových slov relativně málo a nemají jasně vymezené funkce, takže se někdy zaměňují. Jiná je situace např. v angličtině, kde podobných jmen existuje několik desítek a obvykle jsou jasně vymezena pro určitou skupinu živočichů: \"pride of lions - ambush of tigers - clowder of cats\" (lví - tygří - kočičí smečka); \"murder of crows - unkindness of ravens - convocation of eagles\" (hejno vran - havranů - orlů). Má to údajně původ ve středověké lovecké tradici.\n\n\n"}
{"id": "883922", "url": "https://cs.wikipedia.org/wiki?curid=883922", "title": "Paul Wittgenstein", "text": "Paul Wittgenstein\n\nPaul Wittgenstein (11. května 1887 – 3. března 1961) byl původem rakouský koncertní pianista. V první světové válce přišel o pravou ruku, s úspěšnou koncertní kariérou ale nechtěl skončit, a tak byly na jeho popud složeny klavírní koncerty pro levou ruku. Sám vymyslel takové postupy a kombinace hraní rukou a pedály, které mu umožnily hrát akordy, před ním považované za nemožné zahrát jednou rukou.\n\nPaul Wittgenstein se narodil ve Vídni, jeho otec byl průmyslový magnát Karl Wittgenstein, jeden z nejbohatších lidí své doby. Jeho bratr — známý filosof Ludwig Wittgenstein — se narodil o dva roky později. Otec byl známým vídeňským mecenášem. Na hudebních večírcích, které se u Wittgensteinů tehdy pořádaly, se objevovali i významní hudební skladatelé mezi nimi byli i Johannes Brahms, Gustav Mahler, Josef Labor nebo Richard Strauss, se kterým hrával mladý Paul duety. První veřejný klavírní koncert proběhl v roce 1913. V tehdejším tisku sklidil pochvalné recenze. Následující rok byl povolán do armády, se kterou se účastnil útoku na dnešní Polsko. Wittgenstein byl střelen do pravého lokte a následně mu byla amputována pravá ruka.\n\nBěhem svého pobytu v ruském zajateckém táboře v Omsku na Sibiři se Paul Wittgenstein rozhodl pokračovat v kariéře pianisty. Přes dánského velvyslance odeslal dopis svému učiteli Josefovi Laborovi, ve kterém ho požádal o zkomponování klavírního koncertu pro levou ruku. Labor byl v té době už slepý, nicméně rychle odpověděl, že už na jednom kuse začal pracovat. Po skončení války začal Wittgenstein ještě usilovněji studovat hru na piano, sám začal skládat skladby pro levou ruku a začal se učit kompozici od Labora. Opět začal koncertovat a stal se dobře známým a velmi populárním. Oslovil tedy slavnější skladatele, aby mu napsali skladby, které by mohl se svým handicapem hrát. Skládali pro něj Benjamin Britten, Paul Hindemith, Alexandre Tansman, Erich Wolfgang Korngold, Sergej Prokofjev, Franz Schmidt, Sergej Bortkiewicz a Richard Strauss. Nejznámější práce pro něj se ale stal \"Klavírní koncert pro levou ruku\", který mu napsal Maurice Ravel. Wittgenstein si ale pro premiéru tohoto koncertu upravil partituru, čímž Ravela značně popudil. Dokonce tak, že ti dva se pak už nikdy neusmířili.\n\nWittgenstein nehrál všechny klavírní věci, které vznikly z jeho popudu. Prokofjevovi například oznámil, že nerozumí jeho \"4. klavírnímu koncertu\", ale že až mu porozumí, bude ho hrát. Nikdy se tak ale nestalo. Později Wittgenstein prohlásil: „Ačkoli byl Prokofjevův koncert složen na mou objednávku, ještě jsem ho nehrál. Vnitřní logika tohoto koncertu mi zatím není jasná. Takový koncert samozřejmě nemohu hrát dokud tomu tak nebude.” Odmítl také Hindemithovu \"Klavírní hudbu s orchestrem Op. 29\" — partituru k ní schoval v jedné své studii, kde zůstala skryta až do smrti Wittgensteinovy manželky v roce 2002 (tedy 39 let po Hindemitově smrti). Takovýto přístup si mohl dovolit díky exkluzivním právům, která mu tato díla připisovala. V jednom svém dopise z roku 1950 Wittgenstein píše:\n"}
{"id": "883925", "url": "https://cs.wikipedia.org/wiki?curid=883925", "title": "Nilpotentní prvek", "text": "Nilpotentní prvek\n\nNilpotentní prvek je v matematice takový prvek formula_1 okruhu formula_2, u kterého pro nějaké přirozené číslo formula_3 platí formula_4, tedy jehož nějaká konečná mocnina je rovna nulovému prvku.\n\n\n"}
{"id": "883926", "url": "https://cs.wikipedia.org/wiki?curid=883926", "title": "Štefan Gerec", "text": "Štefan Gerec\n\nŠtefan Gerec (* 10. listopadu 1992, Ľubochňa) je slovenský fotbalový útočník, v současnosti působící v klubu FO ŽP ŠPORT Podbrezová.\n\nSvou fotbalovou kariéru začal v FK Ľubochňa. Mezi jeho další kluby patří: MFK Ružomberok, DAC 1904 Dunajská Streda a FO ŽP ŠPORT Podbrezová.\n\nGerec hrál za slovenskou reprezentaci do 18 let.\n\n"}
{"id": "883927", "url": "https://cs.wikipedia.org/wiki?curid=883927", "title": "Mustang", "text": "Mustang\n\nMustang je volně žijící plemeno koně v Severní Americe. Mustangové nejsou v Americe původní. Jsou potomci zdivočelých koní španělských kolonistů (ačkoli kůň pochází právě ze Severní Ameriky). Je to poměrně malé, houževnaté plemeno s výškou v kohoutku 140-160 cm. V současnosti žije ve volné přírodě asi 35 tisíc kusů a zhruba stejný počet ve státních rezervacích. \n\nPrvní zprávy o mustanzích pocházejí ze 16. století a američtí Indiáni je zpočátku pokládali za posvátná zvířata. Později je začali lovit a od 17. století používat jako jezdecká i tažná zvířata. Mustangové se silně množili a kovbojové je často užívali k jízdě. Kolem roku 1900 se jejich počet odhadoval na 2 miliony kusů a protože překáželi farmářům, začalo jejich hubení, srovnatelné s vybíjením bizonů o století dříve. Lov probíhal mimo jiné i za použití terénních automobilů, automatických zbraní a vrtulníků. Maso bylo využíváno pro výrobu levných konzerv nebo krmiva pro psy. Jejich počet rychle klesal, až roku 1959 byl motorizovaný lov na státních pozemcích zakázán. Od roku 1971 počty mustangů sleduje BLM (\"Bureau of Land Management\"), ale protože se koně rychle množí a Američané dnes koňské maso odmítají, má s přebytky populací velké starosti a v rezervacích i velké náklady. Proto se snaží přesvědčit zájemce, aby koně adoptovali. Ochránci přírody chtějí, aby se počty ve volné přírodě zvyšovaly, čemuž se brání farmáři. Asi polovina mustangů žije ve státě Nevada, významné populace jsou i ve státech Montana, Wyoming a Oregon.\n\nMustang se počátkem 20. století stal jedním z amerických symbolů, podobně jako kovbojské slavnosti, rodea a podobně. Stát Nevada je má na mincích a název „Mustang“ se dává letadlům, automobilům a dalším..\n\n"}
{"id": "883930", "url": "https://cs.wikipedia.org/wiki?curid=883930", "title": "Česká taneční platforma", "text": "Česká taneční platforma\n\nČeská taneční platforma je kvalifikovaný a zahraničními experty vyhledávaný festival současného tance a pohybového divadla, na němž se prezentují čeští umělci, popř. umělci spolupracující s českými tanečníky. Organizátorem festivalu je Tanec Praha o.s.\n\nČeská taneční platforma začala v roce 1994 v prostorách Duncan Centra v Praze. V dalších pěti letech byla profilovou akcí města Hradec Králové (s názvem \"Entrée k Tanci\"). Od roku 2000 se Česká taneční platforma koná v Praze, a to především v divadle Ponec.\n\nO roku 2005 uděluje Tanec Praha o. s. cenu \"Tanečník/Tanečnice roku\". V roce 2011 se díky podpoře Institutu umění a Divadelního ústavu podařilo pozvat do Prahy mezinárodní porotu, která rozhodla o udělení nové ceny – \"Taneční inscenace roku\". O vítězi této ceny rozhoduje vícečlenná mezinárodní porota složená z významných zahraničních i domácích osobnosti působící v oblasti současného tance. V roce 2009 Tanec Praha o. s. navázalo spolupráci s Institutem Světelného Designu a společně udílejí \"Cenu za světelný design\". Tradičně se také na základě hlasování platících diváků uděluje \"Cena diváka\". V letech 2002 – 2009 udělovalo občanské sdružení Tanec Praha o. s. díky partnerství se společností SAZKA \"Cenu SAZKY\", spojenou s finanční odměnou na realizaci nového díla.\n\nČeská taneční platforma - oficiální webové stránky\n"}
{"id": "883933", "url": "https://cs.wikipedia.org/wiki?curid=883933", "title": "Karol Mészáros", "text": "Karol Mészáros\n\nKarol Mészáros (* 25. července 1993, Galanta, Slovensko) je slovenský fotbalový záložník, od ledna 2018 hráč maďarského klubu Szombathelyi Haladás.\n\nSvoji fotbalovou kariéru začal v FC Senec. Mezi jeho další kluby patří: FC Jelka, FK Inter Bratislava, ŠK Slovan Bratislava a FC ViOn Zlaté Moravce.\n\nV sezóně 2013/14 získal se Slovanem Bratislava ligový titul. 5. července 2014 byl u výhry 1:0 nad MFK Košice ve slovenském Superpoháru. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\n\nV lednu 2016 odešel do maďarského týmu Fotbalové akademie Ference Puskáse z obce Felcsút. Zde vydržel pouze do konce sezóny 2015/16 (jeho tým sestoupil do druhé ligy) a v červnu 2016 přestoupil v rámci Maďarska do klubu Debreceni VSC. Od ledna 2017 do konce roku hostoval v mužstvu Szombathelyi Haladás. Vedení Haladásu se zamlouval a tak hráče získalo v lednu 2018 z Debrecínu na trvalý přestup. Mészáros podepsal 2,5letou smlouvu.\n\nFiguroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku, avšak oba barážové zápasy prohrálo shodným výsledkem 0:2.\n\n"}
{"id": "883935", "url": "https://cs.wikipedia.org/wiki?curid=883935", "title": "Marek Kuzma", "text": "Marek Kuzma\n\nMarek Kuzma (* 22. června 1988, Trenčín) je slovenský fotbalový útočník, od září 2015 působící v klubu TJ Iskra Borčice. Mimo Slovensko působil v Česku.\n\nSvoji fotbalovou kariéru začal v Dubnici, kde se přes všechny mládežnické kategorie propracoval v roce 2006 do prvního mužstva. Na podzim 2009 hostoval v Banské Bystrici. Před jarní částí sezony 2009/10 přestoupil do Slovanu Bratislava. V únoru 2011 odešel na hostování do Dubnice. Před jarní částí sezony 2011/12 zamířil hostovat do Banské Bystrice a na podzim 2012 působil na hostování v českém klubu 1. FC Slovácko, které se pro hráče stalo prvním zahraničním angažmá. V jarní části ročníku 2012/13 získal se Slovanem Bratislava „double“, tzn. ligový titul a triumf v domácím poháru. V létě 2014 přestoupil do Spartaku Myjavy. V září 2015 posílil klub TJ Iskra Borčice, tehdejšího nováčka slovenské druhé nejvyšší ligy.\n\n"}
{"id": "883941", "url": "https://cs.wikipedia.org/wiki?curid=883941", "title": "The Maccabees", "text": "The Maccabees\n\nThe Maccabees byla indie rocková kapela pocházející z anglického Londýna. Doposud vydali čtyři studiová alba, \"Colour It In\" v roce 2007, po kterém následovalo album \"Wall of Arms\" vydané 4. května 2009 a \"Given to the Wild\", které vyšlo 9. ledna 2012. Jejich poslední album \"Marks to Prove It\" vyšlo 31. července 2015\n\nNázev kapely vybrali, když zběžně listovali Biblí a vybrali náhodné slovo. Přestože zvolili jméno, které má náboženské pozadí, tak hlavní zpěvák kapely, Orlando Weeks, nedávno potvrdil, že žádný člen kapely není pobožný. Jejich texty často obsahují ateistická témata.\n\n\n\n"}
{"id": "883943", "url": "https://cs.wikipedia.org/wiki?curid=883943", "title": "Kdo myslíš, že jsi?", "text": "Kdo myslíš, že jsi?\n\nKdo myslíš, že jsi? nebo také Kdo si myslíte, že jste? (v anglickém originále Who Do You Think You Are?) je britský genealogický dokumentární seriál, který vytvořila produkční společnost Wall to Wall na námět britského producenta Alexe Grahama. V každém z dílů účinkuje nějaká známá osobnost, která s pomocí odborníků pátrá po svých předcích. Stanice BBC odvysílala od roku 2004 do roku 2015 již 12 řad tohoto pořadu, první dvě řady na kanále BBC Two a další na kanále BBC One.\n\nNatáčení jednotlivých dílů probíhá nejen na území Velké Británie, ale také na mnoha dalších místech. Část dílu věnovaného rodičům a příbuzným kontroverzního amerického moderátora Jerryho Springera se v roce 2008 natáčela i v České republice, konkrétně v areálu bývalého židovského ghetta v Terezíně.\n\nČeská televize připravila podle původního formátu BBC vlastní pořad \"Tajemství rodu\", jehož 1. řadu vysílala roku 2013 a 2. řadu roku 2015 na kanále ČT1 v licenci Warner Bros International TV Production. Formát pořadu již dříve převzaly televizní stanice ve Spojených státech amerických, Kanadě, Austrálii, Irsku, Polsku a dalších zemích.\n\nK anglické verzi cyklu vyšlo už několik knih, také ve Spojených státech amerických a v Kanadě, kam byla licence poskyntuta. Jako první v jiném než anglickém jazyce vydala v květnu 2013 knihu Česká televize – v knize \"Tajemství rodu\" autorky Petry Braunové je navíc zachycena národní verze cyklu.\n\nPůvodní britský formát pořadu BBC převzaly televizní stanice v dalších zemích (v závorce datum premiéry 1. dílu):\n\n\n"}
{"id": "883945", "url": "https://cs.wikipedia.org/wiki?curid=883945", "title": "Chudina (rod)", "text": "Chudina (rod)\n\nChudina (\"Draba\") je největší rod čeledě brukvovitých, tvoří jej přes 360 druhů, jsou to hlavně planě rostoucí rostliny.\n\nRod chudina pochází ze severní polokoule, z Evropy, Asie, Severní Ameriky i severní Afriky. Postupně se rozšířil do Jižní Ameriky, Austrálie i na Nový Zéland. Jsou v něm zařazeny rozmanité druhy z nichž mnohé jsou velmi odolné a nenáročné rostliny schopné odolat nepřízni klimatu, vyrůstají v subalpínských a alpínských jakož i v arktickém pásmu.\n\nV rodu jsou mimo tyto chladnomilné také druhy rostoucí v prostředí teplém, suchém nebo vlhkém, na plném slunci nebo v zastínění, v půdách zásaditých nebo kyselých, humózních i chudých na živiny; jediné co jím nesvědčí je přílišné vlhko v zimním období.\n\nRostliny jednoleté, dvouleté, víceleté nebo keře, výhradně ale suchozemské. Bývají zcela lysé nebo pokryty jednobuněčnými chlupy, jednoduchými, rozvětvenými nebo hvězdicovými, často jich vyrůstá současně více typů. Lodyhy jsou většinou přímé nebo poléhavé a vystoupavé, jednoduché nebo rozvětvené. Listy jsou dvojí, bazální v růžici a lodyžní, ty někdy chybí. Listy v růžici jsou přisedlé nebo častěji řapíkaté, celistvé, zubaté nebo laločnaté. Lodyžní listy bývají řapíkaté nebo přisedlé, u báze bývají klínovité, okraje mívají celistvé nebo zubaté, zřídka přetrhované, palisty nevyrůstají.\n\nChocholíkovitá květenství jsou nejčastěji uspořádána do prodlužujících se hroznů, většinou jsou bez listenů. Oboupohlavné pravidelné cyklické květy vyrůstají na tenkých vztyčených nebo rozbíhajících se stopkách. Čtyři kališní lístky kopinaté, až eliptické nebo vejčité jsou vzpřímené, vyrůstají ve dvou kruzích. Čtyři volné vztyčené korunní lístky jsou uspořádány do jednoho kruhu, do kříže, mívají tvar vejčitý nebo podlouhlý, zřídka eliptický, vrchol mají zakulacený nebo s hlubokým zářezem a bývají barvy žluté, bílé, růžové nebo méně často fialové nebo oranžové.\n\nAndreceum tvoří šest tyčinek (výjimečně jen čtyři) ve dvou kruzích, dvě vnější jsou kratší, tyčinky jsou zakončeny vejčitými nebo podlouhlými prašníky. Gyneceum je vytvořeno ze dvou plodolistů, přisedlý dvoupouzdrý semeník nese kratičkou čnělku (která někdy chybí) s hlavičkovou bliznou. U báze tyčinek jsou 1 až 4 nektarové žlázky. Plody jsou pukavé šešule nebo šešulky, nejčastěji podlouhlého tvaru otvírající se chlopněmi. Obsahují drobná zploštělá obvykle neokřídlená semena bez přívěsku a endospermu.\n\nRod chudina je nejen největší, ale i taxonomicky nejtěžší rod z celé čeledě. Mnohé taxony jsou popsány jen na základě triviálních znaků. Navíc u rodu rostoucího v tak rozsáhlém areálu a popisovaného tolika rozdílnými autory dochází k duplicitě jmen. Poslední celosvětová monografie rodu byla zpracována německým botanikem O. E. Schulzem v roce 1927.\n\nV České republice je situace mnohem přehlednější, vyrůstají zde velmi řídce jen dva sobě podobné druhy:\nChudina hajní je považována za kriticky ohrožený druh (C1b) a chudina zední za ohrožený druh (C2b).\n\n\n \n"}
{"id": "883947", "url": "https://cs.wikipedia.org/wiki?curid=883947", "title": "XL Recordings", "text": "XL Recordings\n\nXL Recordings je britské nezávislé hudební vydavatelství, jehož vlastníkem je Richard Russel. Bylo založené v roce 1989 jako odnož Beggars Banquet Records.\n\nPřesto, že průměrně vydává 6 alb ročně, spolupracovalo XL Recordings s umělci jako jsou The Prodigy, Beck, Radiohead, The White Stripes, Dizzee Rascal, M.I.A., Vampire Weekend, Electric Six, The xx,\n\n\n\n"}
{"id": "883950", "url": "https://cs.wikipedia.org/wiki?curid=883950", "title": "Mistrovství světa v alpském lyžování 2013 – slalom žen", "text": "Mistrovství světa v alpském lyžování 2013 – slalom žen\n\nSoutěž ve slalomu žen na Mistrovství světa v alpském lyžování 2013 se konala v sobotu 16. února jako poslední ženský a celkově desátý závod šampionátu. Zahájení prvního kola proběhlo v 10.00 hodin a druhá část odstartovala ve 13.30 hodin místního času. Závodu se zúčastnilo 139 závodnic z 53 zemí.\n\nMistryní světa se stala sedmnáctiletá Američanka Mikaela Shiffrinová, která získala první zlato kariéry. Představovala nejmladší světovou šampiónku od roku 1985, kdy triumfovala také semnáctiletá Diann Roffeová. Po dojetí sdělila: \"„Ještě to pořádně nechápu a nevím, jestli to vůbec někdy pochopím. Byla jsem před závodem dost nervózní a v prvním kole měla těžké nohy. Ve druhém to zafungovalo lépe.“\" Stříbrnou medaili vybojovala Rakušanka Michaela Kirchgasserová a bronz si odvezla švédská lyžařka Frida Hansdotterová.\n"}
{"id": "883951", "url": "https://cs.wikipedia.org/wiki?curid=883951", "title": "Václav Netušil", "text": "Václav Netušil\n\nVáclav Netušil (31. května 1909 Vodňany – 1. dubna 1981 Praha) byl český nakladatelský pracovník a publicista, známý především jako překladatel Julese Verna.\n\nPůvodním povoláním byl učitel, poté působil v Státním pedagogickém nakladatelství a od roku 1949 v Státním nakladatelství dětské knihy (SNDK, později Albatros), které jako jeho první ředitel vedl až do příchodu Bohumila Říhy v roce 1956. Poté v nakladatelství působil dál jako vedoucí redaktor a redaktor.\n\nNěkterá svoje díla puplikoval pod pseudonymem Pálka Ondřej\n\n\n\n"}
{"id": "883954", "url": "https://cs.wikipedia.org/wiki?curid=883954", "title": "Sergio Oliva", "text": "Sergio Oliva\n\nSergio Oliva (4. července 1941 Kuba – 12. listopadu 2012) byl americký kulturista kubánského původu.\n\nV šestnácti letech nastoupil do armády, kde se přidal do boje s komunismem. Po vojně se stal vzpěračem a ukázal se jako velký talent. V roce 1962 se na národním mistrovství ve vzpírání umístil na druhém místě. V roce 1963 se odstěhoval do Chicaga v Illinois. Každý den strávil v práci 10-12 a pak 2-3 hodiny v posilovně. V roce 1965 startoval na AAU Jr. Mr. America, kde obsadil druhé místo. V roce 1966 se na AAU Jr. Mr. America vrátil. Ještě ten rok přestoupil do IFBB a vyhrál zde Mr. World a Mr. Universe. Vyhrál za sebou třikrát titul Mr. Olympia.\n\n\nSloužil 32 let u policie a 25 let jako důstojník. Jeho syn Sergio Oliva Jr. kráčí v jeho stopách a sní o tom, že se stane profesionálem. Největším snem je zisk titulu Mr. Olympia.\n"}
{"id": "883956", "url": "https://cs.wikipedia.org/wiki?curid=883956", "title": "Pratt &amp; Whitney JT12/J60", "text": "Pratt &amp; Whitney JT12/J60\n\nPratt & Whitney JT12 a J60 jsou malé proudové motory. Motor má i námořní turbohřídelovou verzi značenou FT12. Od motoru byl odvozen i turbohřídelový motor JFTD12 (vojenské označení T73).\n\nProjektování motoru J60 bylo zahájeno v červenci 1957 ve společnosti United Aircraft of Canada (od roku 1975 přejmenováno na Pratt & Whitney Canada) v Montrealu. Projektová dokumentace byla nakonec předána společnosti Pratt & Whitney v East Hartford. V květnu 1958 byl postaven první prototyp s vojenským označením YJ60-P-1, který vznikl na společný popud letectva (USAF) a námořnictva Spojených států (US Navy).\n\nLetové testy byly ukončeny na počátku roku 1959. Od července 1959 byly zahájeny dodávky motorů JT12A-5 (tah 12,9 kN). Ty byly určeny pro dva prototypy cvičného letounu Canadair CL-41. Upravené motory JT12A-3 (tah 14,69 kN) byly testovány na dvojici prototypů experimentálních letounů s kolmým startem Lockheed XV-4 Hummingbird. Následující verze JT12A-21 již měla přídavné spalování a měla maximální tah 17,91 kN.\n\n\n\n\n\n\n\n\n\n"}
{"id": "883960", "url": "https://cs.wikipedia.org/wiki?curid=883960", "title": "Miroslav Kačor", "text": "Miroslav Kačor\n\nMiroslav Kačor (25. dubna 1950 Šenov – 20. březen 2018) byl český dokumentarista, scenárista, režisér a spisovatel.\n\nStudoval Filmovou fakultu Akademie múzických umění (FAMU) v Praze, pracoval v Krátkém filmu, v televizní společnosti Kabel Plus a v České televizi. Působil jako novinář, produkční, dramaturg. Je autorem více než 600 scénářů k animovaným, dokumentárním i hraným filmům a televizním pořadům.\n\nU více než 150 z nich je podepsán i jako režisér.\n\nJe autorem 138dílného dokumentárního cyklu České televize „Osudové okamžiky“ (2001–2003), vracející se k mimořádným událostem XX. století na území bývalého Československa.\n\nJe spoluautorem i dalšího dokumentárního cyklu České televize „Zapomenuté výpravy“, který vypráví o osudech již málo známých českých cestovatelů.\n\nNámořnici bez lodí (2013)\n\nOsudové okamžiky – seriál ČT (2001-2003) – 14 minut :\n\nZapomenuté výpravy – seriál ČT (2005 - 2006) – 23 minuty:\n\nZatopené osudy – seriál ČT (2008) – 18 min. :\n\nDalší dokumenty :\n\n\nÚstav pro českou literaturu AV ČR, v. v. i.\nLiterární ceny\nMiroslav Kačor, 1950-\nocenění: 2006 Cena Egona Erwina Kische, čestné uznání. Zapomenuté výpravy. Jota, 2005\n\n"}
{"id": "883962", "url": "https://cs.wikipedia.org/wiki?curid=883962", "title": "Ľuboš Hanzel", "text": "Ľuboš Hanzel\n\nĽuboš Hanzel (* 7. května 1987, Zavar, Československo) je slovenský fotbalový obránce a bývalý reprezentant.\nMimo Slovensko působil na klubové úrovni v Německu, Arménii, Polsku a České republice.\n\nSvoji fotbalovou kariéru začal v FC Spartak Trnava. Mezi jeho další kluby patří: FC Senec, FC Schalke 04 a Jagiellonia Białystok. V Jagiellonii působil od ledna 2013 do května 2013, kdy s ním klub rozvázal smlouvu. Následně se domluvil na angažmá v arménském klubu z Jerevanu FC Bananc.\n\nV únoru 2014 jej testoval klub FK Dukla Praha během soustředění na Kypru. Na soustředění přesvědčil a následně podepsal smlouvu do konce sezony 2013/14. Do konce ročníku zasáhl do pěti ligových zápasů. Po sezoně 2013/14 se vrátil do arménského Banancu Jerevan.\n\nZačátkem září 2015 se vrátil na Slovensko do FC Spartak Trnava. Jistotu v základní sestavě si nevybojoval, odehrál jen tři ligové utkání za A-tým a na konci roku se dohodl na ukončení smlouvy. Na začátku roku 2016 trénoval s druholigovým týmem TJ Iskra Borčice, zde poté podepsal smlouvu do léta 2016. Majitel klubu Anton Fabuš však k 21. dubnu 2016 mužstvo odhlásil z druhé ligy.\n\nV A-mužstvu Slovenska debutoval 6. června 2009 v kvalifikačním utkání na MS 2010 proti hostujícímu San Marinu. Odehrál kompletní počet minut, dostal žlutou kartu a zároveň vstřelil svůj premiérový gól, když v 68. minutě uzavíral skóre zápasu na konečných 7:0 pro Slovensko. Byl to jeho jediný start za slovenský národní tým.\n\n"}
{"id": "883965", "url": "https://cs.wikipedia.org/wiki?curid=883965", "title": "Ivan Hodúr", "text": "Ivan Hodúr\n\nIvan Hodúr (* 10. července 1979, Šaľa) je bývalý slovenský fotbalový záložník a reprezentant. Byl pokládán za velký talent slovenského fotbalu, avšak nedokázal zvládnout příliv peněz a propadl gamblerství.\n\nSvoji fotbalovou kariéru začal v ŠKF Sereď. Mezi jeho další kluby patří: FC Nitra, FC Slovan Liberec, FK Mladá Boleslav, MFK Ružomberok, Zagłębie Lubin a FC Spartak Trnava.\n\nV červenci 2013 odešel do DAC 1904 Dunajská Streda. Po sázkařské kauze mu byl v prosinci 2013 udělen vysoký trest zákazu činnosti ve fotbale, který byl později ještě navýšen, což znamenalo smutný konec jeho kariéry.\n\nV A-mužstvu Slovenska debutoval 20. listopadu 2002 v přátelském zápase s Ukrajinou (remíza 1:1). Celkem odehrál v v letech 2002–2006 ve slovenském národním týmu 12 utkání, gól nevstřelil.\n\nV září 2013 byl slovenskou policií obviněn z přijímání úplatků za zmanipulování zápasů ve prospěch asijských sázkařských gangů. V té době působil v dresu slovenského klubu DAC 1904 Dunajská Streda. Společně se třemi dalšími obviněnými fotbalisty DAC Dunajské Stredy (Marek Božoň, Michal Dian a Tomáš Huber) měl ovlivnit minimálně 4 z 8 zápasů podzimní části Corgoň ligy 2013/14 (v utkáních mělo padnout čtyři a více branek, což se také třikrát stalo: Senica - DAC 4:0, Trenčín - DAC 6:0, Myjava - DAC 4:1). Svoji účast v této kauze Ivan Hodúr nepopřel. V listopadu 2013 vyšlo najevo, že měl společně s Róbertem Rákem ovlivňovat výsledky i během svého dřívějšího angažmá v FC Nitra. Jednalo se dokonce o přípravná utkání v roce 2011. V centru zájmu byly zápasy proti MTK Budapešť, kde měl soupeř zvítězit minimálně o 2 branky a přitom vstřelit nejméně 4 (výsledek byl 6:3 pro MTK, Hodúr vstřelil dva góly); a proti Bohemians 1905, kde měly padnout minimálně tři góly (výsledek zněl 2:1 pro Bohemians, Hodúr vstřelil jediný gól Nitry). V prosinci 2013 padl verdikt disciplinární komise Slovenského fotbalového svazu - zákaz činnosti na 14 let. V květnu 2014 mu disciplinární komise Slovenského fotbalového svazu trest zvýšila na 25 let.\n\n"}
{"id": "883966", "url": "https://cs.wikipedia.org/wiki?curid=883966", "title": "Patrik Banovič", "text": "Patrik Banovič\n\nPatrik Banovič (* 13. listopadu 1991, Trnava) je slovenský fotbalový obránce, hráč klubu FC Spartak Trnava.\n\nSvou fotbalovou kariéru začal v FK Lokomotíva Trnava, odkud v průběhu mládeže přestoupil do FC Spartak Trnava. V týmu se v roce 2010 propracoval do prvního týmu. V létě 2012 zamířil na půlroční hostování do DAC Dunajská Streda. Poté se vrátil do Trnavy. Před podzimní částí ročníku 2014/15 odešel hostovat do FK Dukla Banská Bystrica. V průběhu podzimu se vrátil do svého mateřského týmu. V létě 2015 v Trnavě definitivně skončil a byl na testech v týmu TJ Spartak Myjava. Na zkoušce uspěl a uzavřel s mužstvem dvouletou smlouvu.\nPo odhlášení A-týmu Myjavy z nejvyšší slovenské ligy v zimní přestávce ročníku 2016/17 se vrátil do Spartaku Trnava, ale v přípravném zápase proti FK Senica se zranil a podstoupil operaci kolena.\n\n"}
{"id": "883967", "url": "https://cs.wikipedia.org/wiki?curid=883967", "title": "Mistrovství světa v alpském lyžování 2013 – obří slalom mužů", "text": "Mistrovství světa v alpském lyžování 2013 – obří slalom mužů\n\nSoutěž v obřím slalomu mužů na Mistrovství světa v alpském lyžování 2013 se konala v pátek 15. února jako čtvrtý mužský a celkově devátý závod šampionátu. Zahájení prvního kola proběhlo v 10.00 hodin a druhá část odstartovala ve 13.30 hodin místního času. Hlavního závodu se zúčastnilo 99 závodníků z 55 zemí. Ve čtvrtek 14. února proběhla kvalifikace, do níž nastoupilo 132 lyžařů z 53 států.\n\nTitul mistra světa vyhrál Američan Ted Ligety. Stal se tak pátým lyžařem v historii, který dokázal získat tři či více zlatých medailí z jediného světového šampionátu. Naposledy před ním se tento výkon podařil 45 let nazpět, když si čtyři zlaté kovy z Mistrovství světa 1968 odvezl Jean-Claude Killy. Ligety si také jako první lyžař historie z jediného světového šampionátu připsal tituly v Super–G, obřím slalomu a kombinačním závodu.\n\nStříbrnou medaili vybojoval Rakušan Marcel Hirscher a pro bronzový kov si dojel italský lyžař Manfred Mölgg.\n"}
{"id": "883968", "url": "https://cs.wikipedia.org/wiki?curid=883968", "title": "Martin Klabník", "text": "Martin Klabník\n\nMartin Klabník (* 22. listopadu 1991 v Ilavě) je slovenský obránce, od července 2015 působící v TJ Iskra Borčice.\n\nSvou fotbalovou kariéru začal v MFK Dubnica, kde prošel všemi mládežnickými kategoriemi. V roce 2010 se propracoval do prvního týmu. V zimním přestupovém období sezony 2012/13 přestoupil do FC Spartak Trnava. S týmem na jaře 2013 bojoval o záchranu, která se vydařila. Po roce odešel na hostování do FC DAC 1904 Dunajská Streda, tehdejšího nováčka nejvyšší soutěže. V létě 2014 se upsal TJ OFC Gabčíkovo. Před ročníkem 2015/16 podepsal smlouvu s tehdejším nováčkem druhé ligy, TJ Iskra Borčice.\n\n"}
{"id": "883969", "url": "https://cs.wikipedia.org/wiki?curid=883969", "title": "Římskokatolická farnost – arciděkanství Ústí nad Labem", "text": "Římskokatolická farnost – arciděkanství Ústí nad Labem\n\nŘímskokatolická farnost – arciděkanství Ústí nad Labem (lat. \"Austa\") je územní společenství římských katolíků v Ústí nad Labem a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 993. Kolem roku 1000 zde byla již plebánie. Matriky jsou vedeny od roku 1579. Arciděkanství bylo kanonicky zřízeno od roku 1928.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Ústí nad Labem. Jsou jimi farnosti (řazeno abecedně):\n\nŘímskokatolická farnost-arciděkanství Ústí nad Labem\n\n"}
{"id": "883971", "url": "https://cs.wikipedia.org/wiki?curid=883971", "title": "C/2011 L4 (Panstarrs)", "text": "C/2011 L4 (Panstarrs)\n\nKometa C/2011 L4 (Panstarrs) je dlouhoperiodická kometa objevená 6. června 2011 pomocí 1,8m dalekohledu automatické prohlídky oblohy Pan-STARRS 1 na Mt. Haleakala. Kometa se při objevu nacházela v souhvězdí Štír, měla jasnost 19 mag. Tato kometa patří k tzv. dynamicky novým kometám, které patrně přilétají ke Slunci poprvé z Oortova oblaku. Původní vzdálenost velké poloosy dráhy byla přibližně 48 tisíc AU před vstupem do oblasti velkých planet, což ukazuje na periodu větší než 10 miliónů let. Průlet vnitřní částí Sluneční soustavy s menší oběžnou dráhu k hodnotě kolem 110 tisíc let. Kometa proletí 10. března 2013 jen 0.302 AU od Slunce (45 mil. km) a 5. března 1.097 AU od Země (164 mil. km). \n\nJiž v době objevu bylo zřejmé, že se jedná o aktivnější kometu, která může být viditelná pouhým okem na noční obloze severní polokoule. Kometa je pozorovatelná po průletu kolem Slunce od poloviny března 2013. \n\n"}
{"id": "883972", "url": "https://cs.wikipedia.org/wiki?curid=883972", "title": "Gabriela Bísková", "text": "Gabriela Bísková\n\nGabriela Bísková (* 16. května 1990, Praha) je česká modelka a účastnice soutěží krásy.\n\nGabriela Bísková pochází z Prahy 10. V letech 2005–2009 studovala na gymnáziu na Praze 2. Poté studovala na Univerzitě Jana Amose Komenského v Praze bakalářský obor \"Sociální a masová komunikace\", který absolvovala v roce 2012.\n\nV roce 2012 se zúčastnila pořadu \"Prostřeno\" na televizí stanici Prima family.\n\nGabriela Bísková se účastnila mnoha soutěží krásy. Na většině z nich se umístila na předních pozicích, například na:\n\n"}
{"id": "883973", "url": "https://cs.wikipedia.org/wiki?curid=883973", "title": "Ľubomír Gogolák", "text": "Ľubomír Gogolák\n\nPatrik Banovič (* 24. únoru 1990 v Trnavě) je slovenský fotbalový útočník v současnosti působící v FC Spartak Trnava.\n\nSvou fotbalovou kariéru začal v FK Lokomotíva Trnava. Dále působil v: FC Spartak Trnava, FK Slovan Duslo Šaľa a ŠK SFM Senec.\n"}
{"id": "883974", "url": "https://cs.wikipedia.org/wiki?curid=883974", "title": "Kostel svatého Jana Křtitele (Vlasatice)", "text": "Kostel svatého Jana Křtitele (Vlasatice)\n\nKostel svatého Jana Křtitele je římskokatolický chrám v obci Vlasatice v okrese Brno-venkov. Je chráněn jako kulturní památka České republiky.\n\nKostel neznámého zasvěcení je ve Vlasaticích poprvé zmiňován kolem roku 1276. Většina obyvatel městečka se v 16. století přeorientovala z římskokatolické církve k luteránství, chrám proto chátral. Nový majitel Vlasatic, hrabě Jeroným Václav Thurn (bratr Jindřicha Matyáše Thurna), sám téhož vyznání, jej nechal na začátku 17. století zbořit a na jeho místě postavit v roce 1610 nový luteránský kostel, pravděpodobně s využitím původní věže a snad i části zdiva (zachované gotické boční portálky). Jedná se o jednolodní orientovanou stavbu s pravoúhlým presbytářem a věží v západním průčelí, která však nestojí v ose chrámu. Kombinuje v sobě prvky pozdně renesančního tvarosloví a protobarokní architektonickou strukturu. Vlasatice od roku 1622 drželi Ditrichštejnové a kostel se stal římskokatolickým. K severní straně lodi byla v roce 1879 přistavěna kaple Božího hrobu.\n\nJe farním kostelem vlasatické farnosti.\n\n"}
{"id": "883975", "url": "https://cs.wikipedia.org/wiki?curid=883975", "title": "Oliver Augustini", "text": "Oliver Augustini\n\nOliver Augustini (* 12. června 1990, v Ilavě) je slovenský obránce, v současnosti působící v FC Spartak Trnava.\n\nSvou fotbalovou kariéru začal v MFK Dubnica, kde působil až do roku 2012. Poté odešel do FC Spartak Trnava. V roce 2012 odehrál jeden zápas za slovenskou reprezentaci do 21 let.\n"}
{"id": "883976", "url": "https://cs.wikipedia.org/wiki?curid=883976", "title": "Dwarf Fortress", "text": "Dwarf Fortress\n\nDwarf Fortress (celým názvem Slaves to Armok: God of Blood Chapter II: Dwarf Fortress) je freewareová fantasy hra od dvou vývojářů, Tarna Adamse a Zacha Adamse. Její vývoj začal roku 2002, přičemž kontinuálně se na hře pracuje od roku 2006. Práce na hře pokračují až dodnes. Dwarf Fortress je graficky zpracován pomocí ASCII znaků a obsahuje komplexní fyzikální engine. Svět ve hře je celý generován počítačem a každý takovýto svět obsahuje jedinečné historické události, postavy a terén. Ve hře se vyskytují dva herní módy. Ve \"fortress mode\" převezme hráč kontrolu nad skupinou trpaslíků a postupně se snaží postavit mocnou a bohatou pevnost. Během hraní se musí hráč vypořádat s nástrahami okolí, nájezdníky, obléháním nebo třeba i s upíry. Druhým herním módem je \"adventurer mode\", ve kterém se hráč stane dobrodruhem, za kterého cestuje po světě a bojuje s rozličnými příšerami.\n\nHra získala oblibu díky velké komplexnosti a drží si malou, ale stálou skupinu fanoušků. Na druhou stranu kritici poukazují na extrémní obtížnost se hru naučit a nemožnost hru jakkoli vyhrát. Každá pevnost, jedno jak úspěšná, je předurčena k zániku, na což poukazuje i motto hry \"„Losing is fun.“\".\n\nKaždá hra začíná generováním světa. Samotný svět je náhodný, ale hráč je schopen ho velmi ovlivnit. Nastavuje totiž velikost mapy, počet zvěře, četnost minerálů nebo výskyt nepřátel. Generátor mapy nejdříve vytvoří nadmořskou výšku mapy, poté podnebí, četnost srážek a vlhkost vzduchu. Dále nastavuje velikost vegetace a salinitu. Každá část mapy je na základě kombinace těchto hodnot rozdělena do biomů. Každá část země je také rozdělena a ohodnocena na zlou, neutrální nebo hodnou podle výskytu nepřátel (v orig. \"evil\", \"neutral\", \"good\") a také na vlídnou, divokou nebo krutou podle počtu nebezpečných zířat (v orig. \"benign\", \"wild\", \"savage\"). Dále jsou vytvořeny řeky, které tečou z vrchů do nížin, a také se vygenerují zvířata, rostliny a lesy.\n\nV tomto bodě končí generování terénu a začíná tvorba dějin. Simuluje se život humanoidních bytostí, jak se reprodukují, vedou války a kolonizují svět. S kolonizací jde ruku v ruce tvorba silnic a měst a svět se stává více pohostinný. Běh dějin se zastaví na hodnotě nastavené hráčem, mapa se uloží a připraví se ke hraní. Jakékoli pevnosti které budou hráčem nadále ve hře postaveny, na světě zůstávají a jsou k dispozici při dalším hraní pro zpětnou kolonizaci nebo návštěvu dobrodruha.\n\nPrimárním módem hry je Fortress mode, ve kterém hráč přebírá kontrolu nad sedmi trpaslíky, se kterými se pokusí vystavět mocnou a prosperující pevnost. U trpaslíků si nejdříve navolí schopnosti a zásoby, které si do nové pevnosti vezmou s sebou. Zásoby normálně obsahují semena plodin pro farmaření, sekery pro dřevorubce, krumpáče pro horníky, batohy a medicínské vybavení, barely jídla a alkoholu a kovadlinu. Místní prostředí silně ovlivňuje úspěch pevnosti. Pokud si hráč vybere nebezpečný region, bude se muset vypořádat se silnějšími a velmi agresivními nemrtvými, kteří budou pevnost napadat od samého začátku. Přírodní bohatství, jako je dřevo, nerosty a rudy jsou velmi důležité pro chod pevnosti a jejich nedostatek způsobí její pomalý rozvoj.\n\nNejdůležitějšími budovami ve hře Dwarf Fortress jsou dílny (v orig. workshop), ve kterých trpaslíci plní úkoly, které jim hráč zadá. Například v tesařství trpaslíci vytváří dřevěný nábytek, v klenotnictví vybrušují drahokamy do mnohých tvarů a následně jimi zdobí předměty nebo ve slévárně přeměňují rudy na kovy. Trpaslíci jsou přidělováni do práce na základě jejich povolání a čím více zkušeností v daném oboru mají, tím rychlejší a kvalitnější jejich práce bude. Trpaslíci samotní mají své vlastní osobnosti, fyzické a psychické vlastnosti, charakterové rysy a oblíbené či neoblíbené věci a činnosti. Všechny tyto vlastnosti ovlivňují jejich produktivitu a činnosti. Navíc příležitostně mohou upadnout do tzv. podivné nálady (v orig. strange mood). Když se toto stane, zaberou si workshop a začnou požadovat různé suroviny. Pokud tyto suroviny získají, vytvoří výrobek dokonalé kvality a nesmírné hodnoty (legendary artifact). Na druhou stranu, jestliže potřebné suroviny nezískají, začnou být šílení a mohou se pokusit o sebevraždu nebo dokonce se stát agresivními a napadnout ostatní trpaslíky.\n\nDůležitou součástí hry jsou obchodní karavany, většinou jedna za každou civilizovanou rasu, se kterou je hráč v míru (typicky trpaslíci, elfové a lidé), které jednou do roka přijíždí do pevnosti, aby mohly vyměnit zboží. Tito obchodníci jsou důležití pro rozvoj pevnosti, jelikož přivážejí i zboží a suroviny, ke kterým jinak hráč nemá přístup. Protože tyto karavany občas přijedou při nepřátelském útoku, je třeba při jejich příjezdu zvýšit vojenskou ostražitost. Pokud by při návštěvě pevnosti bylo zničeno příliš mnoho karavan, jejich civilizace vyhlásí pevnosti válku a začne posílat své vojáky, aby srovnali pevnost se zemí.\n\nJakmile jsou vyhloubeny základní skladiště, farmy, pokoje a jídelny, hráč začína postupovat hlouběji a hlouběji pod zem, objevuje místní geologii a nalézá minerály a rudy, které jsou pro úspěšnou pevnost nezbytné. S tím, jak se populace pevnosti rozrůstá příchody migrantů a narozením dětí, hráč musí vyhloubit nové pokoje, místnosti, žaláře a jídelny. K tomu musí rozšířit počet potravinářských budov a zaúkolovat trpaslíky různými činnostmi, ať je to vytváření sukna, kování nových zbraní, výroba zlatých výrobků, obdělávání polí nebo stavěním opevnění.\n\nS tím, jak se hra rozvíjí, hlavními úkoly se stává udržení trpaslíků naživu a udržení je šťastných. Gobliní obléhání začnou obtěžovat pevnost, jakmile tato dosáhne populace osmdesáti trpaslíků, a mohou zničit nepřipravené hráče. K tomu se začnou vyskytovat i tichá gobliní přepadení a je zde i šance na objevení megabeasts, velkých a velmi silných nestvůr. Všem těmto hrozbám se pevnost musí bránit buďto postavením pastí po celé pevnosti nebo vycvičením armády. Toho, aby byli trpaslíci šťastní, se dá dosáhnout tím, že jim je zařízeno dobré životní prostředí, dána domácí zvířata, poskytnuty kvalitní pokrmy a nápoje a vyzdobena pevnost pomocí fresek nebo soch.\n\nČasem hráč narazí hluboko pod zemí na magma a v jejím okolí se nacházející adamantium, nesmírně silný, lehký a ostrý materiál, skvěle se hodící pro výrobu zbraní a brnění. Kopání příliš hluboko pod povrchem ale způsobí to, že se hráč prokope až do pekla, čímž vypustí hordu démonů, které velmi často ukončí život pevnosti. Protože hra nemá žádný definovaný konec, prokopání se do pekla a poražení démonů je komunitou bráno jako největší výzva hry.\n\nAdventurer mode je druhý nekonečný herní mód, který je udělaný stylem hry Rogue. V této části hry se hráč stane dobrodruhem. Na začátku hraní si hráč vybere jeho rasu a civilizaci, určí mu schopnosti a také své postavě přidělí základní zbraně a brnění. Dobrodruzi mají rychle možnost setkat se s jinými inteligentními tvory a někteří z nich se budou ochotni přidat se k němu do skupiny. Diskusemi s místními se hráč dozvídá o lokální a i regionální situaci a také získává od obyvatel úkoly.\n\nJak postava postupuje hrou, získává lepší a lepší vybavení, buďto obíráním padlých nepřátel, anebo nákupem u obchodníků. Dobrodruh ze svých výprav získává také slávu. Čím více slávy dobrodruh získal, tím lepší společníci se k němu budou chtít přidat a tím důležitější a nebezpečnější úkoly získává. Ve hře není nastaven žádný konec, nicméně hráč se může kdykoli rozhodnout poslat svého dobrodruha do výslužby, čímž se uloží jeho skutky a připraví svět na další hraní. Vysloužilí dobrodruzi mohou být v jiné hře znovu objeveni a dají se najmout jako společníci. Trpasličí dobrodruzi ve výslužbě mohou dokonce přijít do hráčovy pevnosti jako noví kolonisté.\n\nLegends mode je třetím módem hry. Více než hra je to ale archiv historických událostí celého světa. Tento mód umožňuje hráči studovat historické události, narození nebo důležitá úmrtí a činy významných postav. Vše je srovnáno podle jednotlivých let. Mód vedle soupisu událostí obsahuje i herní mapu, na které je možné sledovat vývoj civilizací a osad.\n\nTarn Adams byl od malička veden svým otcem k programování, v interview pro New York Times uvedl: „Má první vzpomínka je na to, když mě můj táta v šesti letech učil využívat smyčku FOR v BASICu, aby něco běhalo na obrazovce.“ Tarn si vytvořil fungující vztah se svým starším bratrem Zachem a spolupracovali spolu na většině jejich projektů. Jejich spolupráce trvá dodnes.\n\nJedna z prvních prací byla textová hack and slash hra \"Dragslay\" psaná v jazyce BASIC. Tato hra byla adaptace hry Dungeons and Dragons a hráč v ní se musel probojovat přes několik nepřátel až k drakovi a poté opakovat tento proces, jak dlouho byl schopen. Na střední škole se Adams sám naučil programovací jazyk C a přidal do své původní hry podsvětí a gobliní kmeny, které mohl hráč „vylidňovat“. \"Dragslay\" zásadně ovlivnila \"Dwarf Fortress\".\n\nLéto před začátkem postgraduálního studia Adams začal pracovat na projektu nazvaném Slaves to Armok: God of Blood. Tento název vycházel z božstva v \"Dragslay\", jehož jméno bylo vytvořeno podle proměnné \"arm_ok\", která počítala kolik má hráč stále končetin. Slaves to Armok: God of Blood byla 2D izometrická hra, ve které hráč bojoval s gobliny při prozkoumávání jeskyně. V roce 2000 bratři Adamsovi vytvořili Bay 12 Games a zpřístupnili své hry online. Finální verze této hry byla vydána v roce 2004.\n\nVe stejnou dobu si Tarn dal na chvíli pauzu a programoval vedlejší projekty, jeden z nich se jmenoval Mutant Miner. Obsahem této hry pro MS-DOS bylo to, že hráč doloval šachty, hledal rudy, bojoval s příšerami a nosil radioaktivní rudu „goo“ zpět na povrch, aby získal speciální schopnosti a další končetiny. Tarn byl nespokojen s pouze jedním horníkem a chtěl přidat další postavy do hry, jenže změny způsobily spoustu chyb ve hře.\n\nAdams začal pracovat na Dwarf Frotress v roce 2002 a odhadoval, že mu projekt zabere dva měsíce, ale brzy zastavil vývoj, aby mohl prvně dokončit Armok. Vývoj Dwarf Fortress nepokračoval až do roku 2004. I přes své soukromé projekty pokračoval Tarn ve studiu matematiky na Stanfordově univerzitě a v roce 2005 získal doktorát.\n\nBratři Adamsové vytvořili okolo své hry fanouškovskou základnu asi o 300 lidech. Jako duchovní nástupce Armoku si z něj hra vypůjčila spoustu nápadů a byla pojmenována Slaves to Armok, God of Blood II: Dwarf Fortress. Hra využívala ASCII grafiku a roguelike tradici. Vývoj pokračoval až do roku 2006, kdy byla vydána první alpha verze hry, verze 0.21.93.19a. Již v této rané verzi byla obsažena většina základních částí hry včetně adventure mode, módu, který byl až do vydání utajován.\n\nHra využívá znaky rozšířené ASCII v 16 různých barvách, které jsou renderovány pomocí OpenGL. Díky tomu může být hra hrána přes celou obrazovku i na Windows Vista nebo Windows 7, na rozdíl od jiných her s rozhraním složeným pouze z textu.\n\nDwarf Fortress se stalo kultovní hrou se stabilní fanouškovskou základnou. Díky složitosti a hloubce hry, řadě bugů a 2D grafice si hra získala reputaci jako brutální hra, která se nedá nikdy plně zvládnout. Lepší grafika a nápověda jsou pro vývojáře dva cíle do budoucna, ale nejsou napsány ve vývojovém plánu. Díky tomu je v současném stádiu hrána především hráči typu DIY, kteří jsou schopni překonat herní nástrahy. Fanoušci hry vytvořili o hře stránku wiki, největší stránku s radami ke hře. V červnu 2012 vyšel ilustrovaný průvodce hrou s názvem Getting Started with Dwarf Fortress. Tento průvodce byl napsán Peterem Tysonem a vydalo jej O'Reilly Media.\n\nDůvod k vydání hry v roce 2006 bylo to, že Tarn Adams očekával, že si bude muset najít práci a tím pádem nebude mít na vývoj hry čas. Jeho dosavadní příjmy byly kromě úspor dary přes PayPal, které ale sotva stačily na zaplacení dvaceti dolarů potřebných pro provoz jeho stránek. Překvapivě vydání hry přineslo ohromný příval dotací a bratři Adamsovi byli schopni pokračovat ve vývoji. Výdělky se měsíčně pohybovaly okolo několika tisíc dolarů. Největší výdělky hra získává s každým vydáním nové verze. Například po vydání verze 0.34.01 v únoru 2012 zisky činily 12 586,51 dolarů. Dárci získají buďto krátkou povídku nebo kresbu podepsanou oběma bratry.\n\nTarn Adams přiznal, že ho komunita svou nebojácností ze složitých úkolů překvapila. V interview pro HASTAC Adams prohlásil, že nejpůsobivější věcí, kterou viděl ve hře, byla turingovsky úplná kalkulačka poháněná trpaslíky.\n\nJelikož je hra velice komplexní, hráči z ní vytvářejí Let's play videa a tutoriály. Jediným problémem u těchto videí je složité sledování činností let's playera, protože se ve hře využívá pouze klávesnice a klávesové zkratky.\n\nKód hry Dwarf Fortress je vytvořen tak, aby byl snadno upravitelný, díky tomu je vytvořeno několik velkých módů, které přidávají do hry nové rasy, předměty a postavy, a nespočet módů malých. Stejně jako obsah hry se dá upravovat vizuální stránka hry. Hráči, kterým nevyhovuje originální ASCII grafika, si mohou stáhnout několik módů, které ji nahradí obrázky. Mezi nejpopulárnější grafické balíky patří Phoebus' Graphics Pack, Ironhand and Wormslayer's Graphics Pack a Mayday's Graphic Set. Mimo klasické módy jsou k Dwarf Fortress vytvořeny externí prográmky pro usnadnění ovládání hry. Příkladem takového programu je například Dwarf Therapist umožňující snadné sledování stavu trpaslíků, jejich schopností a spokojenosti. Populárním balíkem umožňujícím snadné přenastavování hry a obsahujícím jak grafické balíky, tak i externí programy, je Lazy Newb Pack.\n\n\n"}
{"id": "883978", "url": "https://cs.wikipedia.org/wiki?curid=883978", "title": "Markéta Břízová", "text": "Markéta Břízová\n\nMarkéta Břízová (* 6. březen 1989 Ostrava) je česká modelka a účastnice soutěží krásy.\n\nMarkéta Břízová pochází z Ostravy. V letech 2004–2008 studovala na Obchodní akademie a Vyšší odborná škola sociální v Ostravě-Mariánských Horách. Poté studovala na Ekonomické fakultě Vysoké školy báňské – Technické univerzity Ostrava bakalářský obor \"Marketing a obchod\" ve studijní programu \"Ekonomika a management\", který absolvovala v roce 2011. Na téže univerzitě pokračovala v navazujícím studiu, které úspěšně zakončila v září 2013. Po škole začala pracovat jako účetní.\n\nMarkéta Břízová se účastnila několika soutěží krásy. Na většině z nich se umístila na předních pozicích, například na:\n\n"}
{"id": "883983", "url": "https://cs.wikipedia.org/wiki?curid=883983", "title": "Mikaela Shiffrinová", "text": "Mikaela Shiffrinová\n\nMikaela Shiffrinová, rodným jménem Mikaela Pauline Shiffrin, (* 13. března 1995 Vail, Colorado) je americká alpská lyžařka, specializující se především na točivé disciplíny – obří slalom a slalom. Na olympiádě v Soči v roce 2014 se stala nejmladší olympijskou vítězkou v historii slalomových závodů, když triumfovala ve věku 18 let a 345 dní. Druhé zlato přidala v obřím slalomu na Zimních olympijských hrách 2018 v Pchjongčchangu.\n\nNa Světovém šampionátu 2013 ve Schladmingu vybojovala jako sedmnáctiletá titul mistryně světa ve slalomu. O dva roky později na Mistrovství světa 2015 v Beaver Creeku a Vailu získala druhé slalomové zlato a v 19 letech se stala nejmladší obhájkyni světového prvenství. Ve Svatém Mořici 2017 zkompletovala zlatý hattrick, když opět zvítězila ve slalomu a stříbrnou medaili přidala z obřího slalomu. Na MS 2019 v Åre vybojovala bronz v obřím slalomu a zlaté kovy vyhrála ze super-G a slalomu, v němž jako první alpský lyžař historie ovládla čtyřikrát za sebou stejnou disciplínu. \n\nV sezónách 2016–2017, 2017–2018 a 2018–2019 vyhrála celkové hodnocení ženského Světového poháru. Řadí se tak mězi pět amerických lyžařů, kteří triumfovali v celkové klasifikaci. K velkým křišťálovým glóbům přidala osm malých, z toho šest za sezónní triumfy ve slalomu z let 2013, 2014, 2015, 2017, 2018 a 2019, rovněž tak v obřím slalomu a super-G roku 2019. \n\nV prosinci 2018 se stala prvním alpským lyžařem v historii, který zkompletoval výhry ze všech šesti disciplín Světového poháru FIS. V témže měsíci – ve 23 letech a 9 měsících – pokořila jako nejmladší lyžař bez rozdílu pohlaví hranici padesáti vítězných závodů. Triumfem z prosincového slalomu v Semmeringu 2018 se také stala prvním lyžařem, jenž vyhrál patnáct závodů během jednoho kalendářního roku a 36 výhrou ve slalomu na čele ženských statistik vystřídala Marlies Schildovou. V sezóně 2018–2019 pokořila třicetiletý rekord bez rozdílu pohlaví, čtrnácti vítězných závodů Vreni Schneiderové, když jich během jedné sezóny vyhrála sedmnáct.\n\nDo poloviny února 2020 ve Světovém poháru zvítězila v šedesáti šesti závodech, což ji mezi ženami řadí na 3. místo, z toho ve čtyřiceti třech slalomových – rekordu alpského lyžování –, jedenácti z obřího slalomu, pěti z paralelního slalomu (včetně dvou městských závodů), čtyř ze superobřího slalomu, dvou ze sjezdu a jedné výhry v superkombinaci. \n\nVe Světovém poháru debutovala v patnácti letech, což byla dle regulí Mezinárodní lyžařské federace minimální věková hranice pro start závodníka. Stalo se tak 11. března 2011 v soutěži obřího slalomu, konané ve Špindlerově Mlýně. V dubnu téhož roku, krátce po šestnáctých narozeninách, zvítězila na mistrovství Spojených států ve slalomu, konaném v coloradském Winter Parku, a stala se tak nejmladším americkým lyžařem v historii, který vyhrál národní šampionát.\n\nV ročníku Světového poháru 2011–2012 si 29. prosince 2011 dojela z lienzkého slalomu pro premiérové umístění na pódiu, když skončila na třetím místě. V prvním kole startovala až jako čtyřicátá. V polovině trati ztratila chránič holenní kosti na levé noze a v průběžném pořadí jí patřila dvanáctá pozice. Ve druhém kole pak zajela nejrychlejší čas, čímž se posunula na konečnou bronzovou příčku.\n\nVe své první úplné sezóně Světového poháru vyhrála malý křišťálový glóbus ve slalomu, když opanovala celkovou klasifikaci této disciplíny se ziskem 688 bodů.\n\nV sedmnácti letech poprvé vyhrála závod Světového poháru, když v prosinci 2012 triumfovala v nočním slalomu, který se odehrával ve švédském Åre. Stala se tak druhým nejmladším americkým alpským lyžařem, jenž dokázal zvítězit v události Světového poháru. V tomto parametru zaostala pouze za Judy Nagelovou, která v sezóně 1969 vyhrála ve věku sedmnácti let a pěti měsíců. Druhý triumf následoval po čtrnácti dnech, když byla nejrychlejší opět v nočním slalomu, tentokrát proběhlém v chorvatské metropoli Záhřebu. Třetí titul ze Světového poháru přidala o jedenáct dnů později, slalomem jetém v rakouském Flachau.\n\nNa únorovém Světovém šampionátu 2013 v rakouském Schladmingu se stala mistryní světa ve slalomu. Jako sedmnáctiletá tak byla nejmladší světovou šampiónku od roku 1985, kdy triumfovala také semnáctiletá Američanka Diann Roffeová. Po dojetí sdělila: \"„Ještě to pořádně nechápu a nevím, jestli to vůbec někdy pochopím. Byla jsem před závodem dost nervózní a v prvním kole měla těžké nohy. Ve druhém to zafungovalo lépe.“\"\n\nDo posledního slalomu sezóny ve švýcarském Lenzerheide, konaného 16. března 2013, vstupovala jako druhá žena slalomové soutěže se ztrátou sedmi bodů na vítězku celkové klasifikace poháru Slovinku Tinu Mazeovou. První kolo ovládla Slovinka a před Shiffrinovou na čtvrté pozici měla náskok 1,17 sekundy. Ve druhém kole však Američanka, tři dny po svých osmnáctých narozeninách, podala nejlepší výkon ze všech závodnic a vyhrála druhou polovinu i celý závod. Mazeová, která startovala jako poslední měla ještě na posledním měřeném mezičase náskok čtrnácti setin sekundy, který prohospodařila a do cíle dojela na třetím místě se ztrátou třicet pět setin sekundy. V sezónním hodnocení slalomu Světového poháru tak malý glóbus obdržela Shiffrinová se ziskem 688 bodů, když na ni Slovinka zaostala o třicet tři bodů.\n\nNa únorovém Mistrovství světa 2015, konaném v Beacer Creeku a Vailu, vybojovala ve slalomovém závodu titul mistryně světa. Po MS 2013 a ZOH 2014 tak vyhrála třetí slalom na vrcholné akci za sebou. Stále jako teenagerka se stala nejmladší obhájkyní trofeje mistryně světa. Poprvé od Janici Kostelićové vyhrála úřadující olympijská vítězka i světový šampionát. Po Kosteličové (2003, 2005) a Christel Cranzové (1938, 1939) dokázala jako třetí lyžařka obhájit slalomové prvenství.\n\nJejím prvním šampionátem mezi dospělými byl rakouský Schladming v roce 2013. Nejprve obsadila 6. pozici v obřím slalomu, aby o dva dny později na hoře Planai triumfovala v 17 letech ve slalomu. Na Mistrovství světa 2015, konaném v jejím domácím prostředí Beaver Creeku a Vailu, dokázala ve slalomovém závodu obhájit jako nejmladší závodnice titul mistryně světa.\n\nPozici favoritky dokázala potvrdit v slalomu na olympiádě v ruské Soči v roce 2014, když vedla po první jízdě a téměř spadla ve druhé, ale s náskokem více než půl vteřiny ve středisku Roza Chutor zvítězila. Tři týdny před svými devatenáctými narozeninami se tak stala nejmladší šampionkou slalomu v olympijské historii. O tři dny dříve skončila pátá v deštivém obřím slalomu, když ji od medaile dělilo 23 setin sekundy.\n\nNa Zimní olympijské hry 2018 v Pchjongčchangu přijížděla jako vedoucí závodnice průběžného pořadí Světového poháru. Úvodní obří slalom vyhrála a druhým olympijským zlatem se přiřadila k Tedu Ligetymu a Andree Meadové Lawrenceové, kteří jako jediní američtí alpští lyžaři dokázali dvakrát triumfovat pod pěti kruhy. Ve své druhé nejlepší diciplíně prodělala v předchozím čtyřletém cyklu zlepšení i díky přípravě se specialistou na obří slalom Ligetym. Jako hlavní favoritka na zlato skončila s téměř sekundovou ztrátou na druhém místě superkombinačního závodu a čtvrtá ve slalomu. Na vrcholné soutěži tak nezískala slalomářské zlato poprvé od svého premiérového titulu na MS 2013.\n\nOtec Jeff Shiffrin vyrostl v New Jersey, ale jakožto vášnivý lyžař trávil s rodinou víkendy ve Vermontu, kde byly ideální podmínky na lyžování. Jako vysokoškolák pak závodil za Dartmouth College v New Hampshiru. Její matka Eileen Shiffrinová lyžovala na střední škole v severovýchodním státě Massachusetts v části Berkshires a bratr Taylor Shiffrin (nar. 1992) závodil za univerzitu v Denveru.\n\n"}
{"id": "883984", "url": "https://cs.wikipedia.org/wiki?curid=883984", "title": "Vlasatice (zámek)", "text": "Vlasatice (zámek)\n\nZámek Vlasatice se nachází v prostoru bývalého dvora v obci Vlasatice v okrese Brno-venkov. Je chráněn jako kulturní památka České republiky.\n\nMožná již na konci středověku se zde v rámci dvora sídlo nacházelo nižší šlechty. Asi ve druhé čtvrtině 16. století zde bylo postaveno nové, snad lehce opevněné raně renesanční obytné stavení, které bylo ve třetí čtvrtině téhož století doplněno o severně postavenou schodišťovou hranolovou věž. Nedlouho poté, na konci třetí čtvrtiny 16. století, nechal Albrecht z Boskovic nebo Jan Šembera z Boskovic severovýchodně od věže vybudovat nový patrový renesanční zámeček ve stylu italské vily. Od roku 1574, kdy se místní sídlo objevuje poprvé v pramenech, drželi Vlasatice Thurnové, kteří zde snad plánovali realizovat rodové sídlo. Po nich následovali od začátku třicetileté války, při níž byl zámek výrazně poškozen, Ditrichštejnové; opraven byl ve druhé polovině 17. století. Někdy ve druhé třetině 18. století byl barokně přestavěn, na původní budovu navázala západní polovina dnešní stavby, která také byla průchozím můstkem spojena se schodišťovou věží. Snad nejpozději v této době bylo zbořeno nejstarší stavení jižně od věže. Za Ditrichštejnů význam vlasatického zámku upadl, byl využíván jako kanceláře a byty personálu dvora. Od roku 1864 patřil objekt Herberštejnům, po druhé světové válce byl znárodněn a spravován místním národním výborem. Stal se součástí místního statku JZD, po roce 1989 se dostal do vlastnictví firmy Granero Vlasatice.\n\n"}
{"id": "883986", "url": "https://cs.wikipedia.org/wiki?curid=883986", "title": "Dipólová anténa", "text": "Dipólová anténa\n\nDipólová anténa je základní typ antény pro příjem a vysílání radiových vln. Dipólovou anténu vynalezl německý fyzik Heinrich Hertz kolem 1886 při svých průkopnických experimentech s rádiovými vlnami. Slovo dipól pochází z řečtiny a znamená dvojí osa. Dipólová anténa se skládá obvykle ze dvou symetrických ramen a symetrického vedení pro přenos energie. Dipól je symetrická anténa, protože proudy tekoucí oběma rameny mají stejnou amplitudu a opačnou fázi. Dipólová anténa je nejjednodušší praktická anténa z teoretického hlediska. Vlastnosti dipólu závisí na poměru délky dipólu a vlnové délky. Nejčastěji se používá dipól s délkou rovné polovině vlnové délky, tak zvaný půlvlnný dipól. Dipólové antény se obvykle nepoužívají samostatně kvůli nízkému zisku, malé směrovosti a malé šířce pásma, bývají však základem složitějších antén (např. typu Yagi) nebo anténních systémů.\n\n\n\n"}
{"id": "883988", "url": "https://cs.wikipedia.org/wiki?curid=883988", "title": "Liturgické divadlo", "text": "Liturgické divadlo\n\nLiturgické divadlo nebo též liturgické drama byla součást mše, kde byla v rámci dramatického kusu předváděna především biblická témata. Cílem bylo předvést a ozvláštnit výklad bible pro publikum, které bylo ve většině případů negramotné.\n\nV desátém století byly do slavnostních procesí postupem času přidávány divadelní prvky. Kupříkladu součástí průvodu na Květnou neděli byla postava Ježíše jedoucího na oslu.\nKromě toho divadelní prvky nesl i dialog, který fungoval v rámci liturgie hodin, kdy spolu mniši zpěvem antifonálních písní vzájemně komunikovali.\nNení přesně jasné, kde a kdy se první liturgické drama objevilo, ale pravděpodobně to bylo buď ve Fleurách, nebo v Limoges. Nejstarší text, který se dochoval, pochází z let 965-975 z díla \"Regularis concordia\" jehož autorem je Winchesterský biskup Ethelwold. Vlastní drama se pak v rámci klášterů zařadilo do liturgie hodin a to protože u standardní mše nebyla příliš velká náklonnost pro novinky a změny, zatímco liturgie hodin se měnila den ze dne a tudíž nebyl problém zavádět novoty.\nNejprve se hry hrály především v benediktýnských klášterech a nejstarší dochované drama je Hra tří Marií.\n\nV jedenáctém století došlo k vojenském uklidnění Evropy. Vikingové, nyní křesťané, přestali s loupeživými nájezdy, a tak mohlo dojít plnému rozvoji měst a zejména církevních budov, což s sebou přinášelo posilování křesťanského života. V rámci katedrál vznikly školy a univerzity, jež se staly novými centry vzdělanosti a náboženského života. A právě zde se začalo hrát liturgické drama i pro veřejnost.\nNejčastěji hraným tématem byly Velikonoce (zejména Kristovo zmrtvýchvstání - ukřižování se příliš často neinscenovalo), ale i Vánoce, které zahrnovali především tři krále a Herodův masakr dětí.\nZ počátku byla představení scénována velmi jednoduše, za použití v klášteře dostupných kostýmů (např. mnišksá roucha) a rekvizit (kadidelnice). Později vzniklo. tzv Mansionové jeviště, což byly malé scénické stavby, ve kterých se děj odehrával nezávisle na sobě a tak si diváci mohli vybrat, na které představení se budou dívat. V této éře se již používali speciálníkulisy (např. hvězda, kterou následovali tři králové nebo boží hrob)) Co se týče hereckého projevu, tak zde neexistovala snaha o realistické ztvárnění postavy. V pozdějších obdobích se začínal využívat i celý prostor kostela - například při inscenaci Herodova vraždění neviňátek stráže pobíhali mezi lidmi v kostele. Dokonce je známo i představení z Bauvais, kde šel kostelem průvod vedoucí Marii na oslu. \n\n"}
{"id": "883990", "url": "https://cs.wikipedia.org/wiki?curid=883990", "title": "Emina Jahović", "text": "Emina Jahović\n\nEmina Jahović Sandal (* 15. ledna 1982 Novi Pazar) je srbská zpěvačka-skladatelka, producentka a herečka.\n\nJejím otcem byl srbský lékař Núsret Jahović, lékařkou je i její matka Senija Jahović. Starší sestra Sabina Jahović je vdaná, žila několik let v České republice.\n\nEmina Jahovic strávila dětství v Srbsku. Navštěvovala školu Meša Selimović, poté studovala ízení na univerzitní Braća Karića.\n\nJejí nejvýznamnější rolí je postava Lale Taškiranová Ilgazová v seriálu \"Čas tulipánů\". Vedle herectví a zpěvu se věnuje dobročinnosti.\n\nOd roku 2008 je vdaná za Mustafa Sandala.\n\n\n\n\n\n\n\n\n"}
{"id": "883996", "url": "https://cs.wikipedia.org/wiki?curid=883996", "title": "Jemanželinsk", "text": "Jemanželinsk\n\nJemanželinsk ( ) je město v Čeljabinské oblasti v Ruské federaci. Leží na východním kraji jižního Uralu při ústí říčky Jemanželinky do Velkého Sarykulu. V roce 2010 v něm žilo zhruba třicet tisíc obyvatel.\n\nPřes město vede železniční trať z Čeljabinsku do Orsku.\n\n\n"}
{"id": "883997", "url": "https://cs.wikipedia.org/wiki?curid=883997", "title": "Južnouralsk", "text": "Južnouralsk\n\nJužnouralsk ( ) je město v Čeljabinské oblasti Ruské federace. Leží na východním okraji jižního Uralu zhruba 90 kilometrů na jih od Čeljabinsku na břehu přehrady na řece Uvelce, přítoku Uje. V roce 2010 žilo v Južnouralsku bezmála 38 tisíc obyvatel.\n\nPřes město vede železniční trať z Čeljabinsku do Orsku.\n\n"}
{"id": "883998", "url": "https://cs.wikipedia.org/wiki?curid=883998", "title": "Strahovská knihovna", "text": "Strahovská knihovna\n\nStrahovská knihovna je knihovnou Královské kanonie premonstrátů na Strahově. Historická část knihovny ve svém fondu obsahuje přes 200 000 svazků, z toho přes 3000 rukopisů a 1500 prvotisků, uložených ve zvláštním depozitáři.\n\nKnihovna byla v klášteře již od jeho vzniku v roce 1143. Nelze však říci, že by se knihovna vyvíjela kontinuálně, protože klášter v průběhu historie postihla řada pohrom, které se nevyhnuly ani knihám. Nejstarší knihou v knihovně je \"Strahovský evangeliář\", datovaný zhruba do roku 860 (v l. 2011–2012 byla pořízena jeho faksimile).\n\nV době opata Lohelia byl pro knihovnu vybudován samostatný trakt, v jehož prostorách je dnes klášterní refektář a kuchyně. V době opata Hirnhaima byly v letech 1670–1674 vybudovány nové knihovní prostory (dnešní \"Teologický sál\"). Teologický sál byl později rozšířen a vyzdoben freskami strahovského premonstráta Siarda Noseckého. V letech 1783–1785 byl z popudu opata Mayera postaven \"Filosofický sál\", vybavený mobiliářem knihovny zrušeného premonstrátského kláštera v Louce u Znojma.\n\nPo roce 1950 byla knihovna včleněna do Památníku národního písemnictví. Po roce 1989 se knihovna spolu s klášterem vrátila do rukou premonstrátů. V rámci knihovny dnes funguje také čítárna s novou teologickou a encyklopedickou literaturou, fond knihovny je stále rozšiřován (např. z odkazů). Knihovna také vydává různé publikace. Na fungování knihovny se přímo podílejí někteří členové strahovské premonstrátské komunity.\n\nKnihovnu tvoří dva sály, Teologický a větší Filosofický, propojené spojovací chodbou.\n\nNejstarší část dnešní knihovny, tak zvaný Teologický sál, vznikl v letech 1671–1674 podle návrhu a pod vedením G. D. Orsiho. Nástropní fresky od strahovského řeholníka Siarda Noseckého jsou z let 1721–1727. V sále je uložena hlavně teologická literatura, většinu severní stěny pokrývají různá vydání Bible.\n\nObě spojovací chodby slouží také jako knihovny, na západním konci severní spojovací chodby je tak zvaný kabinet kuriozit, předchůdce pozdějších muzeí. V zasklených skříních jsou zde umístěny pozoruhodné přírodniny (lastury, vycpaná zvířata apod.).\n\nHlavní klenutý sál historické knihovny, nazvaný Filosofický, o rozměrech asi 10 x 32 m sahá přes dvě patra budovy a má zhruba v polovině výšky ochoz. Vznikl úpravou původní sýpky v letech 1783–1785 s novým průčelím od I. J. Palliardiho a sochami Ignáce Františka Platzera. Roku 1792 byl upraven tak, aby se sem mohl přestěhovat knihovní mobiliář z roku 1778 ze zrušeného kláštera v Louce u Znojma. Nástropní fresky jsou od Františka Antonína Maulbertsche z roku 1794 a znázorňují duchovní vývoj lidstva.\n\nV rámci Programu záchrany architektonického dědictví bylo v roce 2005 na opravu památky čerpáno 2 000 000 Kč.\n\n\n\n"}
{"id": "884008", "url": "https://cs.wikipedia.org/wiki?curid=884008", "title": "Bernard-Henri Lévy", "text": "Bernard-Henri Lévy\n\nBernard-Henri Lévy (* 5. listopad 1948) je francouzský filozof narozený v Alžírsku v židovské rodině. Je představitelem skupiny, která si říká \"Nouveaux philosophes\" (\"Noví filozofové\"), a která je typická svou kritikou marxismu (který často v minulosti vyznávali) a totalitarismu (k dalším známým představitelům patří například André Glucksmann či Alain Finkielkraut), s čímž je spojena též kritika Hegela, Sartra, poststrukturalismu či multikulturalismu. Pojem zavedl sám Lévy roku 1976. \n\nSvou kritiku marxismu Lévy formuloval především v knize \"La barbarie à visage humain\" (Barbarství s lidskou tváří). Rozruch vzbudila i kniha \"L'Idéologie française\" (Francouzská ideologie), kde demýtizoval francouzské dějiny a podrobil je zdrcující kritice. Kniha vyvolala ostrou kritiku například Corneliuse Castoriadise, Raymonda Arona či Gillese Deleuzea.\n\nLévy se věnoval též novinářství, pracoval pro časopis \"Combat\", v roce 1971 byl zpravodajem z konfliktu mezi Bangladéšem a Pákistánem. Vytěžil z této zkušenosti roku 1973 knihu \"Bangla-Desh, Nationalisme dans la révolution\". V knize \"Qui a tué Daniel Pearl?\" zveřejnil výsledky svých investigací v Pákistánu a vyslovil názor, že pákistánská tajná služba a pákistánští jaderní fyzikové spolupracují s teroristickou organizací Al-Káida. V anglicky psané knize \"American Vertigo: Traveling America in the Footsteps of Tocqueville\" vydal sérii reportáží ze Spojených států. Je komentátorem deníku Le Monde, Libération a časopisu Le Point.\n\nLévy často vstupuje do veřejného prostoru se svými názory a apely, roku 1990 například zahájil kampaň za intervenci mezinárodních sil do Bosny. Roku 2000 vyzýval k mezinárodní intervenci v Dárfúru. Roku 2006 podepsal spolu se Salmanem Rushdiem, Ayaan Hirsi Aliovou ad. Manifest proti novému totalitarismu, který je kritikou islámského fundamentalismu a reagoval na muslimské násilné protesty proti zveřejnění karikatur proroka Mohameda v dánském deníku Jyllands-Posten. Roku 2009 podporoval protesty proti Ahmadínežádovi v Íránu, roku 2011 podporoval intervenci v Libyi, žádá též mezinárodní úder proti Bašáru al-Asadovi v Sýrii. Je znám též svou obhajobou Dominique Strauss-Kahna (svého osobního přítele od mládí) obviněného ze sexuálního obtěžování, byť jinak vždy politicky podporoval spíše jeho pravicového oponenta Nicolase Sarkozyho, s nímž jsou rovněž blízkými přáteli.\n\nKe svým aktivitám má i dostatek prostředků, neboť roku 1995 se stal dědicem dřevařské firmy \"Becob\", kterou roku 1997 prodal za 750 milionů franků obchodnímu impériu François Pinaulta (mj. Converse, Samsonite, aukční síň Christie's). Za tyto prostředky například zřídil Institut pro lévinasovská studia v Jeruzalémě. \n\nJe manželem francouzské herečky a zpěvačky Arielle Dombasleové.\n\n\n\n\n"}
{"id": "884012", "url": "https://cs.wikipedia.org/wiki?curid=884012", "title": "Were the World Mine", "text": "Were the World Mine\n\nWere the World Mine (tj. \"Svět byl můj\") je americký filmový muzikál z roku 2008, který režíroval Tom Gustafson. Film je volnou adaptací Shakespearovy hry \"Sen noci svatojánské\" a zabývá se tématem coming outu a otázkou netolerance vůči homosexuálům. Snímek byl v ČR uveden v roce 2009 na filmovém festivalu Febiofest pod názvem \"A svět byl můj\".\n\nTimothy je studentem na americké soukromé chlapecké střední škole. Jakožto gay je svými spolužáky ponižován. Navíc je zamilován do svého spolužáka a idola dívek Jonathana. Jeho jedinými přáteli jsou Frankie a Max.\n\nPři každoročním školním divadelním představení má být uveden Shakespearův \"Sen noci svatojánské\" pod vedením učitelky angličtiny slečny Tebbitové. Timothy je obsazen do role Puka a Jonathan získá roli Lysandra. Když se Timothy učí text, zjeví se mu ve scénáři recept na Amorův nápoj lásky mající stejný účinek jako Pukova květina ze hry: na koho se po jeho účinku dotyčný poprvé podívá, do toho se zamiluje. Pomocí receptury vytvoří nápoj, kterým naplní svou rekvizitu květinu, ze které může stříkat nektar.\n\nNaneštěstí k němu na návštěvu přichází jeho kamarád Max, kterému omylem stříkne nektar do očí a Max se do něj okamžitě zamiluje, takže Timothy před ním musí utéct.\n\nNa divadelní zkoušce postříká Timothy Jonathana a ten se do něj také ihned zamiluje, což vyvolá negativní komentáře jejich spolužáků. Proto Timothy nastříká nektar i do jejich očí a ti se do sebe navzájem zamilují. Když to vidí trenér školního mužstva Driskill, je rozzuřen a proto i jemu Timothy stříkne nápoj lásky do obličeje. Trenér se zamiluje do ředitele školy.\n\nNa Timothyho se zlobí jeho nejlepší kamarádka Frankie, která chodila s Maxem, který jí řekne, že místo ní už miluje jen Timothyho. Max a Jonathan spolu soupeří o Timothyho, který je ale zamilovaný jen do Jonathana.\n\nTimothy se rozhodne očarovat celé město, jehož obyvatelé vystupují ve filmu homofobně, aby sami poznali, jak se musí cítit on. Nastříká proto v noci nektar u hasičů i v kostele a následujícího dne je velká část města homosexuální a sám starosta vydá nařízení, že bude oddávat jednotlivé páry bez ohledu na jejich sexualitu.\n\nSituace se však vymkne kontrole, rodiče žáků chtějí své syny odhlásit ze školy, ředitelova manželka je zamilovaná do Timothyho matky a trenér Driskill do ředitele. Proto zasáhne slečna Tebbitová, která shromáždí všechny obyvatele večer na divadelním představení, během něhož pomine kouzlo a všichni se stanou opět \"normální\".\n\nPo představení, na kterém Timothy sklidí velké ovace, sedí deprimován v maskérně, neboť jeho láska už není ovlivněna kouzlem. Náhle se však objeví Jonathan a políbí ho. Timothy je překvapen a pozná, že tentokrát je to doopravdy.\n\nFilm končí vystoupením učitelky slečny Tebbitové, která se s květinou v ruce ptá \"„Who’s next?\"\" (Kdo je další?)\n\n"}
{"id": "884015", "url": "https://cs.wikipedia.org/wiki?curid=884015", "title": "Fredrik Lindström", "text": "Fredrik Lindström\n\nFredrik Lindström, celým jménem Fredrik Wilhelm Lindström (* 24. července 1989, Bredbyn, Švédsko), je švédský biatlonista, dvojnásobný bronzový medailista z mistrovství světa. Se štafetou mužů získal zlatou medaili na Zimních olympijských hrách 2018 v Pchjongčchangu.\n\nNa světovém šampionátu 2012 v Ruhpoldingu získal bronzovou medaili v závodě s hromadným startem, stejnou medaili získal také na mistrovství světa 2013 v Novém Městě na Moravě ve vytrvalostním závodě. Švédsko reprezentoval již na Zimních olympijských hrách 2010 ve Vancouveru.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n"}
{"id": "884017", "url": "https://cs.wikipedia.org/wiki?curid=884017", "title": "Shifty", "text": "Shifty\n\nShifty může být:\n\n"}
{"id": "884019", "url": "https://cs.wikipedia.org/wiki?curid=884019", "title": "Caged Heat", "text": "Caged Heat\n\nCaged Heat (nebo také Renegade Girls) je americký dramatický film režiséra Jonathana Demme z roku 1974. Děj filmu je zasazen do ženské věznice v Kalifornii, kde se odehrávají různé potyčky mezi vězni ve společných prostorech. Vedle jiných zde hrají Erica Gavin, Roberta Collins, Rainbeaux Smith nebo pornoherečka Desireé Cousteau. Později vyšly podobné filmy, rovněž odehrávající se ve vězení, nazvané \"\" (1994) a \"Caged Heat 3000\" (1995), ale jiné souvislosti zde nejsou.\n\nAutorem hudby k filmu je velšský hudebník a hudební skladatel John Cale. Režisér Quentin Tarantino později vyjádřil svůj obdiv k hudbě v tomto filmu a s Calem neúspěšně jednal ohledně složení hudby k jeho snímku \"Gauneři\".\n\n"}
{"id": "884022", "url": "https://cs.wikipedia.org/wiki?curid=884022", "title": "Itálie na Letních olympijských hrách 1952", "text": "Itálie na Letních olympijských hrách 1952\n\nItálii na Letních olympijských hrách v roce 1952 reprezentovala výprava 231 sportovců (208 mužů a 23 žen) v 19 sportech.\n"}
{"id": "884023", "url": "https://cs.wikipedia.org/wiki?curid=884023", "title": "Prase zakrslé", "text": "Prase zakrslé\n\nPrase zakrslé (\"Porcula salvania\") je kriticky ohrožený druh malého prasete, který byl původně rozšířen v Indii, Nepálu a Bhútánu a nyní je znám pouze z Ásámu. Současná světová populace dosahuje maximálně 150 jedinců.\n\nMá podsadité tělo, krátké nohy, zašpičatělý čenich a hlavu, aby mohlo dobře pronikat hustým podrostem, a tmavohnědé celkové zbarvení. Horní špičáky samce slabě vyčnívají ven po stranách hlavy. Samci i samice vyhrabávají velká pánovitá koryta a vystýlají je vrstvami trávy do tvaru hnízd.\n\n"}
{"id": "884024", "url": "https://cs.wikipedia.org/wiki?curid=884024", "title": "Targon", "text": "Targon\n\nTargon je francouzská obec v departementu Gironde v regionu Akvitánie. V roce 2009 zde žilo 1 866 obyvatel. Je centrem kantonu Targon.\n\n"}
{"id": "884025", "url": "https://cs.wikipedia.org/wiki?curid=884025", "title": "Svrljig", "text": "Svrljig\n\nSvrljig (v srbské cyrilici Сврљиг, do roku 1904 Derven/Дервен) je město v jihovýchodní části centrálního Srbska poblíž hranice s Bulharskem (30 km severozápadně od Niše). Patří k menším městům; v roce 2011 měl 7 543 obyvatel. Administrativně je součástí Nišavského okruhu. Nachází se v údolí říčky Timok v nadmořské výšce 379 m.\n\nMěsto má železniční spojení (trať Niš – Zaječar).\n\n"}
{"id": "884028", "url": "https://cs.wikipedia.org/wiki?curid=884028", "title": "Uloža", "text": "Uloža\n\nUloža je obec na Slovensku, v okrese Levoča v Prešovském kraji.\n\nV roce 2011 zde žilo 192 obyvatel.\n"}
{"id": "884030", "url": "https://cs.wikipedia.org/wiki?curid=884030", "title": "Hellmonsödt", "text": "Hellmonsödt\n\nHellmonsödt je městys v rakouské spolkové zemi Horní Rakousy, v okrese Urfahr-okolí.\nV roce 2012 zde žilo 2 169 obyvatel.\n\nStarostové od roku 1850:\n"}
{"id": "884038", "url": "https://cs.wikipedia.org/wiki?curid=884038", "title": "Velvet", "text": "Velvet\n\nVelvet může být:\n\n\n"}
{"id": "884042", "url": "https://cs.wikipedia.org/wiki?curid=884042", "title": "Smíšený součin", "text": "Smíšený součin\n\nSmíšený součin tří vektorů (v daném pořadí) trojrozměrného vektorového prostoru lze definovat jako skalární součin prvního vektoru s vektorovým součinem druhého a třetího vektoru.\n\nformula_1\n\nV souřadnicích platí:\n\nformula_2\n\nGeometrický význam smíšeného součinu vektorů je (orientovaný) objem rovnoběžnostěnu jimi přirozeně určeného.\n\nZ významu plyne, že smíšený součin tří vektorů je roven nule, právě když jsou lineárně závislé (leží v jedné rovině).\n\nPři záměně libovolných dvou vektorů změní smíšený součin znaménko. Na pořadí vektorů tedy záleží, ale změní se nejvýše znaménko výsledku.\n\nJe to funkce lineární ve všech proměnných.\n\nHodnota smíšeného součinu vektorů kladně orientované báze je 1.\n\nSmíšený součin je tedy jednotková antisymetrická trilineární forma.\n\nVnější součin n vektorů n-rozměrného vektorového prostoru se skalárním součinem lze zavést jako jednotkovou antisymetrickou n-lineární formu (nabývá hodnoty 1 pro vektory kladně orientované ortonormální báze),\n\nformula_3\n\n"}
{"id": "884044", "url": "https://cs.wikipedia.org/wiki?curid=884044", "title": "Anton Šipulin", "text": "Anton Šipulin\n\nAnton Šipulin, celým jménem Anton Vladimirovič Šipulin ( , * 21. srpna 1987, Ťumeň, Sovětský svaz, dnes Rusko), je ruský biatlonista, medailista ze zimních olympijských her a mistrovství světa. Na Zimních olympijských hrách 2010 ve Vancouveru dokázal s ruskou mužskou štafetou vybojovat bronzovou medaili. Se štafetou získal také stříbrnou medaili na mistrovství světa 2011 v Chanty-Mansijsku. V individuálních závodech získal bronzovou medaili ve stíhacím závodě na světovém šampionátu 2012 v Ruhpoldingu, bronzovou medaili ve stíhacím závodě a stříbrnou medaili v závodě s hromadným startem na světovém šampionátu 2013 v Novém Městě na Moravě. Na Zimních olympijských hrách 2014 v Soči skončil ve sprintu na 10 km těsně čtvrtý. Na Mistrovství světa v biatlonu 2015 ve finském Kontiolahti získal stříbrnou medaili ve stíhacím závodě. Se smíšenou štafetou vybojoval bronzovou medaili na šampionátu v rakouském Hochfilzenu v roce 2017, kde později s mužským týmem ve složení Alexej Volkov, Maxim Cvetkov a Anton Babikov získal zlaté medaile. Po ukončení sportovní kariéry byl v září 2019 zvolen poslancem Státní dumy za volební obvod Serov.\n\nJeho sestrou je slovenská biatlonistka Anastasia Kuzminová.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nVítězství v závodech světového poháru.\n\n\n"}
{"id": "884046", "url": "https://cs.wikipedia.org/wiki?curid=884046", "title": "Viliam Macko", "text": "Viliam Macko\n\nViliam Macko (*22. října 1981 v Prešově) je slovenský fotbalový záložník, momentálně působící v slovenském klubu FK Kechnec.\n\nSvoji fotbalovou kariéru začal v 1. FC Tatran Prešov. Dále působil v: MFK Ružomberok, FC ViOn Zlaté Moravce, Honvéd Budapešť, MFK Dolný Kubín, Ang Thong FC.\n\nV dresu Ang Thong FC vstřelil v dubnu 2014 ekvilibristický gól z ostrého úhlu proti týmu BBCU Nonthaburi, když míč poslal za brankáře pravou nohou přes levou.\n\n"}
{"id": "884048", "url": "https://cs.wikipedia.org/wiki?curid=884048", "title": "Kostel svatého Václava (Troskotovice)", "text": "Kostel svatého Václava (Troskotovice)\n\nKostel svatého Václava je římskokatolický chrám v městysu Troskotovice v okrese Brno-venkov. Je chráněn jako kulturní památka České republiky.\n\nV Troskotovicích stál kostel již ve středověku. Roku 1260 daroval patronátní právo nad místním chrámem Ekhard z Miroslavi oslavanskému klášteru a jeho abatyši. Současný kostel pochází z let 1840-1841 a je postaven v pozdně empírovém slohu.\n\nJe farním kostelem troskotovické farnosti.\n"}
{"id": "884054", "url": "https://cs.wikipedia.org/wiki?curid=884054", "title": "Tony Sheridan", "text": "Tony Sheridan\n\nTony Sheridan (21. května 1940 Norwich, Anglie − 16. února 2013 Hamburk, Německo) byl britský zpěvák a kytarista.\n\nVystudoval výtvarné umění. Počátkem šedesátých let spolupracoval se skupinou The Beatles, se kterou nahrál album \"My Bonnie\". V letech 1967−1969 sloužil ve Válce ve Vietnamu. Následně se po zbytek života opět věnoval hudbě.\n\nV roce 2011 vystoupil na charitativním koncertě skupiny The Boom Beatles Revival Band and Orchestra v Česku ve městě Ústí nad Labem.\n"}
{"id": "884062", "url": "https://cs.wikipedia.org/wiki?curid=884062", "title": "Marián Adam", "text": "Marián Adam\n\nMarián Adam (* 20. září 1981 v Ilavě) je bývalý profesionální slovenský fotbalový záložník či útočník.\n\nSvoji fotbalovou kariéru začal v 1. FC Tatran Prešov. Dále působil v: SK Metalist Charkov, FC Steel Trans Ličartovce, MFK Dubnica, FC DAC 1904 Dunajská Streda, MFK Stará Ľubovňa, FK Fotbal Třinec, MFK Zemplín Michalovce, SV Haitzendorf a MŠK Rimavská Sobota, FK Pohronie, SC Marchtrenk, ŠKF Sereď a ASKÖ Raiffeisen Gosau.\n\n"}
{"id": "884063", "url": "https://cs.wikipedia.org/wiki?curid=884063", "title": "Captain Morgan's Revenge", "text": "Captain Morgan's Revenge\n\nCaptain Morgan's Revenge je hudební album skupiny Alestorm. Vydáno bylo v roce 2008.\n\n"}
{"id": "884065", "url": "https://cs.wikipedia.org/wiki?curid=884065", "title": "Black Sails at Midnight", "text": "Black Sails at Midnight\n\nBlack Sails at Midnight je hudební album skupiny Alestorm. Vydáno bylo v roce 2009.\n\n"}
{"id": "884066", "url": "https://cs.wikipedia.org/wiki?curid=884066", "title": "Back Through Time", "text": "Back Through Time\n\nBack Through Time je hudební album skupiny Alestorm. Vydáno bylo v roce 2011.\n\n"}
{"id": "884068", "url": "https://cs.wikipedia.org/wiki?curid=884068", "title": "Peter Katona", "text": "Peter Katona\n\nPeter Katona (* 12. dubna 1988, Prešov) je slovenský fotbalový záložník v současnosti působící v 1. FC Tatran Prešov.\n\nSvou fotbalovou kariéru začal v 1. FC Tatran Prešov, kde se postupně přes mládež propracoval až do prvního týmu. V roce 2013 odešel hostovat do FC Rimavská Sobota, odkud se po půl roce vrátil zpět do Prešova.\n\nByl členem slovenských mládežnických reprezentací včetně U21.\n\n"}
{"id": "884070", "url": "https://cs.wikipedia.org/wiki?curid=884070", "title": "Dávid Guba", "text": "Dávid Guba\n\nDávid Guba (* 29. června 1991, Humenné) je slovenský fotbalový záložník či útočník, od roku 2016 působí v polském klubu Bruk-Bet Termalica Nieciecza.\n\nSvoji fotbalovou kariéru začal v TJ Sokol Vydraň, odkud v průběhu mládeže zamířil nejprve do MŠK Spartak Medzilaborce. Později do HFC Humenné a 1. FC Tatran Prešov.\n\nDo prvního týmu Prešova byl povolán v sezóně 2008/09. V 1. lize debutoval 7. listopadu 2009 v utkání proti domácí Dukle Banská Bystrica (prohra Prešova 1:2). 19. listopadu 2011 vsítil svůj první gól v zápase s MFK Ružomberok, v 90. minutě vyrovnával na konečných 1:1. Celkem za klub nastoupil k 58 zápasům, ve kterých se 3x gólově prosadil.\n\nOd 1. února 2013 do 30. června 2013 se dohodl na hostování v MŠK Žilina. Ačkoli o něj Žilina měla zájem již na podzim, z důvodu zranění (během zápasu 2. kola slovenského poháru v Kalinově, ve kterém vstřelil dva góly a vybojoval pokutový kop) jej angažovala až v zimní ligové přestávce, aby se hráč stihl doléčit. Koncem ledna 2013 absolvoval přípravné utkání s polským klubem Ruch Chorzów a jedním gólem se podílel na debaklu domácího Ruchu. Žilina zvítězila 9:2, přičemž o poločase vedla 6:0. Za mužstvo nakonec odehrál celkem 12 utkání, ve kterých dal 2 branky.\n\nPřed sezónou 2013/14 Žilina Gubu z Prešova vykoupila a podepsala s ním tříletý kontrakt.\n\nV létě 2014 odešel hostovat do FK AS Trenčín. V lednu 2015 do týmu přestoupil, když uzavřel kontrakt do léta 2017. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double.\nV sezóně 2015/16 s týmem Trenčína obhájil double – prvenství ve slovenském poháru i v lize.\n\nV červnu 2016 Trenčín opustil a dohodl se na dvouleté smlouvě s polským prvoligovým klubem Bruk-Bet Termalica Nieciecza.\n\nDávid Guba je členem slovenského reprezentačního výběru do 21 let. V přátelském utkání v březnu 2012 proti stejně starému výběru Černé Hory patřil k nejlepším na hřišti. Slovensko zvítězilo 4:1 a Guba dal jeden gól.\n\n"}
{"id": "884071", "url": "https://cs.wikipedia.org/wiki?curid=884071", "title": "Glosofága banánová", "text": "Glosofága banánová\n\nGlosofága banánová je druh netopýra. Je endemit žijící pouze v západním Mexiku v suchých lesích. V současné době se živí hlavně banány, než se začaly ovšem v Mexiku pěstovat, živila se hlavně pylem místních rostlin. Rozmnožuje se mezi březnem a květnem. Zajímavostí je, že jazyk glosofágy tvoří 2/3 jejího těla. Jedná se o ohrožený druh.\n"}
{"id": "884073", "url": "https://cs.wikipedia.org/wiki?curid=884073", "title": "Michal Kamenčík", "text": "Michal Kamenčík\n\nMichal Kamenčík (* 2. ledna 1993, Prešov) je slovenský fotbalový útočník, v současnosti působící v klubu 1. FC Tatran Prešov.\n\nSvoji fotbalovou kariéru začal v TJ Sokol Ľubotice. Mezi jeho další kluby patří: 1. FC Tatran Prešov a FC Rimavská Sobota.\n"}
{"id": "884079", "url": "https://cs.wikipedia.org/wiki?curid=884079", "title": "První vláda Willyho Brandta", "text": "První vláda Willyho Brandta\n\nPrvní vláda Willyho Brandta byla vláda SRN v období Západního Německa, působila od 22. října 1969 do 15. prosince 1972.\n\nByla vytvořena po federálních volbách, které se konaly stejného roku. Tvořila ji koalice sociálně demokratické SPD a liberální středo-pravicové FDP. Jedná se o první ze série vlád tzv. sociálně-liberální koalice.\n"}
{"id": "884083", "url": "https://cs.wikipedia.org/wiki?curid=884083", "title": "Druhá vláda Willyho Brandta", "text": "Druhá vláda Willyho Brandta\n\nDruhá vláda Willyho Brandta byla vláda SRN v období Západního Německa, působila od 15. prosince 1972 do 16. května 1974.\n\nByla vytvořena po federálních volbách, které se konaly stejného roku. Jednalo se o první předčasné volby v poválečné historii Německa. Tvořila ji sociálně-liberální koalice sociálně demokratické SPD a liberální středo-pravicové FDP.\n\n6. května 1974 byl Willy Brandt nucen rezignovat poté, co se veřejnost dozvěděla, že jeden z jeho nejbližších spolupracovníků Günter Guillaume pracoval pro východoněmeckou tajnou službu Stasi. V jeho funkci ho nahradil předseda FDP Walter Scheel.\n"}
{"id": "884092", "url": "https://cs.wikipedia.org/wiki?curid=884092", "title": "Adam Morong", "text": "Adam Morong\n\nAdam Morong (* 16. června 1993, Galanta) je slovenský fotbalový záložník či útočník, od ledna 2016 působící v klubu FK Senica. Je bývalým mládežnickým reprezentantem Slovenska.\n\nSvoji fotbalovou kariéru začal v ŠKF Sereď, odkud v průběhu mládeže zamířil do klubu FK AS Trenčín. V sezoně 2010/11 se propracoval do seniorské kategorie a postoupil s týmem do 1. ligy. V září 2012 odešel hostovat do MFK Tatran Liptovský Mikuláš. V létě 2013 odešel na hostování zpět do Sereďe. V ročníku 2013/14 postoupil s mužstvem do 2. nejvyšší soutěže. Před sezonou 2015/16 Trenčín definitivně opustil a stal se novou posilou mužstva FC Nitra.\n\nV lednu 2016 odešel do FK Senica, kde podepsal dvou a půlletý kontrakt. Ve slovenské nejvyšší soutěži v dresu Senice debutoval pod trenérem Dušanem Vrtěm v ligovém utkání 20. kole (27. 2. 2016) proti FO ŽP Šport Podbrezová (prohra Senice 0:1), odehrál 90 minut.\n\n"}
{"id": "884094", "url": "https://cs.wikipedia.org/wiki?curid=884094", "title": "Kniha úmrtí", "text": "Kniha úmrtí\n\nKniha úmrtí je jednou z matričních knih, do které se zapisují úmrtí osob. Každý správní obvod udržuje vlastní knihu úmrtí, kde jsou sepsána veškerá úmrtí v daném obvodu a také nalezené mrtvoly ve správním obvodu.\n\nZápis se provádí na základě listu o prohlídce mrtvého nebo na základě rozhodnutí soudu o prohlášení osoby za mrtvou.\n\nSoučástí záznamu o úmrtí je:\n\nZ důvodu zavedení vyhlášky č. 389/2007 Sb. o registrovaném partnerství je možné používat starší tiskopisy až do 31. prosince 2020 za předpokladu, že v nich bude provedena změna slov „žijící manžel“ na „žijící manžel/partner“.\n\nKniha úmrtí musí být archivována matričním úřadem po dobu 75 let od posledního zápisu. Na žádost se vydává úmrtní list, který je vyhotoven na základě údajů z knihy úmrtí.\n\n"}
{"id": "884098", "url": "https://cs.wikipedia.org/wiki?curid=884098", "title": "Barbora Habsburská", "text": "Barbora Habsburská\n\nBarbora Habsburská (: \"Barbara von Österreich\"; 30. dubna 1539, Vídeň – 19. září 1572, Ferrara) byla rodem rakouská arcivévodkyně a sňatkem vévodkyně ferrarská a modenská.\n\nNarodila se jako jedenácté dítě/osmá dcera z patnácti potomků císaře Ferdinanda I. Habsburského a jeho manželky Anny Jagellonské, dcery Vladislava II. Jagellonského.\n\nVyrůstala s rodiči a sourozenci v Innsbrucku, kde její výchova probíhala v přísném církevně charitativním duchu – od roku 1547 byla spolu se sestrami Magdalenou, Markétou, Helenou a Johanou vychovávána a vzdělávána v katolickém klášteře v Innsbrucku. Současníky byla popisována jako nehezká nebo nepříliš vzhledná.\n\nNěkolik plánů na Barbařin sňatek selhalo, a proto byla provdána až ve svých 26 letech. Svatba se konala 5. prosince roku 1565, jejím manželem se stal ovdovělý ferrarský vévoda Alfons II. d'Este, jehož první manželka Lukrecie Medicejská zemřela čtyři roky předtím (v dubnu roku 1561). Předsvatební jednání byla dlouhá, neboť původně vévoda projevil zájem o sňatek s Barbařinou o osm let mladší a atraktivní sestrou, Johanou. Přestože šlo o dynastický sňatek (Habsburkové jeho prostřednictvím doufali oslabit vliv francouzského královského rodu Valois na dům d´Este), prožila Barbara s vévodou šťastné a harmonické manželství, které však nepřineslo žádné děti. Bývala často nemocná, od roku 1566 trpěla souchotinami.\n\nZískala si lásku a úctu svých poddaných, neboť se věnovala charitativním činnostem a náboženskému životu, podporovala jezuitský řád, především však všechny potřebné a nuzné. Když v letech 1570–1571 postihlo vévodství zemětřesení, vzala si Barbara na starost zaopatření dívek, jež zůstaly bez rodičů a později založila pro osiřelé dívky sirotčinec \"Conservatorio delle orfane di s. Barbara\".\n\nDuchovními vůdci vévodkyně byli jezuité. Byla horlivou katoličkou, to však jí nebránilo mít těsný a vřelý vztah se svou protestantskou tchyní, matkou svého muže Renatou Francouzskou.\n\nZemřela ve Ferraře 19. září roku 1572 ve třiatřiceti letech na tuberkulózu a byla pochována ve svém sídelním městě Ferraře. Její manžel se v lednu roku 1579, sedm let po Barbořině smrti, ještě jednou oženil, a to s dcerou Barbořiny starší sestry Eleonory, mantovskou princeznou Markétou Gonzagovou; i toto jeho manželství, stejně jako obě předešlá, bylo bezdětné.\n\n\n"}
{"id": "884099", "url": "https://cs.wikipedia.org/wiki?curid=884099", "title": "Itálie na Letních olympijských hrách 1948", "text": "Itálie na Letních olympijských hrách 1948\n\nItálii na Letních olympijských hrách v roce 1948 reprezentovala výprava 213 sportovců (193 mužů a 20 žen) v 16 sportech.\n"}
{"id": "884100", "url": "https://cs.wikipedia.org/wiki?curid=884100", "title": "Joe Louis Walker", "text": "Joe Louis Walker\n\nJoe Louis Walker (* 25. prosince 1949 San Francisco, Kalifornie, USA) je americký bluesový kytarista a zpěvák.\n\nNa kytaru začal hrát v osmi letech. Vedle jiných ho ovlivnili například T-Bone Walker, James Brown nebo B. B. King.\n\nSvé první album nazvané \"Cold Is The Night\" vydal v roce 1986 u vydavatelství HighTone Records. Do roku 2015 vydal řadu sólových alb, tím posledním je \"Everybody Wants a Piece\" z roku 2015. Na jeho albu \"Great Guitars\" z roku 1997 vedle něj hrají například Taj Mahal, Bonnie Raitt nebo Buddy Guy.\n\nV roce 2013 byl uveden do Blues Hall of Fame.\n"}
{"id": "884101", "url": "https://cs.wikipedia.org/wiki?curid=884101", "title": "I Do", "text": "I Do\n\nI Do je čtrnáctá epizoda čtvrté série amerického hudebního televizního seriálu \"Glee\" a v celkovém pořadí osmdesátá epizoda tohoto seriálu. Napsali a režírovali ji tvůrci seriálu, Ian Brennan a Brad Falchuk a poprvé se vysílala ve Spojených státech dne 14. února 2013 na televizním kanálu Fox. Epizoda obsahuje události kolem dlouho očekávané svatby Willa Schuestera a Emmy Pillsbury.\n\nRachel Berry (Lea Michele), Kurt Hummel (Chris Colfer), Santana Lopez (Naya Rivera), Quinn Fabray (Dianna Agron), Mercedes Jones (Amber Riley) a Mike Chang (Harry Shum mladší) se vrací do Limy na svatbu Willa Schuestera (Matthew Morrison) a Emmy Pillsbury (Jayma Mays), která se koná přesně na Den sv. Valentýna. Emma je ohledně svatby neuvěřitelně nervózní a Finn Hudson (Cory Monteith) si myslí, že je to proto, že jí políbil. Mezitím se Ryder Lynn (Blake Jenner) rozhodne pomoci Jakovi Puckermanovi (Jacob Artist), který chce dát své přítelkyni Marley Rose (Melissa Benoist) úžasný valentýnský dárek, i když i sám Ryder je do Marley zamilovaný. Na Ryderovu radu, Jake vyznává Marley lásku s její oblíbenou písní \"You're All I Need to Get By\".\n\nNa svatbě je Artie Abrams (Kevin McHale) spárován s Emminou neteří Betty Pillsbury (Ali Stroker), která ho odmítá. Sama Emma prochází těžkými chvílemi se svou nervozitou, není schopná jít k oltáři a ze svatby utíká. Sue Sylvester (Jane Lynch) oznámí Emmin odchod a Will odchází, aby jí našel, ale souhlasí, že se bude konat svatební hostina, protože je již zaplacená. Zde Kurt a Blaine Anderson (Darren Criss) zpívají píseň \"Just Can't Get Enough\" a rozhodnou se krátce oživit svůj vztah, což způsobí, že Tina Cohen-Chang (Jenna Ushkowitz) žárlí a omylem odhalí Kurtovi, že je do Blaina zamilovaná.\n\nRyder pokračuje v zprostředkování Jakovi dárků pro Marley, ale je znepokojen, když mu Jake poděkuje za dárky a řekne, že teď už se s ním Marley určitě vyspí. Sue se rozhodne házet svatební kytici a tu chytí Rachel. Poté Finn konfrontuje Rachel a řekne jí, že i když žije s Brodym Westonem (Dean Geyer), tak jsou oni pro sebe navzájem stvoření. Zpívají \"We've Got Tonite\" a později Finn a Rachel, Kurt a Blaine, Santana a Quinn a naposledy Artie a Betty mají sex, ale Marley se rozhodne, že do toho s Jakem nepůjde. Rachel se vypaří z hotelového pokoje a vrací se do New Yorku, kde se vítá s Brodym. Oba dva si lžou ohledně toho, jak strávili Valentýna.\n\nNásledující den si Marley jde promluvit s Ryderem, protože ví, že Jakovi pomáhal a Ryder jí políbí. Betty se rozhodne dát Artiemu druhou šanci a začínají spolu chodit. Tina se omlouvá Blainovi za své činy a ten jí slíbí, že jí pomůže najít přítele. Finn přesvědčuje Willa, aby to s Emmou nevzdal a zorganizuje vystoupení v sále s písní \"Anything Could Happen\", během kterého začínají Jake a Ryder bojovat o Marley. Mezitím se v New Yorku Rachel rozhodne udělat si pro jistotu těhotenský test a šokovaná zjistí, že je pozitivní.\n\n"}
{"id": "884108", "url": "https://cs.wikipedia.org/wiki?curid=884108", "title": "Kostel Neposkvrněného početí Panny Marie (Strašnice)", "text": "Kostel Neposkvrněného početí Panny Marie (Strašnice)\n\nKostel Neposkvrněného početí Panny Marie v moderním architektonickém stylu byl postaven v letech 1992–1994 a nachází se na rohu ulic Ke Strašnické a Krupská, v městské části Praha 10-Strašnice. Kostel je součástí farnosti Praha-Strašnice.\n\nJiž od roku 1924 existoval \"Spolek pro postavení kostela ve St. Strašnicích\", který financoval stavbu strašnické farní budovy. Ta byla postavena během necelého půl roku, od března do konce srpna 1930. V přízemí fary byla bonifikována prozatímní kaple, kde probíhaly bohoslužby nové strašnické farnosti. Z důvodu nedostatku finančních prostředků nebylo možné v období první republiky realizovat výstavbu nového plnohodnotného kostela. Ani v dalších letech, tzn. v době protektorátu a pozdější komunistické diktatury, nebylo možné záměr realizovat.\n\nV letě 1966 byla zrekonstruována farní kaple v duchu liturgické reformy druhého vatikánského koncilu. Události pražského jara v roce 1968 znamenaly nový impulz pro oživení myšlenky výstavby nového strašnického kostela.\n\nI přes vytrvalé úsilí místních farníků podporovaných kardinálem Františkem Tomáškem od počátku roku 1989, bylo možné stavbu nového kostela realizovat až po listopadu 1989. Samotná stavba byla zahájena 11. listopadu 1992 a trvala 19 měsíců. Nový kostel byl slavnostně vysvěcen 17. června 1994. Autorem nezvyklého návrhu kostela byl architekt Jindřich Synek.\n\nKostel má půdorys rovnoramenného trojúhelníku, vnější podoba má tvar trojbokého jehlanu, v jehož zakončeních jsou pouze dvě dlouhá šikmá vitrážová okna. Dominantou stavby je kříž na vrcholu kostela ve výšce 25 metrů.\n\nVitráže zobrazují výjevy ze života světců svatého Wolfganga a svaté Anežky České. Autorem svatowolfgangské vitráže, kterou darovalo řezenské biskupství, je Josef Guggenberger, autorkou svatoanežské vitráže je Jaroslava Fenzlová. Autorem sochy Panny Marie – Immaculaty, stojící vlevo od ambonu, je sochař Radoš Cvrček. Socha je zpracována z dvakrát pálené hlíny.\n\nKřtitelnice je tvořena třemi pískovcovými kvádry, podobně i oltář je vytvořen z neopracovaného pískovce. Vedle oltáře je pak ambon se symboly čtyř evangelistů. Na šikmém stropě nad oltářem je zavěšena dřevořezba kříže s Ježíšem od Jaroslava Hylase.\n\nNa bočních stěnách je výzdoba na motivy křížové cesty od Pavla Vance.\n\nZákladní kámen kostela posvětil při své návštěvě Československa svatý Jan Pavel II. Stalo se tak v Bratislavě 22. dubna 1990. Tuto událost připomíná mramorová pamětní deska v předsálí kostela nápisem: \n\n"}
{"id": "884109", "url": "https://cs.wikipedia.org/wiki?curid=884109", "title": "Milan Bortel", "text": "Milan Bortel\n\nMilan Bortel (* 7. dubna 1987, Ilava) je slovenský fotbalový obránce, od ledna 2016 hráč rakouského klubu SV Horn.\n\nSvou fotbalovou kariéru začal v Dubnici, kde prošel všemi mládežnickými kategoriemi a v roce 2005 přestoupil do italské Mandurie, kde již hrál pouze v prvním mužstvu. Po následných angažmách v S.S. Manfredonia Calcio, Calcio Catania a Real SPAL, se vrátil v roce 2012 na Slovensko a stal se posilou klubu ŠKF Sereď. Před sezonou 2012/13 zamířil na hostování do FC ViOn Zlaté Moravce.\n\nV zimním přestupovém období sezony sezóny 2012/13 přestoupil do SK Slavie Praha, kde podepsal kontrakt do 30.6.2014 s následnou opcí. Premiéru si v mužstu odbyl v prvním zápase jarní části 24. února 2013 proti domácí Sigmě Olomouc, Slavia zápas prohrála 1:2.\nV zimním přestupovém období sezony 2013-14 Slavia Bortelovi oznámila, že si může hledat nové angažmá.\n\nV červnu 2014 podepsal dvouletý kontrakt se slovenským klubem FC Spartak Trnava. S Trnavou se představil v Evropské lize UEFA 2014/15.\n\nV lednu 2016 odešel do třetiligového rakouského klubu SV Horn.\n\n"}
{"id": "884110", "url": "https://cs.wikipedia.org/wiki?curid=884110", "title": "Sophia Bushová", "text": "Sophia Bushová\n\nSophia Anna Bushová (* 8. července 1982, Pasadena, Kalifornie, USA) je americká herečka, režisérka a mluvčí. Nejvíce se proslavila rolí v televizním seriálu stanice CW \"One Tree Hill\", kde znázorňovala Brooke Davisovou. Navíc k tomu je známa svými filmovými rolemi v \"John Tucker musí zemřít\" (2006), \"Stopař \"(2007) a \"Narrows\" (2008). Během let 2014 až 2017 hrála detektivku Erin Lindsay v dramatickém seriálu stanice NBC \"Chicago P.D.\"\".\"\n\nBushová se narodila v kalifornském městě Pasadeně. Je jediným dítětem Maureen, vedoucí fotografického studia, a Charlese Williama Bushe, fotografa celebrit a reklam. Bushová je italského původu. V roce 2000 ukončila docházku na dívčí střední škole Westridge School for Girls v Pasadeně, kde byla členkou volejbalového týmu. Ve Westridge byla žádána, aby se zúčastnila tamějšího programu divadelních umění. Bushová prohlásila: „Částí požadavků, které na mne byly kladeny, bylo, abych hrála ve školní hře. Byla jsem vážně naštvaná, protože jsem chtěla hrát volejbal a musela jsem odejít a hrát v té hře. Ale objevil se okamžik následující po vystoupení, kdy jsem si uvědomila, že jsem byla duchem jinde a stala se někým jiným. Pomyslela jsem si, 'Kéž bych tak tohle mohla dělat po zbytek mého života, jsem připravena.' Bylo to jako láska na první pohled.\"\n\nVe věku 17 let byla Bushová jmenována královnou přehlídky Tournament of Roses Parade. Docházela na Univerzitu Jižní Kalifornie (USC) na obor žurnalistika druhým rokem po svém nováčkovském roce, kdy byla členkou klubu \"Social Chair\" sestřenstva Kappa Kappa Gamma.\n\nPrvní velkou rolí je pro Sophii film z roku 2002 \"Sexy párty\", po boku Ryana Reynoldse. Následovali menší role v seriálech jako \"Sabrina - mladá čarodejnice , Napálené celebrity, Plastická chirurgie s. r. o. a Bořiči mýtů. \"V roce 2003 byla obsazena do role Kate Brewster ve filmu \"\", ale byla nahrazena Claire Danes týden po natáčení. Režisér filmu uvedl, že se mu pro roli zdála moc mladá.\n\nTen samý rok získala hlavní roli v seriálu stanice The CW One Tree Hill. Seriál si ihned našel své diváky a stal se jedním z nejúspěšnějších seriálů stanice. Samotná Sophia režírovala tři epizody.\n\nV červnu 2006 zářila ve filmu \"John Tucker musí zemřít, \"po boku Brittany Snow a Jesseho Metcalfeho. Film vydělal přes 60 milionů dolarů. Ten samý rok si zahrála v thrillerovém filmu \"Stay Alive.\" V roce 2007 získala roli Grace Andrews v remaku klasického hororového filmu \"Stopař\", po boku Seana Beana. Film \"Narrows \"z roku 2008 měl premiéru na Filmovém festivalu v Torontu. V roce 2011 si zahrála ve filmu \"Holka s prknem.\" V únoru 2012 se připojila k obsazení komediálního seriálu stanice CBS \"Parťáci. \"Po třinácti epizodách byl seriál zrušen.\n\nV srpnu 2013 bylo oznámeno, že získala hlavní roli v seriálu stanice NBC \"Chicago P.D.\". Seriál měl premiéru 8. ledna 2014 a získal druhou sérii, která měla premiéru 24. září 2014. \n\nV roce 2018 propůjčila svůj hlas Karen/Voyd, z pixarovského filmu \"Úžasňákovi 2\".\n\nV roce 2004 byla zasnoubená s hercem Chadem Michaelem Murrayem, kterého si vzala v květnu 2005 v Santa Monice. Pár ohlásil svůj rozchod po pěti měsících manželství a rozvedli se v prosinci 2006.\n\nOd roku 2008 do roku 2009 chodila s dalším hercem ze seriálu \"One Tree Hill\" Jamesem Laffertym. Vztah s Austinem Nicholsem potvrdila herečka v květnu 2010. V únoru 2012 se pár rozešel. Od ledna 2013 chodila s programovým manažerem Googlu Danem Fredinburgem. Dvojice se rozešla v únoru 2014. Fredinburg v roce 2015 zemřel při tornádu na Mount Everestu. Během let 2014 až 2015 chodila s Jessem Lee Sofferem, se kterým se seznámila na natáčení seriálu \"Chicago P.D.\". Dvojice se v průběhu několikrát rozešla a znovu dala dohromady.\n\n"}
{"id": "884114", "url": "https://cs.wikipedia.org/wiki?curid=884114", "title": "117 (číslo)", "text": "117 (číslo)\n\nSto sedmnáct je přirozené číslo, které následuje po čísle sto šestnáct a předchází číslu sto osmnáct. Římskými číslicemi se zapisuje CXVII. \n\n\nStosedmnáctým dnem kalendářního roku je 27. duben (v přestupném roce 26. duben).\n"}
{"id": "884116", "url": "https://cs.wikipedia.org/wiki?curid=884116", "title": "Cro (rapper)", "text": "Cro (rapper)\n\nCarlo Waibel (* 31. ledna 1990), lépe známý jako Cro, je německý rapper, zpěvák, producent a návrhář, který působí pod vydavatelstvím Chimperator Productions. Svou hudbu popisuje jako něco mezi rapem a popem, což nazývá \"Raop\".\n\nCro začal s hudbou ve věku asi deseti let. Učil se hrát na klavír a kytaru. Vyrůstal s bratrem a sestrou a navštěvoval základní školu v Aalenu a poté pokračoval na Stuttgarter Johannes Gutenberg. Po absolvování střední školy získal osvědčení jako mediální návrhář a pracoval nějakou dobu v novinách jako karikaturista. V letech 2006 až 2008 Cro působil pod pseudonymem Lyr1c na internetové platformě Reimliga Battle Arena. V roce 2009 se objevila jeho první skladba s Mixtape Trash také jako Lyr1c. 11. února 2011 byl zveřejněn Mixtape Meine Musik a byl nabídnut ke stažení zdarma.\n\nOd roku 2010 navrhuje vlastní trička pod značkou Vio Vio, které jsou prodávány prostřednictvím webu Blogspot.\n\nPandí masku nosí Cro při všech hudebních a mediálních vystoupeních, pro Cro to není pouze <nowiki>\"</nowiki>výstřelek<nowiki>\"</nowiki>. Díky ní dokáže v osobním životě bez povšimnutí ucházet zájmu veřejnosti. Když byl dotázán, proč nosí právě masku pandu, odpověděl: „To byla ta nejlepší maska, kterou na té stránce měli, takže jsem si ji prostě objednal.“\n\n\n\n"}
{"id": "884117", "url": "https://cs.wikipedia.org/wiki?curid=884117", "title": "Pavlína Štorková", "text": "Pavlína Štorková\n\nPavlína Štorková (* 5. listopadu 1980 Kutná Hora) je česká herečka.\n\nPavlína Štorková se narodila 5. listopadu 1980 v Kutné Hoře. Její rodiče jsou hudebníci ochotníci, oba zpívají, její matka hraje na klavír a varhany a otec na trumpetu. Pochází z početné rodiny, je jich pět (čtyři holky a poslední kluk). Vystudovala osmileté Biskupské gymnázium Bohuslava Balbína v Hradci Králové. V roce 1998, když byla v septimě a připravovala se spolužáky vánoční besídku pro celou školu, jí její mladší spolužačka řekla, že by měla zkusit DAMU. V srpnu 1999, na celostátním setkání mladých na Svaté Hoře u Příbrami, se rozhodla, že se po prázdninách začne v královéhradeckých Jesličkách připravovat na přijímací zkoušky. V roce 2005 vystudovala DAMU (obor: Herectví alternativního a loutkového divadla) pod vedením Miroslava Krobota. Byla zakládající členkou Divadla Letí. Hostovala v Dejvickém divadle a v Pražském komorním divadle. V letech 2007–2015 byla členkou souboru Klicperova divadla v Hradci Králové. Od sezóny 2015/2016 je členkou činohry Národního divadla.\n\nV roce 2003 účinkovala v krátkém filmu \"Bespojení\", v roce 2006 v krátkometrážním školním filmu \"Marta a Berta 26\". A v roce 2007 ve filmu \"Tajnosti\", kde hrála kamarádku dcery hlavní hrdinky. V roce 2009 hrála jednu z hlavních postav ve filmu \"Zoufalci\", socioložku Lindu. V roce 2011 se objevila ve filmech \"Mamas & Papas\" a v \"Lidicích\", kde hrála Jaruš. Hrála ve videoklipu Visacího zámku (\"Známka punku\"). V roce 2014 hrála v českém komediálním seriálu \"Čtvrtá hvězda\" pokojskou Alenu, která je tajně zamilovaná do šéfkuchaře Tichého, k němuž vzhlíží jako k největší kuchařské kapacitě.\n\nZa rok 2008 byla nominována na Cenu Thálie za roli v \"Panně Orleánské\". V širší nominaci na Cenu Thálie byla: za titulní roli v \"Richardovi III.\" (2012), za roli Jenny v \"Žebrácké opeře\" (2013) a za roli Taťány v \"Evženu Oněginovi\" (2015). V roce 2014 získala cenu za nejlepší herecký výkon na Grand festivalu smíchu za roli Charlotty v \"Soudci v nesnázích\". Za rok 2016 získala Cenu divadelní kritiky a zároveň byla nominována na Cenu Thálie za roli Olgy Havlové v inscenaci Divadla Letí \"Olga (Horrory z Hrádečku)\".\n\n\n\n\n\n\n\n\n\n\n"}
{"id": "884118", "url": "https://cs.wikipedia.org/wiki?curid=884118", "title": "Michal Škvarka", "text": "Michal Škvarka\n\nMichal Škvarka (* 19. srpna 1992, Martin, Československo) je slovenský fotbalový záložník, v současnosti působí v klubu MŠK Žilina.\n\nSvou fotbalovou kariéru začal v Príbovcích. Mezi jeho další angažmá patří: MŠK Fomat Martin, MŠK Žilina, MFK Zemplín Michalovce a FC ViOn Zlaté Moravce.\n\nFiguroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku, avšak oba barážové zápasy prohrálo shodným výsledkem 0:2.\n\nS týmem U21 vyhrál v následujícím kvalifikačním cyklu 3. kvalifikační skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3) a byl i u vysoké prohry 0:6 12. ledna proti Švédsku.\n\n"}
{"id": "884121", "url": "https://cs.wikipedia.org/wiki?curid=884121", "title": "Juraj Tomášek", "text": "Juraj Tomášek\n\nJuraj Tomášek (* 6. července 1988, Stretavka) je slovenský fotbalový záložník v současnosti působící v klubu FC ViOn Zlaté Moravce.\n\nSvoji fotbalovou kariéru začal v ŠKP Dúbravka. Mezi jeho další kluby patří: ŠK Slovan Bratislava, FC ViOn Zlaté Moravce, ŠK SFM Senec a FK Spartak Vráble.\n"}
{"id": "884123", "url": "https://cs.wikipedia.org/wiki?curid=884123", "title": "Ivan Illich", "text": "Ivan Illich\n\nIvan Illich (4. září 1926 – 2. prosince 2002) byl rakouský filozof, teolog a sociální teoretik anarchisticko-katolické orientace známý svou kritikou západní civilizace a technologického pokroku.\n\nNarodil se ve Vídni v chorvatsko-židovské rodině. Vystudoval histologii a krystalografii na univerzitě ve Florencii, teologii a filozofii na Papežské univerzitě Gregoriana ve Vatikánu a historii na univerzitě v Salzburgu. Po druhé světové válce přesídlil do Spojených států, kde se stal knězem na chudém newyorském předměstí Washington Heights obývaném předevšími portorikánskými imigranty. Tato zkušenost ho jednak roku 1956 přivedla na katolickou univerzitu v Portoriku, a také k úvahám o vzdělávacím systému a pedagogice, které shrnul v knize \"Deschooling Society\" z roku 1971, jíž vstoupil do veřejného prostoru. Roku 1961 založil \"Centro Intercultural de Documentación\" v mexickém městě Cuernavaca, které školilo misionáře a dobrovolníky programu \"Alliance for Progress\", který inicioval prezident John F. Kennedy. Iliich se snažil misionáře vést k respektování místních kultur a nerozšiřování západní hegemonie do Třetího světa, kterou vyčítal Vatikánu. Jeho další spor s Vatikánem se týkal boje proti antikoncepci. V závěru života mu na obličeji rostl nádor, který se nedařilo lékařům zpacifikovat, což vedlo k jeho sžíravé kritice moderní medicíny. Bolesti tišil kouřením opia, meditací a jógou.\n\nV knize \"Deschooling Society\" žádal odinstitucionalizovat systém vzdělávání. Podle něj by tato deinstitutionalizace vedla k deinstituonalizaci celé společnosti, a tím její větší svobodě a demokratizaci. Tento koncept se v 70. letech stal velmi vlivným na evropské levici, ale stejně tak mezi liberály, kteří jeho teze pochopili jako doporučení aplikovat na systém školství princip volného trhu.\n\nV knize \"Tools for Conviviality\" z roku 1973 své myšlenky zobecnil a podrobil kritice základní princip západního světa: technokracii. Varoval před „radikální monopolizací“, které technokraté, majitelé expertního vědění, mohou docílit v oblastech jako je zdravotnictví, školství, produkce potravin či urbanismus. Tento trend podle Illicha vede jen k „modernizované chudobě“.\n\nTřetí svou nejznámější knihu publikoval roku 1974: \"Medical Nemesis\". Zde zaútočil na západní medicínu. Varoval před medikalizací různých problémů lidského života a upozornil na to, kolik vedlejších účinků moderní lékařská péče má, a v jak masovém měřítku způsobuje závislost na lécích. To souvisí s jeho obecnou tezí, že západní společnost je kontraproduktivní – její vymoženosti stojí obrovské prostředky a jejich účinnost a smysluplnost je sporná (dalším příkladem pro něj byl automobilismus). Kontraproduktivita přechází v plnou iracionalitu (\"\"specific diseconomy\"\"), kdy „zdravotnický průmysl vyrábí nemoci, vzdělávací instituce zvyšují neznalost, soudní systém udržuje nespravedlnost a systémy národní obrany zvyšují rizika národní bezpečnosti“.\n\n\n\n\n"}
{"id": "884133", "url": "https://cs.wikipedia.org/wiki?curid=884133", "title": "Sokol (Jičínská pahorkatina)", "text": "Sokol (Jičínská pahorkatina)\n\nSokol (562 m n. m.) je vrch v okrese Jablonec nad Nisou Libereckého kraje, v Českém ráji, ležící asi 5 km severně od Turnova. Na jihovýchodním úpatí leží ves Besedice, v jejímž katastrálním území se vrch nalézá. Sokol je nejvyšším vrcholem Jičínské pahorkatiny. Název je odvozen od stejnojmenné české tělovýchovné organizace.\n\nPoblíž vrcholu se vypínají dvě osamocené pískovcové skalní věže - menší \"Sokolík\" neboli \"Hodánka\" a \"Sokol\" neboli \"Tyršova skála\" s vsazenou bronzovou deskou s portrétem dr. Miroslava Tyrše - zakladatele Sokola. Na samotném vrcholu je čedičová skalka upravená na vyhlídkovou plošinu, výhled je ale již zarostlý. Blízko vrcholu je další čedičová skalka s \"Masarykovou vyhlídkou\", která umožňuje vůbec nejlepší výhled na blízké Suché skály, a také Černou studnici a Krkonoše.\n\nVrch pokrývají borové porosty s příměsí břízy, místy smrkové porosty s příměsí dubu a bukové porosty s příměsí javoru.\n\nSokol je součástí CHKO Český ráj a přírodního parku Maloskalsko. Vede přes něj naučná informační stezka Geoparku UNESCO a CHKO Český ráj.\n\nNa jižních až jihozápadních svazích Sokola se nachází tzv. Besedické skály, které se dělí na skalní města Kalich a Chléviště. Jsou to bludiště 10 až 20 metrů vysokých skalních věží ležících asi 300 metrů vysoko nad údolím Jizery, a leží na nich několik upravených vyhlídek. Z věží Kalicha je částečný výhled na Klokočské skály a Trosky. Vyhlídky na věžích Chléviště umožňují krásné výhledy, hlavně na údolí Jizery, protilehlý Vranovský hřeben a Ještěd.\n\nVrch náleží do celku Jičínská pahorkatina, podcelku Turnovská pahorkatina, okrsku Turnovská stupňovina, podokrsku Sokolská vrchovina a Besedické části. Sokol na severovýchodě těsně sousedí s Kozákovským hřbetem (Suché skály).\n\nAutomobilem lze dojet po silnici Koberovy – údolí Jizery do Besedic, výchozího místa do skalního okruhu a na vrchol Sokola po žluté turistické značce – stezka nese jméno Dr. Edvarda Beneše. Po úbočích vrchu vedou též červená, modrá a zelená turistická značka.\n\n"}
{"id": "884135", "url": "https://cs.wikipedia.org/wiki?curid=884135", "title": "Ladislav Žák (fotbalista)", "text": "Ladislav Žák (fotbalista)\n\nLadislav Žák (* 21. dubna 1988 v Ludanicích) je slovenský fotbalový záložník, v současnosti působící v klubu FC ViOn Zlaté Moravce.\n\nSvoji fotbalovou kariéru začal v OFK Metacolor Ludanice. Dále působil v: FK AS Trenčín, FC ViOn Zlaté Moravce, MFK Topoľčany a AFC Nové Mesto nad Váhom.\n"}
{"id": "884138", "url": "https://cs.wikipedia.org/wiki?curid=884138", "title": "Michael Cristofer", "text": "Michael Cristofer\n\nMichael Ivan Cristofer (* 22. ledna 1945, Trenton, New Jersey, Spojené státy americké) je americký dramatik, scenárista, režisér a herec. Za hru \"The Shadow Box\" získal Pulitzerovu cenu za drama a cenu Tony.\n\n\n\n\n\n"}
{"id": "884150", "url": "https://cs.wikipedia.org/wiki?curid=884150", "title": "The Times of Israel", "text": "The Times of Israel\n\nThe Times of Israel je izraelský internetový zpravodajský portál publikovaný v angličtině.\n\nSpuštěn byl 14. února 2012 a jeho zakladatelem a šéfredaktorem je David Horovitz, bývalý editor deníku The Jerusalem Post. Horovitz odešel z The Jerusalem Post v létě roku 2011. Zpravodajský portál kapitálově zaštítil Seth Klarman z USA. Redakce sídlí v Jeruzalému. Portál se profiluje na zpravodajství z Izraele, Blízkého východu a židovského světa.\n\n"}
{"id": "884155", "url": "https://cs.wikipedia.org/wiki?curid=884155", "title": "Sladký život", "text": "Sladký život\n\nSladký život (v italském originále La Dolce vita) je italsko-francouzské filmové drama režiséra Federica Felliniho z roku 1960. Film je označován za jeho vrcholné dílo. Hlavní roli ve filmu odehrávajícím se z velké části v Římě hraje Marcello Mastroianni. Film je rozdělen do několika částí, odehrávají se zde různé večírky. Vedle něj pak řada herců, jako jsou Anita Ekbergová, Nico nebo Magali Noël.\n\nFilm byl oceněn Zlatou palmou na Filmovém festivalu v Cannes.\n"}
{"id": "884160", "url": "https://cs.wikipedia.org/wiki?curid=884160", "title": "Juraj Chupač", "text": "Juraj Chupač\n\nJuraj Chupáč (* 17. března 1988, Kysucký Lieskovec) je slovenský obránce, v současnosti působící v klubu MŠK Žilina.\n\nSvoji fotbalovou kariéru začal v MŠK Žilina. Mezi jeho další kluby patří: MFK Dubnica, FK Baník Sokolov, FK Dukla Banská Bystrica a MFK Košice. V roce 2010 odehrál jedno utkání za slovenskou reprezentaci do 21 let.\n"}
{"id": "884162", "url": "https://cs.wikipedia.org/wiki?curid=884162", "title": "Gemini (DJ)", "text": "Gemini (DJ)\n\nGemini narozen jako Thomas Edward Slinger (* 7. června 1990, Leicester, Británie) je britský producent, zpěvák a DJ. Je spolumajitelem vydavatelství Inspected Records. Svoje první album, \"Blue\", vydal 14. února 2011 při studiu na University of Leeds.\n\n"}
{"id": "884174", "url": "https://cs.wikipedia.org/wiki?curid=884174", "title": "Demba Ba", "text": "Demba Ba\n\nDemba Ba (* 25. května 1985, Sèvres, Francie) je senegalský fotbalový útočník a reprezentant francouzského původu, od roku 2015 hráč čínského klubu Šanghaj Greenland Šenhua FC, od ledna 2017 na hostování v klubu Beşiktaş JK.\n\nNarodil se ve Francii ve městě Sèvres. Svou profesionální fotbalovou kariéru zahájil v roce 2005 ve francouzském klubu FC Rouen, kde strávil jednu úspěšnou sezónu. Poté roku 2006 přestoupil do Belgie, konkrétně do klubu Royal Excelsior Mouscron. Byl poměrně produktivní, ale během svého angažmá se zranil, utrpěl zlomeninu holenní a lýtkové kosti.\n\nV srpnu 2007 změnil opět působiště a vydal se do německého klubu TSG 1899 Hoffenheim, kterému výrazně pomohl k postupu do Bundesligy a následnému 7. místu v sezóně 2008/09. V lednu 2011 přestoupil do Anglie do klubu West Ham United. Přestože zde zaznamenal 7 vstřelených gólů během 12 zápasů, nedokázal zabránit sestupu celku z Barclays Premier League.\n17. června 2011 přestoupil zadarmo z West Hamu do Newcastle United. Demba Ba byl druhým hráčem, kterého si během léta 2011 přivedl do týmu trenér Alan Pardew. Debutoval v prvním utkání nové sezóny 2011/12 (13. srpna 2011) proti Arsenalu (remíza 0:0). Na své první góly si musel počkat 8 zápasů až do 17. září 2011, kdy hattrickem pokořil Blackburn Rovers. Utkání skončilo výhrou Newcastlu 3:1. Druhý hattrick si připsal v utkání proti Stoke City. Skóroval i v památném utkání 4. ledna 2012, kdy Newcastle doma porazil rozdílem třídy (3:0) silný Manchester United. Ba ve 33. minutě otevíral gólový účet zápasu.\n\n4. ledna 2013 přestoupil Demba Ba do londýnské Chelsea FC, kde podepsal 3,5letý kontrakt. Stal se prvním senegalským hráčem v historii klubu. Debutoval 5. ledna ve třetím kole FA Cupu proti domácímu Southamptonu a hned vstřelil dva góly za svůj nový klub. Výrazně tak přispěl k vítězství Chelsea 5:1. V Premier League se trefil za Chelsea poprvé při svém ligovém debutu 16. ledna opět proti Southamptonu, když ve 25. minutě otevíral skóre utkání. Zápas skončil remízou 2:2. 2. března 2013 se ve 28. ligovém kole jedním gólem podílel na výhře Chelsea 1:0 proti West Bromwichi. V opakovaném čtvrtfinálovém utkání FA Cupu 1. dubna 2013 (první zápas skončil remízou 2:2, proto se opakoval) proti Manchesteru United se akrobaticky trefil za záda brankáře Davida de Gey. Tento gól znamenal vítězství Chelsea 1:0 a postup do semifinále proti Manchesteru City. Podobnou branku vstřelil i v semifinále 13. dubna 2013, ale pouze korigoval stav na konečných 1:2 pro Manchester City, který tak postoupil do finále proti Wiganu Athletic.\n\n6. listopadu 2013 vstřelil gól německému týmu FC Schalke 04 v základní skupině Ligy mistrů, Chelsea vyhrála 3:0. S Chelsea postoupil ze základní skupiny E do vyřazovacích bojů Ligy mistrů 2013/14, anglický tým v ní obsadil se ziskem 12 bodů první místo. V posledním utkání skupiny 11. prosince 2013 vstřelil vítězný gól proti týmu FC Steaua București a zařídil tak výhru 1:0. V domácí odvetě čtvrtfinále Ligy mistrů 8. dubna 2014 proti Paris Saint-Germain FC vstřelil rozdílový gól a zařídil tak při výhře 2:0 postup Chelsea do semifinále. V něm byl londýnský klub vyřazen španělským Atléticem Madrid.\n\nV červenci 2014 přestoupil do istanbulského klubu Beşiktaş JK.\n\nV červenci 2015 přestoupil do čínského klubu Šanghaj Greenland Šenhua FC. 17. července 2016 si ošklivě zlomil nohu v zápase proti týmu Shanghai SIPG a pokračování v jeho kariéře bylo na vážkách.\n\nOd roku 2007 působí v národním mužstvu Senegalu. Debutoval 2. června 2007 v kvalifikačním utkání na Africký pohár národů (APN) proti domácí Tanzanii. Nastoupil v základní sestavě a v 75. minutě vstřelil gól, zajistil tak svému mužstvu vítězství 1:0.\n\n"}
{"id": "884176", "url": "https://cs.wikipedia.org/wiki?curid=884176", "title": "Krysta Rodriguez", "text": "Krysta Rodriguez\n\nKrysta Rodriguez (* 23. července 1984, Orange, Kalifornie, USA) je americká herečka a zpěvačka. Ztvárnila roli Wednesday Addamsovou v broadwayském muzikálu \"The Addams Family\". V roce 2013 hrála hlavní roli v televizním seriálu \"Smash\". \n\nVyrůstala v Orange County v Kalifornii. Ve věku třinácti let začala chodit na hodiny tance poté, co se stala školní roztleskávačkou. Poté, co cestovala do New Yorku a viděla zde osm představení, tak si uvědomila, že herci musí umět nejen tančit, ale také hrát a zpívat a proto po návratu domů začala brát také lekce zpěvu a herectví. V letech 1995 až 2000 byla členkou televizního pořadu \"Colby's Clubhouse\". Jako střední školu navštěvovala Orange County High School of the Arts, kde ve školních představeních často hrála hlavní role, jako například Marian v \"The Music Man\".\n\nJejí divadelní debut proběhl v nepříliš úspěšném broadwayském muzikálu \"Good Vibrations\". Později se stala náhradnicí na roli Bebe v revivalu broadwayského muzikálu \"A Chorus Line\" v roce 2007. Hrála několik sborových rolí a náhradnic v broadayských uvedeních muzikálů \"Spring Awakening\" a \"In the Heights\", stejně jako v místním uvedení hry \"The Boy Friend\". Její filmový debut přišel v roce 2010 v komedii \"Poslední panic\".\n\nZtvárnila roli Wednesday Addamsové v novém muzikálu \"The Addams Family\"(Addamsova rodina), založeném na komiksu od Charlese Addamse. Po roce a půl uvádění muzikál v březnu 2011 opustila a nahradila ji Rachel Potterová.\n\nMezi její další kredity patří titulní role v \"Gidget the Musical\" v režii Francise Forda Coppoly a v muzikálu \"Bye Bye Birdie\". Její první televizní rolí bylo hostování v seriálu \"Super drbna\" v roli Jordan Steele.\n\nDne 6. července 2012 bylo potvrzeno, že se ve druhé řadě přidá k obsazení hudebního televizního seriálu \"Smash\", po boku hlavních herců, jako jsou Debra Messingová, Jack Davenport a Anjelica Huston. Hrála roli Any Vargas, nové spolubydlící Karen, kterou ztvárňuje Katharine McPhee.\n\nV roce 2013 se objevila po boku Zachary Leviho v novém muzikálu \"First Date\". Následující rok si zahrála v seriálu \"Married\" a ve vánočním filmu \"Wishin' and Hopin\"'. Na podzim roku 2014 byla diagnostikována s rakovinou prsu. V roce 2015 založila internetovou stránku ChemoCouture.com, kde detailně popisuje svojí cestu chemoterapiemi, ale také přidávala články ohledně módy, krásy, tipy na odpočinek. Poté co oznámila svou diagnózu získala smlouvu od magazínu Cosmopolitan a začala na jejich internetových stránkách vydávat články o svých zkušenostech s nemocí.\n\nV roce 2015 byla obsazena do seriálu \"Chasing Life\" a zahrála si roli Madison v seriálu \"Amyino plodné lůno\". Hostující roli April Watkins získala v seriálu \"Případy pro Lauru\". V červnu 2015 se vrátila do divadelní produkce \"Probuzení jara\" v roli Ilse.V červenci bylo potvrzeno, že produkce se přesune na Broadway. Rodriguez v show hrála na Broadwayi od září 2015 do ledna 2016. Show získala tři nominace na cenu Tony. V roce 2016 si zahrála hlavní roli v televizním filmu \"My Bakery in Brooklyn.\" Během roku 2017 hrála vedlejší roli Maxine Griffin v druhé řadě seriálu \"Quantico\". \n\n"}
{"id": "884178", "url": "https://cs.wikipedia.org/wiki?curid=884178", "title": "Bruselská krajka", "text": "Bruselská krajka\n\nBruselská krajka (angl.: \"Brussels lace\", něm.: \"Brüsseler Spitze\") je souhrnné označení pro různé druhy krajek vyráběných v Bruselu a okolí asi od roku 1600. Krajky byly původně z lněné příze, obvykle z kombinací paličkování a šití. Od jiných druhů krajek se liší zejména nákladným vypracováním z mimořádně jemných přízí. \n\nLněná příze na původní bruselské krajky se vyráběla ručně (podle nepotvrzených údajů) až do jemnosti 2 tex (asi 1/10 tloušťky nejjemnější strojně vyráběné lněné příze). V roce 1859 se platilo z kilogram až 500 anglických liber (£) a 1 kg lněných krajek se dal prodat až za 1500 £ . Půdice sestávala z pruhů asi 3 cm širokých a 0,20-1,20 m dlouhých, sešívaných dohromady zvláštním způsobem známým dlouhou dobu jen v Bruselu. Vzorované motivy, většinou květiny, byly buďto šité (\"point á l´aiguille\") nebo paličkované (\"point plat\"). Krajky se vyráběly převážně po domácku. Zhotovení krajky sestávalo z několika oddělených operací (zhotovení \"půdice\", šití nebo paličkování určité části vzoru, spojování vzorů s půdicí atd), každou z nich prováděla specializovaná dělnice podle přesného návodu mistra. \nV letech 1815-1820 se kalkulovaly v Belgii např. náklady na zhotovení 12 m krajky 35 cm široké (v přepočtu) částkou 435 £, na kterých se podílely jednotlivé práce (v %): \n\n(Prodejní cena zboží se udávala s 51 £/m).\n\nPo odečtení nákladů na materiál (odhadem 30 g/m = 15 £ ) obnášely mzdové náklady 21 £/m. Podle přepočtu na bázi odhadu tehdejších výdělků belgických krajkářek (v přepočtu max. 8 šilinků za týdenních cca 60 hodin práce) se na zhotovení 0,35 m² krajky vynakládalo nejméně 3000 pracovních hodin. \nAsi od 30. let 19. století se půdina na bruselské krajky vyráběla většinou na bobinetových strojích, od konce 19. století se pak u některých druhů zhotovovalo vzorování na vyšívacích strojích. \n\nOd 2. poloviny 20. století se většina krajek nabízených k prodeji vyrábí na rašlech, kde se pletařskou technikou zhotovuje v jednom sledu síťový podklad a vzor krajky. V 21. století se dá na rašlu vyrobit imitace 1 m² bruselské krajky asi za 2 minuty.\nS označením bruselská krajka se během více než 400 let nabízela a nabízí k prodeji řada výrobků. Většina z nich se nachází jako exponáty v muzeích. O rozsahu a místě jejich výroby, o druzích použité příze a o dalších technických podrobnostech bylo dosud jen velmi málo publikováno. \n\nZ 21. století jsou známé pokusy amatérských krajkářek o napodobení některých druhů bruselské krajky a sporadicky přicházejí na trh strojně vyráběné krajky s označením „bruselské“.\n\nRozdíl mezi výrobky odvozenými od „pravé“ bruselské krajky a napodobeninami nebyl nikdy definován.\nKe shora zmíněným druhům patří zejména: \n\"Point de Gaze\" s podkladem podobným gázu, motivy jsou zhotoveny šitím\n\n\"Guipure\" sestává z šitých vzorů bez síťového podkladu \n\nU \"Rose Point\" růžový motiv je zdůrazněn zvláštními plátky někdy vzájemně překládanými \n"}
{"id": "884183", "url": "https://cs.wikipedia.org/wiki?curid=884183", "title": "Kamp", "text": "Kamp\n\nKamp (česky: Chuba) je řeka v Dolním Rakousku (Waldviertel). Jedná se o levý přítok Dunaje, 153 km dlouhý.\n\nPramení v pohoří \"Weinsberger Wald\" a teče zprvu na severovýchod, od rakouské Světlé (\"Zwettl\") na východ a pak se stáčí k jihu. Protéká třemi přehradami Ottenstein, Dobra a Thunberg a řadou městeček a obcí. Vlévá se do Dunaje asi 10 km východně od rakouské Kremže (\"Krems\").\n\nJméno je patrně keltského původu a odvozuje se od přídavného jména \"kamb\", tedy \"křivý\", což tok řeky dobře vystihuje. Malebné údolí řeky s četnými meandry je oblíbeným cílem turistů. Nad řekou stojí také několik hradů – Krumau, Rosenburg, Ottenstein aj.\n\n"}
{"id": "884186", "url": "https://cs.wikipedia.org/wiki?curid=884186", "title": "Michal Mravec", "text": "Michal Mravec\n\nMichal Mravec (* 10. června 1987, v Žilině) je slovenský fotbalový obránce či záložník, od února 2014 působící v Atlanta Silverbacks.\n\nSvoji fotbalovou kariéru začal v Žilině, odkud ještě jako dorostenec zamířil do Redwings Soccer Club. V roce 2007 přestoupil do UAB Blazers a následně půl roku hrál za Sporting Kansas. Poté nastupoval za Emmen a v zimním přestupovém období se vrátil do Žiliny.\n\nV lednu 2014 byl na testech v polském týmu Podbeskidzie Bielsko-Biała. V mužstvu na testech uspěl a podepsal roční smlouvu s následnou dvanáctiměsíční opcí. V Ekstraklase ale nenastoupil, hrál pouze za rezervu (9 zápasů, 3 góly). V červenci 2014 podstoupil pětidenní testy v jiném polském klubu Zawisza Bydgoszcz.\n\n"}
{"id": "884187", "url": "https://cs.wikipedia.org/wiki?curid=884187", "title": "Ša'ul Černichovski", "text": "Ša'ul Černichovski\n\nŠa'ul Černichovski (: שאול טשרניחובסקי, : Саул Гутманович; 20. srpna 1875 – 14. října 1943) byl židovský básník, esejista a překladatel. Za své dílo byl hned dvakrát oceněn Bialikovou cenou.\n\nNarodil se ve vesnické oblasti na Krymu v carském Rusku (dnešní Ukrajina). Své první básně vydal v Oděse, kde v letech 1890 až 1892 studoval. Jelikož nebyl jakožto žid přijat na ruskou univerzitu, odjel studovat medicínu na univerzitu do německého Heidelbergu a posléze do švýcarského Lausanne. V roce 1910 si otevřel lékařskou ordinaci v Petrohradu a během první světové války sloužil jako armádní chirurg. Po bolševické revoluci v roce 1917 vlast nadobro opustil a nejprve žil v letech 1922 až 1931 v Berlíně a v roce 1931 trvale přesídlil do britské mandátní Palestiny, kde žil až do své smrti v roce 1943.\n\nV mandátní Palestině pracoval jako lékař na telavivském gymnáziu Herzlija a posléze jako školský lékařský inspektor. Věnoval se ale i psaní poezie a překládání. Do hebrejštiny přeložil díla světových klasiků, mimo jiné Homérovu Iliadu a Odysseu, či díla Sofokla, Horatia, Shakespeara, Molièra, Puškina, Goetha a jiných.\n\nZemřel v Jeruzalémě ve věku 68 let a je pohřben na Trumpeldorově hřbitově v Tel Avivu.\n\n"}
{"id": "884196", "url": "https://cs.wikipedia.org/wiki?curid=884196", "title": "Rhinosporidoóza", "text": "Rhinosporidoóza\n\nRhinosporidióza je infekční onemocnění způsobené organismem \"Rhinosporidium seeberi\" patřícím mezi Ichthyosporea. Toto onemocnění může postihovat ptáky a savce, včetně člověka.\n"}
{"id": "884197", "url": "https://cs.wikipedia.org/wiki?curid=884197", "title": "Solární ostrovy", "text": "Solární ostrovy\n\nSolární ostrovy ( ) jsou plovoucí kruhové, uměle vybudované ostrovy o průměru až 200 metrů. Je to projekt ve spolupráci Spojených arabských emirátů a Švýcarskem. Skládají se z vnějšího prstence a membrány, na které jsou umístěny solární přijímače, odrážející dopadající sluneční energii na kolonu potrubí, v němž je voda, kterou sluneční energie přivádí do varu. Pára z vody pak přivede do pohybu turbínu. Zvláštností tohoto konceptu je schopnost plovoucí plošiny otáčet se a sladit tak své solární přijímače směrem ke slunci.\n\nPrototyp solárního ostrova rotuje od roku 2009 za velmi drsných klimatických podmínek. Solární Ostrov plave na vzduchovém polštáři a žádné mechanické konstrukce nejsou vyžadovány, to umožňuje nízkonákladové řešení. Mohou také být instalovány na souši, plovoucí v kruhovém kanálu.\n\nSolární ostrov je však rovněž technický termín pro ostrovní fotovoltaické elektrárny. Tento termín je blíže popsán v odkazu.\n\n"}
{"id": "884200", "url": "https://cs.wikipedia.org/wiki?curid=884200", "title": "Jack Conway", "text": "Jack Conway\n\nJack Ryan Conway (17. července 1887 – 11. října 1952) byl filmový režisér a producent a taktéž herec v mnoha filmech první poloviny 20. století.\n\nPod jménem John Conway působil jako spolurežisér, koproducent a herec. Byl otcem herce Pata Conwaye (společně s Virginií Bushmanovou). A také byl otcem spisovatelky Rosemary Conwayové (společně se svou první ženou, herečkou tichých filmů Violou Barryovou).\n\n"}
{"id": "884210", "url": "https://cs.wikipedia.org/wiki?curid=884210", "title": "Long. Live. ASAP", "text": "Long. Live. ASAP\n\nLong. Live. ASAP (stylizováno jako LONG.LIVE.A$AP) je debutové studiové album amerického rappera ASAP Rocky, vydané 15. ledna 2013 u nahrávacích společností Polo Grounds Music a RCA Records.\n\nJedná se o debutové album rappera ASAP Rocky u společností Poly Grounds a RCA, u kterých získal smlouvu po svém proslavení se na internetu skrze nezávislé singly \"Purple Swag\" a \"Peso\".\n\nPůvodně mělo být vydáno již v září 2012, ale postupně bylo odkládáno až do ledna 2013.\n\nPřizvanými umělci jsou Schoolboy Q, Santigold, OverDoz, Kendrick Lamar, 2 Chainz, Drake, Big K.R.I.T., Yelawolf, Danny Brown, Action Bronson, Joey Badass, Gunplay, ASAP Ferg a Florence Welch.\n\nPrvním singlem byla píseň \"Goldie\", ta se umístila na 55. příčce v americké hitparádě Hot R&B/Hip-Hop Songs a na 98. příčce v britské UK Singles Chart.\n\nDruhým singlem byla zvolena píseň \"Fuckin' Problems\" (ft. Drake, 2 Chainz a Kendrick Lamar). Ta se vyšplhala na 8. příčku v Billboard Hot 100 a na 2. příčku v Hot R&B/Hip-Hop Songs, také na 50. v UK Singles Chart a 65. v Canadian Hot 100.\n\nTřetí singl \"Wild for the Night\" (ft. Skrillex a Birdy Nam Nam) se umístil na 80. příčce v USA. Čtvrtý singl \"Fashion Killa\" v USA nezabodoval.\n\nV první týden prodeje v USA se, i přes téměř měsíční předčasný leak na internet, prodalo 139 000 kusů. K červnu 2013 se v USA prodalo 378 000 kusů. V březnu 2015 album získalo RIAA certifikaci zlatá deska za 500 000 kusů alba v distribuci.\n"}
{"id": "884217", "url": "https://cs.wikipedia.org/wiki?curid=884217", "title": "Starkočský potok", "text": "Starkočský potok\n\nStarkočský potok je pravostranný přítok řeky Doubravy protékající okresy Kutná Hora a Chrudim. Délka jeho toku činí 12,8 km. Plocha povodí měří 12,7 km².\n\nPotok pramení v Sečské vrchovině při okraji lesa mezi Licoměřicemi, Jetonicemi a Zbyslavcem v nadmořské výšce okolo 485 m. Nejprve jeho tok směřuje lesnatým údolím krátce na sever. Poté se obrací na západ a teče při rozhraní Sečské vrchoviny a Chvaletické pahorkatiny. Po opuštění lesa zhruba na desátém říčním kilometru potok teče na rozhraní Chvaletické pahorkatiny a Čáslavské kotliny. V tomto úseku napájí menší rybník, který se nachází jihozápadně od vsi Bílý Kámen. Pod hrází rybníka vtéká Starkočský potok do Čáslavké kotliny a směřuje regulovaným korytem převážně na severozápad k obci Starkoč, kterou obtéká při jejím západním okraji. Severozápadní směr si potok udržuje až ke svému ústí. Na dolním toku u Zbyslavi a Zaříčan teče souběžně s řekou Doubravou, do které se vlévá na jejím 13,2 říčním kilometru. Ústí se nachází východně od Bojman v nadmořské výšce okolo 215 m.\n\nNejdelším přítokem Starkočského potoka je bezejmenný levostranný přítok, který jej posiluje na 8,2 říčním kilometru. Délka jeho toku činí 1,6 km.\n\nPrůměrný průtok Starkočského potoka u ústí činí 0,1 m³/s.\n"}
{"id": "884221", "url": "https://cs.wikipedia.org/wiki?curid=884221", "title": "Sleep (film)", "text": "Sleep (film)\n\nSleep je experimentální film Andyho Warhola natočený 16mm kamerou v roce 1963.\n\nPo celou délku pět hodin a dvacet minut se zde představil pouze spící John Giorno. Film měl premiéru v lednu 1964 v The Film-Makers' Cooperative. Premiéry se zúčastnilo celkem devět lidí, dva z nich odešli během první hodiny.\n\n"}
{"id": "884225", "url": "https://cs.wikipedia.org/wiki?curid=884225", "title": "Omikron Persei", "text": "Omikron Persei\n\nOmikron Persei (ο Per, ο Persei) je spektroskopická dvojhvězda v souhvězdí Persea. Je pojmenována Atik (také Ati, Al Atik), což znamená arabsky „rameno“. Jedna z jejích dvou složek patří do spektrální kategorie B<nowiki>1</nowiki> a druhá do B3.\n\n\n\n"}
{"id": "884227", "url": "https://cs.wikipedia.org/wiki?curid=884227", "title": "Marcel Dassault", "text": "Marcel Dassault\n\nMarcel Dassault (rodným jménem Marcel Bloch; 22. ledna 1892 – 17. dubna 1986) byl francouzský letecký průmyslník, konstruktér, politik a zakladatel francouzského leteckého výrobce Dassault Aviation.\n\nNarodil se v Paříži do židovské rodiny a po absolvování škol Condorcet, Breguet a Superaero vyvinul typ letecké vrtule, kterou francouzská armáda použila během první světové války. V roce 1919 se oženil s Madeline Minckles ze zámožné židovské rodiny a společně měli syny Clauda a Sergeho (1925–2018). Bloch rovněž založil leteckou společnost Société des avions Marcel Bloch, a po jejím znárodnění v roce 1936 za Lidové fronty zůstal jejím ředitelem.\n\nBěhem druhé světové války byl kvůli svému židovskému původu a pro odmítnutí spolupráce s německým leteckým průmyslem deportován do koncentračního tábora Buchenwald, zatímco jeho manželka byla internována nedaleko Paříže. Po válce si změnil příjmení, a to nejprve na Bloch-Dassault a posléze na Dassault. Šlo o krycí jméno, které jeho bratr, generál Darius Paul Bloch, používal ve francouzském odboji, a je odvozeno z \"char d'assault\", což je francouzský výraz pro bitevní tank. V roce 1947 konvertoval k římskokatolické církvi. V následujících letech vybudoval předního francouzského výrobce vojenských letadel, firmu Avions Marcel Dassault (od r. 1990 se jmenuje Dassault Aviation).\n\nV letech 1951 až 1955 a poté 1958 až do své smrti byl členem Národního shromáždění. Zemřel v Neuilly-sur-Seine ve věku 94 let a je pochován na hřbitově Passy v 16. pařížském obvodu.\n\n"}
{"id": "884232", "url": "https://cs.wikipedia.org/wiki?curid=884232", "title": "Mahmud Ševket Paša", "text": "Mahmud Ševket Paša\n\nMahmud Ševket Paša (1856 – 11. června 1913) byl osmanský generál a státník arabského a gruzínského původu. Některé zdroje též zmiňují čečenské nebo čerkeské předky.\n\nNarodil se v Bagdádu, kde získal základní vzdělání předtím, než vstoupil do Vojenské Akademie (turecky: \"Mekteb-i Harbiye\") v Istanbulu. V roce 1882 vstoupil do armády jako nadporučík. Nějaký čas strávil ve Francii, kde studoval vojenskou techniku a poté byl nasazen u vojenské jednotky na Krétě. Po těchto zkušenostech se vrátil do Vojenské akademie jako vyučující.\n\nSloužil nějakou dobu pod Colmarem von der Goltz (\"Goltz Paša\") a v této pozici navštívil též Německo. Byl jmenován guvernérem Kosova, kde velel Třetí armádě, jež byla později známá jako Hareket Ordusu po Incidentu z 31. března.\n\nMěl důležitou roli při ukončení incidentu z 31. března a vládě Abdul Hamida II. Sloužil jako velkovezír pod vládou Mehmeda V, mezi 23. lednem 1913 a 11. červnem 1913, kdy byl zavražděn v Istanbulu. Kromě jiného mu náleží zásluha na tvorbě Osmanského vojenského letectva v roce 1911 a uvedení prvního automobilu do Istanbulu.\n"}
{"id": "884233", "url": "https://cs.wikipedia.org/wiki?curid=884233", "title": "Hra tří Marií", "text": "Hra tří Marií\n\nHra tří Marií je nejstarší dochované liturgické drama. Pojednává o událostech, které následovaly po Kristově zmrtvýchvstání. Ústřední postavy inscenace jsou tři ženy – Marie Magdalská, Marie, matka Jakubova a Josefova, a Marie, sestra Lazarova.\n\nV první přicházejí Marie k Ježíšovu hrobu, aby zde zjistily, že je prázdný. Dvě z Marií poté běží oznámit apoštolům, že Ježíšovo tělo bylo ukradeno, zatímco Marie Magdalská zůstává na místě a pláče. Ve druhé části přichází za Marií k hrobu člověk, kterého Marie nejprve pokládá za zahradníka. Jakmile ji však osloví \"Marie\", tato pozná, že jde o Krista. Ve třetí části k hrobu přibíhají apoštolové Petr a Jan, ale nalézají zde už jen Marie Magdalskou, která jim řekne o svém setkání s Ježíšem a o tom, že vstal mrtvých.\n\nHra se samozřejmě inscenovala z různými obměnami – podle textu hry ze třináctého století, nalezeném v Klosterneuburgu, se hra inscenovala i s částmi, kdy andělé uspávají stráže u hrobu, nebo kdy Ježíš Kristus přichází k pekelné bráně a vysvobozuje odtud hříšné duše. \n\nStejně jako u většiny liturgických her bylo kostýmování založeno především na církevních rouchách, což divákům značně komplikovalo přehled, která postava je která. Kupříkladu postava Krista se objevovala v biskupském rouchu a aby se alespoň trochu vytvořila iluze, že se jedná o zahradníka, vzal si herec do ruky rýč. V české hře velikonoční dokonce Ježíš vyčítá Marii Magdalské, že ji šlape po záhonu a že ji za trest praští oním rýčem po hlavě. Tři Marie nosívaly alby nebo rochety a andělům, kteří se později ve hrách také objevovali, inscenátoři nechali přivazovat bílá, nebo někdy dokonce zlatá křídla. Apoštolové potom vystupovali v ornátech. V pozdější éře, když byli do hry přidáni i vojáci hlídající hrob, se objevila snaha o naturalističtější ztvárnění vzhledu postav, a tak se hlídači hrobu objevovali na scéně v plné zbroji nebo alespoň v \"uniformách.\" \n\nNa tři Marie můžeme rovněž narazit ve hře Mastičkář, kde tyto přicházejí koupit masti na pomazaní Ježíšova těla. Je velmi pravděpodobné, že Hra tří Marií posloužila jako jeden z inspiračních zdrojů Mastičkáře.\n\n"}
{"id": "884234", "url": "https://cs.wikipedia.org/wiki?curid=884234", "title": "Susan Petersová", "text": "Susan Petersová\n\nSusan Petersová (3. července 1921 – 23. října 1952) byla americká divadelní, filmová a televizní herečka.\n\nPetersová se narodila ve Spokane a za svobodna užívala jméno Suzanne Carnahanová. Nejprve se upsala studiu \"Warner Brothers\", ale následně začala po vychození střední školy pracovat pro Metro-Goldwyn-Mayer Studios. Jejím prvním zaměstnáním bylo čtení s potenciálními herci jejich kamerových zkoušek. To bylo nějakou dobu před tím, než udělala dojem na vedoucí studia svým vlastním talentem a oni ji začali vybírat do svých filmů.\n"}
{"id": "884235", "url": "https://cs.wikipedia.org/wiki?curid=884235", "title": "Tereza Jinochová", "text": "Tereza Jinochová\n\nTereza Jinochová (* 1992, Neratovice) je česká modelka a účastnice soutěží krásy.\n\nTereza Jinochová pochází z Neratovic. V letech 2003-2011 studovala na osmiletém Gymnáziu Františka Palackého v Neratovicích. Nyní studuje na Pedagogické fakultě Univerzity Karlovy magisterský obor \"Učitelství pro 1. stupeň ZŠ\" ve studijním programu \"Učitelství pro základní školy\". Působí jako praktikantka na speciální škole. Zajímá se o děti s Downovým syndromem či Autismem.\n\nOd 5 let se závodně věnuje společenským tancím a je finalistka Mistrovství České republiky ve standardních tancích. Organizavala Krajské taneční soutěže škol. Je lektorka Zumby pro děti a dospělé.\n\nTereza Jinochová se účastnila několika soutěží krásy. Na většině z nich se umístila na předních pozicích\n"}
{"id": "884236", "url": "https://cs.wikipedia.org/wiki?curid=884236", "title": "ArmA 2: Operation Arrowhead", "text": "ArmA 2: Operation Arrowhead\n\nArmA 2: Operation Arrowhead je standalone datadisk k české počítačové hře ArmA 2. Přidává do hry novou kampaň, nové jednotky, mise a terény. Operation Arrowhead vyšlo v roce 2010. Hráč v kampani hraje střídavě za čtyři postavy. Taktéž vyšla kompilace původní hry a datadisku pod názvem ArmA 2: Combined operations.\n\nDěj se odehrává ve fiktivní zemi Tákistán (inspirovaný Afghánistánem) kde se dostává k moci plukovník Azíz. Ten se chová agresivně vůči svým sousedům a situace musí řešit americká armáda, která zahajuje s podporou OSN invazi do země.\n\n\n\"(Informace přímo z obalu hry. Jsou uváděny i nižší.)\"\n\n"}
{"id": "884238", "url": "https://cs.wikipedia.org/wiki?curid=884238", "title": "Arabatská kosa", "text": "Arabatská kosa\n\nArabatská kosa ( – \"Arabatska strilka\", – \"Arabatskaja strelka\", ) je kosa oddělující prosolený systém mělkých lagun zvaný Syvaš od zbytku Azovského moře. Táhne se od jihu od severovýchodního pobřeží Krymu na sever k městu Heničesk, od kterého je ovšem oddělena úzkým Heničeským průlivem spojujícím Syvaš s Azovským mořem. Celá přitom náleží k Ukrajině: jižní část ke Krymské autonomní republice a severní část k Chersonské oblasti. Její moderní využití je převážně rekreační a v roce 2001 na ní žilo zhruba 3,6 tisíce obyvatel.\n\nCelková délka Arabatské kosy je 112 kilometrů, šířka se pohybuje mezi 270 metry a 8 kilometry. Celková plocha kosy je 395 čtverečních kilometrů a průměrná šířka je zhruba 3,5 kilometru. Dvě širší místa o šířce 7-8 kilometrů leží ve vzdálenosti 7,5 a 32 kilometrů od severního konce kosy, v těchto místech je kosa mírně kopcovitá a pokrytá hnědým jílem. Zbytek kosy je spíše písčitý. Rostou zde například trnka, kostřava, kavyl, tamaryšek, šípky a lékořice.\n\nKosa vznikla usazováním zhruba ve dvanáctém století našeho letopočtu. V roce 1835 na ní byla postavena silnice s poštovními stanicemi zhruba po 25 až 30 kilometrech, v devatenáctém století zde byla vesnice Arabat, zhruba 25 usedlostí a tři vojenské posádky. Civilní obyvatelstvo v počtu zhruba 235 lidí se živilo převážně rybařením, zemědělstvím a těžbou soli. Ta byla v té době typická pro celou oblast Syvaše a v rámci Arabatské kosy bylo ročně vytěženo zhruba 24 tisíc tun soli.\n\nV nejjižnější části kosy se nacházejí zbytky pevnosti Arabat, kterou postavili v 17. století Turci k obraně Krymu a podle které získala kosa své jméno. Po dobytí Krymu Ruskem ztratila část svého významu, pustla, nicméně byla znovu použita Rusy v Krymské válce v letech 1853 až 1856. Pak opět pustla, ovšem byla místem prudkých bojů v ruské občanské válce v roce 1920 i ve druhé světové válce v letech 1941 až 1944.\n\nV roce 1968 zde byly natáčeny některé scény filmu Sloužili dva kamarádi.\n"}
{"id": "884239", "url": "https://cs.wikipedia.org/wiki?curid=884239", "title": "Katedra letecké dopravy Žilinské univerzity v Žilině", "text": "Katedra letecké dopravy Žilinské univerzity v Žilině\n\nKatedra letecké dopravy Žilinské univerzity v Žilině (KLD) je centrem vzdělávání, výzkumu a výcviku v civilním letectví. KLD poskytuje akreditované studijní programy v třístupňovém systému vysokoškolského vzdělávání - bakalářské, inženýrské a doktorské. KLD úzce spolupracuje s Leteckým výcvikovým a vzdělávacím centrem Žilinské univerzity, které zajišťuje pro studijní program Profesionální pilot pilotní výcvik až do úrovně \"frozen ATPL\" (dopravního pilota). KLD je také sídlem Národního výcvikového centra bezpečnosti v civilním letectví ČR (NVCB). Toto centrum provádí kurzy v souladu s předpisy EU pro všechny kategorie personálu v letectví. Kurzy jsou navrženy pro zvýšení teoretických znalostí personálu a technických dovedností při zvládání množství potenciálních krizových situací. Bezpečnostní kurzy jsou certifikovány Leteckým úřadem Slovenské republiky (CAA SR).\n\n\nHistorie fakulty Provozovny a ekonomiky dopravy a spojů (F PEDAS) sahá do padesátých let 20. století. Pod původním názvem Fakulta železniční dopravy v Praze byla založena 1. října roku 1953 v rámci Českého Vysokého učení technického v Praze, které zahrnovalo i fakultu dopravy. Univerzita, už přejmenována na Vysokou školu dopravy, se přestěhovala do Žiliny, severozápadního centra Slovenska, v roce 1960. Když byl přesun v červenci roku 1960 dokončen, vysoká škola měla Fakultu provozu a ekonomiky dopravy (F-PED), jejíž součástí byla i Katedra provozu a ekonomiky letecké dopravy. K poslední změně názvu univerzity došlo v roce 1996, kdy byla přejmenována na Žilinská univerzita v Žilině. Katedra letecké dopravy úzce spolupracuje s Leteckým výcvikovým a vzdělávacím centrem Žilinské univerzity, které pro katedru zajišťuje letecký výcvik.\n\nKLD nabízí studijní programy „letecká doprava“ a „profesionální pilot“.\nČást je studia zajišťována v anglickém jazyce vlastními pedagogy s účastí hostujících přednášejících z partnerských zahraničních škol a z praxe. Žilinská univerzita poskytuje teoretický a praktický pilotní výcvik do úrovně \"frozen ATPL\" (dopravního pilota) v rámci jedné organizace spolu s Leteckým výcvikovým a vzdělávacím centrem Žilinské univerzity. V rámci Národního stipendijního programu a programu ERASMUS mohou studenti studovat část studia v zahraničí na prestižních univerzitách. ENAC Toulouse, Cranfield, Glasgow, Dublin Institute of Technology a dalších.\n\n"}
{"id": "884241", "url": "https://cs.wikipedia.org/wiki?curid=884241", "title": "Svatý Bonifác", "text": "Svatý Bonifác\n\nSvatý Bonifác rodným jménem Winfried (675 Wessex – 5. června 754 Dokkum, Frísko) byl jedním z představitelů křesťanské anglosaské misie na evropské pevnině, apoštolem Germánů, svatým patronem Německa a arcibiskupem v Mohuči. V římskokatolické a v anglikánské církvi je slaven jako svatý mučedník.\n\nNarodil se jako Winfried přibližně v roce 675 ve Wessexu. Lákal jej mnišský způsob života, takže již jako mladý oblát vstoupil do kláštera benediktinů v Exeteru, kde obdržel veškeré vzdělání. Poté působil jako učitel latinské gramatiky. Napsal několik pojednání a skládal rovněž latinskou poezii. Ve třiceti letech byl vysvěcen na kněze a po vzoru benediktinů začal toužit po misionářském životě. V roce 716 se pod Willibrordovým vedením vydal na kontinent, do Fríska. Misie byla ovšem neúspěšná, v té době ve Franské říši vypukla válka mezi Radbodem a Karlem Martelem a Winfried byl nucený se vrátit do Anglie. O dva roky později se na kontinent vrátil a působil jako misionář v německých zemích až do své smrti v roce 754.\n\nJeho zásluhy tkví především v organizačních schopnostech a reformátorské důslednosti, díky které došlo k významnému posunu vpřed, co se týká myšlení franské církve a jejího propojení s římskou církví. Jeho zásluhou bylo znovu obnoveno západní císařství, nejprve pod vedením Karla Velikého a poté Oty Velikého v roce 962. V roce 718 se vypravil do Říma za papežem Řehořem II., aby obdržel jeho pověření a požehnání k misijní činnosti ve Fránské říši. Papež jej v témže roce zároveň pokřtil na Bonifatia. V roce 722 se znovu vydal za papežem, protože jeho pravomoci vůči fránské šlechtě byly velice malé a neúčinné. V Římě byl vysvěcen na biskupa a obdržel pověřující dopis ke Karlu Martellovi, který jej následně vyslal šířit křesťanskou víru na svém území. Papež Řehoř III. vysvětil Bonifáce na arcibiskupa s pravomocí světit biskupy a zakládat nové diecéze, a ještě o několik let později (cca r. 738) jej ustanovil apoštolským legátem pro Bavorsko, Alamanii, Hesensko a Durynsko. Do roku 740 založil kláštery v Amöneburgu, Fritzlaru, Kitzingenu, Tauberbischofsheimu či ženský klášter v Ochsenfurtu, kde se stala představenou Thekla. U Geismaru skácel Donarův dub.\n\nV letech 738–747 uspořádal v Bavorsku hranice stávajících biskupství a v Durynsku zakládal biskupství nová, například v Erfurtu nebo Würzburgu. S podporou Karlomana a Pipina Krátkého, kteří byli proreformně a prořímsky zaměřeni, se podílel na vybudování nového církevního systému pro celou franskou říši. \n\nPipin se nakonec postavil na stranu franské šlechty proti působení Bonifáce i proti jeho usednutí na trůn kolínského biskupství. Bonifác se raději stáhl a žil střídavě v Mohuči a v klášteře ve Fuldě, který založil v roce 744. Tento klášter se stal střediskem křesťanství a misijního snažení v tehdejších německých zemích. Od roku 1869 se zde každoročně konají konference německých biskupů..\n\nZemřel násilnou smrtí u Dokkumu při své poslední misijní cestě do Fríska spolu se svými 52 společníky. Jeho ostatky byly neseny z Utrechtu přes Mohuč do Fuldy, kde Bonifác založil klášter. Tělo je dodnes pohřbeno v sarkofágu v kryptě pod hlavním oltářem dómu ve Fuldě.\n\nJeho synovci byli svatý Willibald, biskup z Eichstättu, a svatý Wunibald. Jeho neteří byla řeholnice Svatá Valburga.\n\nDíky svým spolubratřím z Fuldy byl Bonifác oslavován ihned po smrti a brzy byla napsána legenda o jeho životě a mučednictví. Bonifác bývá vyobrazen jako biskup s odznaky svého úřadu (berla, mitra, pallium); charakteristickým atributem je kniha proťatá mečem, Bonifác ji pozdvihl na svou obranu před svým vrahem. V legendárních scénách se zobrazuje jeho vstup do kláštera (obláčka), misijní činnost (nejčastěji jak doprovází Willibrorda, káže pohanským Frísům nebo jak je křtí), tři římské cesty k papeži, jak světí krále Pipina III., dále jeho mučednická smrt, při níž bývá vyobrazen s některými,rovněž svatořečenými druhy, Eobanem a Adalarem, od 16. století také Bonifácovo Nanebevzetí a apoteóza v nebi. V malbě křídlových oltářů jej nejčastěji doprovází další misionáři Leander ze Sevilly, Augustin z Canterbury, Willibrord, Anscharius, Wolfgang, svatý Vojtěch, Gerhard z Csanádu nebo Rupert ze Salzburgu.\n\n\n"}
{"id": "884243", "url": "https://cs.wikipedia.org/wiki?curid=884243", "title": "Lauren Vélez", "text": "Lauren Vélez\n\nLauren Vélez (* 2. listopadu 1964, Brooklyn, New York, Spojené státy americké) je americká herečka. Mezi její nejznámější role patří María LaGuerta v \"Dexterovi\", vyšetřovatelka Nina Moreno v \"New York Undercover\", doktorka Gloria Nathan v dramatickém seriálu z produkce HBO, \"Oz\" a Elena v komediálním seriálu \"Ošklivka Betty\". Má jednovaječné dvojče, Loraine Vélez, která je také herečkou. \n\nNa začátku padesátých let se její rodiče přestěhovali z Portorika do Spojených států a žili v Brooklynu, kde se narodila Lauren a i sestra – dvojče. Jejich otec byl newyorský policista, který nakonec koupil dům v Rockaway v Queens a přestěhoval se sem se svou manželkou a osmi dětmi. Sestry si už od dětství užívaly vytváření improvizačních her a hraní pro rodinu. Vélez si zahrála roli sviště ve školním představením na druhém stupni a rozhodla se, že se chce stát herečkou. \n\nPo absolvován střední školy obě sestry získaly stipendium na Alvin Ailey Dancing School. Také obě studovaly herectví na The Acting Studio s Jamesem Pricem a Lauren studovala Shakespeara s Michaelem Howardem.\n\nJejí první práce přišla v národním turné muzikálu \"Dreamgirls\", kde hrála ve sobur. Také hrála náhradnici za herečku Phylicii Rashad v muzikálu \"Into the Woods\". Mimo Broadway se objevila ve hrách \"Much Ado About Nothing\" a \"Fasade\".\n\nV roce 1995 získala svou první velkou televizní roli. Byla obsazena jako policistka Nina Moreno do seriálu \"New York Undercover\". Ten samý rok si také vytvořila svůj filmový debut, a to jako Lisette Linares ve snímku \"Takhle se mi to líbí\", ve filmu se spolu s ní objevili například ještě Rita Moreno a Jon Seda. Za roli byla nominovaná na ceny Independent Spirit Award a The Desi Award pro nejlepší herečku v hlavní roli. Film byl nominován na čtyři ceny ndependent Spirit Awards a vyhrál cenu NYFCCA. Dalším seriálem, ve kterém se objevila, se stalo vězeňské drama z produkce HBO, \"Oz\". Také si zahrála po boku Al Pacina ve snímku \"Vyšší zájem\". V roce 1997 se objevila ve španělském filmu \"Buscando un Sueño\". Opět policistku, Maríu LaGuertu, si zahrála v seriálu televize Showtime, \"Dexter\". \n\nDne 24. června 2006 získala cenu pro nejlepší herečku ve vedlejší roli na Mezinárodní filmové přehlídce na Long Islandu, za výkon v roli Roseanne Crystal v nezávislém snímku \"Serial\".\n\nV roce 2010 obdržela cenu Rita Moreno HOLA Award pro výjimečnost od Hispánské organizace latinskoamerických herců (HOLA).\n\n"}
{"id": "884254", "url": "https://cs.wikipedia.org/wiki?curid=884254", "title": "Peter Gric", "text": "Peter Gric\n\nPeter Gric (* 1968, Brno, Československo) je rakouský malíř, kreslíř a občasný ilustrátor původem z Česka. V jeho umění se objevují náměty futuristických krajin a architektury, biomechanického surrealismu a fantaskního realismu. Je členem uměleckých skupin Libellule a Labyrinthe.\n\nNarodil se roku 1968 v Brně jako jediné dítě umělcům Ludmile (1942, Pitín) a Jaroslavu Grici (1937, Brno). Rodiče již v jeho raném věku objevili a podporovali jeho talent v kresbě a malbě. Pod falešnou záminkou, cesty na dovolenou, v roce 1980 spolu s rodiči emigroval přes Maďarsko a Jugoslávii do Rakouska. Tam jeden rok strávili na venkově v Reichenau an der Rax, avšak poté se přestěhovali do Lince. Zde Peter Gric dokončil základní školu a vystudoval grafický design na Umělecko-průmyslové škole (Höhere Technische Lehranstalt). Roku 1988 se přestěhoval do Vídně, kde začal studovat magisterský program u Prof. Arika Brauera na Akademii umění ve Vídni, který je jedním ze zakladatelů Vídeňské školy fantaskního realismu. Studium dokončil roku 1993. Již během studia byl na mnoha skupinových výstavách, což nastartovalo úspěšné prodeje jeho děl. V roce 1996 hostoval na přednášce o spojení malby a počítačové grafiky na Akademii umění. Peter Gric má dvě dcery Emilii (*2002) a Natalii (*2005). Později se v roce 2009 přestěhoval s rodinou z Vídně do Oberhöfleinu nedaleko hory Hohe Wand.\n\nUměním se živí, ale věnuje se mu velmi nepravidelně. Před výstavami pracuje intenzivně, ale mnohdy i týdny netvoří a experimentuje s grafickými programy a geometrií pro své nové náměty. Menší formáty mu zaberou několik dní až týdnů. Těm velkým se věnuje i měsíce. Mnoho jich ale má rozděláno a dokončuje je i po několika letech. Některé jeho obrazy mají i několik metrů.\n\nJeho malby jsou velmi precizní a technicky dokonalé. Využívá nejčastěji olej, akryl nebo kombinaci obou. Při práci používá i stříkací pistoli. Většinu prací si navrhuje v grafických programech a složitější kompozice a geometrii modeluje v 3D softwaru. Avšak čistě počítačovou grafiku nedělá.\n\nV jeho umění se mísí náměty futuristických krajin a architektury, biomechanického surrealismu a fantaskního realismu. Je velmi vzdušné, kombinující známé věci s fantaskními prvky a různými geometrickými strukturami. Před samotnou uměleckou kariérou ho velmi inspirovali sci-fi ilustrátoři Chris Moore, Peter Elson a také filmy Star Wars. Avšak v jeho tvorbě na něj měli velký vliv surrealistické malby jeho otce a známí umělci, Salvador Dalí, Giorgio de Chirico, Max Ernst, Ernst Fuchs, Rudolf Hausner, Samuel Bak, Alfred Kubin, Hans Ruedi Giger a později i Zdzisław Beksiński, Odd Nerdrum a De Es Schwertberger. Mnoho inspirace čerpá z přírody a architektury. Je fascinován erozí, abstraktní geometrií a krásou ženského těla, což se reflektuje v jeho dílech. Své díla tvoří podle vizí a fantazie, které sám nedokáže vysvětlit. Podobně jako Zdzisław Beksiński se o možné interpretace nestará.\n\nV roce 2007 se podílel na návrhu opony pro produkci SamPlay \"Hamlet in Rock\". Roku 2010 pracoval na konceptu designu pro projekt \"At the Mountains of Madness\" režiséra Guillermo del Toro. Od roku 2011 učí na Akademii umění ve Vídni.\n\nMnoho děl se nachází v soukromých a veřejných sbírkách: Rakouská Galerie Belveder; Immuno AG; Městská galerie v Traun; Kunstlerhaus Mnichov; Art Visionary Collection v Melbourne; Rardy van Soest Collection v Houten, Nizozemí; Trierenberg Art v Traun.\n\n1989\n1990\n1993\n1994\n1995\n1997\n1998\n2000\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n\n"}
{"id": "884257", "url": "https://cs.wikipedia.org/wiki?curid=884257", "title": "Daniela Mičanová", "text": "Daniela Mičanová\n\nDaniela Mičanová (* 14. srpna 1972 Hustopeče u Brna) je česká spisovatelka a překladatelka z angličtiny.\n\nPochází z Hustopečí u Brna, kde se narodila a vystudovala gymnázium. Pokračovala ve studiích na Filozofické fakultě Masarykovy university v Brně, obor archeologie nedostudovala. Vystřídala několik zaměstnání. Od roku 2000 pracovala jako překladatelka na volné noze a ve volných chvílích se věnovala literární činnosti. Po roce 2013 opět přijala civilní zaměstnání, nejprve v automobilovém průmyslu (recepční), později se stala technickou redaktorkou ve výstavnické společnosti. Ve volných chvílích se přitom nadále věnuje literární činnosti. \n\nPřeložila tři desítky dobrodružných i populárně naučných titulů, většinou historického zaměření. Jako autorka se uvedla tzv. \"upírskou trilogií\" (\"Alexander\", \"Lucius\", \"Orlando\"). K této trilogii však začíná přidávat zvolna i další díly (\"Jakubovy housle\"). Je autorkou milostné novely \"Mlčení v růžovém\", historické detektivky \"Ve službách třináctého prince\", povídkové kuchařky \"Žena s dranžírákem,\" rozsáhlé hororové satiry \"Smrt pod vinicemi\" a několika povídek žánru fantasy pro časopis \"Pevnost.\" Naposledy vydala detektivku \"Smrt v recepci\". \n\nOd roku 2012 příležitostně přispívala do časopisu Živá historie články zaměřenými na starý Egypt, viktoriánskou Anglii či žánrovou literaturu. Od roku 2017 pro týž časopis pravidelně připravuje historická kalendária. \n\n\n\nČasopisecké články\n\n\n\n"}
{"id": "884259", "url": "https://cs.wikipedia.org/wiki?curid=884259", "title": "Janova vyhlídka", "text": "Janova vyhlídka\n\nJanova vyhlídka se nachází v Hruboskalském skalním městě, v lokalitě Cestník, mezi hrady Čertova ruka a Kavčiny. Je z ní rozhled po skalách Majáku, až na Kozákovský hřbet.\n\nNa rozdíl od známějších vyhlídek na Kapelu a u Lvíčka se Janova vyhlídka nenachází na hlavní červeně značené turistické trase, nýbrž na modré od Lázní Sedmihorky.\n\n"}
{"id": "884261", "url": "https://cs.wikipedia.org/wiki?curid=884261", "title": "Vyhlídka na Kapelu", "text": "Vyhlídka na Kapelu\n\nVyhlídka Na Kapelu je turisty hojně navštěvovaná skalní vyhlídka v Hruboskalském skalním městě, nedaleko arboreta Bukovina. Je z ní výhled po skalách oblasti Kapely a na skálu Kapelník.\n\nSpolu s vyhlídkou u Lvíčka se nachází na tzv. Zlaté stezce Českého ráje, tedy červeně značené turistické stezce spojující zámek Hrubá Skála s hradem Valdštejn.\n\n"}
{"id": "884262", "url": "https://cs.wikipedia.org/wiki?curid=884262", "title": "Vyhlídka U Lvíčka", "text": "Vyhlídka U Lvíčka\n\nVyhlídka U Lvíčka se nachází v Hruboskalském skalním městě, nedaleko vyhlídky na Kapelu. Do současné podoby bylo místo upraveno v 90. letech 20. století a umožňuje rozhled na Kozákovský hřbet, Čertovu ruku, skály oblasti Majáku a Kapelníka.\n\nSpolu s vyhlídkou na Kapelu se nachází na tzv. Zlaté stezce Českého ráje, tedy červeně značené turistické stezce spojující zámek Hrubá Skála a hrad Valdštejn. Pro svoji polohu bývá často vyhledávána turisty.\n\n"}
{"id": "884264", "url": "https://cs.wikipedia.org/wiki?curid=884264", "title": "Sylvius Leopold Weiss", "text": "Sylvius Leopold Weiss\n\nSylvius Leopold Weiss (první jméno uváděno i jako Silvius nebo Silvyus, 12. října 1687 – 16. října 1750) byl německý hudební skladatel a loutnista.\n\nNarodil se v Grottkau (dnes Grodków) u Vratislavi. Jeho otcem byl Johann Jacob Weiss, loutnista na dvorech ve Vratislavi, Drážďanech a Římě. Donedávna se soudilo, že se Sylvius narodil už roku 1686, podle nových výzkumů to ale nejspíš bylo o rok později.\nWeiss patřil k nejdůležitějším a nejoriginálnějším skladatelům loutnové hudby v dějinách. Napsal přes 600 skladeb, většinou sonát nebo suit. Skládal i komorní hudbu a koncerty, ale z nich se většinou dochovaly jen sólové party. Znal se s Wilhelmem Friedemannem Bachem, díky němuž se setkal s jeho otcem, Johannem Sebastianem. Při té příležitosti údajně Bach s Weissem soutěžili v improvizace. Ve stejném roce jako Bach také Weiss zemřel. Byl pochován na Starém katolickém hřbitově v Drážďanech.\n\n"}
{"id": "884265", "url": "https://cs.wikipedia.org/wiki?curid=884265", "title": "Zámecká vyhlídka", "text": "Zámecká vyhlídka\n\nZámecká vyhlídka je jedna z vyhlídek v Hruboskalském skalním městě nedaleko zámku Hrubá Skála. Svůj výhled soustředí především do této oblasti, která dala vyhlídce jméno. Spolu s Mariánskou vyhlídkou se nachází na žlutě značené turistické trase spojující zámek Hrubá Skála s prameny u Lázní Sedmihorky.\n\n"}
{"id": "884266", "url": "https://cs.wikipedia.org/wiki?curid=884266", "title": "Chrpa luční", "text": "Chrpa luční\n\nChrpa luční (\"Centaurea jacea\") je vysoká, vytrvalá, modře kvetoucí rostlina, nejběžnější chrpa rostoucí téměř po celém území České republiky.\n\nHranice přirozeného výskytu tohoto druhu probíhá na západě Evropy ve Španělsku a Francii, na severu v půli Skandinávie, na jihu v severní Itálii, Balkánem a Ukrajinou a na východě sahá až po Ural. Druhotně byl tento druh zavlečen do Severní a Jižní Ameriky, Střední Asie a Japonska. V České republice se nachází téměř na celém území, ve větší míře především v termofytiku a mezofytiku, na Šumavě roste až do výšky 1000 m n. m.\n\nJe světlomilnou rostlinou bez výrazného ekologického vyhranění. Jejími obvyklými stanovišti jsou místa se suššími i vlhčími půdami které mají dostatek živin a jsou neutrální až slabě kyselé. Vyrůstá poměrně hodně na loukách, pastvinách, mezích, podél cest v příkopech i na ruderalizovaných místech. Je diagnostickým druhem lučních společenstev svazů \"Arrhenaterion\" a \"Molinion\".\n\nVytrvalá rostlina s hranatou lodyhou která vyrůstá z tlustého, vytrvalého oddenku a dosahuje do výše 50 až 120 cm. Je přímá nebo vystoupavá a často v horní polovině řídce rozvětvená, porostlá na omak drsnými, tmavě zelenými, dosti variabilními listy. Spodní, 5 až 20 cm dlouhé a rostoucí v růžici, jsou kopinaté, zúžené v řapík, po obvodu dlouze zubaté a při kvetení již většinou zaschlé. Horní, postupně se zmenšující, jsou přisedlé, vejčitého až kopinatého tvaru a po obvodu celistvé nebo peřenolaločnaté až peřenoklané.\n\nNa koncích větví odbočujících z hlavní lodyhy vyrůstají jednotlivě nebo po dvou velké květní úbory o průměru asi 4 cm s pěticípými růžovými až růžově fialovými, vzácně i bílými květy. Uprostřed terče vyrůstají trubkovité protandrické květy, které mají pět tyčinek a pestík. Okrajové paprskovité květy jsou zvětšené a převážně neplodné (nemají pestíky nebo tyčinky). Kulovitý až vejčitý zákrov je víceřadý se světle hnědými listeny. Ty mají na koncích zřetelně oddělené, namnoze vyduté, okrouhlé přívěsky s blanitými okraji; u středních zákrovních listenů jsou přívěsky dlouhé 4 mm.\n\nVykvétá od července do září. Opylována je včelami, motýly a dalším hmyzem, neopylené květy se mohou opylit i autogamicky. Plodem je obvejčitá a mírně zploštělá, světlá, velice lehká nažka bez chmýří, pouze někdy s úzkým límečkovitým lemem. Po uzrání se zákrov, který dosud nažky chránil, rozloží a vítr semena rozfouká.\n\nChrpa luční je podobně jako jiné chrpy výborná nektarodárná i pylodárná rostlina. Kvete dlouho a to až do podzimu. Nektarium chrupy vyprodukuje za 24 hodin 0,42 mg nektaru s cukernatostí 45 %. Cukerná hodnota, tedy množství cukru vyprodukovaného v květu za 24 hodin, je 0,19 mg. Kromě nektaru poskytují včelám množství pylu bohatého na dusíkaté látky. Včely jej sbírají v šedých rouskách po celý den.\n\nDruhový med chrpy je vzácný. Je jantarově zbarvený, jemné vůně a příjemné chuti, a krystalizuje v hrubých krystalech.\n\nChrpa luční (\"Centaurea jacea\") je součásti skupiny druhů \"Centaurea jacea\" agg. Rozlišení taxonů uvnitř skupiny je náročné a někdy ne dost přesné. Do hry zde vstupuje i snadné křížení, tím vznikají složité hybridní populace a dochází ke vzniku vícenásobných kříženců. Do této skupiny je řazeno více než 10 taxonů z nichž většina roste v jižní Evropě a mezi odborníky není plná shoda, který z nich je druh, poddruh nebo hybrid.\n\nPodle novějších zdrojů se v ČR chrpa luční vyskytuje ve dvou platných poddruzích:\nPodle starších pramenů byly za poddruhy chrpy luční považovány ještě:\n\n"}
{"id": "884269", "url": "https://cs.wikipedia.org/wiki?curid=884269", "title": "Mistrovství světa v alpském lyžování 2013 – slalom mužů", "text": "Mistrovství světa v alpském lyžování 2013 – slalom mužů\n\nSoutěž ve slalomu mužů na Mistrovství světa v alpském lyžování 2013 se konala v neděli 17. února jako poslední a celkově jedenáctý závod šampionátu. Zahájení prvního kola proběhlo v 10.00 hodin a druhá část odstartovala ve 13.30 hodin místního času. Závodu se zúčastnilo 100 závodníků z 57 zemí. Do sobotní kvalifikace, konané 16. února, nastoupilo 139 lyžařů z 59 států.\n\nMistrem světa se stal Rakušan Marcel Hirscher a po titulu ze soutěže týmů získal na šampionátu druhé zlato. Stříbrnou medaili vybojoval německý lyžař Felix Neureuther a pro bronz si dojel další rakouský závodník Mario Matt.\n"}
{"id": "884270", "url": "https://cs.wikipedia.org/wiki?curid=884270", "title": "Tessa Worleyová", "text": "Tessa Worleyová\n\nTessa Worleyová, nepřechýleně \"Tessa Worley\" (* 4. října 1989 Annemasse, Horní Savojsko) je francouzská alpská lyžařka, specializující se především na točivé disciplíny – obří slalom. Na Světovém šampionátu 2011 v Garmischi byla členkou vítězného francouzského družstva. Druhý titul mistryně světa přidala v obřím slalomu ve Schladmingu 2013. Ve stejné disciplíně dojela v německém Garmischi 2011 na bronzové příčce.\n\nDo sezóny 2014 ve Světovém poháru vyhrála sedm závodů, všechny v obřím slalomu.\n\nVe Světovém poháru debutovala v šestnácti letech, když 4. února 2006 dojela na 29. místě v soutěži obřího slalomu, konané v německém Ofterschwangu. .\n\nV říjnu 2008 proběhl úvodní závod Světového poháru 2009, kterým se stal obří slalom v rakouském Söldenu. Dojela v něm na páté příčce. O měsíc později vyhrála svůj premiérový závod, když triumfovala v obřím slalomu během zastávky Světového poháru v coloradském letovisku Aspen. Současně se jednalo o její první umístění na pódiu, do třetího místa.\n\nNa úvod sezóny 2011 dokázala do ledna téhož roku zvítězit ve třech obřích slalomech v řadě. Z Mistrovství světa 2011 v Garmischi přivezla titul mistryně světa v soutěži družstev a k němu přidala bronzovou medaili z obřího slalomu.\n\nNa únorovém Světovém šampionátu 2013 v rakouském Schladmingu se stala mistryní světa v obřím slalomu.\n\nNarodila se roku 1989 ve francouzské obci Annemasse, která je součástí departementu Horní Savojsko. Otec Steve Worley je Australan, matka Madeleine Worleyová pak Francouzka. Vyrůstala ve Francii a na Novém Zélandu. Domovským klubem, za nějž závodí, je EHMS se sídlem v zimním východofrancouzském středisku Le Grand-Bornand.. Je poddůstojnicí francouzské armády.\n\n"}
{"id": "884273", "url": "https://cs.wikipedia.org/wiki?curid=884273", "title": "Mariánská vyhlídka", "text": "Mariánská vyhlídka\n\nMariánská vyhlídka je jedna z vyhlídek v Hruboskalském skalním městě, nedaleko zámku Hrubá Skála. Svojí polohou umožňuje rozhled na Ještěd, Turnovsko, Kozákov, Dračí skály, Lebku, Dračí věž, zámek Hrubá Skála a Trosky. Nedaleko se nachází symbolický hřbitov horolezců. Spolu se Zámeckou vyhlídkou se nachází na žlutě značené turistické stezce od pramenů u Lázní Sedmihorky k zámku Hrubá Skála.\n\n"}
{"id": "884276", "url": "https://cs.wikipedia.org/wiki?curid=884276", "title": "Ashley Montagu", "text": "Ashley Montagu\n\nMontague Francis Ashley-Montagu (narozen jako Israel Ehrenberg; 28. června 1905, Londýn, Anglie 26. listopadu 1999, Princeton, New Jersey, USA) byl britsko-americký antropolog a humanista židovského původu, který popularizoval témata jako rasa a gender (míněny rozdíly mezi muži a ženami) a jejich vztah k politice a vývoji. V roce 1950 byl zpravodajcem v prohlášení UNESCO \"The Race Question\". Jako mladý si změnil jméno na Montague Francis Ashley-Montagu. Po přesídlení do USA používal jméno \"Ashley Montagu\". Po získání amerického občanství v r. 1940 Montagu učil a přednášel na Harvardu, Princeton University, Rutgers University, University of California a New York University. Během svého života napsal přes 60 knih. V roce 1995 ho American Humanist Association jmenovala Humanistou roku.\n\nPodle rozhovoru z r. 1995 Leonarda Liebermana, Andrew Lyonse a Harriet Lyonsové v časopise \"Current Anthropology\" vyrůstal Montagu v londýnském East Endu. Vzpomínal na časté projevy antisemitismu, kterým byl vystaven, když se vydal ze židovské čtvrti, kde bydlel. Velmi brzy se začal zajímat o anatomii a jako hoch se seznámil s Arthurem Keithem, jehož žákem se neformálně stal. V r. 1922 jako sedmnáctiletý začal studovat University College London, kde obdržel diplom v oboru psychologie po studiu s Karlem Pearsonem a Charlesem Spearmanem. Tamtéž také navštěvoval kurzy antropologie s Graftonem Elliotem Smithem a Charlesem Gabrielem Seligmanem. Také studoval na London School of Economics, kde byl jedním z prvních žáků Bronislawa Malinovského. V r. 1931 emigroval do USA, kde se představil harvardskému antropologovi Earnestovi Hootonovi dopisem, ve kterém nepravdivě tvrdil, že \"studoval v Cambridge, Oxfordu, Londýně, Florencii a Columbii\" a že získal tituly M.A. a PhD. Ve skutečnosti Montagu v Cambridgi ani v Oxfordu nestudoval a PhD získal až v r. 1936 disertační prací na Columbia University s názvem \"Coming into being among the Australian Aborigines: A study of the procreative beliefs of the native tribes of Australia\", kterou vedla kulturní antropoložka Ruth Benedict. Bez ohledu na nepravdivý dopis učil anatomii studenty lékařství před tím, než se stal profesorem antropologie na Rutgers University mezi lety 1949 a 1955.\n\nBěhem padesátých let publikoval Montagu sérii prací, ve kterých zpochybnil platnost rasy jako biologického pojmu, včetně zprávy UNESCO Statement on Race a jeho velmi známé Man’s Most Dangerous Myth: the Fallacy of Race. Oponoval zejména práci Carletona S. Coona.\n\nKvůli sporům ohledně jeho angažmá u UNESCO Statement on Race se Montagu stal terčem antikomunistů, byl propuštěn z Rutgers University a \"shledal všechna další akademická pracoviště jemu uzavřená.\" V r. 1955 ukončil svou akademickou kariéru a přestěhoval se do Princetonu, New Jersey, kde pokračoval v psaní a veřejném vystupování. Stal se velmi známým hostem v pořadu Johnyho Carsona The Tonight Show. Pro širokou veřejnost publikoval mnoho studií o významu vztahu mezi matkou a dítětem.\n\nPozději aktivně vystupoval proti úpravě genitálií a zohavení u dětí. V roce 1994 napsal PhD Jamse Prescott rezoluci pro Mezinárodní soudní dvůr s názvem \"Ashley Montagu Resolution to End the Genital Mutilation of Children Worldwide: a Petition to the World Court, The Hague\" pojmenovanou na počest dr. Montagua, který byl jedním z jejích prvních signatářů.\n"}
{"id": "884279", "url": "https://cs.wikipedia.org/wiki?curid=884279", "title": "Pratt &amp; Whitney J58", "text": "Pratt &amp; Whitney J58\n\nPratt & Whitney J58 (firemní označení JT11) byl americký proudový motor používaný na letounu Lockheed A-12 a následně na letounech YF-12 a SR-71. J58 byl jednohřídelový proudový motor vybavený přídavným spalováním určený pro činnost v extrémních podmínkách, rychlostech a letových hladinách.\n\nMotor J58 byl původně vyvíjen pro letoun WS-110A, což byl předchůdce letounu XB-70 Valkyrie. Na vývoji motoru se však podílela i mateřská firma a námořnictvo Spojených států (US Navy). Od motorů se očekávalo udržení stabilní rychlosti Mach 2,5 a krátkodobé zvýšení rychlosti přes Mach 3.\n\nMotor J-58 poskytoval tah 144,6 kN. Byl prvním motorem, který byl schopen pracovat v režimu přídavného spalování dlouhou dobu a byl i prvním motorem, který byl montován na letoun USAF překonávající rychlost Mach 3. Motor měl pracovat v naprosto extrémních podmínkách, letových rychlostech a výškách (příklady teplot: obal zadní části motoru až 650 °C, teplota paliva až 370 °C, teplota vzduchu na vstupu do motoru 420 °C, teplota v komoře přídavného spalování 1 760 °C atd.) a to vyžadovalo po konstruktérech vývoj nových materiálů, paliva i mazadel.\n\nBěhem zkoušek došlo k mnoha úpravám motoru a bylo mimo jiné zjištěno, že kompresor není schopen při vysokých rychlostech zpracovat tak velké množství nasávaného vzduchu, což způsobovalo jeho nestabilitu, proto byla část vzduchu odváděna přemostěním pomocí šesti trubek přímo do komory přídavného spalování. Tento vzduch poskytoval chlazení částí motoru a jeho nespálený kyslík zvyšoval účinnost přídavného spalování.\n\nKompresor motoru byl devítistupňový. Lopatky vstupního věnce kompresoru měly dvě polohy, přičemž k jejich překlopení docházelo při rychlosti Mach 1,9. Za čtvrtým stupněm kompresoru byly umístěny ventily, které umožňovaly přepouštění až 20% nasávaného vzduchu do obtokových vedení.\n\nCharakteristickým znakem namontovaného motoru J58 byl velký pohyblivý kuželový vstup vzduchu do motoru, montovaný před motor, který se pohyboval automaticky vpřed a vzad podle povelů počítače. Ten zajišťoval ideální přísun vzduchu do motoru při nízkých, ale i velmi vysokých rychlostech a v různých výškách. Tento kužel a celá motorová gondola měly zásadní vliv na funkci motoru. Gondolou proudily vlastně dva proudy vzduchu, jeden motorem a druhý kolem motoru, který byl dále ovládán a usměrňován soustavou klapek (viz obrázek dole). Až do výšky 30 000 stop byl kužel uzamčen v přední poloze a nad tuto výšku se začínal pohybovat. Pohyboval se směrem vzad, přičemž jeho pohyb začínal od rychlosti Mach 1,6. Nejvyšší zasunutí kuželu bylo 66 cm (jiné zdroje hovoří o 90 cm).\nPráce motoru ve velmi vysokých rychlostech a teplotách vyžadovala nové stabilní letecké palivo označené JP-7. Toto palivo se nevznítí ani za vysokých teplot po zahřátí nádrží (palivo má teplotu běžně přes 320 °C) a nevaří se ani při nízkých tlacích. Aby byla překonána jeho neochota k vznícení, byl při startu motoru spolu s palivem do motoru vstřikován trietylboran (TEB) a to i při spouštění přídavného spalování. TEB se při teplotách nad -5 °C samovolně vznítí při styku se vzduchem. Každý motor proto nesl uzavřenou tlakovou nádobu tlakovanou dusíkem, která obsahovala 600 cm TEB. To umožňovalo alespoň 16 (jiné zdroje hovoří 8 nebo 12) startů a restartů motoru nebo zapálení přídavného spalování. Toto číslo bylo jedním z limitujících faktorů ve vytrvalosti letounů SR-71, protože po každém doplnění paliva ve vzduchu muselo být znovu zapáleno přídavné spalování. Když pilot posunul plynovou páku do určité polohy, začalo do motorů proudit palivo a chvíli na to byla do spalovacích komor motorů vstříknuta dávka TEB. Ten se zde spontánně vznítil a zapálil palivo, přičemž plamen z motoru dostal na chvíli zelenou barvu. Doplňování TEB do nádrží byla nebezpečná práce, přičemž pracovníci údržby letounu museli nosit protipožární obleky. Naopak tankování paliva JP-7 bylo velice bezpečné, takže během tankování mohly být prováděny i některé údržbářské práce. Chemické zapalování paliva bylo místo klasických zapalovačů vybráno pro svou spolehlivost, a aby byla omezena mechanická náročnost. Nádrže na TEB byly chlazeny proudem vzduchu a obsahovaly přetlakovou pojistku, která při protržení vypustila obsah do přídavného spalování.\n\nPalivo proudící do motoru bylo používáno jako chladicí kapalina pro chlazení motoru, hydraulických okruhů, oleje, nádrže s TEB, řídicích prvků přídavného spalování, klimatizačních systémů a částí draku letounu, které byly vystaveny aerodynamickému ohřevu.\n\nMotorový olej byl vyroben na základě silikonu a byl za běžných teplot tuhý. Před startem musel být předehřán.\n\n\n\"Data pocházejí ze stránek „jet-engine.net“ a materiálů USAF\".\n\n\n\n\n\n\n"}
{"id": "884285", "url": "https://cs.wikipedia.org/wiki?curid=884285", "title": "Sadler's Wells Theatre", "text": "Sadler's Wells Theatre\n\nSadler's Wells v Londýně je přední taneční scéna Spojeného království. Jejím posláním je zajišťovat londýnskému publiku prezentaci tanečních děl nejvyšší kvality.\n\nPrvním předchůdcem současného divadla byl \"Musick House\" vybudovaný podnikatelem Richardem Sadlerem v roce 1683. V létě téhož roku byla na přilehlém pozemku objevena středověká studna (anglicky well), jejíž léčivé vodě vděčil \"Musick House\" za zvýšenou návštěvnost a následně i za své pojmenování. \n\nDnešní, v pořadí již šestá budova divadla byla postavena v letech 1996 – 1998 a zahrnuje hlavní sál a \"Lilian Baylis Studio\". Organizačně spadá pod Sadler's Wells ještě \"Peacock Theatre\". Sadler's Wells vytváří zázemí pro přidružené umělce a společnosti, k nimž přináleží: Balletboyz, Matthew Bourne, Sidi Larbi Cherkaoui, Jonzi D, Sylvie Guillem, Michael Hulls, Akram Khan, Russell Maliphant, Wayne McGregor, Kate Prince, Nitin Sawhney, Hofesh Shechter, Jasmin Vardimon and Christopher Wheeldon. \n\n"}
{"id": "884289", "url": "https://cs.wikipedia.org/wiki?curid=884289", "title": "Salesius Krügner", "text": "Salesius Krügner\n\nSalesius Ignaz Krügner (26. července 1781 Mikulov – 5. listopadu 1842 Osek u Duchcova) byl v letech 1835–1842 v pořadí 40. opatem cisterciáckého kláštera v Oseku u Duchcova a generální vikář cisterciáckých klášterů v Lužici. Nedaleko Oseka naň dodnes upomíná po něm pojmenovaná Salesiova výšina. Býval po něm také pojmenován uhelný revír \"Salesius\" (ve kterém se nacházel smutně proslulý důl Nelson).\n\nNarodil se v severočeské obci Mikulov, která leží poměrně nedaleko od Oseka, jako Ignaz Krügner. V roce 1801 vstoupil do oseckého kláštera, kde přijal řeholní jméno Salesius. V roce 1805 přijal kněžské svěcení a začal vyučovat v rámci klášterního teologického studia, později v Oseku fungoval také jako novicmistr a podpřevor. V letech 1813–1816 byl sekretářem opata, a v letech 1818–1835 byl duchovním správcem kláštera cisterciaček v Marienstern.\n\nV roce 1835 jej osečtí cisterciáci zvolili opatem. Jako opat založil v Oseku v roce 1836 dívčí školu. Inicioval rovněž opravy klášterního areálu a pořízení nových varhan do opatského kostela. Kromě toho podporoval ovocnářství (byl velkým milovníkem přírody v Krušných horách). V roce 1840 mu byl nabídnut biskupský stolec ve Vratislavi, což ale odmítl. Zemřel v Oseku v listopadu r. 1842.\n\n\n\n"}
{"id": "884290", "url": "https://cs.wikipedia.org/wiki?curid=884290", "title": "Valentin Ignaťjevič Filaťjev", "text": "Valentin Ignaťjevič Filaťjev\n\nValentin Ignaťjevič Filaťjev ( , 21. leden 1930 Malinovka, Ťumeňská oblast, RSFSR, SSSR – 15. září 1990 Orel, Orelská oblast, RSFSR, SSSR) byl sovětský letec, důstojník ruské národnosti zařazený do výcviku kosmonautů. Do kosmu však neletěl.\n\nValentin Filaťjev pocházel z vesnice Malinovka nacházející se v Išimském rajonu Ťumeňské oblasti, to jest na jihozápadě Sibiře. Roku 1951 dokončil Išimskou pedagogickou školu, namísto kariéry učitele základní školy se však rozhodl spojit svou budoucnost s armádou. Roku 1955 absolvoval Stalingradskou vojenskou leteckou školu () a poté sloužil u 15. gardové stíhací letecké divize, která byla součástí vojsk protivzdušné obrany, a nacházela se ve městě Orel.\n\nRoku 1959 prošel výběrem do prvního sovětského oddílu kosmonautů, formálně začleněn do vznikajícího oddílu Střediska přípravy kosmonautů byl 25. března 1960. Prošel základním výcvikem a 16. prosince 1961 obdržel status kosmonauta.\n\nZačátkem roku 1963 byl společně s dalšími druhy z výcvikového střediska Ivanem Anikijevem a Grigorijem Něljubovem zadržen vojenskou hlídkou v podnapilém stavu. Pro nepřístojné chování byli všichni tři ze střediska vyřazeni. \n\nFilaťjev se vrátil se k profesi stíhacího pilota. V listopadu 1969, ve svých 39 letech byl ze zdravotních důvodů propuštěn do civilu v hodnosti majora. Do roku 1977 pracoval v ústavu pro navrhování přístrojů zařízení pro strojírenské závody „Giprompribor“ v Orlu. Poté přednášel v kursech civilní obrany. Na penzi odešel roku 1987. Zemřel na rakovinu plic v šedesáti letech.\n\nByl dvakrát ženatý, z prvního manželství měl syna.\n\n"}
{"id": "884294", "url": "https://cs.wikipedia.org/wiki?curid=884294", "title": "Svatý Kolumbán", "text": "Svatý Kolumbán\n\nSvatý Kolumbán či Kolumbán z Bobbia nebo také Kolumbán mladší (cca 540 – 23. listopadu 615) byl iroskotským misionářem na evropské pevnině, zejména ve Francii a Itálii. Papež Jan Pavel II. jej oficiálně prohlásil za patrona motocyklistů, dále je také vzýván proti záplavám a duševním onemocněním. Jeho atributy jsou holubice, kniha, medvěd, pramen, Slunce.\n\nKolumbán mladší se narodil přibližně v roce 540 (některé prameny uvádějí dokonce data 525-530, některé 543) v jihovýchodním Irsku v provincii Leinster. Nejprve obdržel domácí vzdělání a jeho učitelé jej pak poslali studovat tzv. svobodná umění, kde se stal obdivovatelem Senecy, Horatia, Ovidia nebo Vergilia. Vzdělal se v gramatice, rétorice, geometrii, studoval Bibli.\n\nVe dvaceti letech se rozhodl vzdát světských radostí a začal žít klášterním životem. Nejprve vstoupil do kláštera Cluan-Inis, kde se vzdělával pod vedením opata Sinella, poté do kláštera Bаngor na východním pobřeží Severního Irska, kde byl opatem asketický mnich Comgall. V tomto klášteře byl Kolumbán, po letech věnovaných modlitbám, askezi a studiu, vysvěcen na kněze. Od svých padesáti let působil jako misionář ve Francii, Germánii a Itálii. V Itálii vystoupil proti arianismu.\n\nZemřel 23. listopadu 615 v Bobbiu, klášteře, který sám založil..\n\nV roce 590 se Kolumbán vydal s dvanácti průvodci na misijní cestu do Evropy. Nejprve působil jako misionář v Bretani, Galii a Burgundsku, potom se přemístil do Vogéz. Zde postavil několik klášterů, vytvořil pravidla pro život v nich, zavedl zpověď a pokání. První kláštery vznikly na území Francie, v Annegray, v Luxeuil, ve Fontaine. Kolumbánův způsob života a jeho řehole do nich lákaly velké množství mladých lidí, což mělo za následek zvýšenou potřebu výstavby nových a nových klášterů. Například z Fontaine bylo později založeno na padesát nových klášterů, které se řídily Kolumbánovou řeholí.\n\nV Luxeuil žil Kolumbán skoro dvacet let. Dostal se do konfliktu s francouzskými biskupy, protože se snažil o zavedení irské tradice, např. co se týkalo data Velikonoc, a byl kvůli tomu roku 603 předvolán před synodu. Do konfliktu se dostal také s králem Theoderichem a jeho babičkou Brunhildou, a to za kritiku nemravného života na královském dvoře. Theodorich jeho i ostatní mnichy irského původu dekretem z roku 610 vyhostil ze země, místo do Irska však Kolumbán odjel do Německa, odtud do Itálie, kde byl roku 612 přijat langobardským králem. Od něho dostal pozemky v údolí Trebbia a zde založil svůj nejvýznamnější klášter Bobbio.. \n\n„Nehledáme Boha, který přebývá někde daleko od nás, ale toho, kterého máme uvnitř v sobě, jestliže si to ovšem zasloužíme.“\n\n„Hledej nejvyšší vědění ne ve slovní disputaci, ale v dokonalém dobrém životě, ne jazykem, ale vírou, která vychází z prostého srdce a nezakládá se na dohadech učené bezbožnosti.“\n\n„Pravá láska se neprojevuje jen slovem, ale činem, doopravdy. Vracejme tedy Bohu, našemu Otci, jeho obraz neporušený – svou svatostí, neboť on je svatý a říká: Buďte svatí, neboť já jsem svatý. Vracejte mu ho svou láskou, neboť on je láska... Vracejte ho svou dobrotou a pravdivostí, neboť on je dobrota a pravda. Nemalujme obraz, který s ním nemá nic společného.“\n\n"}
{"id": "884298", "url": "https://cs.wikipedia.org/wiki?curid=884298", "title": "Analýza nákladů a přínosů", "text": "Analýza nákladů a přínosů\n\nAnalýza nákladů a přínosů (též označována jako analýza nákladů a výnosů, případně anglickým termínem cost-benefit analysis, CBA) patří k základním technikám pro hodnocení investičních projektů. Analýza nákladů a přínosů rozšiřuje běžné finanční hodnocení projektu o veškeré socio-ekonomické (společenské) dopady projektu (externality). Rozdíl mezi finančním a socio-ekonomickým hodnocením projektu lze ilustrovat na příkladu dětského hřiště. Zatímco výdaje na výstavbu a provoz dětského hřiště patří do finanční analýzy, socio-ekonomická analýza rozšiřuje výsledky hodnocení i o užitek rodičů s dětmi, kteří budou hřiště využívat. Pro potřeby hodnocení je třeba veškeré dopady kvantifikovat.\n\nK ocenění položek, pro které nejsou k dispozici tržní ceny (např. zmíněný užitek rodičů s dětmi), se používají tzv. stínové ceny. Ke stanovení stínových cen lze použít např. náhražkové trhy, techniku ochoty platit, ochotu přijímat kompenzace, apod. K rozšíření použití analýzy nákladů a přínosů v České republice došlo především v souvislosti s čerpáním prostředků ze strukturálních fondů, analýza je často vyžadována jako povinná příloha žádosti o podporu.\n\nMezi nejznámější kritiky této cost-benefit analýzy patří E. F. Schumacher. Tento model kritizuje z toho důvodu, že i když se pokouší vzít v úvahu náklady a výnosy, kterým by jinak nebyla věnována pozornost, tak je tím prováděn proces, kterým je oceňováno neocenitelné. Všemu je přiřazována finanční hodnota. Schumacher to vnímá jako logickou absurditu - zdání, které probouzí to, že vše má svou cenu a nejvyšší hodnotou jsou tedy peníze. To je podle něho špatné. \n\nVe své knize Malé je milé, pojednává E.F. Schumacher o tom, že panuje všeobecně rozšířený názor - každý člověk se rodí dobrý. Jestli se z něj stane zločinec nebo vykořisťovatel je kladeno za vinu \"„systému\"“. Toto přesvědčení souvisí s filosofickými a náboženskými změnami v postoji člověka k přírodě. Moderní člověk nevnímá sám sebe jako součást přírody, ale jako vnější sílu určenou k tomu, aby si přírodu podmanila a dobyla. „\"Dokonce hovoří o boji s přírodou a zapomíná, že kdyby tuto bitvu vyhrál, ocitl by se na straně poražených\".“ \n\nLidé se přidržují iluze neomezené moci, která zesiluje s vědeckými a technickými úspěchy. Každý ekonom rozlišuje mezi důchodem a kapitálem vynechává při tom hlavního kapitálu – toho, který člověk nevyrobil a bez kterého nemůže nic (příroda). \n\nPodle Schumachera každý můžeme svým dílem přispět, musíme však do hloubky pochopit problém a hledat možnosti, jak rozvinout nový životní styl, nové metody výroby a nové vzorce spotřeby – životní styl, který míří k trvanlivosti. „\"Domnívám se, že základem míru nemůže být všeobecný blahobyt v moderním slova smyslu, protože takového blahobytu je možno (pokud vůbec) dosáhnout jedině záměrným pěstováním vlastností, jako je chamtivost a závist, jež ovšem ničí inteligenci, štěstí, vyrovnanost, a tudíž i základy míru v člověku samotném\".“ \n\nEkonomie je odvozená od metaekonomie -  pochopit metaekonomii znamená pochopit a objasnit limity ekonomie. Ekonomové musí pochopit, že aplikace ekonomických pouček má své hranice. Zabývá-li se ekonomie člověkem v jeho prostředí, pak by metaekonomie byla tvořena ze dvou částí – jedné zabývající se člověkem a druhé, která se zabývá prostředím.\n\n\n"}
{"id": "884305", "url": "https://cs.wikipedia.org/wiki?curid=884305", "title": "Will Durant", "text": "Will Durant\n\nWilliam James Durant (5. listopad 1885 – 7. listopad 1981) byl americký historik a filozof. Jeho nejznámější prací je jedenáctidílné monumentální dílo \"The Story of Civilization\", které napsal se svou ženou Ariel Durantovou v letech 1935-1975. Za jeden z dílů této série, \"Rousseau and Revolution\", získal roku 1968 Pulitzerovu cenu v kategorii literatura faktu. Podobný ohlas měla práce \"The Story of Philosophy\" o dějinách filozofie. Psal i díla filozofická, především ho zajímal střet mezi náboženstvím a vědou a vztah civilizace k náboženskosti - naši civilizaci viděl spíše jako úpadkovou právě proto, že se postavila proti náboženství, což v jeho představě nutně vede k chaosu, zániku civilizace a jejímu převálcování civilizací novou, která s novými mýty obnoví \"naději\", a tím i civilizační dynamiku.\n\n\n\n\n"}
{"id": "884316", "url": "https://cs.wikipedia.org/wiki?curid=884316", "title": "Třída Rivadavia", "text": "Třída Rivadavia\n\nTřída Rivadavia byla třída bitevních lodí argentinského námořnictva. Objednány byly v reakci na stavbu bitevních lodí třídy \"Minas Geraes\" pro Brazílii – největšího argentinského námořního rivala. V době jejich stavby se jednalo o největší bitevní lodě na světě. Celkem byly v letech 1910–1915 postaveny dvě jednotky této třídy. Ve 20. letech byly mírně modernizovány. V roce 1956 byly prodány k sešrotování.\n\nStavba dvou jednotek této třídy byla objednána roku 1909 v USA. Zatímco první jednotku \"Rivadavia\" postavila loděnice Fore River Ship & Engine Co. v Quincy ve státě Massachusetts, druhou jednotku \"Moreno\" postavila loděnice New York Shipbuilding Corp. v Camdenu ve státě New Jersey. V letech 1926–1927 byly vyměněny uhelné kotle za kotle na mazut a systémy řízení palby.\n\nJednotky třídy \"Rivadavia\":\nHlavní výzbroj tvořilo dvanáct 305mm kanónů umístěných ve dvoudělových věžích. Sekundární výzbroj tvořilo dvanáct 152mm kanónů v kasematech. Lodě dále nesly šestnáct 102mm kanónů, čtyři 76mm kanóny, čtyři 47mm kanóny a dva 533mm torpédomety. Pohonný systém tvořily tři turbíny Curtis a 18 kotlů Babcock & Wilcox. Lodní šrouby byly tři. Nejvyšší rychlost dosahovala 22,5 uzlu.\n"}
{"id": "884321", "url": "https://cs.wikipedia.org/wiki?curid=884321", "title": "Itálie na Letních olympijských hrách 1936", "text": "Itálie na Letních olympijských hrách 1936\n\nItálii na Letních olympijských hrách v roce 1936 reprezentovala výprava 243 sportovců (227 mužů a 16 žen) v 17 sportech.\n"}
{"id": "884322", "url": "https://cs.wikipedia.org/wiki?curid=884322", "title": "Johann Schmidl", "text": "Johann Schmidl\n\nJohann Schmidl (česky též Jan Schmidl (22. prosince 1693, Olomouc – 13. března 1762, Praha), patřil k významným jezuitům z České provincie v první polovině 18. století.\n\nV roce 1710 vstoupil do jezuitského řádu a v roce 1743 byl ustanoven dějepiscem \"České jezuitské provincie\". Jeho hlavním dílem je 4 svazková práce „\"Historia Societatis Jesu Provinciae Bohemicae\"“, která vycházela v letech 1747–1759. Schmidl mapoval dějiny jezuitů v České provincii od samých počátků v roce 1555, kdy bylo rozhodnuto o jejich příchodu do Čech a dílo bylo časově dovedeno až do roku 1653, tedy doby, kdy jezuitský řád v českých zemích stál na čele rekatolizace a jeho členové obnovovali po všech koutech, především Čech a Moravy, katolickou víru.\n\nVýznamný český osvícenec, vědec a spisovatel František Martin Pelcl psal ve svých dílech o důležitých postavách českých, moravských a slezských zemských dějin. Nedělal etnické či jazykové rozdíly, hlavní pro něj byl význam a kvalita dané osobnosti z hlediska zemí Koruny české. Ve své práci „\"Boehmische, Mährische und Schlesische Gelehrte und Schriftsteller aus dem Orden der Jesuiten von Anfang der Gesellschaft bis auf gegenwaertige Zeit\"“ psal též o Schmidlovi, když v něm viděl literárně nadaného člověka, který přednášel gramatiku a poesii a připravoval mladé jezuity na liturgické činnosti právě z literárního hlediska. Vzhledem ke svému trvale špatnému zdraví se dožil překvapivě vysokého věku 71 let.\n\nZ jeho děl je nutno, krom životní vícesvazkové práce o dějinách jezuitů v českých zemích, zmínit ještě „\"Brevis instructio secundum Deum et divinum ejus bene placitum vivendi\"“, vytištěno v Opavě v roce 1740 nebo „\"Tria charissima Vener. Ionannis Berchmanns S. I. Scholastice, historice, symbolice, elogiastice proposita\"„, vydáno ve slezské Nise v roce 1732.\n\nSCHMIDL, Jan. \"Historiae Societatis JESU provinciae Bohemiae. Pragae : Typis universitatis CArolo Ferdinandeae in Collegio S. J. Ad S. Clementem, per Jacobum Schweiger Factorem, 1747. 660 s. elektronická kniha v katalogu Vědecké knihovny v Olomouci, digitalizována v rámci služby eBooks on Demand\n"}
{"id": "884323", "url": "https://cs.wikipedia.org/wiki?curid=884323", "title": "Kanton Olmeto", "text": "Kanton Olmeto\n\nKanton Olmeto ( ) je francouzský kanton v departementu Corse-du-Sud v regionu Korsika. Tvoří ho 6 obcí.\n\n"}
{"id": "884327", "url": "https://cs.wikipedia.org/wiki?curid=884327", "title": "Sergej Petrovič Borodin", "text": "Sergej Petrovič Borodin\n\nSergej Petrovič Borodin (\"rus.\" Сергей Петрович Бородин) (8. října 1902, Moskva – 22. června 1974, Taškent) byl ruský spisovatel, prozaik a etnograf.\n\nNarodil se v Moskvě jako syn šlechtice. Jeho matka pocházela z knížecího rodu Tatar Kasimov. Mládí strávil ve městě Tula v provincii Tula Beljow. Brzy začal s psaním a jeho první básně byly publikovány již v roce 1922 v almanachu \"Rubeschi\" (Рубежи). Od roku 1922 do roku 1926 navštěvoval literární a umělecký institut (Высший литературно-художественный институт) v Moskvě.\n\nV letech 1923 až 1926 se účastnil vědeckých výprav do Střední Asie- Kazachstánu, Tádžikistánu, Arménie, na Pamír. Odtud čerpá náměty historických próz, zejména z období mongolského vpádu do Ruska. Vznikl tak román, který vyšel i v češtině, pod názvem \"Dmitrij Donský\" (Дмитрий Донской). V tomto románě líčí boje se Zlatou hordou, boje ruského lidu proti Tatarům ve 14. století. Za tento román získal státní cenu. Do roku 1941 psal pod pseudonymem \"Amir Sargidžan\". V roce 1951 se přestěhoval do Taškentu.\n\nJeho prvním otištěným románem v roce 1932 byla \"Poslednjaja Buchara\" (Последняя Бухара), následoval román Jegiptjanin (Египтянин) v roce 1933. Ze života národů Střední Asie a Zakavkazka v době pochodů dobyvatele Timura (přelom 14. a 15. století) čerpá trilogie \"Hvězdy nad Samarkandem\" (Звёзды над Самаркандом), jež se stala velmi populární.\n\nNa začátku 21. století se v taškentském domě, kde Sergej Petrovič Borodin žil v letech 1950-1974, nachází muzeum.\n\n\n"}
{"id": "884338", "url": "https://cs.wikipedia.org/wiki?curid=884338", "title": "Třída España", "text": "Třída España\n\nTřída España byla třída bitevních lodí španělského námořnictva. Byly to jediné postavené španělské dreadnoughty a zároveň nejmenší postavené dreadnoughty na světě. Celkem byly v letech 1914–1921 postaveny tři jednotky této třídy. Třída byla nasazena v Rífské válce a ve Španělské občanské válce. \"España\" za Rífské války ztroskotala u Marockého pobřeží a nepodařilo se ji zachránit. Zbylé dvě byly ztraceny za občanské války. \"Alfonso XIII\" potopila mina a \"Jaime I\" zničil výbuch munice.\n\nTrojici bitevních lodí této třídy stavěla španělská loděnice SECN ve Ferrolu podle projektu britské loděnice Armstrong. Armstrong přitom vyrobila rovněž pancéřování a výzbroj pro všechna plavidla.\n\nJednotky třídy \"España\":\nHlavní výzbroj tvořilo osm 305mm kanónů umístěných ve dvoudělových věžích. Sekundární výzbroj tvořilo dvacet 102mm kanónů. Lodě dále nesly dva 47mm kanóny a čtyři 450mm torpédomety. Pohonný systém tvořily čtyři turbíny Parsons a 12 kotlů Yarrrow. Lodní šrouby byly čtyři. Nejvyšší rychlost dosahovala 20 uzlů.\n"}
{"id": "884339", "url": "https://cs.wikipedia.org/wiki?curid=884339", "title": "CertiCon", "text": "CertiCon\n\nCertiCon a.s. je česká IT společnost velikosti SME, založená v roce 1996, jako spin-off firma Českého vysokého učení technického v Praze. Od roku 1996 CertiCon úzce spolupracuje s Katedrou kybernetiky FEL ČVUT a s Technickou univerzitou ve Vídni. \n\nSpolečnost se zaměřuje na komplexní služby v oblasti návrhu, vývoje, verifikace a testování softwaru, návrhu analogových a digitálních elektronických obvodů pro náročné operačně či životně kritické aplikace v informačních technologiích, lékařské elektronice, telekomunikační technice, automobilové technice a systémech pro průmyslové řízení, predikci a rozhodování. Více než 80% všech služeb poskytovaných společností CertiCon je exportováno do USA a zemí EU. \n\nV prestižní soutěži European Business Awards 2015/2016 se umístil v kategorii Ocenění za inovace (The UKTI Award for Innovation) v Top 10 evropských nejinovativnějších společností.\n\nCertiCon poskytuje softwarová řešení navržená a implementovaná pro řadu průmyslových odvětví včetně zdravotnictví, výroby, státní správy a telekomunikací.\n\nCertiCon poskytuje různá technologická řešení a produkty především v následujících oblastech:\n\n"}
{"id": "884341", "url": "https://cs.wikipedia.org/wiki?curid=884341", "title": "Karel Hrubý (1923)", "text": "Karel Hrubý (1923)\n\nKarel Hrubý (* 9. prosince 1923 Plzeň) je český exilový politik a publicista. V 70. a 80. letech 20. století působil ve vedení exilové sociální demokracie.\n\nVyučil se soustružníkem, pak navštěvoval učitelský ústav a v letech 1945–1949 studoval filosofii a češtinu na FF UK v Praze, studium završil doktorátem na téma Masaryk jako literární kritik.\n\nPo krátkém působení na gymnáziích v západních Čechách a na pedagogické škole v Plzni byl pro odpor k režimu v roce 1955 zatčen a odsouzen k desetiletému žaláři. Po všeobecné amnestii v květnu 1960 pracoval jako dělník v plzeňském družstvu Mechana.\n\nV roce 1968 působil krátkou dobu jako sociolog ve Výzkumném ústavu výrobního družstevnictví v Praze. Věnoval se v té době sociologickým studiím husitské revoluce (\"Sociologický model husitské revoluce v pražských městech\", 1967; \"Struktury a postoje husitských skupin pražského politického systému\",1969; německy pak \"Senior communitas, eine revolutionäre Institution der Prager hussitischen Bürgerschaft\",1972). Zúčastnil se jako člen přípravného výboru obnovování sociálně demokratické strany. Po srpnové okupaci odešel v září 1968 s rodinou do Švýcarska, kde působil jako sociolog v Basileji (1968–1988).\n\nZapojil se do činnosti Čs.sociální demokracie v exilu, v roce 1973 byl zvolen místopředsedou a v létě 1989 předsedou exilové strany a stal se jejím zástupcem v byru Socialistické internacionály. Byl členem zastupitelstva a předsednictva Rady svobodného Československa a předsedou švýcarské sekce Československé společnosti pro vědy a umění (SVU). V letech 1983–1991 byl vedoucím redaktorem čtvrtletníku SVU \"Proměny\", který věnoval pozornost kulturním i politickým otázkám a filosofii Masarykově, Rádlově a Patočkově; seznamoval také zahraniční čtenáře s pracemi českého a slovenského disentu.\n\nVe Švýcarsku organizoval tzv. evropské konference SVU, na nichž se čeští a slovenští vědci a umělci z celého světa zamýšleli nad aktuálními tématy: O smyslu českých a slovenských dějin (1976), Masarykův humanitní odkaz (1980), My v Evropě – Evropa v nás (1983), Ohrožené dědictví střední Evropy (1985), Kultura a násilí (1988). Spolu s Milíčem Čapkem vydal sborník \"T. G. Masaryk in Perspective. Comments and Criticism\" (1981). V roce 1996 vydal sborník \"Léta mimo domov\", v němž je zachycena historie Československé sociální demokracie v exilu.\n\nPublikuje dnes hlavně v Soudobých dějinách, Dějinách a současnosti, Listech a jiných časopisech. Žije v Basileji.\n\nV roce 1995 mu bylo uděleno čestné občanství města Plzně. Prezident Václav Havel mu v 1995 propůjčil Řád T. G. Masaryka II. stupně.\n\n"}
{"id": "884348", "url": "https://cs.wikipedia.org/wiki?curid=884348", "title": "Kanton Petreto-Bicchisano", "text": "Kanton Petreto-Bicchisano\n\nKanton Petreto-Bicchisano ( ) je francouzský kanton v departementu Corse-du-Sud v regionu Korsika. Tvoří ho 6 obcí.\n\n"}
{"id": "884351", "url": "https://cs.wikipedia.org/wiki?curid=884351", "title": "Galeje", "text": "Galeje\n\nGaleje může znamenat:\n\n"}
{"id": "884353", "url": "https://cs.wikipedia.org/wiki?curid=884353", "title": "Ju Jong-čchul", "text": "Ju Jong-čchul\n\nJu Jong-čchul (* 18. dubna 1970; hangul 유영철, hanča 柳永哲) je jihokorejský sériový vrah a kanibal. Přiznal se k vraždám 21 lidí, zejména prostitutek a zámožných starších mužů a byl jihokorejským soudem odsouzen za 20 vražd (jedna mu nebyla připsána pro nedostatek důkazů).\n\nJu spálil tři své oběti a nejméně jedenáct dalších předtím zmrzačil. Sdělil, že snědl játra jedné své oběti. Jako motiv pro svoje počínání uvedl nenávist vůči bohatým lidem, ženám a veškeré společnosti. Neprojevil žádnou lítost, nýbrž zdůrazňoval, že si smrt zasloužili.\n\nVraždy uskutečnil v rozmezí devíti měsíců – od září 2003 do svého zatčení v červenci 2004. 13. prosince 2004 byl odsouzen k trestu smrti. Jeho případ, který způsobil vlnu hrůzy v Jižní Koreji, vyvolal debaty o trestu smrti. Ačkoli tento nebyl zrušen zákonem, bylo vyhlášeno moratorium, že nebudou vykonávány žádné popravy. Před zatčením Jua bylo veřejné mínění pro zrušení absolutního trestu, poté se souhlas v rámci populace opět zvýšil. Předseda senátu odůvodnil trest tak, že taková série vražd v Jižní Koreji je bezprecedentní a představuje velmi závažný trestný čin. Trest smrti pro Jua byl nevyhnutelný, vzhledem k obrovskému utrpení, které přinesl pozůstalým po obětech i celému národu.\n\nPodle jeho příběhu byl natočen film „Bílé maso\".\n"}
{"id": "884381", "url": "https://cs.wikipedia.org/wiki?curid=884381", "title": "Zápas na Letních olympijských hrách 1936 – muži, volný styl do 56 kg", "text": "Zápas na Letních olympijských hrách 1936 – muži, volný styl do 56 kg\n\nZápas ve volném stylu v bantamové váze (do 56 kg) probíhal na Letních olympijských hrách 1936 v Berlíně, v Germany Hall. O medaile se utkalo celkem 14 zápasníků.\n\nZápasníci získávají v průběhu bojů záporné body. 5 bodů vyřazuje zápasníka z dalších bojů.\n\n\n"}
{"id": "884389", "url": "https://cs.wikipedia.org/wiki?curid=884389", "title": "Dravce", "text": "Dravce\n\nDravce jsou obec na Slovensku, v okrese Levoča v Prešovském kraji. Významným objektem v obci je především raně gotický kostel ze 13. století s původními freskami. Na obecním znaku je vyobrazen sedmirohý beránek, který sedí na knize se sedmi pečetěmi.\n\nV roce 2011 zde žilo 777 obyvatel.\n"}
{"id": "884391", "url": "https://cs.wikipedia.org/wiki?curid=884391", "title": "August von Wassermann", "text": "August von Wassermann\n\nAugust Paul von Wassermann (21. února 1866 – 16. března 1925) byl německý bakteriolog, lékař a průkopník na poli imunologie. Wassermannův test (též Wassermannova reakce) se stal celosvětově používaným způsobem detekce infekce syfilis.\n\nNarodil se v Bamberku do prominentní židovské bankéřské rodiny, jako druhý syn Angela Wassermanna a jeho ženy Dory, rozené Bauer, a po celý život zůstal spjat s židovským náboženstvím. Po absolvování gymnázia v Bamberku studoval medicínu na univerzitách v Erlangenu, Vídni, Mnichově a ve Štrasburku, kde v roce 1888 získal lékařský titul za svou práci o účincích sulfonmethanu. Počátkem září 1891 nastoupil jako neplacený asistent do nově vzniklého Institutu pro infekční choroby () v Berlíně, který vedl Robert Koch (díky finanční nezávislosti dané rodinným zázemím Wassermann pracoval v institutu dlouhá léta zadarmo). O dva roky později se stal asistentem pro problémy ve vztahu k choleře a od roku 1896 byl lékařem v berlínském Institutu antitoxinové kontroly difterie. O rok dříve se oženil s Alice von Taussig, se kterou měl později dva syny.\n\nV roce 1898 se stal titulárním profesorem a v roce 1901 se habilitoval jako soukromý docent () interní medicíny na Univerzitě Fridricha Viléma v Berlíně.\n\nV roce 1906 se mu podařilo objevit komplement fixační test pro diagnostikování syfilis (Wassermannův test), a to pouhý rok poté, co byl objeven původce nemoci, bakterie \"Treponema pallidum\". To umožnilo včasné odhalení nemoci (navzdory jejím nespecifickým symptomům) a tím pádem i zabránění jejímu přenosu. Téhož roku stanul v čele oddělení experimentální terapie a výzkumu sér na Institutu infekčních nemocí.\n\nV roce 1911 byl jmenován profesorem a o dva roky později se stal ředitelem vědecké Společnosti císaře Viléma (), v jejímž čele stál až do své smrti.\n\nZemřel v roce 1925 ve věku 59 let na selhání ledvin v důsledku Brightovy nemoci, kterou trpěl od roku 1924.\n\nZa jeho objev se mu dostalo uznání a řada ocenění z různých zemí po celém světě. V roce 1921 se stal prvním nositelem Aronson Foundation Prize a mimo jiné byl nominován i na Nobelovu cenu (udělena mu však nebyla). Wassermanův test zůstává v některých oblastech stále základním vyšetřením a prevencí šíření syfilis, ačkoli již existují moderní alternativní metody testování.\n\n"}
