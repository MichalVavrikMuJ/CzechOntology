{"id": "914396", "url": "https://cs.wikipedia.org/wiki?curid=914396", "title": "Architektura Paříže", "text": "Architektura Paříže\n\nVe městě Paříž se nachází velké množství světských a církevních stavebních památek od dob římské Galie po současnost zastupující všechny architektonické slohy. Památky jako Eiffelova věž, bazilika Sacré-Cœur, Louvre, katedrála Notre-Dame, Invalidovna nebo Vítězný oblouk a Champs-Élysées jsou charakteristické symboly Paříže. Nachází se zde však i jiné historické i moderní architektonické struktury, které byly v průběhu věků formovány historií Paříže.\n\nVětšina francouzských panovníků již od středověku zanechalo své stopy ve vzhledu města, které ve svých dějinách neprošlo nikdy rozsáhlým zničením, na rozdíl např. od Londýna (Velký požár v roce 1666), Lisabonu (zemětřesení roku 1755) nebo Berlína (bombardování v roce 1945). Dispoziční řešení mnoha základních ulic zůstalo během staletí zachováno a doplněno v 19. i 20. století během modernizace infrastruktury. Město se rozvíjelo po obou březích řeky Seiny, ve které se nacházelo asi deset ostrovů a písčin, z nichž se do dnešních dnů dochovaly jen dva.\n\nSoučasný vzhled města vychází z velké části z přestavby Paříže, kterou vedl prefekt Haussmann v období Druhého císařství, kdy byly proraženy dnešní nejrušnější trasy (\"Boulevard Saint-Germain\", \"Boulevard de Sébastopol\" aj.) Tehdy ve většině Paříže zmizely labyrinty úzkých ulic a domy postavené v horních patrech ze dřeva nebo z hrázděného zdiva. Tehdy vznikla charakteristická zástavba bulvárů, tj. stejně vysokých domů s novoklasicistní fasádou, francouzskými okny a balkóny v pátém patře lemovanými stromořadím. Kvůli přísným regulačním vyhláškám o vzhledu a velikosti domů v 19. století tak dnes pařížská zástavba působí jednolitě a vyrovnaně. Některá nařízení o omezené výšce domů platí doposud, stavba nových budov vyšších než 37 metrů je povolována je ve výjimečných případech, v některých obvodech je tato hranice ještě nižší.\n\nTour Montparnasse (210 metrů) z roku 1973 je nejvyšší stavbou v Paříži a do roku 2009 i ve Francii. V 70. letech vznikla skupina výškových budov (cca 100 m) ve čtvrti Beaugrenelle na břehu Seiny poblíž Eiffelovy věže a ve 13. obvodu (Operace \"Italie 13\"). Dnes mrakodrapy vznikají pouze mimo hranice Paříže v blízkém předměstí, a to zejména ve čtvrti La Défense ve městě Courbevoie.\n\nPevně stanovené hranice města, přísné stavební podmínky a nedostatek stavebních pozemků vytváří jev zvaný \"muséification\" (muzeumifikace), kdy se městská správa snaží uchovat historickou podobu Paříže, což zamezuje vzniku velkých staveb uvnitř města. Tato restrikce je kritizována opozičními politiky. Mnoho pařížských institucí a podniků už bylo přemístěno, nebo plánují přesun na předměstí. Finanční a další instituce (např. ministerstvo dopravy) našly kanceláře v obchodní čtvrti La Défense, hlavní tržnice byla z centra Paříže přeložena v roce 1969 do Rungis, vysoká škola École Polytechnique přesídlila roku 1976 do Palaiseau, největší francouzský sportovní stadión Stade de France byl postaven na předměstí Saint-Denis, na samých hranicích Paříže vzniká nový justiční palác Tour du Palais de Justice, kam se z ostrova Cité přesune Policejní prefektura a Vrchní soud. Francouzský národní archiv buduje svůj nový depozitář na severním předměstí Pierrefitte-sur-Seine, stejně tak má část sbírek uloženou mimo Paříž i Francouzská národní knihovna.\n\nSvé fórum měla již římská Lutetia. Nacházelo se na nejvyšším bodě kopce Sainte-Geneviève a rozkládalo se od dnešní \"Rue Saint-Jacques\" k \"Boulevardu Saint-Michel\" a od \"Rue Cujas\" k \"Rue Malebranche\". Středověká náměstí vznikala na křižovatkách cest. Hlavní se nacházela před katedrálou Notre-Dame (\"Parvis Notre-Dame\") a před pozdější radnicí (\"Place de Grève\"). Toto sloužilo jako tržiště i místo veřejných poprav. Teprve král Jindřich IV. začal v roce 1605 ve čtvrti Marais s výstavbou renesančního \"Place Royale\" jako prvního plánovaného náměstí a krátce po něm i \"Place Dauphine\" na ostrově Cité. V období baroka vznikla náměstí \"Place des Victoires\" nebo \"Place Vendôme\". Nejrozsáhlejší pařížské náměstí je \"Place de la Concorde\", které vzniklo v 18. století, a má rozlohu 84 000 m. Náměstí \"Place de la République\" a \"Place de la Bastille\" jsou častým místem konání různých demonstrací, manifestací a průvodů.\n\nDalším velmi častým typem náměstí je tzv. square, což je malé, většinou čtvercové náměstí s parkovou úpravou.\n\nVýznamnými dopravními tepnami jsou zdejší bulváry. Většina jich vznikla na místě bývalých městských hradeb poté, co bylo opevnění zrušeno jako zastaralé. Proto bulváry vytvářejí obloukové trasy. Některé ovšem byly proraženy středem města bez ohledu na polohu bývalých hradeb (např. \"Boulevard Richard-Lenoir\", \"Boulevard Raspail\", \"Boulevard de Sébastopol\", \"Boulevard de Magenta\" aj.) Na pravém břehu se v Paříži nacházejí tři řady bulvárů. Velké bulváry (Grands Boulevards) v prostoru středověkých hradeb, dále bulváry postavené na místě hradeb z 18. století (bez konkrétního pojmenování) a nakonec tzv. Maršálské bulváry postavené po zničení tzv. Thiersových hradeb z 19. století. Boulevard périphérique, který rovněž vznikl na místě bývalých hradeb, je klasický městský obchvat a nemá tedy charakter obvyklých bulvárů. Dalším typem významných ulic je avenue (alej, promenáda), z nichž nejznámější je \"Avenue des Champs-Élysées\", která vznikla již v 17. století.\n\nV Paříži bylo v roce 1997 registrováno 6088 veřejných nebo soukromých ulic. Mezních rozměrů dosahují tyto ulice: \"Avenue Foch\" je se svými 120 metry nejširší ulicí v Paříži, pro srovnání \"Avenue de Selves\" je se 110 metry nejkratší \"avenue\" ve městě. Nejdelší ulicí v Paříži je \"Rue de Vaugirard\", která měří 4360 m. \"Rue des Degrés\" je naopak nejkratší ulicí, má jen 5,75 m. Oficiálně nejužší ulicí je \"Rue du Chat-qui-Pêche\" (minimální šířka 1,80 m), ovšem ulice \"Sentier des Merisiers\" měří méně než jeden metr. Nejstrmější ulicí je \"Rue Gasnier-Guy\" se sklonem 17 %.\n\nVětšina pařížských pasáží se nachází na pravém břehu. Vznikly v první polovině 19. století, aby chránily nakupující před nepříznivým počasím. Ve městě se v polovině 19. století nacházelo až 150 zakrytých pasáží a tento způsob urbanismu se rozšířil i do dalších francouzských měst i do zahraničí. Při přestavbě Paříže během Druhého císařství však většina pasáží zanikla. Dnes jsou některé pasáže pro svou architektonickou hodnotu chráněny jako historické památky, např. \"Galerie Vivienne\" nebo \"Passage des Panoramas\".\n\nHistorické zahrady, které se nacházejí v centru města (Tuilerijské a Lucemburské) jsou původně zahrady královských paláců. Tuilerijské zahrady vznikly v 16. století na pravém břehu řeky Seiny u Tuilerijského paláce, který dnes již neexistuje. Lucemburské zahrady na levém břehu patřily k Lucemburskému paláci, soukromé rezidenci Marie Medicejské založené kolem roku 1625. Botanická zahrada Jardin des plantes, kterou založil Guy de la Brosse, lékař Ludvíka XIII. pro pěstování léčivých rostlin, se v roce 1650 stala první veřejnou zahradou v Paříži.\nMnoho pařížských parků však vzniklo až za Druhého císařství, kdy bylo zakládání zelených ploch významným aspektem při modernizaci města s rychle rostoucí populací. Pod vedením inženýra Jeana Charlese Alphanda a krajinářského architekta Jeana Pierra Barillet-Deschampse vznikly na okrajích města největší parky – Boulogneský a Vincenneský lesík a ve městě parky Montsouris a Buttes-Chaumont, byly upraveny i parky uprostřed náměstí a vysázeny aleje na bulvárech.\n\nOd 80. let 20. století vzniklo několik nových parků rekultivací bývalých průmyslových oblastí. Parc de la Villette navrhl architekt Bernard Tschumi na místě zrušených jatek, Parc de Bercy nahradil sklady s vínem, Parc de Belleville vznikl v prostoru starého kamenolomu, Parc André-Citroën na místě bývalé automobilky apod.\n</div></div>\n\nPro město Paříž slouží 14 hřbitovů na území města a šest velkých hřbitovů za jeho hranicemi na předměstí. Hlavní pařížské hřbitovy založené v 19. století se nacházely za hranicemi tehdejší Paříže, dnes leží v okrajových částech města. Starší hřbitovy se nacházely u významných pařížských kostelů, největší z nich byl hřbitov Neviňátek. Tato pohřebiště však byla na konci 18. století z hygienických důvodů zrušena a všechny ostatky byly převezeny do starých podzemních lomů pod dnešním \"Place Denfert-Rochereau\". Tak vznikly pařížské katakomby.\n\nNejvětší hřbitovy jsou Père-Lachaise (43,9 ha), Montparnasse (18,7 ha), Montmartre (10,48 ha) a Batignolles (10,42 ha), na kterých je pohřbeno mnoho významných osobností. Kromě toho existují i soukromé hřbitovy jako Picpus a hřbitov portugalských židů.\n\nV roce 1999 mělo 58,1 % bytů v Paříži jen jeden nebo dva pokoje. 55,4 % jich bylo postaveno před rokem 1949 oproti pouhým 3,8 % postaveným po roce 1990, 10,3 % pařížských bytů bylo neobsazených, tj. 136 554 prázdných bytů z celkového počtu 1 322 540.\nSociální bydlení tvoří jen něco málo přes 17 % bytů, ale tato průměrná hodnota skrývá značné rozdíly v prostorovém rozložení: prvních deset obvodů v historickém centru města tvoří pouze 6 % sociálního bytů ve městě, zatímco ve 13., 19. a 20. obvodu je soustředěno 47 % všech sociálních bytů, tj. 96 000 bytových jednotek (1999). Při započtení 12., 14., 15. a 18. obvodu tvoří poměr 81 %. Jedná se o okrajovou část Paříže od jihu k severovýchodu.\n\nPodíl sociálních bytů se v roce 2006 pohyboval od 1,2 % v 7. obvodu (357 bytů) až po 34,1 % v 19. obvodu (28 147). V letech 2001–2006 bylo mezi sociální byty zařazeno 23 851 bytů, ale žadatelů o sociální nájemné v roce 2006 tvořilo 88 131 Pařížanů a 21 266 obyvatel mimo Paříž. Přesun nájemníků je nízký z důvodu vysokých cen nemovitostí. Míra této migrace je 10 % za rok ve Francii, 7,5 % v Île-de-France, ale pouze 5 %, v Paříži.\n\nVe městě je několik organizací, které se snaží najít řešení pro lidi bez domova (Emauzy, Katolická pomoc, Francouzský Červený kříž aj.). Např. Armáda spásy využívá zrušenou stanici metra Saint-Martin.\n\nPaříž je deváté nejdražší město světa co se týče cen luxusních nemovitostí: v roce 2007 byl poměr 12 600 €/m oproti 36 800 € v Londýně, který je nejdražší. Dražší jsou luxusní nemovitosti i v Cannes (15 000 €) a Saint-Tropez (14 900 €).\n\nArcidiecéze pařížská je jednou z 23 arcibiskupství ve Francii. Historie zdejšího biskupství sahá až do 3. století. Na arcibiskupství bylo povýšeno 20. října 1622 (do té doby spadalo pod arcibiskupství v Sens). katedrálním kostelem je Notre-Dame. Současným představitelem je kardinál André Vingt-Trois, který zastává funkci od roku 2005. V tomto roce působilo ve městě 106 katolických farností a 24 cizích misií, celkem 730 kněžích, 2500 řeholníků zhruba 220 náboženských řádů (140 ženských a asi 80 mužských). Pro německy hovořící katolíky je určen kostel sv. Alberta Velikého. Dále je zde několik katolických východních církví ve společenství s Římem: koptská katolická církev, chaldejská katolická církev, melchitská řeckokatolická církev, maronitská katolická církev, rumunská řeckokatolická církev, ruská řeckokatolická církev, syrská katolická církev a arménská katolická církev (katedrála Sainte-Croix-des-Arméniens je centrem Pařížské eparchie sv. Kříže). Z východních církví stojících mimo katolictví působí v Paříži arménská apoštolská církev (katedrála Saint-Jean-Baptiste).\n\nK významným poutním místům patří bazilika Sacré-Cœur na Montmartru, kde od roku 1885 probíhá stálá eucharistická adorace a kaple Notre-Dame-de-la-Médaille-miraculeuse, kde v roce 1830 došlo k opakovanému zjevení Panny Marie. Paříž je rovněž výchozím bodem jedné ze Svatojakubských poutních cest, která tradičně začíná u bývalého kostela sv. Jakuba ve 4. obvodu.\n\nRuští imigranti si postavili katedrálu Saint-Alexandre-Nevsky v roce 1861. Rumunská pravoslavná církev provozuje gotický chrám archandělů Michaela, Gabriela a Rafaela a pro řeckou pravoslavnou církev je určena katedrála svatého Štěpána. Srbská pravoslavná církev využívá chrám svatého Sávy.\nVe městě se nachází 87 synagog a komunitních center. Tradiční židovskou čtvrtí je Marais, kde se nachází nejstarší Synagoga Nazareth a spolu s ní i secesní Synagoga Pavée, Synagoga Tournelles nebo Synagoga Charlese Lichého. Velká synagoga v ulici \"Rue de la Victoire\" (9. obvod) je s kapacitou 1800 osob největší synagogou ve Francii.\n\nVelká mešita je nejstarší francouzskou mešitou. Byla otevřena v roce 1926 v 5. obvodu a slouží jako mateřská mešita francouzských mešit. Kromě toho je ve městě 75 mešit nebo islámských modliteben.\n\n\n\n\n\n\n\n\n\n\nPodzemí v Paříži z urbanistického hlediska, tj. vytvořené člověkem existovalo již ve středověku, kdy v okolí města vznikly kamenolomy na sádrovec severně od Seiny (především na kopci Montmartre) a na vápenec na jihu v oblasti dnešního parku Montsouris. Na \"Place Denfert-Rochereau\" se nachází vstup do Pařížských katakomb, které vznikly právě z bývalých podzemních lomů. Nejprve se jednalo o jednoduché chodby spojující lomy, které sloužily jako sklady, od 18. století se využívaly jako kostnice ze zrušených pařížských hřbitovů. Katakomby sehrály významnou roli za druhé světové války, kdy sloužily k úkrytu odbojářů. Dnes je jejich část zpřístupněna veřejnosti jako muzeum. Také Pařížská opera má rozsáhlé podzemí, jehož součástí je i nádrž zachycující spodní vodu, která dala vzniknout legendě o Fantomu opery. V moderní době byla ve městě vybudována především rozsáhlá podzemní parkoviště, např. pod \"Place du Carrousel\" během modernizace muzea Louvre.\n\nV 19. století začala výstavba Pařížských stok, které mj. popisuje Victor Hugo ve svém románu \"Bídníci\". Jejich celková délka (i mimo hranice města) dnes přesahuje 2400 km. Ukázku je možné navštívit v muzeu Stok poblíž Almského mostu. Podzemní chodby slouží též k uložení různého potrubí s vodou, plynem nebo topením, rozvodů elektřiny, telefonních a optických kabelů.\n\nRovněž významná část veřejné dopravy byla umístěna do podzemí. Na počátku 20. století zahájilo provoz pařížské metro, které má v současnosti 14 linek (pouze linky 2, 5 a 6 vedou v centru města částečně po povrchu). Nejhlubší stanicí je Abbesses, která leží 36 m pod povrchem. Od 60. let začala výstavba sítě RER ukrytá rovněž v podzemí. Tunelů pro silniční dopravu je v Paříži minimum. Jedná se především o křížení na Maršálských bulvárech, městský okruh pod Boulogneským lesíkem nebo rychlostní silnici \"Voie Georges-Pompidou\", která vede částečně po nábřeží v tunelech. V jednom z nich pod \"Place de l'Alma\" zahynula při autonehodě v roce 1997 princezna Diana. Dokonce i vodní kanál Saint-Martin je v úseku mezi \"Rue du Faubourg-du-Temple\" a \"Place de la Bastille\" od roku 1907 ukrytý v podzemí. Stejně tak byl ve 20. století do podzemí ukryt tok řeky Bièvry.\n\nV Paříži se přes Seinu klene 37 mostů, z nichž čtyři jsou určeny výhradně pro pěší (Pont des Arts, Passerelle Debilly, Passerelle Simone-de-Beauvoir a Passerelle Léopold-Sédar-Senghor) a dva jsou železniční (Viaduc d'Austerlitz pro linku 5 metra a Pont Rouelle pro linku RER C). Nejstarším dochovaným mostem je Pont Neuf (Nový most), který v roce 1607 dokončil král Jindřich IV. Jednalo se o první kamenný most ve městě (předchozí byly dřevěné). Prozatím jako poslední byla přes Seinu vystavěna v letech 1997–1999 lávka, která od roku 2006 nese jméno básníka a senegalského prezidenta Léopolda Sédara Senghora.\n\nDalší mosty a lávky vedou přes vodní kanály. Zajímavostí je Flanderský most z roku 1885, který je zvedací.\n\nPrvní nábřeží vznikla na počátku 16. století. Nejstarší je \"Quai des Grands-Augustins\" na levém břehu naproti ostrovu Cité. V roce 1753 vzniklo \"Náměstí Ludvíka XV.\" (dnešní \"Place de la Concorde\") a souběžně s ním i nábřeží na obou stranách řeky.\n\nNábřeží Seiny v Paříži je od roku 1991 zapsané na seznamu světového dědictví UNESCO jako významný architektonický celek. Jedná se o nábřeží na obou březích řeky Seiny, jehož součástí jsou nejvýznamnější pařížské pamětihodnosti jako Eiffelova věž, Musée d'Orsay, Louvre nebo katedrála Notre-Dame, ale také historické mosty, které spojují oba břehy. Světové dědictví zahrnuje pouze nábřeží a stavby, které zde byly postaveny. Oblast začíná na obou stranách u Pont de Sully a končí u Pont d'Iéna na pravém břehu a u Pont de Bir-Hakeim na levém břehu. Rozkládá se na ploše 365 ha včetně ostrovů Cité a sv. Ludvíka.\n\nFontány vznikaly ve městě pro potřebu zásobování obyvatel pitnou vodou již ve středověku (viz rámeček). Nejstarší dochovanou kašnou je renesanční fontána Neviňátek z let 1547–1549 poblíž Forum des Halles. V Paříži jsou rovněž kašny barokní (Boucheratova, Čtyř ročních období, Medicejská) a klasicistní (Charonne, Haudriettes, Petite-Halle), novoklasicistní (Marché-aux-Carmes, Martova, Mírová), novogotické (Panny Marie) a novorenesanční (Saint-Sulpice), secesní (Miroir d'eau, la Seine et ses affluents), z 20. století (Canyoneaustrate, Embâcle, Labyrint, Stravinského) i ryze moderní (La Danse de la fontaine émergente).\n\nZcela mimořádné postavení má Wallaceova fontána, která se ve městě nachází ve 119 exemplářích čtyř typů, a která se stala jedním ze symbolů Paříže.\n\nPrvní pařížské podzemní stoky vznikly již v římské době a jejich pozůstatky byly nalezeny pod úrovní dnešního \"bulváru Saint-Michel\". Ve středověku byly stoky dlouho otevřené pod širým nebem. První kanalizační stoku z klenutého zdiva pod ulicí \"Rue Montmartre\" nechal v roce 1374 vybudovat pařížský prévôt Hugues Aubriot. Kanály se pozvolna rozrůstaly, ale až velká epidemie moru a cholery v roce 1832 donutila město v této oblasti přijmout rozsáhlá opatření. \n\nInženýr Eugène Belgrand pod vedením prefekta Haussmanna zahájil v roce 1854 rozsáhlou výstavbu kanalizačních tunelů, které odváděly odpadní vodu až dále po proudu za město, kde ji teprve vypouštěly do řeky poblíž města Asnières-sur-Seine. Znečištění Seiny tak stále pokračovalo, jen se posunulo až dále za Paříž. Podzemní kanály proto byly prodlouženy až do města Achères, kde byla v roce 1930 zprovozněna čistírna odpadních vod.\n\nPodzemní kanalizační síť odvádí denně 2,5-3 milióny m odpadních vod a dešťových srážek do čtyř čistíren, odkud je voda vypouštěna do Seiny nebo Marny. Síť má v současnosti přes 2400 km štol. Malá část stok je zpřístupněna i veřejnosti jako muzeum.\n\nV Paříži se nacházejí ukázky všech významných evropských architektonických slohů od architektury starověkého Říma z 1. století n. l. po moderní a postmoderní architekturu 20. a 21. století. Nové stavby vznikají na území města i přes omezení kvůli zachování historického vzhledu, o které se stará Komise staré Paříže a občanské sdružení Paris historique. V Paříži od druhé poloviny 20. století vznikly jak samostatné stavby, tak proběhly i komplexní projekty na přestavbu celých čtvrtí. Moderní výstavba vzešla zčásti díky impulsům zvaným \"Grands projects\" (Velké projekty) či \"Grands travaux\" (Velké činy), které vyhlašovali francouzští prezidenti počínaje Charlesem de Gaullem.\nZ prvních významných budov postavených v poválečných letech to jsou sídlo UNESCO (1955–1958) a Maison de Radio France (1953–1963). V roce 1958 začala výstavba univerzitního kampusu Jussieu, jehož dominantou je mrakodrap Tour Zamansky z roku 1970.\n\nV 60. letech 20. století bylo rozhodnuto renovovat několik oblastí. Ze čtvrti Montparnasse se měla stát obchodní čtvrť levého břehu, čímž by se pozměnila dosavadní tvář této historické lokality. Staré železniční nádraží bylo zbořeno a na jeho místě bylo postaveno nové nádraží Montparnasse a nedaleko od něj obchodní centrum a mrakodrap Tour Montparnasse dokončený v roce 1973 (architekt Roger Saubot). Okolní zástavba zůstala nedotčena.\n\nDruhý projekt se nazýval Italie 13. Zahrnoval oblast 13. obvodu kolem náměstí \"Place d'Italie\" a vycházel z návrhů městských urbanistů od počátku 20. století na zlepšení periferních obvodů v Paříži. Renovace tohoto území však neměla probíhat jen jako pouhá oprava stávajících staveb, ale měla být uskutečněna úplná přestavba, která vycházela z Athénské charty koncipované Le Corbusierem, tj. vysoké obytné domy s množstvím prosvětlených bytů a vymezení dopravních funkcí, kdy jsou hlavní silnice odděleny od pěších zón. Tento koncept nejlépe naplnila obytná čtvrť \"Les Olympiades\".\nProjekt Italie 13 měl zpočátku silnou podporu politických představitelů Páté republiky. Pařížská rada jej schválila 13. ledna 1966 a provedení svěřila soukromému sektoru. Bylo vybráno území o rozloze 87 ha, projekt zahrnoval výstavbu 16 400 bytů a 150 000 m obchodních prostor a kanceláří a také školy a malé zahrady. Všechny obytné budovy měly mít zhruba stejnou výšku – asi 30 pater.\nTřetí akcí byla obytná a obchodní čtvrť Beaugrenelle na nábřeží řeky Seiny v 15. obvodu, kde se v 19. století rozkládala průmyslová oblast. V roce 1961 vznikla společnost SEMEA 15 (\"Société d'économie mixte d'équipement et d'aménagement du 15e arrondissement\"), která byla pověřena celkovou organizací a přestavbou celé čtvrtě. Stavební práce začaly v roce 1967. S příchodem ekonomické krize se od roku 1976 objevily problémy na trhu s nemovitostmi a na konci 70. let již výstavba byla ukončena. Posledním dokončeným projektem byl mrakodrap Tour Cristal, dokončený po mnoha změnách v projektech v roce 1990. Během 10 let zde vznikla skupina asi 20 mrakodrapů nazývaná Front-de-Seine.\n\nOproti mrakodrapům postaveným v rámci operace Italie 13 mají zdejší stavby různou formu, tvar a styly, ovšem jejich výška je přibližně stejná (cca 100 m). Na rozdíl od Italie 13, kde převažují obytné domy a čtvrti La Défense, kde jsou převážně kancelářské budovy, je Front-de-Seine koncipována jako smíšená zóna s nájemnými obytnými domy i s kancelářskými budovami.\nPrezident Georges Pompidou, který zastával úřad v letech 1969–1974, nejenom že podporoval výstavbu z předchozího období, ale sám inicioval v roce 1970 výstavbu Centre Georges Pompidou, které však bylo dokončeno až tři roky po jeho smrti v roce 1977. V roce 1971 začala v samém centru města demolice pařížské tržnice a výstavba obchodního a kulturního centra Forum des Halles s rozsáhlým podzemním nádražím a stanicí metra.\nV roce 1974 nový prezident Valéry Giscard d'Estaing (v úřadu 1974–1981) zastavil podporu rozsáhlých urbanistických projektů a operace Italie 13 tak byla dokončena oproti původním plánům jen částečně. Výstavba výškových budov, která se v 60. letech jevila jako průlom v urbanismu, nepřinesla 13. obvodu vyšší estetickou úroveň. Uniformní domy ční nad okolní zástavbou mnohem výrazněji než stavby Front-de-Seine. Nicméně čtvrť \"Les Olympiades\" si udržela obchody a služby a prostory mezi stavbami nejsou tak vylidněné jako u Front-de-Seine. Vzhledem k těmto zkušenostem bylo ve Francii a v Paříži obzvlášť, od operací tohoto typu upuštěno a urbanistické změny jsou mnohem skromnější.\n\nValéry Giscard d'Estaing věnoval pozornost jiným projektům. Upřednostňoval renovaci stávajících budov a jejich nové využití. K zásadním dílům patří přeměna opuštěného nádraží Orsay na Musée d'Orsay a založení Cité des sciences et de l'industrie (1980–1986, Adrien Fainsilber) v prostoru bývalých jatek v La Villette. Zde později vznikl i koncertní sál Zénith de Paris (1983–1984, Philippe Chaix a Jean-Paul Morel). Nicméně i on v roce 1980 založil Institut du monde arabe, jehož stavbu realizoval až v letech 1983–1987 francouzský architekt Jean Nouvel.\n\nVšechny tyto projekty však byly dokončeny až za jeho nástupce Françoise Mitterranda (prezidentem 1981–1995). Ten již na své první tiskové konferenci po nástupu do úřadu oznámil záměr rekonstrukce muzea Louvre. Projekt byl bez vypsání architektonické soutěže svěřen americkému architektovi čínského původu I. M. Peiovi. Celá přestavba včetně skleněné pyramidy (otevřená 1989) na nádvoří byla dokončena v roce 1993 u příležitosti 200. výročí založení muzea. Protože v severním křídle paláce Louvre sídlilo ministerstvo financí, byla pro něj v letech 1984–1989 postavena nová budova (architekti Paul Chemetov a Borja Huidobro) ve východní části města, kde ve stejnou dobu vznikal nový park Bercy a víceúčelová sportovní hala Palais omnisports de Paris-Bercy (1981–1984).\n\nMitterrand se rovněž během svého prvního funkčního období zasadil o vybudování Opery Bastilla (1983–1989, Carlos Ott) na náměstí \"Place de la Bastille\". Premiéra se konala 13. července 1989 v předvečer 200. výročí útoku na Bastillu. Ke stejnému výročí byla postavena i Grande Arche ve čtvrti La Défense (1985–1989, Johan Otto von Spreckelsen).\nProjekt Paris Rive Gauche realizovaný od 90. let jen několik set metrů od čtvrti \"Les Olympiades\" představuje návrat k tradiční městské zástavbě, jen při použití nových stavebních materiálů. Tato nová čtvrť postupně vzniká na levém břehu Seiny ve 13. obvodu od Slavkovského nádraží až po Boulevard périphérique. Jedná se o nejrozsáhlejší urbanistický projekt na území Paříže od operací Italie 13 a Front-de-Seine. Zahrnuje území o rozloze 130 ha. Developerem celé lokality je společnost SEMAPA (Société d'économie mixte d'aménagement de Paris). Na projektu spolupracuje mnoho architektů a krajinářů z Francie i zahraničí, např. Christian de Portzamparc, Norman Foster, Ricardo Bofill, Jean-Michel Wilmotte aj.\n\nJednalo se o průmyslovou oblast, částečně opuštěnou a zchátralou. Pařížská rada schválila v roce 1991 plán rozvoje území s názvem \"Seine Rive Gauche\" (v roce 1996 přejmenovaný na \"Paris Rive Gauche\"), který byl posledním velkým projektem bývalého starosty Jacquese Chiraca. První obytné domy byly dokončeny v roce 1996 a ve stejném roce byla otevřena budova Francouzské národní knihovny (architekt Dominique Perrault) a Pont Charles-de-Gaulle. První komerční budovy byly otevřeny v roce 1997. Následovalo zprovoznění linky 14 (1998), zahájení prací v jižní části čtvrtě (2000), první úsek \"Avenue de France\" (2001), Collège Thomas-Mann (2002), Cité de la mode et du design (2010) aj. V červenci 2006 byla zprovozněna lávka Simone de Beauvoir spojující Národní knihovnu s parkem Bercy na druhé straně Seiny. Ve stejné době byly otevřeny plovoucí lázně – bazén Josephiny Bakerové na Seině pod Národní knihovnou. Kampus Paris Rive Gauche o rozloze 155 000 m pro Univerzitu Paříž VII-Denis Diderot byl otevřen v roce 2007 a jeho dokončení je plánováno na rok 2012.\n\nTaké Jacques Chirac ve funkci prezidenta (1995–2007) pokračoval v tradici nových staveb. Dne 20. června 2006 otevřel Musée du quai Branly (Jean Nouvel) věnované mimoevropskému umění. Kromě toho v 90. letech vznikla řada menších, ale pozoruhodných staveb některé financované i soukromým sektorem jako Fondation Cartier (1994, Jean Nouvel), American Center (1994, Frank Gehry), dnes Muzeum kinematografie, Cité de la musique (1995, Christian de Portzamparc) nebo Dům japonské kultury (1997, Kenneth Armstrong a Masayuki Yamanaka).\n\nPosledními projekty jsou např. Philharmonie de Paris Jeana Nouvela (dokončení 2014) nebo Tour du Palais de Justice s datem dokončení v roce 2015.\n\nMezi architektonicky cenné dopravní stavby lze počítat mosty přes Seinu Pont Charles-de-Gaulle (1993–1996), Passerelle Léopold-Sédar-Senghor (1997–1999), Passerelle Simone-de-Beauvoir (2005–2006) a několik podzemních železničních stanic, např. nádraží Françoise Mitterranda (2000), Haussmann – Saint-Lazare (1999) či Magenta (1999).\n\nZ náboženských staveb vznikly v Paříži od druhé poloviny 20. století kostely Panny Marie Prostřednice všech milostí (1954), Nanebevzetí Panny Marie v Buttes Chaumont (1968), svaté Jany de Chantal (1962), Panny Marie z La Saletty (1965), svatého Marcela (1966), svaté Kolety v Buttes-Chaumont (1992), Notre-Dame-des-Foyers (1995), svatého Lukáše (1999), Panny Marie Nadějné (1997), Notre-Dame-de-l'Arche-d'Alliance (1998), Panny Marie Moudré (2000), sv. Františka (2005) nebo Panny Marie Čínské (2005).\n\nNávštěvníci z Francie i každoročních 26 miliónů turistů z ciziny najdou ve městě velké množství světských a církevních stavebních památek od dob římské Galie po současnost zastupující všechny architektonické slohy. Památky jako Eiffelova věž, bazilika Sacré-Cœur, Louvre, katedrála Notre-Dame, Invalidovna nebo Vítězný oblouk a Champs-Élysées jsou charakteristické symboly Paříže. Nábřeží Seiny zařadilo v roce 1991 UNESCO na seznam Světového dědictví.\n\nNejstarším monumentem na území města, jehož vznik však nemá s dějinami Paříže nic společného, je obelisk uprostřed náměstí \"Place de la Concorde\". Obelisk pochází z chrámu v Luxoru z období vlády Ramesse II. a v Paříži byl vztyčen v roce 1836 jako dar místokrále Muhammada Alího králi Ludvíku Filipovi. Dochované pařížské památky z dob starověkého Říma se nacházejí v Latinské čtvrti na úpatí Montagne Sainte-Geneviève, kde v 1. století n. l. vzniklo centrum tehdejšího města. Z této doby pocházejí rekonstruované pozůstatky Arény Lutetie a ruiny tzv. Lázní Cluny z přelomu 2. a 3. století. Méně viditelné stopy galo-římské epochy se nacházejí na ostrově Cité pod náměstím \"Parvis Notre-Dame - place Jean-Paul-II\" v Crypte archéologique, kde jsou zpřístupněny základy domů. Jedinou sochařskou památkou z tohoto období je tzv. Sloup převozníků uchovávaný v Národním muzeu středověku.\nPo pádu Římské říše vznikaly nejprve převážně církevní stavby. Franští králové Neustrie využívali bývalý palác římského místodržícího na ostrově Cité, který byl během následujících staletí rozšiřován a přestavován do komplexu známého dnes jako Palais de la Cité. Nejstarší dochované části tohoto paláce pocházejí z první poloviny 13. století, kdy Ludvík IX. nechal Pierrem de Montreuil zřídit královskou kapli Sainte Chapelle a dolní části tzv. věže Bonbec na severní fasádě. Sousedící věže Tour d'Argent (Stříbrná věž), Tour de César (Césarova věž) a Tour de l'Horloge (Hodinová věž) vznikly později za vlády Filipa IV. Sličného. Součástí královského paláce byl palác purkrabího, nazývaný Conciergerie (fr. \"concierge\" – správce), který posléze sloužil jako vězení. Po roce 1358 byl Palais de la Cité králem opuštěn a královskou rezidencí se stal dnes již zaniklý Hôtel Saint-Pol na pravém břehu. Filip II. August rozhodl o vybudování mohutných městských hradeb, jejichž největší část se dodnes dochovala v ulici \"Rue des Jardins-Saint-Paul\". Součástí opevnění byl i hrad Louvre. Samotný Louvre byl mohutně přestavován v následujících staletích, takže gotické jsou pouze jeho základy. Gotickou architekturu dobře reprezentuje Hôtel de Clisson, něhož se dochovala vstupní brána z roku 1380, Věž Jana Nebojácného (1409–1411) a později postavené Hôtel de Sens (1475–1507) a Hôtel de Cluny (1485–1510).\nVýstavba pozdně gotických paláců Sens a Cluny již spadá do období raného novověku, stejně jako další renesanční městské paláce ve čtvrti Marais ze 2. poloviny 15. a ze 16. století jako např. Hôtel Carnavalet, Hôtel d'Angoulême Lamoignon, Hôtel de Marle. Z let 1547–1549 pochází renesanční fontána Neviňátek, která je nejstarší dochovanou kašnou v Paříži. V letech 1551–1628 byla s povolením Františka I. vybudována pařížská radnice ve stylu zámků na Loiře. Původní stavba vyhořela v roce 1871 za Pařížské komuny, dnešní budova je kopií předcházející stavby z let 1874–1882. V roce 1578 byla zahájena stavba Pont Neuf.\nKrál Jindřich IV. inicioval v roce 1605 výstavbu \"Place des Vosges\", které se stalo vzorem pro náměstí v mnoha jiných městech. V jeho blízkosti následně vzniklo množství městských paláců, z nichž mnohé se dochovaly do dodnes (Hôtel de Sully, Hôtel de Rohan-Guémené, Hôtel Salé, Hôtel Le Peletier de Saint-Fargeau aj.). V roce 1615 nařídila Marie Medicejská vystavět Lucemburský palác dokončený roku 1631, kde dnes zasedá francouzský Senát, a jehož součástí je Lucemburská zahrada. Palais Royal (Královský palác) severně od Louvru byl postaven v letech 1627–1629 pro kardinála Richelieu a po jeho smrti (1642) přešel do majetku krále, čímž získal své současné označení. Dnes slouží Státní radě (Conseil d'Etat), Ústavní radě (Conseil Constitutionnel), ministerstvu kultury a Comédie-Française. Na jeho nádvoří se nachází palácová zahrada. Dalšími významnými stavbami 17. století jsou barokní klášter Val-de-Grâce (dnes vojenská nemocnice), Collège des Quatre-Nations, sídlo Francouzského institutu, Invalidovna nebo Pařížská observatoř.\n\nElysejský palác postavený z letech 1718–1722 podle plánů Armanda Clauda Molleta je sídlem francouzského prezidenta. Král Ludvík XV. nechal během své vlády postavit v Paříži několik velkolepých staveb, např. sídlo Pařížské mincovny Hôtel de la Monnaie (1771–1775) nebo École Militaire (1768–1772). Zdaleka nejimpozantnější zůstává pařížský Pantheon (1764–1790), který projektoval Jacques-Germain Soufflot. Původně byl postaven jako klášterní kostel pro tehdejší benediktinské opatství, ale jeho využití se časem změnilo. Po Velké francouzské revoluci byl Pantheon přeměněn na národní svatyni a dodnes slouží jako hrobka významných osobností francouzských dějin: Voltaire, Victor Hugo, Émile Zola, Jean-Jacques Rousseau, Alexandre Dumas starší, Pierre Curie a Marie Curie-Skłodowská aj.\nCísař Napoleon Bonaparte zanechal v Paříži množství stavebních pamětihodností. Mezi Louvrem a Tuilerijskými zahradami nechal v letech 1806–1808 vybudovat Arc de Triomphe du Carrousel. Ještě během jeho stavby zahájil stavbu Vítězného oblouku na \"Place de l'Étoile\", který byl dokončen až v roce 1836 Ludvíkem Filipem. V období Prvního císařství byla postavena i budova Pařížské burzy (1808–1827). Napoleon nechal na \"Place Vendôme\" vztyčil Vendômský sloup na paměť vítězství bitvy u Slavkova. Další pamětní sloup zvaný Červencový byl postaven v roce 1839 na Place de la Bastille, aby upomínal na Červencovou revoluci z roku 1830.\n\nVelké změny zažila Paříž ve druhé polovině 19. století, kdy proběhla přestavba města vedená prefektem Haussmannem. Vedle širokých ulic, náměstí a městských parků byly vybudovány stavby jako Palais de l'Opéra (1861–1875) Charlese Garniera a dvě symetricky postavená divadla (Théâtre du Châtelet a Théâtre de la Ville) na \"Place du Châtelet\", která realizoval Gabriel-Jean-Antoine Davioud. Od roku 1872 jsou ve městě Wallaceovy fontány.\n\nV období Třetí republiky byl postaven nový univerzitní komplex Sorbonny (1885–1905). V té době vznikl i symbol Paříže – Eiffelova věž (324 m s anténou), ocelová konstrukce z roku 1889 postavená u příležitosti světové výstavy Gustavem Eiffelem. S více než 6,7 milióny návštěvníků ročně (2007) je čtvrtou nejnavštěvovanější památkou v Paříži.\n\nKostel kláštera Saint-Germain-des-Prés na levém břehu na \"Boulevardu Saint-Germain\" stojí na místě, kde v roce 557 franský král Childebert I. založil významné benediktinské opatství. Věž dnešního kostela a základní části hlavní lodi pocházejí z 11. století, chór vysvětil v roce 1163 papež Alexandr II. Stavba procházela až do 17. století stavebními úpravami. Autorem nástěnných maleb z 19. století v hlavní lodi je Hippolyte Flandrin.\n\nJeště starší augustiniánské opatství založili v roce 502 král Chlodvík I. a jeho žena Chrodechilda na návrší na levém břehu (Montagne Sainte-Geneviève), ze kterého se vyvinul klášter sv. Jenovéfy. Z něho se do současnosti dochovala pouze zvonice (Tour Clovis), která je dnes součástí Lycea Jindřicha IV. Dalším klášterem je benediktinské převorství Saint-Martin-des-Champs reorganizované roku 1079, ze kterého se dochoval kostel z 12. a 13. století a refektář. K nejstarším kostelům na levém břehu patří románsko-gotický Saint-Julien-le-Pauvre (asi 1170–1240).\n\nKatedrála Notre-Dame na ostrově Cité je jedna z prvních francouzských katedrál v gotickém slohu. Stavbu zahájil v roce 1163 biskup Maurice de Sully a byla dokončena roku 1345. Na ostrově se nachází rovněž gotická kaple Sainte Chapelle (1242–1248), kterou nechal postavit Ludvík IX. pro úschovu Kristovy trnové koruny a dalších relikvií.\n\nK nejstarším kostelům na pravém břehu patří farní kostel Saint-Pierre de Montmartre vysvěcený v roce 1147 papežem Evženem III., jehož výstavba začala v roce 1133 a kostel Saint-Germain-l'Auxerrois vedle Louvru, jehož základy pocházejí z románského období ze 12. století. Ve stavbě se mísí prvky gotiky a baroka spolu s renesanční zvonicí. Z gotického období pocházejí kostely sv. Severína, sv. Mederika, sv. Lupa a sv. Jiljí (1235–1780) nebo kostel Saint-Étienne-du-Mont (s vlivem renesance) z let 1494–1624.\n\nDalším významným kostelem je svatý Eustach (1532–1633), kde rovněž dochází k prolínání stylů gotiky a renesance. Z období baroka se dochovaly např. kostely sv. Sulpicia (1649–1870) s klasicistní fasádou z roku 1732. V kostele jsou jedny z největších varhan ve Francii, které v roce 1862 restauroval a rozšířil Aristide Cavaillé-Coll. Významné jsou rovněž kostely Oratoire du Louvre (1621–1623), Saint-Louis-en-l'Île (1624–1726) nebo sv. Alžběty vysvěcený roku 1646.\n\nZlatá kupole Invalidovny (1670–1691) je vojenský kostel Saint-Louis des Invalides a patří k nejhezčím stavbám klasicismu ve Francii. Ve stejném slohu je postaven i kostel Nanebevzetí Panny Marie (1670–1676).\n\nV roce 1764 začala stavba kostela La Madeleine. Práce byly zastavena za Velké francouzské revoluce a kostel byl dokončen v roce 1842 a vysvěcen 1845.\n\nZ období Druhého císařství pocházejí monumentální kostely sv. Augustina (1860–1871), Nejsvětější Trojice (1861–1867) a sv. Ambrože (1863–1868).\n\nBazilika Sacré-Cœur je římsko-katolický poutní kostel na kopci Montmartre a tvoří nejvýše položený přirozený bod města. Stavba v románsko-byzantském stylu začala v roce 1875 a byla dokončena roku 1914. Byla inspirována chrámem Hagia Sofia v Istanbulu a bazilikou svatého Marka v Benátkách. Pseudorománský sloh má rovněž kostel Notre-Dame-du-Travail z let 1897–1902, který je pozoruhodný použitím kovových nosníků v interiéru.\nV blízkém okolí se z turistických zajímavostí nachází např. zámek Fontainebleau (65 km jižně), zámek Versailles (25 km jihozápadně), bazilika Saint-Denis (10 km severně od centra) nebo Disneyland Resort Paris (32 km východně).\n"}
{"id": "914397", "url": "https://cs.wikipedia.org/wiki?curid=914397", "title": "Izolace DNA", "text": "Izolace DNA\n\nIzolace DNA je proces získání DNA ze zkoumaného vzorku pomocí kombinace fyzikálních a chemických metod. Získaná DNA slouží například pro forenzní biologii nebo rekombinantní DNA technologie. DNA byla poprvé izolována roku 1869 Friedrichem Miescherem, v současné době se jedná o rutinní techniku molekulární biologie.\n\n\nPodle typu vzorku, ze kterého probíhá izolace DNA, a podle požadované čistoty získané DNA, musí být zvolena vhodná technika izolace. Typickými vzorky, které jsou obtížně zpracovatelné a musí být pro ně využívána specifická technika, jsou například\n\nNaopak při izolaci plazmidové DNA se využívá toho, že při lýzi buněk a následném sražení proteinů je chromozomální DNA zachycena mezi sraženými proteiny a jednoduchou centrifugací je možno odstranit většinu nečistot. Rozpustná frakce obsahující malé kruhové molekuly plasmidové DNA se následně oddělí a srážením se z ní izoluje DNA.\n\n"}
{"id": "914404", "url": "https://cs.wikipedia.org/wiki?curid=914404", "title": "Heracles Almelo", "text": "Heracles Almelo\n\nHeracles Almelo je nizozemský fotbalový klub z města Almelo. Hřištěm klubu je Polman Stadion s kapacitou 8 500 diváků, který byl otevřen roku 1999. Dřívější stadion stál na třídě Bornsestraat. V současnosti klub působí v nizozemské nejvyšší lize Eredivisie, v sezóně 2012/13 se umístil na konečné 12. příčce ligové tabulky.\n\nKlub byl založen 3. května 1903 jako Heracles po Héraklovi, synu boha Dia v řecké mytologii. V červnu 1974 byl přejmenován na SC Heracles ´74 a pod tímto názvem působil až do července 1998, kdy přijal současný název. Jedním z nejslavnějších hráčů Almela byl Steve Mokone s přezdívkou „černý meteor“, první Jihoafričan, který přestoupil do Evropy a stal se zde hvězdou. V sezóně 2004/05 Almelo zvítězilo v Eerste Divisie a vybojovalo si tak postup do Eredivisie, kde skončilo v následující sezóně 2005/06 na 13. místě. V roce 2012 hrál klub své první finále nizozemského fotbalového poháru, v němž podlehl PSV Eindhoven 0:3.\n\nK 1. 6. 2013 \n\n\nZde je seznam českých hráčů, kteří působili v klubu Heracles Almelo:\n\n"}
{"id": "914406", "url": "https://cs.wikipedia.org/wiki?curid=914406", "title": "Benatar", "text": "Benatar\n\nPříjmení Benatar nosí více osobností:\n\n\n"}
{"id": "914408", "url": "https://cs.wikipedia.org/wiki?curid=914408", "title": "Dubnová válka (Jugoslávie)", "text": "Dubnová válka (Jugoslávie)\n\nDubnová válka (srbochorvatsky Апрлски рат/Travanjski rat, slovinsky Aprilska Vojna, pod německým kódovým názvem Direktiva 25) je název, kterým je v chorvatské, srbské a slovinské historiografii označována invaze vojsk Osy na území Jugoslávie v dubnu 1941. Jugoslávie tak vstoupila do druhé světové války.\n\nPo vojenském puči 27. března 1941 došlo v Jugoslávii k významným politickým změnám. Přestože nová vláda vzkázala do Berlína, že nedávné přistoupení Jugoslávie Paktu tří je i nadále platné, Hitler byl převratem, který bývá často považován za inscenovaný Brity, rozzuřen. Rozhodl se proto k likvidaci jugoslávské monarchie, a to již téhož dne. Počítal se spoluprací všech sousedních zemí, které byly de facto jeho spojenci. Rovněž se domníval, že chorvatské a makedonské obyvatelstvo, které je nakloněno spíše odtržení od jugoslávské monarchie, je nezbytné využít k likvidaci království.\n\nÚtok na Jugoslávii začal bez vyhlášení války bombardováním Bělehradu dne 6. dubna 1941, spolu s leteckými útoky na několik dalších měst a významných strategických objektů (letiště, a také např. Kanál DTD). Bombardování jugoslávské metropole mělo charakter odvety; zničena byla veškerá infrastruktura a až 50 % místní zástavby.\n\nVe vzdušném boji nad jugoslávským územím měly již od samotného počátku převahu německé letouny. Kromě bombardování měst se také Němcům podařilo prostřednictvím leteckých úderů, organizovaných z rumunského a německého (Štýrsko) území zlikvidovat nemalou část jugoslávského letectva ještě předtím, než se dostalo do vzduchu. 38 jugoslávských letounů bylo zničeno v boji a dalších 77 na zemi. Vzdušného boje se na straně Osy účastnilo také i italské letectvo.\n\nNásledně německá a italská vojska překročila jugoslávskou hranici v prostoru dnešního Slovinska; další útoky směřovaly i z Bulharska, Albánie a Maďarska. Přestože maďarská vláda několik dní do Bělehradu vzkázala, že nebude mít vůči Jugoslávii žádné územní požadavky, Dubnová válka představovala konec existence jugoslávského království, a proto již 11. dubna přistoupila k nárokování území bývalých žup Bačka, Baranja a Banát. Ve stejnou dobu byl rovněž zahájen i německý útok na Řecko.\n\nVojska zemí Osy postupovala velmi rychle a hluboko do jugoslávského území. Italové a Němci si byli vědomi skutečnosti, že Srbsko dokázalo úspěšně čelit Rakousko-uherské invazi na počátku první světové války, především díky zásobování z řeckých přístavů a údolím řeky Moravy. Proto bylo nejdůležitější, aby italská vojska, která postupovala z Albánie a bulharská obsadila oblast jižního Srbska pokud možno co nejrychleji a znemožnila tak jugoslávské armádě uplatnit stejnou taktiku, jako v první světové válce. Přestože se jugoslávské vojsko v prostoru Skopje úporně bránilo, pádu později makedonské metropole nemohlo zabránit. Navíc provedlo i řadu ofenzivních akcí v prostoru severoalbánského města Skadar.\n\nPolitické vedení země nebylo schopné čelit invazi. Vybavení jugoslávské armády bylo velice zastaralé a nemohlo se měřit s německým vojskem, které patřilo k nejlépe vyzbrojeným vojenským silám své doby. Jugoslávské velení proto nestihlo nařídit ani všeobecnou mobilizaci. Generální štáb jugoslávské armády měl navíc jen velmi povšechný přehled o vývoji situace, a často byly vydávány rozkazy neexistujícím jednotkám. Komunikace mezi vládou a vrchním velením armády prakticky neexistovala. Královská rodina uprchla do podzemního bunkru, který se nacházel v blízkosti města Mali Zvornik.\n\nNěmcům v jejím rychlém postupu pomáhaly jak sabotáže, které prováděli příslušníci ustašovského hnutí, tak i německá menšina, která žila v Jugoslávii (především v blízkosti řeky Dunaje). Dne 10. dubna obsadilo německé vojsko Záhřeb. Za čtyři dny se tak zcela zhroutila severní fronta. Německé vojsko začalo úspěšně realizovat svůj plán oddělit chorvatský a slovinský prostor od srbských zemí. Slovinští političtí představitelé vyjednávali o budoucím uspořádání své země v rámci Třetí říše; v Záhřebu prohlásil Slavko Kvaternik chorvatský fašistický stát - Nezávislý stát Chorvatsko.\n\nJiž týden po útoku na Jugoslávii musela vojska monarchie ustoupit do hornatých oblastí Bosny a Hercegoviny, kde se pokoušela bránit údolí řeky Bosny. Dne 13. dubna 1941 rezignoval Dušan Simović na post předsedy jugoslávské vlády, která se tehdy nacházela v Pale, blízko Sarajeva. Následující den přešly jednotky, bojující na albánských hranicích proti Italům do defenzivy.\n\nDne 18. dubna 1941 podepsali zástupci monarchie v budově bývalého československého velvyslanectví v Bělehradě kapitulaci. Tehdejší vláda uprchla přes Černou Horu a jaderské přístavy do Velké Británie a působila dále jako vláda exilová.\n\nJugoslávské území bylo rozděleno tak, aby uspokojilo zájmy všech oponentů monarchie. Část Slovinska byla připojena k nacistickému Německu, okolí Lublaně pak připadlo Itálii. Na území bývalé Chorvatské bánoviny a zbytku Bosny a Hercegoviny byl zřízen Nezávislý stát Chorvatsko, kde se k moci dostalo hnutí Ustaša. Jaderské přístavy (s výjimkou Dubrovníku) muselo však Chorvatsko velmi rychle postoupit Itálii (k velké nevoli většiny chorvatského obyvatelstva). Značná část území dnešní Vojvodiny byla navrácena Maďarsku, Kosovo bylo připojeno pod italský protektorát Albánii. Bulharsko zabralo jak Makedonii tak jihovýchodní část Srbska. V Černé Hoře byl ustanoven italský protektorát. Zbytek území Srbska byl podřízen přímé německé okupační správě. Po zhruba měsíci od kapitulace byla zřízena tzv. Rada komisařů, která měla zemi spravovat.\n\nMalá skupina příslušníků bývalé jugoslávské armády, která odmítla kapitulaci, se během války shromáždila poblíž vrchu Ravna gora v západním Srbsku, kde zformovali tzv. Jugoslávské vojsko ve vlasti; četnickou organizaci, která proklamovala pokračování v boji proti okupačním silám. Po Operaci Barbarossa se do ozbrojeného boje proti okupačním silám pustila i Komunistická strana Jugoslávie, která zorganizovala rozsáhlé partyzánské hnutí.\n\n"}
{"id": "914409", "url": "https://cs.wikipedia.org/wiki?curid=914409", "title": "Kostel svatého Karla Boromejského", "text": "Kostel svatého Karla Boromejského\n\nKostelů zasvěcených Karlu Boromejskému je více:\n\n\n\n\n"}
{"id": "914412", "url": "https://cs.wikipedia.org/wiki?curid=914412", "title": "Xenopithecus koruensis", "text": "Xenopithecus koruensis\n\nXenopithecus koruensis je druh vyhynulých úzkonosých primátů, žijících v časném miocénu (před 19 – 20 miliony let) v západní části dnešní Keni. Byl popsán v roce 1933 na základě pouze jednoho zlomku horní čelisti z lokality Legetet u obce Koru. Dosud nebyly další ostatky tohoto rodu identifikovány.\n\nAutor popisu – Arthur Tindell Hopwood – navrhl nový rod \"Xenopithecus\", protože se nalezená čelist mírně odlišuje od čelisti rodu \"Proconsul\", které se jinak velmi podobá. Po revizi čelisti v roce 1951 bylo navrženo sloučení druhu \"Xenopithecus koruensis\" s druhem \"Proconsul africanus\", což bylo obecně přijato. V novější literatuře někteří badatelé rody \"Xenopithecus\" a \"Proconsul\" opět rozlišují.\n"}
{"id": "914413", "url": "https://cs.wikipedia.org/wiki?curid=914413", "title": "Tostão", "text": "Tostão\n\nTostão, rodným jménem Eduardo Gonçalves de Andrade (* 25. leden 1947, Belo Horizonte) je bývalý brazilský fotbalista. Hrával na pozici útočníka. S brazilskou reprezentací vyhrál mistrovství světa roku 1970 a zúčastnil se i světového šampionátu v roce 1966. Celkem za národní tým odehrál 54 zápasů a vstřelil 32 branek. Roku 1971 byl vyhlášen nejlepším fotbalistou Jižní Ameriky. Hrál v klubech América (1962–1963), Cruzeiro (1964–1971) a CR Vasco da Gama (1972–1973). Vystudoval medicínu, ale po skončení hráčské kariéry se živil především jako sportovní komentátor.\n\n"}
{"id": "914414", "url": "https://cs.wikipedia.org/wiki?curid=914414", "title": "Římskokatolická farnost – děkanství Varnsdorf", "text": "Římskokatolická farnost – děkanství Varnsdorf\n\nŘímskokatolická farnost – děkanství Varnsdorf (lat. \"Warnsdorfium\") je územní společenství římských katolíků v Varnsdorfu a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nachází také křížová cesta a další drobné sakrální stavby a pamětihodnosti.\n\nFarnost je \"starobylá\" a existovala již před rokem 1384. Matriky zde byly vedeny od roku 1630. Farnost byla kanonicky znovuzřízena před rokem 1714. Od roku 1894 byla povýšena na děkanství.\n\n\nVe farnosti v historii působila také řada dalších kněží ve funkcích kaplanů, katechetů a učitelů náboženství aj.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Varnsdorfu. Jsou jimi farnosti (řazeno abecedně):\n\n\n"}
{"id": "914418", "url": "https://cs.wikipedia.org/wiki?curid=914418", "title": "NAC Breda", "text": "NAC Breda\n\nNAC Breda, většinou uváděný pouze jako NAC, je nizozemský fotbalový klub z města Breda. Hřištěm klubu je Rat Verlegh Stadion s kapacitou 19 000 diváků (pojmenovaný po významném hráči NAC Antoonu „Rat“ Verleghovi), který byl otevřen roku 1996. Dřívějším stadionem byl NAC Stadion, který klubu sloužil v letech 1940−1996. Klub v současnosti působí v nizozemské nejvyšší lize Eredivisie.\n\nKlub byl založen 20. září 1912 sloučením dvou klubů: ADVENDO (Aangenaam Door Vermaak En Nuttig Door Ontspanning) a NOAD (Nooit Opgeven, Altijd Doorzetten). Během schůzky zástupců obou klubů se atmosféra poněkud přiostřila, protože NOAD navrhoval uchovat tento název pro nový klub (jakožto zkratku NOad a ADvendo), což bylo pro ADVENDO nepřijatelné. Frans Konert navrhl kompromisní řešení - název NAC jako zkratku NOAD ADVENDO Combinatie, které bylo přijato. V roce 2003 pomohlo město Breda klubu z finančních těžkostí, když odkoupilo stadion. Klub jako projev vděku přidal název města do svého oficiálního názvu - NAC Breda. Název klubu se rozšířil do Nooit Opgeven Altijd Doorzetten Aangenaam Door Vermaak En Nuttig Door Ontspanning Combinatie Breda, což je jeden z nejdelších názvů klubů na světě.\n\nV červenci 2014 podepsal klub jednoletou sponzorskou smlouvu s firmou Pabo (vlastněnou německou firmou Beate Uhse), internetovým obchodem se sexuálními pomůckami.\n\n\nAktuální k 1. 7. 2014\n\n"}
{"id": "914425", "url": "https://cs.wikipedia.org/wiki?curid=914425", "title": "Danilo Kalafatović", "text": "Danilo Kalafatović\n\nDanilo Kalafatović (v srbské cyrilici Данило Калафатовић; 27. října 1875, Konarevo, Srbsko - 1946, Moosburg, Německo) byl generál Jugoslávské armády a po odstoupení Dušana Simoviće i krátce předseda vrchním velitel jugoslávských vojsk. \n\nKalafatović pocházel z vojenské rodiny a kromě Srbska studoval vojenství také i ve Francii. Účastnil se i bojů v Balkánských válkách, a také v první světové válce, kde byl náčelníkem štábu II. moravské divize. Rovněž byl předsedou Výboru pro vylodění ve Valoně. Po skončení konfliktu působil nějakou dobu jako vojenský expert ve Francii\n\nVelel armádě v závěru tzv. Dubnové války, kterou monarchie vstoupila do druhé světové války. Až do konce války byl internován v německém zajateckém táboře.\n"}
{"id": "914442", "url": "https://cs.wikipedia.org/wiki?curid=914442", "title": "Římskokatolická farnost Studánka", "text": "Římskokatolická farnost Studánka\n\nŘímskokatolická farnost Studánka je územní společenství římských katolíků ve Studánce u Varnsdorfu a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena v roce 1874. Od tohoto roku byly vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Varnsdorf, jehož součástí je i farnost Studánka, která je tak spravována \"excurrendo\".\n\n\n"}
{"id": "914444", "url": "https://cs.wikipedia.org/wiki?curid=914444", "title": "Sportovní nápoj", "text": "Sportovní nápoj\n\nSportovní nápoje jsou nápoje určeny rekreačním, výkonnostním a vrcholovým sportovcům. Podle koncentrace minerálních látek se dělí na hypotonické, izotonické a hypertonické nápoje. Podle obsahu energie na rehydratační, rehydratačně-energetické a energetické. Sportovcům jsou k dispozici jak tekuté koncentráty, tak práškové formy, určené pro přípravu sportovního nápoje.\n\nHypotonické nápoje mají nižší osmolaritu než vnitřní prostředí v lidském organismu. Čím nižší je osmolarita, tím lepší je přecházení látek do krve. Hypotonické iontové nápoje jsou používány především při aerobních aktivitách, kdy se sportovec velmi potí (běh, cyklistika). Pot je u těchto sportovních aktivit málo koncentrovaný a jeho majoritní složkou je voda. Jelikož je třeba doplnit zejména tekutiny je nejvhodnější právě hypotonický nápoj. \n\nIzotonické nápoje mají stejnou osmolaritu jako vnitřní prostředí organismu. Rychlost vstřebávání je tedy o něco pomalejší, než jak je tomu u nápojů hypotonických. Používají se zejména tam, kde sice dochází k velkému pocení, ale výkon netrvá tak dlouho (obvykle ne déle než hodinu). Pot je podstatně koncentrovanější a nedochází k tak extrémním ztrátám tekutin. Jako příklad můžeme uvést sporty, při kterých je zapotřebí velké množství svalové síly (squash, tenis). Při svalové práci je totiž třeba větší množství iontů, zejména pak sodík, draslík, vápník a hořčík. Dále je můžeme použít po ukončení zátěže ve fázi regenerace. \nObecně jsou hypotonické nápoje mnohem vhodnější pro použití při fyzické zátěži, než nápoje izotonické. \n\nHypertonické nápoje mají vyšší osmolaritu jak vnitřní prostředí organismu. Jejich použití je pro sport ve většině případů nevhodné a neuváženým použitím je možné narušit vnitřní elektrolytovou rovnováhu. Vypití hypertonického nápoje vede k sekreci do střevního lumen, a i když je tento účinek přechodný, vede k dočasnému zhoršení rozsahu dehydratace. \n\nVětšina iontových nápojů má i energizační účinky. Jsou to tzv. iontové rehydratační a regenerační nápoje, které kryjí zvýšenou potřebu základních minerálů, zabraňují poklesu výkonnosti při vyčerpávání svalového glykogenu, podporují vytrvalost, koncentraci a vitalitu. Rehydratační energetické nápoje by měly mít maximálně 8 % sacharidů, což je koncentrace, která nezpomaluje vstřebávání tekutin a zároveň je dostačujícím zdrojem energie. Se vzrůstajícím obsahem sacharidů v nápojích se zpomaluje rychlost, s kterou tyto roztoky opouštějí žaludek. Jejich funkce už není hydratační, ale energetická. Energetické nápoje obsahují jednak vysoce energetické látky (glukóza, MCT atd.), ale také látky ovlivňující rychlost a účinnost spalování energetických sloučenin (karnitin, koenzym Q10) a látky stimulující k činnosti nervovou soustavu a tím zprostředkovaně zvyšují schopnost uvolňovat energii (kofein, taurin).\n"}
{"id": "914446", "url": "https://cs.wikipedia.org/wiki?curid=914446", "title": "Feňa", "text": "Feňa\n\nFeňa (феня) či fenka (фенка) je ruský kriminální slang.\n\nRuská feňa je užívána jako nadnárodní komunikační jazyk zločineckých struktur celého bývalého SSSR.\n\nTento jazyk vznikl na území Kyjevské Rusi v období středověku; jeho prapůvodními uživateli byli potulní prodejci, jimž se říkalo ofeni (rusky офени, j.č. офеня). Ti si vytvořili svůj vlastní jazyk, který „nebyl určen cizím uším“. Respektoval pravidla ruské gramatiky, ale měl pozměněnou slovní zásobu. Později tento jazyk převzalo kriminální prostředí, a v současné době se výraz „feňa“ používá pro označení tzv. zlodějského žargonu (rusky воровской жаргон). Ve stejném významu se v moderním ruském jazyce používá i výraz „blatnoj jazyk“ (блатной язык).\n\nSlovní zásobu feni tvoří částečně slova původně vypůjčená z jiných jazyků (jedním z nich je např. jidiš); z velké části jsou to ale slova patřící do běžného ruského jazyka, která ovšem mají ve feni zcela jiný význam:\n\n"}
{"id": "914449", "url": "https://cs.wikipedia.org/wiki?curid=914449", "title": "Euroskupina", "text": "Euroskupina\n\nEuroskupina (anglicky: Eurogroup nebo Euro Group) je grémium (pravidelné zasedání) ministrů financí eurozóny. Je to politická kontrola měny euro a souvisejících aspektů Evropské měnové unie, jakým je např. Pakt stability a růstu. Současným předsedou je nizozemský ministr financí Jeroen Dijsselbloem.\n\nMinistři se obyčejně setkávají den před zasedáním Ecofinu Rady Evropské unie. Tato skupina je součástí Rady EU (pouze státy Euroskupiny hlasují ve věcech týkajících se eura v Ecofinu) a byla formalizována podle Lisabonské smlouvy (protokol č. 14 o Euroskupině).\n\nUvedení jsou členové k listopadu 2012. Zasedání se účastní také prezident ECB, Evropský komisař pro ekonomické a finanční záležitosti a předseda Euroskupiny, kterého volí ministři členských států, jejichž měnou je euro, na dvouapůlleté funkční období.\n"}
{"id": "914452", "url": "https://cs.wikipedia.org/wiki?curid=914452", "title": "Biologická hodnota proteinů", "text": "Biologická hodnota proteinů\n\nBiologická hodnota bílkovin (BH) stanovuje, kolik gramů tělesných bílkovin může být vytvořeno ze 100 gramů proteinu ve stravě. Měřítkem je kvalita vaječné bílkoviny. Komplexní proteiny mají vysokou BH, proteiny s nízkou BH jsou využity více jako zdroj energie než pro růst a regeneraci. Bílkoviny z různých potravin se mohou vzájemně doplňovat, tím je možné dosáhnout vyšší biologické hodnoty, než jak je tomu u samotné bílkoviny. Zatímco maso dosahuje biologické hodnoty pouze mezi 92 a 96, může se vhodnou kombinací s brambory dosáhnout hodnot až 137, což přesahuje dokonce i biologickou hodnotu vajec samotných (BH = 100). Je tedy výhodné upřednostňovat proteinové směsi, než konzumovat bílkoviny jen z jednoho zdroje potravin.\n"}
{"id": "914454", "url": "https://cs.wikipedia.org/wiki?curid=914454", "title": "Roye (Somme)", "text": "Roye (Somme)\n\nRoye je francouzská obec v departementu Somme v regionu Hauts-de-France. V roce 2010 zde žilo 6 326 obyvatel. Je centrem kantonu Roye\n\n"}
{"id": "914457", "url": "https://cs.wikipedia.org/wiki?curid=914457", "title": "Regev", "text": "Regev\n\nRegev ():\n"}
{"id": "914461", "url": "https://cs.wikipedia.org/wiki?curid=914461", "title": "Operace Rösselsprung (1944)", "text": "Operace Rösselsprung (1944)\n\nOperace Rösselsprung, známá v jugoslávské historiografii jako Výsadek v Drvaru (srbochorvatsky Desant na Drvar/Десант на Дрвар) byla německá ofenziva, provedená v závěrečných měsících druhé světové války. Jejím cílem bylo zlikvidovat odpor na území Balkánu, který představovali především Jugoslávští partyzáni. Byla součástí rozsáhlejší, tzv. \"Sedmé nepřátelské ofenzívy\" (srbochorvatsky \"Sedma neprijateljska ofanziva/Седма непријатељска офанзива\").\n\nOperace probíhala od 25. května do 6. června 1944. Za cíl útoku bylo vybráno malé bosenské město Drvar, kde se nacházelo vedení partyzánských jednotek, včetně vrchního velitele Josipa Broze Tita. Den jeho narozenin (25. květen) byl vybrán jako rozhodující datum útoku. Německá Luftwaffe bombardovala město v 5:30 ráno a poté následovaly četné výsadky. Z letišť v Záhřebu, Zrenjaninu a Kraljevu vystartovaly letouny směrem k Drvaru, na jejichž palubách bylo téměř tisíc německých parašutistů. V současnou dobu se také daly do pohybu německé jednotky na frontové linii. Druhá vlna výsadku parašutistů následovala po cca šesti hodinách.\n\nNa německé straně se do akce zapojilo 20 000 vojáků (spolu s loajálními jednotkami Nezávislého státu Chorvatsko). Partyzánské řady byly slabší.\n\nKromě likvidace nejvyšší partyzánského vedení bylo cílem německých sil zajmout příslušníky zahraničních misí, které u jugoslávských partyzánů působily (sovětská, britská a americká). Tím by byly přerušeny styky mezi Spojenci a Titovými jednotkami, což by následně znemožnilo, aby byla na Balkán partyzánům posílána jakákoliv pomoc.\n\nSamo nejvyšší velení partyzánských jednotek se však v okamžiku útoku nacházelo v jeskyni, cca 1 km od města. Přestože ji Němci obléhali, podařilo se jak Titovi, tak i celému partyzánskému velení uprchnout. Uniknout ze zatčení však dokázali jen velmi těsně. Operace proto skončila nezdarem. Partyzánům navíc pomohlo i britské a americké letectvo, které v okamžiku operace vykonalo letecké údery na vojska osy, shromážděná v městech Bihać a Bosanska Krupa. Na jejich sílu nedokázali Němci žádným způsobem odpovědět.\n\nHlavním úspěchem Němců bylo především ochromení partyzánského vedení po určitou dobu a také vysoké ztráty, které komunisté po útoku zaznamenali. Německá armáda je odhadla na více než 6 000 mrtvých, ve skutečnosti však byly mnohem nižší. Sami Němci přišli během operace o cca 800 mužů. Němcům se podařilo obsadit jak vysílačku, tak i archiv partyzánské armády. Tito 3. června odcestoval na palubě amerického letounu do Bari v Itálii a následně se vrátil zpět na Balkán, na ostrov Vis.\n\nJeskyně, ve které se ukrývalo partyzánské vedení byla za dob existence Socialistické Jugoslávie místem, navštěvovaném četnými výpravami. O celé operaci byl navíc natočen film, jeden z mnohých s tematikou partyzánského boje, které v Jugoslávii vznikly.\n"}
{"id": "914466", "url": "https://cs.wikipedia.org/wiki?curid=914466", "title": "Hesitation Marks", "text": "Hesitation Marks\n\nHesitation Marks je osmé studiové album americké industriální rockové skupiny Nine Inch Nails, vydané v září 2013 u vydavatelství Columbia Records. Jde o první album skupiny od roku 2008, kdy vyšlo album \"The Slip\". První singl z alba nazvaný „Came Back Haunted“ byl představen 6. června 2013. Album vyšlo jako součást série \"Halo\", ve které skupina Nine Inch Nails vydává své nahrávky.\n\n"}
{"id": "914468", "url": "https://cs.wikipedia.org/wiki?curid=914468", "title": "Operace Rösselsprung", "text": "Operace Rösselsprung\n\nJako Operace Rösselsprung (česky doslova Tah jezdcem) byly pojmenovány dvě německé vojenské akce za druhé světové války:\n\n"}
{"id": "914472", "url": "https://cs.wikipedia.org/wiki?curid=914472", "title": "NEC Nijmegen", "text": "NEC Nijmegen\n\nNEC Nijmegen (celým názvem Nijmegen Eendracht Combinatie, zkráceně NEC) je nizozemský fotbalový klub z Nijmegenu, který byl založen 15. listopadu 1900 pod názvem Eendracht (česky Jednota). V roce 1903 se sloučil s Nijmegenem a přejmenoval se na Nijmegen Eendracht Combinatie. Jeho hřištěm je od roku 1939 stadion Goffertstadion s kapacitou 12 500 diváků. V sezóně 2013/14 se umístil na sestupové 17. příčce první ligy. V následujícím ročníku 2014/15 vyhrál nizozemskou druhou ligu a do Eredivisie se vrátil.\n\n\"Aktuální k 1. srpnu 2013\n\n\nZde je seznam českých hráčů, kteří působili v NEC Nijmegen:\n\n"}
{"id": "914474", "url": "https://cs.wikipedia.org/wiki?curid=914474", "title": "Valeologie", "text": "Valeologie\n\nValeologie (z lat. valeo = být schopen, být silný, vynikat) je interdisciplinární nauka o psychosomatické zdatnosti člověka jako cesty k úspěchu, který je prospěšný ostatním lidem. Valeologie se zabývá otázkou jak zdatnost získat, jak si ji udržet, jak ji rozvíjet a zvyšovat a jak ji smysluplně využívat ku prospěchu lidstva.\n\n"}
{"id": "914475", "url": "https://cs.wikipedia.org/wiki?curid=914475", "title": "Steyr SK 105 Kürassier", "text": "Steyr SK 105 Kürassier\n\nSteyr SK 105 Kürassier je rakouský lehký tank z roku 1967, spíše používaný jako stíhač tanků. Věž podobná AMX-13 má pancíř silný až 40 mm. Z kanónu ráže 105 milimetrů se střílí střelami HEAT nebo APFSDS. Rakouská armáda měla asi 150 kusů, které se od roku 2010 vyřazují.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "914477", "url": "https://cs.wikipedia.org/wiki?curid=914477", "title": "Rada Evropské unie pro hospodářské a finanční záležitosti", "text": "Rada Evropské unie pro hospodářské a finanční záležitosti\n\nRada Evropské unie pro hospodářské a finanční záležitosti (anglicky: \"Economic and Financial Affairs Council\", zkráceně ECOFIN) je jedno z nejstarších seskupení Rady EU. Tato rada je složena z ministrů financí členských států Evropské unie a z ministrů zodpovědných za státní rozpočet, pakliže se diskutuje o rozpočtových záležitostech.\n\nECOFIN často spolupracuje s Evropským komisařem pro ekonomické a finanční záležitosti a s prezidentem Evropské centrální banky, kteří mu předkládají legislativní a jiné návrhy.\n\nRada zahrnuje několik oblastí politiky EU, jako je například koordinace hospodářských politik, hospodářský dohled, monitoring rozpočtové politiky členských států a veřejných financí, euro (právní, praktické a mezinárodní aspekty), finanční trhy a pohyb kapitálu a ekonomické vztahy se třetími zeměmi. Taktéž každoročně spolu s Evropským parlamentem připravuje rozpočet Evropské unie, který činí okolo 100 miliard eur.\n\nRada se schází zpravidla jednou měsíčně a ve většině případů rozhoduje kvalifikovanou většinou, postupem nebo řádným legislativním postupem (spolurozhodování s Evropským parlamentem) nebo zvláštním legislativním postupem (konzultace Evropského parlamentu). Výjimku tvoří fiskální záležitosti, o kterých se v Radě hlasuje jednomyslně (články 113 a 115 Smlouvy o fungování Evropské unie). Pokud se Ecofin zabývá akty vztahujícími se k euru a EMU, představitelé států, které nepřijaly euro, se hlasování neúčastní.\n"}
{"id": "914480", "url": "https://cs.wikipedia.org/wiki?curid=914480", "title": "Římskokatolická farnost Sněžná u Krásné Lípy", "text": "Římskokatolická farnost Sněžná u Krásné Lípy\n\nŘímskokatolická farnost Sněžná u Krásné Lípy je územní společenství římských katolíků ve Sněžné u Krásné Lípy a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena od roku 1851.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Varnsdorf, jehož součástí je i farnost Sněžná u Krásné Lípy, která je tak spravována \"excurrendo\".\n\n\n"}
{"id": "914484", "url": "https://cs.wikipedia.org/wiki?curid=914484", "title": "Vodní bilance", "text": "Vodní bilance\n\nVodní bilance je poměr mezi příjmem a výdejem tekutin. Denní příjem a ztráta tekutin by měly být v rovnováze. Voda tvoří 50 – 75 % celkové tělesné hmotnosti. Rozdíly jsou dány především podílem tuku v těle. Netuková tělesná hmota obsahuje konstantní množství vody (75 %), zatímco v tukové tkáni je obsah vody malý. Tuková tkáň obsahuje jen asi 23 % vody, proto ji lidé s nadváhou mají v těle jen okolo 40 %, zatímco špičkoví sportovci se blíží právě těm 75 %. Většina tělesné vody je ve svalové tkáni a v krvi. Každý den jí ztrácíme dýcháním, trávením, vylučováním a potem. Doplňování tekutin je způsob, jak pokrýt každodenní ztráty. U sportovce jsou tyto ztráty mnohem vyšší, a proto je důležité věnovat příjmu tekutin značnou pozornost. Pokud tomu tak není, nedostatek tekutin způsobuje zvýšení koncentrace metabolitů, dřívější únavu, prodloužení doby regenerace a pokles fyzické výkonnosti. Při ztrátách vody (v potu, moči, stolici) dochází také ke ztrátám minerálních látek, které pomocí osmotického tlaku řídí rozložení tekutin v těle. Optimální množství příjmu tekutin se pohybuje kolem 2 litrů za den (u dospělého člověka přibližně 40 ml.kg), sportovec s pravidelnou fyzickou zátěží má spotřebu tekutin vyšší.\n\nTělo zdravého štíhlého muže s hmotností 70 kg obsahuje celkem asi 42 l vody. Obrat vody v organismu je větší než obrat všech ostatních látek: u osoby se sedavým způsobem života žijící v mírném klimatu činí denní obrat vody 2 – 4 l (5 – 10 %) celkového tělesného obsahu vody.\nPrůměrný obrat vody u 70 kg muže činí tedy zhruba 3 l. Z těchto 3 l přijme cca 1600 ml ve formě nápojů, 1000 ml ve formě potravin a asi 400 ml tvoří metabolická voda z přeměny látek. Vzhledem k tomu, že výdej a příjem mají být v rovnováze, bude výdej vody taky okolo 3 l. Ten tvoří moč cca 1400 ml, vydechovaný vzduch 320 ml, vypařování kůží 530 ml, pocení 650 ml, stolice 100 ml.\n\n"}
{"id": "914488", "url": "https://cs.wikipedia.org/wiki?curid=914488", "title": "Arriva holding Česká republika", "text": "Arriva holding Česká republika\n\nARRIVA holding Česká republika s.r.o., zkráceně též Arriva Česká republika, byla česká dopravní společnost, prostřednictvím nizozemské společnosti Arriva Coöperatie W.A. byla členem původem britské dopravní skupiny Arriva, od roku 2010 patřící Německým drahám (DB). Česká společnost byla vytvořena začátkem roku 2007 z ready-made společnosti Erisipela s.r.o. založené nedlouho předtím. Od roku 2008 měla oficiální sídlo v Praze na Smíchově v kancelářském komplexu Anděl City. V letech 2006 a 2007 společnost koupila tři středně velké autobusové dopravce (Transcentrum Bus s. r. o., Bosák Bus s. r. o., OSNADO s. r. o.), v roce 2009 založila dceřinou společnost Arriva vlaky s.r.o. pro provozování železniční dopravy.\n\nKromě tohoto holdingu působila skupina Arriva v České republice též prostřednictvím německé společnosti Vogtlandbahn a od 1. července 2013 též prostřednictvím společnosti Arriva Transport Česká republika a.s., která vznikla převzetím aktivit společnosti Veolia Transport. \n\nK 22. prosinci 2016 se podle obchodního rejstříku vlastníkem společnosti ARRIVA holding Česká republika s.r.o. stala společnost ARRIVA TRANSPORT ČESKÁ REPUBLIKA a.s. Následně k 31. květnu 2017 společnost ARRIVA holding Česká republika s.r.o. zanikla fúzí s mateřskou společností. Poté se k 1. červnu 2017 uskutečnila další vlna transformace a přeskupování dceřiných společností skupiny Arriva, dceřiné společnosti Arrivy holding byly však v obchodním rejstříku přepsány na Arrivu Transport až 2. června 2017.\n\nPůvodními vlastníky od ledna 2007 byli polovičními podíly britské společnosti ARRIVA PASSENGER SERVICES (INTERNATIONAL) LIMITED a ARRIVA INTERNATIONAL (2) LIMITED. Od října 2007 byly vlastníky tři britské společnosti: 45 % vlastnila ARRIVA INTERNATIONAL (SOUTHERN EUROPE) LIMITED, dalších 45 % ARRIVA INTERNATIONAL (NORTHERN EUROPE) LIMITED a 10 % ARRIVA PASSENGER SERVICES (INTERNATIONAL) LIMITED. Od roku 2008 vlastní 99,99% podíl nizozemská firma Arriva Coöperatie W.A. (od listopadu 2007 vlastnila 90% podíl) a 0,01 % britská firma ARRIVA PASSENGER SERVICES (INTERNATIONAL) LIMITED (od listopadu 2007 vlastnila 10% podíl).\n\nCelou skupinu Arriva převzala v roce 2010 na základě souhlasu Evropské unie německá železniční společností Deutsche Bahn. Šlo o největší akvizici v historii Deutsche Bahn a sloučená skupina se jí stala největším osobním dopravcem v Evropě. Následně v roce 2013 koupily DB i skupinu Veolia Transport Central Europe a začleňují ji do skupiny Arriva.\n\nHoldingu patřily tři autobusové společnosti, které Arriva koupila: \n\nPrvní dvě společnosti měly v době převzetí celkem 170 autobusů a 260 zaměstnanců, firma OSNADO měla v době převzetí 106 autobusů a 172 zaměstnanců.\n\nV roce 2009 založila ARRIVA holding Česká republika s.r.o. dceřinou společnost ARRIVA vlaky s.r.o., která se hlásí do výběrových řízení a připravuje i vlastní nabídky a projekty dotované i nedotované železniční dopravy v České republice. Od 29. února 2016 Arriva vlaky provozuje ve všední dny linku spěšných vlaků z Prahy do Benešova u Prahy a o víkendech spoje z Prahy do Trenčína. Kromě toho Arriva vlaky provozuje nákladní železniční dopravu.\n\nNa jaře 2013 byla do skupiny Arriva začleněna Veolia Transdev Central Europe včetně aktivit Veolia Transport Česká republika v autobusové a železniční dopravě. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností. Do skupiny Arriva je tak začleněna společnosti Arriva Transport Česká republika a.s., vlastněná společností ARRIVA EUROPE GmbH, sídlící v Německu, s dceřinými společnostmi Arriva Morava a. s., Arriva Východní Čechy a. s., Arriva Teplice s. r. o. a Arriva Praha s. r. o., které se zabývají převážně provozováním autobusové dopravy, Arriva Morava a.s. provozuje též Železnici Desná a Arriva Teplice s.r.o. trolejbusy v Teplicích. Tyto společnosti dosud nemají přímý vztah ke společnosti ARRIVA holding Česká republika s.r.o.\n\nBezprostředně po vydání souhlasu ÚOHS nový vlastník Abellio CZ a Probo bus, DB Czech Holding s.r.o. vlastněná německou společností DB Mobility Logistics AG ze skupiny Deutsche Bahn, odvolala z jejich statutárních orgánů Petra Moravce a Martina Kupku a nahradila je prokuristy společnosti ARRIVA holding Česká republika s.r.o. Ivanem Procházkou a Milanem Zapletalem. Zároveň se výkonným ředitelem skupiny Arriva pro region střední a východní Evropy stal Radim Novák, do roku 2012 generální ředitel Veolia Transport Česká republika. V celém tomto regionu bude postupně docházet ke slučování dosavadních provozů Veolia Transport se stávajícími podniky společnosti Arriva. K 9. prosinci 2013 byla Abellio CZ a.s. přejmenována na Arriva Services a.s.\n\n31. prosince 2014 společnost Bosák Bus s. r. o. zanikla fúzí se společností Transcentrum Bus s. r. o., ta byla k 1. lednu 2015 (dle živnostenského rejstříku již k 10. prosinci 2014) přejmenována na nový název Arriva Střední Čechy s. r. o. K 1. lednu 2015 měla být rovněž společnost RDS bus začleněna do společnosti PROBO BUS a společnost PT REAL (z bývalé skupiny Probotrans) do Arriva Services.\n\nSlučování a přeskupování společností v rámci skupiny má pokračovat během roku 2015.\n\nK 31. květnu 2017 společnost zanikla fúzí se společností Arriva Transport Česká republika a.s.\n\n"}
{"id": "914494", "url": "https://cs.wikipedia.org/wiki?curid=914494", "title": "Hattencourt", "text": "Hattencourt\n\nHattencourt je francouzská obec v departementu Somme v regionu Hauts-de-France. V roce 2010 zde žilo 248 obyvatel.\n\n"}
{"id": "914508", "url": "https://cs.wikipedia.org/wiki?curid=914508", "title": "Římskokatolická farnost Jiřetín pod Jedlovou", "text": "Římskokatolická farnost Jiřetín pod Jedlovou\n\nŘímskokatolická farnost Jiřetín pod Jedlovou je územní společenství římských katolíků v Jiřetíně pod Jedlovou a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nachází také křížová cesta a další drobné sakrální stavby a pamětihodnosti.\n\nFarnost byla kanonicky zřízena v roce 1611. Matriky jsou vedeny od roku 1650.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Varnsdorf, jehož součástí je i farnost Jiřetín pod Jedlovou, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914510", "url": "https://cs.wikipedia.org/wiki?curid=914510", "title": "Nicolaas Heinsius mladší", "text": "Nicolaas Heinsius mladší\n\nNicolaas Heinsius mladší, také \"Nicolaes\", \"Nicolas\", \"Nikolaus\", (1656, Den Haag – 12. ledna 1718 Culemborg v nizozemské provincii Gelderland), byl nizozemský spisovatel a lékař.\n\nNicolaas Heinsius patřil do známé umělecké rodiny Heinsiů (otec Nicolaas byl známým básníkem, děd Daniel Heinsius básník a literární kritik), která sehrála v Nizozemí v době baroka významnou úlohu. Vedl dobrodružný cestovatelský život (navštívil Polsko, Rusko, Švédsko, Itálii apod.), byl osobním lékařem švédské královny Kristíny (jeho otec působil ve Stockholmu jako nizozemský vyslanec) a braniborského kurfiřta, působil na řadě míst v Říši i v papežském Římě či toskánské Florencii.Během svého života konvertoval ke katolictví.\n\nK jeho nejznámějším pracím patřila kniha „Zeug-Hauß der Gesundheit, darin zu finden vortrefliche Geheimniße, wider das Podagra, Gicht, Schwindsucht, Stein, fallende Seuche, Wassersucht, Venus-Kranckheiten, und andere schwere Zufälle…“, kterou sepsal v době své služby na dvoře v říšském knížectví Jülich – Cleve. Tento lékařský tisk pojednával o nejčastějších chorobách vyšší společnosti jeho doby. V prvé řadě šlo o podagru (dnu), tuberkulózu, ledvinové kameny, vodnatelnost apod. Na konci svého života se Heinsius vrátil zpět do Nizozemí. V Culemburgu sepsal své nejslavnější dílo „Den vermakelijken Avanturier“, obsahující řadu autobiografických prvků. Toto dílo zaznamenalo mezinárodní ohlas a bylo přeloženo do francouzštiny, italštiny, němčiny a angličtiny.\n\nNicolaas Heinsius. In \"dbnl digitale bibliotheek voor de Nederlandse letteren\" [online]. Leiden : Stichting Digitale Bibliotheek voor de Nederlandse Letteren, [©2013] [cit. 2013-06-07]. Dostupný z: http://www.dbnl.org/auteurs/auteur.php?id=hein008.\n\nHEINSIUS, Nicolaas. \"Zeug-Hauß der Gesundheit, darin zu finden vortrefliche Geheimniße, wider das Podagra, Gicht, Schwindsucht, Stein, fallende Seuche, Wassersucht, Venus-Kranckheiten, und andere schwere Zufälle\". Leipzig : Bey Thom. Fritsch, 1698. [6], 135 s.\n"}
{"id": "914513", "url": "https://cs.wikipedia.org/wiki?curid=914513", "title": "Jagdpanzer Jaguar 1", "text": "Jagdpanzer Jaguar 1\n\nJagdpanzer Jaguar 1 byl německý stíhač tanků. Spolu s bojovým vozidlem pěchoty Marder a Kanonenjagdpanzer patřil mezi úspěšné projekty SRN. Vozidla Jagdpanzer Jaguar 1 používá jen německá armáda.\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "914514", "url": "https://cs.wikipedia.org/wiki?curid=914514", "title": "Kazimierz Deyna", "text": "Kazimierz Deyna\n\nKazimierz Deyna (23. říjen 1947, Starogard Gdański, Polsko – 1. září 1989, San Diego, USA) byl polský fotbalista. Hrával na pozici ofenzivního záložníka. Je bronzovým medailistou z mistrovství světa a dvojnásobným olympijským medailistou (\"zlato a stříbro\"). Je považován za největší legendu Legie Warszawa.\n\nPůvodně začínal dospělý fotbal v ŁKS Łódź, ale přišel do věku, kdy měl nastoupit do armády a tak si ho po pouhém jednom zápase za Łódź vybrala armádní Legia Warszawa. Ve Varšavě se pro něj velmi důležitým stal jeho první trenér, čechoslovák Jaroslav Vejvoda, ten v něm uviděl veliký talent a individuálně se mu věnoval. To přineslo ovoce, s Legií Warszawa se stal dvakrát mistrem Polska (1969, 1970) a jednou získal polský pohár (1973). V sezóně 1969/70 si s Legií zahrál například i semifinále PMEZ (dnešní Liga mistrů). Roku 1974 skončil v anketě Zlatý míč na třetím místě. V letech 1973 a 1974 získal v Polsku ocenění „Fotbalista roku“.\n\nV průběhu kariéry se o něj zajímalo několik velkoklubů v čele s Realem Madrid, milánskými AC a Interem nebo Monakem. Odejít mu však bylo dovoleno až roku 1978, kdy za 100 000 liber přestoupil do Manchesteru City. Tvrdá anglická hra mu ale nesvědčila, často vysedával jen na lavičce nebo s ním trenér experimentoval na hrotu útoku. I tak ale za 3 roky v Anglii stihl v 38 zápasech na záložníka slušných 12 branek.\n\nV roce 1981 emigroval do Spojených států amerických, kam dostal nabídku od týmu San Diego Sockers. Tam byl opět za hvězdu a nasázel spoustu gólů. Fotbalovou kariéru ukončil v roce 1984. Za stejný klub nastupoval i v lize halového fotbalu a dvakrát s ním ovládl tamní soutěž, v té hrál až do roku 1987.\n\nS polskou reprezentací získal bronzovou medaili na mistrovství světa roku 1974 (dostal se zde do all-stars týmu turnaje) a zúčastnil se i světového šampionátu roku 1978. Má též zlatou medaili z olympijských her v Mnichově 1972 (nejlepší střelec turnaje s 9 brankami) a stříbrnou z Montrealu 1976. Celkem za národní tým odehrál 97 utkání, v nichž vstřelil 41 branek.\n\nDebutoval 24. května 1968 v Chořově proti Turecku (8:0). Poslední zápas v dresu „biało-czerwoných\" odehrál v semifinálové skupině MS 1978 v Argentině proti Brazílii (1:3). Po přestupu na „západ\" už povoláván nebyl.\n\nV noci z 30. srpna na 1. září 1989 se vracel svým autem z tréninku. Z neznámých důvodů narazil v plné rychlosti do nákladního auta stojícího v odstavném pruhu. Byl na místě mrtvý, byl dokonce tak znetvořen, že ho policie dokázala identifikovat jen podle řidičského průkazu, který u sebe měl. Bylo mu 42 let.\n\n\n\n"}
{"id": "914516", "url": "https://cs.wikipedia.org/wiki?curid=914516", "title": "Jeroen Dijsselbloem", "text": "Jeroen Dijsselbloem\n\nJeroen Dijsselbloem, celým jménem Jeroen René Victor Anton Dijsselbloem (* 29. března 1966, Eindhoven, Nizozemsko) je nizozemský politik za Stranu práce. Od listopadu 2012 je ministrem financí v druhé vládě Marka Rutteho, od 21. ledna 2013 je prezidentem Euroskupiny, a od 11. února 2013 prezidentem Rady guvernérů Evropského stabilizačního mechanismu (ESM).\n\nDijsselbloem vystudoval ekonomiku zemědělství na Wageningen University (1985–1991). Působil jako člen městského zastupitelstva Wageningenu (1994–1997) a jako člen dolní komory \"(Tweede Kamer)\" nizozemského parlamentu (2000–2002; 2002–2012).\n\nDijsselbloem je svobodný. Se svojí partnerkou žije ve Wageningen; má syna a dceru.\n"}
{"id": "914517", "url": "https://cs.wikipedia.org/wiki?curid=914517", "title": "Luh (Raspenava)", "text": "Luh (Raspenava)\n\nLuh (též ) je bývalá osada na severu Libereckého kraje ve Frýdlantském výběžku. Její původní název byl \"\" (v překladu \"mírná niva\"). Ten se používal až do roku 1946, kdy došlo vyhláškou československého ministra vnitra Václava Noska k jeho změně na Luh. Roku 1950 se stala osadou v rámci blízké Raspenavy a k počátku roku 1980 jako přestala být statisticky evidována jako část obce.\n\nLuh leží v údolí vymezeném na jihozápadě Jizerskými horami a na východě Pekelským vrchem (487 m n. m.). Údolím protéká řeka Smědá, do níž se levostranně vlévá Sloupský potok. Prochází tudy také silnice číslo II/290 a neelektrifikovaná železniční trať číslo 038 spojující Raspenavu s Bílým Potokem, na níž je jednokolejná železniční zastávka pojmenovaná Luh pod Smrkem.\n\nOsadou jsou vedeny značené turistické trasy. Stýkají se u rozcestníku nazývaném „Raspenava – bus“ a vedou odtud čtyři trasy. Severozápadním směrem zelená na rozcestí „Frýdlant – zámek“, východním žlutá směřující k rozcestí „Peklo“, na jih k rozcestí „Lužec“ směřuje zelená a západním směrem vede k rozcestí „Raspenava – železniční stanice“ žlutá značka. Luhem také prochází cyklotrasa číslo 3016, z níž zde odbočuje cyklistická trasa číslo 3063.\n\n"}
{"id": "914518", "url": "https://cs.wikipedia.org/wiki?curid=914518", "title": "Dybbuk (nakladatelství)", "text": "Dybbuk (nakladatelství)\n\nDybbuk (často psáno dybbuk) je české nakladatelství a vydavatelství, které provozuje od roku 2001 Jan Šavrda.\n\nNakladatelství se soustřeďuje na vydávání okrajových literárních žánrů, vydává poezii i prózu a též překladovou literaturu z okrajových jazykových oblastí. Zaměřuje se i na knihy, v nichž se protínají filosofické ideje s moderními úvahami o jevech současných i historických. Kromě literárně hodnotných světových děl se často věnuje izolovaným a kontroverzním tématům.\nOd roku 2007 vydává také erotické tituly (antologie \"Kniha o kundě\" apod.), včetně erotických děl minulosti (Markýz de Sade aj.).\n\nNakladatelství vydalo první knihy v roce 2001 a roku 2009 vydalo svůj stý titul. Jeho zakladatelem a majitelem je Jan Šavrda, původním povoláním grafik. Snaží se vydávat nekomerční literaturu z oblastí mystiky, mytologie a kognitivních věd, a dále poezii a beletrii. Vydalo knihy českých autorů, mezi něž patří Jan Kameníček, Zdeněk Hron, Michal Šanda, Magdalena Wagnerová, Daniel Micka či autor experimentální poezie Ladislav Nebeský, dále překlady knih z „malých“ jazyků, jako je finština, indonéština, rumunština a islandština, i knihy britského psychologa Olivera Sackse (které chce vydat všechny), filosofa-antinatalisty Davida Benatara, etnobotanika Dale Pendella či beletristky Angely Carterová. Většina knih vychází v malých nákladech v řádu stovek výtisků.\n\nV nakladatelství vyšla dvoudílná \"Antologie české poezie\", dále překlady děl \"Mystika\" a \"Postata mystiky\" Evelyn Underhillové, \"Hledání Spinozy\" Antonia Damasia či \"Dějiny sebevražd\" Martina Monestiera, knihy Angely Carterové, Kariho Hotakainena a dalších.\nVydaný román \"Simion Výtažník\" rumunského spisovatele Petru Cimpoeșa v překladu Jiřího Našince se stal Knihou roku v literární soutěži Magnesia Litera za rok 2007. Po vyhlášení cen se nakladatel Jan Šavrda vyslovil pro rozdělení prémie 200 tisíc korun na dvě poloviny. Stanovy ceny s touto situací nepočítaly, ovšem výbor sdružení vydal prohlášení, že v případě překladové literatury je „překladatel vnímán jako autor“.\nV roce 2009 byl na cenu Magnesia litera za překladovou knihu nominován titul \"Příběh podivuhodné lásky\" od Carla-Johana Vallgrena, který přeložil ze švédštiny Zbyněk Černík.\n\n\n"}
{"id": "914520", "url": "https://cs.wikipedia.org/wiki?curid=914520", "title": "Rue des Mauvais-Garçons", "text": "Rue des Mauvais-Garçons\n\nRue des Mauvais-Garçons (\"ulice Zlých hochů\") je ulice v Paříži. Nachází se ve 4. obvodu v historické čtvrti Marais.\n\nKrátká ulice spojuje \"Rue de Rivoli\" a \"Rue de la Verrerie\". Ulice je orientována z jihu na sever, směrem na sever na ni navazuje \"Rue de Moussy\".\n\nUlice existovala již ve 13. století. Ve 14. století se nazývala \"Rue Chartron\" a přezdívalo se jí \"Rue des Mauvais-Garçons\" podle označení pro obyvatele, kteří se pohybovali na hraně zákona. Na základě dekretu z 29. září 1854 byla ulice zkrácena kvůli výstavbě \"Rue de Rivoli\".\n\n"}
{"id": "914524", "url": "https://cs.wikipedia.org/wiki?curid=914524", "title": "Římskokatolická farnost Dolní Podluží", "text": "Římskokatolická farnost Dolní Podluží\n\nŘímskokatolická farnost Dolní Podluží (lat. \"Grunda\") je územní společenství římských katolíků v Dolním Podluží a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nZaložení tzv. \"staré farnosti\" není známo. V roce 1611 byla připojena k Jiřetínu. Jako samostatná farnost byla opět kanonicky zřízena roku 1860. Matriky jsou vedeny od roku 1784.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Varnsdorf, jehož součástí je i farnost Dolní Podluží, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914525", "url": "https://cs.wikipedia.org/wiki?curid=914525", "title": "Marty Balin", "text": "Marty Balin\n\nMarty Balin, rodným jménem Martyn Jerel Buchwald, (30. ledna 1942 Cincinnati, Ohio, USA – 27. září 2018) byl americký zpěvák a kytarista. V roce 1965 založil skupinu Jefferson Airplane, kde byl jedním z jejích hlavních zpěváků až do roku 1971. Mezitím, v letech 1969−1970 působil ještě ve skupině Hot Tuna a v letech 1975−1978 hrál s Jefferson Starship, kam se vrátil v roce 1993 a hrál zde až do roku 2008. V letech 1985−1987 byl spolu s několika dalšími dřívějšími členy Jefferson Airplane členem kapely KBC Band a v roce 1989 se účastnil reunionu klasické sestavy Jefferson Airplane. V roce 1973 nahrál jedno album s krátce existující skupinou Bodacious DF. Od roku 1981 vydal své první sólové album \"Balin\", poslední nazvané \"The Witcher\" vydal o třicet let později. Zemřel roku 2018 ve věku 76 let.\n\n"}
{"id": "914530", "url": "https://cs.wikipedia.org/wiki?curid=914530", "title": "Linie následnictví rakousko-uherského trůnu", "text": "Linie následnictví rakousko-uherského trůnu\n\nNáslednictví rakousko-uherského trůnu se vztahuje na osoby, kterých se týká nárok na titul hlavy habsbursko-lotrinské dynastie a rovněž následnictví císařského trůnu rakousko-uherského, respektive královských trůnů uherského, českého, chorvatského a slovinského.\n\nPořadí odpovídá výnosům pragmatické sankce císaře Karla VI. (1713), která stanovovala nedělitelnost území spadající pod správu habsburské dynastie: Arcivévodství rakouské, České a Uherské království, jakož i jejich državy (Nizozemí, Slezsko atd.) Po roce 1804 pravidla následnictví dosud aplikovaná na územích patřících ještě pod habsbursko-lotrinskou správu, přešla na Rakouské císařství a později, od roku 1867, na Císařství rakousko-uherské. V roce 1918 došlo k detronizaci habsbursko-lotrinského rodu, což souviselo s rozdělením císařství na různé státy, což však nemělo na pořadí následnictví uvnitř starobylé císařské a královské dynastie vliv.\n\nK následnictví rakousko-uherského trůnu jsou způsobilí pouze mužští členové habsbursko-lotrinské dynastie pocházející z legitimního manželství schváleného hlavou rodu.\n\nPořadí následnictví je založeno na principu mužské primogenitury (salické právo) a to vylučuje ženské potomky a děti z morganatických manželství. Změnu znamenala Pragmatická sankce z roku 1713, která uzákonila, že ženy mají nárok na hlavy rodu v případě, že by nebylo žádného žijícího přímého mužského potomka rodu. Aby byli členové rodu způsobilí k pořadí v následnictví hlavy habsbursko-lotrinského rodu, musejí kromě genealogických nároků splňovat také podmínku katolického vyznání.\n\nPotomci císařovny Marie Terezie (z habsburské dynastie) a císaře Františka I. (z domu lotrinského) tvoří dynastii habsbursko-lotrinskou.\n\nMužští členové habsbursko-lotrinské dynastie (kteří patří k rakousko-uherské, toskánské nebo modenské větvi rodu) jsou nositeli titulu \"arcivévoda rakouský\", \"princ uherský a český\" a rovněž predikát \"Císařská a královská Výsost\". Od narození mají tito potomci nárok na pořadí v následnictví rakousko-uherského trůnu.\n\nZatímco potomci císařské rodiny narození do morganatických svazků jsou z habsbursko-lotrinské dynastie vyloučeni a obvykle jim je uděleno jméno podle některého císařského rodinného panství (jako například hraběcí větev z Merana nebo vévodská rodina Hohenbergů). Princové těchto rodů jsou rovněž vyloučeni z císařského následnictví. To je příklad třeba vévody Maxmiliána z Hohenbergu z roku 1916 z morganatického manželství poté, co se jeho otec následník trůnu František Ferdinand roku 1900 oženil s Žofií Chotkovou.\n\nPragmatická sankce je hlavní zákon vydaný císařem Karlem VI. roku 1713. Jelikož poslední mužský zástupce původní habsburské dynastie neměl žádného mužského potomka, a dynastie by tudíž po jeho smrti vymřela, rozhodl se svěřit následnictví svých držav (Arcivévodství rakouského, Království uherského a českého a k nim náležejících území) své dceři, příští císařovně Marii Terezii, a svému zeti, budoucímu císaři Františkovi I. (z lotrinské dynastie).\n\nKarel VI. následně usiloval o uznání své Pragmatické sankce ze strany ostatních evropských států, což se mu také postupně podařilo. Přesto se po jeho smrti roku 1740 rozpoutala válka o rakouské dědictví a teprve smlouva z Aix-la-Chapelle z roku 1748 uznala následnictví nové habsbursko-lotrinské dynastie.\n\nOsoby uvedené na následujícím seznamu požívají všech práv a poct \"Prvního řádu\" vyplývajících z \"gothajského almanachu\", který zahrnuje panovnické rody (vládnoucí v současnosti či v minulosti). \n\nSoučasným následníkem trůnu (\"č. 0\" na seznamu) je princ Karel Habsbursko-Lotrinský, narozený 11. ledna 1961. Následníkem trůnu se stal abdikací svého otce, Otty Habsbursko-Lotrinského (1912–2011), arcivévody rakouského, korunního prince uherského, 1. ledna 2007.\n\n\n"}
{"id": "914534", "url": "https://cs.wikipedia.org/wiki?curid=914534", "title": "Lužec (Raspenava)", "text": "Lužec (Raspenava)\n\nLužec (původně ') je bývalá osada na severu České republiky v Libereckém kraji. Původně se jmenovala ' (v překladu \"nivička\"), ale v roce 1946 došlo z rozhodnutí československého ministra vnitra Václava Noska k přejmenování osady na Lužec. Ta se navíc v roce 1950 stala součástí nedalekého města Raspenavy a k 1. lednu 1980 přestala být evidována jako část obce.\n\nOsada leží ve Frýdlantském výběžku v údolí ohraničeném z východu Jizerskými horami a ze západu Dubovým vrchem (474 m n. m.). Údolím protéká řeka Smědá, do níž se zde pravostranně vlévá Libverdský potok. Řeku po jejím východním okraji lemuje silnice číslo II/290 a spolu s ní též neelektrifikovaná železniční trať číslo 038, která spojuje Raspenavu s Bílým Potokem. Na ní je – jižně od nechráněného železničního přejezdu, na němž trať křižuje silnice III/29013 – jednokolejná železniční zastávka Lužec pod Smrkem. Jihozápadně od ní roste památný strom Lužecký klen.\n\nPo jihozápadním okraji obce je vedena zelená turistická značka směřující sem z rozcestníku „Raspenava – bus“. Tato trasa končí na rozcestníku turistických tras nazývaném „Lužec“. Přes něj je vedena modře značená turistická trasa, která západním směrem stoupá k rozcestníku „Kámen osvobození“ a jihovýchodním na rozcestí „Hejnice – kostel“. Po totožné komunikaci na západní straně, kudy vede zelená a do Hejnic směřující modrá turistická značka, je vedena také cyklistická trasa číslo 3016.\n"}
{"id": "914542", "url": "https://cs.wikipedia.org/wiki?curid=914542", "title": "Square Belleville - Télégraphe", "text": "Square Belleville - Télégraphe\n\nSquare Belleville – Télégraphe je square v Paříži ve 20. obvodu.\n\nNachází se na rohu ulic \"Rue de Belleville\" a \"Rue du Télégraphe\", podle kterých získalo svůj název. Ke square přiléhá hřbitov Belleville.\n\nSquare bylo založeno v roce 1969 na ploše 1816 m.\n\n"}
{"id": "914557", "url": "https://cs.wikipedia.org/wiki?curid=914557", "title": "Long Island Iced Tea", "text": "Long Island Iced Tea\n\nLong Island Iced Tea je název alkoholického míchaného nápoje pocházejícího z USA. Vzniká tak, že se do vysoké sklenice naleje po malém panáku ginu, rumu, tequily, vodky a Triple secu, doleje se gomme sirupem (cukr svařený s vodou a klovatinou) a kolou a zamíchá, podává se s ledem a citronem. Nápoj má 22 % alkoholu a je tak mezi highbally nejsilnější (i když barman ho může na požádání samozřejmě namíchat slabší). Koktejl je pojmenován podle ostrova Long Island a podle toho, že hnědou barvou připomíná čaj. Jeho vznik je nejasný: podle jedné teorie vznikl v dobách prohibice, když bylo nutné alkohol maskovat, aby vypadal jako čaj. Podle jiné verze vytvořil nápoj v roce 1972 barman Robert „Rosebud“ Butt.\n\nLong Island Iced Tea je oblíbený nápoj Marge Simpsonové z kresleného seriálu Simpsonovi.\n"}
{"id": "914558", "url": "https://cs.wikipedia.org/wiki?curid=914558", "title": "Měnová krize", "text": "Měnová krize\n\nMěnová krize či krize platební bilance je náhlá devalvace měny, jež často končí spekulativním útokem na devizovém trhu. Měnová krize může být zapříčiněna dlouhodobým deficitem platební bilance nebo nedůvěrou trhu ve schopnost vlády krýt svou vlastní měnu. Měnové krize většinou postihují režimy fixního měnového kurzu, spíše než režimy volně pohyblivého kurzu (floating).\n\nMěnová krize je typem finanční krize, která je často spojena s reálnou ekonomickou krizí. Měnové krize mohou být zvláště destruktivní pro malé otevřené ekonomiky (nebo velké, avšak nestabilní). Vlády se v takových případech snaží odrazit útoky tím, že uspokojují převis poptávky po dané měně pomocí vlastních měnových rezerv, nebo svých devizových rezerv (většinou USD, EUR nebo GBP). Měnové krize mají velké a nákladné dopady na ekonomiku, avšak schopnost předvídat jejich načasování a rozsah je omezena teoretickým pochopením komplexních interakcí mezi makroekonomickými fundamenty, očekáváním investorů a vládní politikou.\n\nRecese připisované měnovým krizím zahrnují následující případy: Hospodářská krize v Mexiku (1994), Asijská finanční krize (1997), Ruská finanční krize (1998), Argentinská krize (1999–2002).\n"}
{"id": "914560", "url": "https://cs.wikipedia.org/wiki?curid=914560", "title": "De Koel", "text": "De Koel\n\nDe Koel nebo celým názvem podle sponzora Seacon Stadion – De Koel je fotbalový stadion v nizozemském městě Venlo a je domovem klubu VVV-Venlo. Kapacita je 8 000, z toho je 1 500 míst ke stání. Otevřen byl 19. března 1972 inauguračním zápasem mezi VVV-Venlo a Camburem, který skončil remízou 1:1. V roce 2007 prošel modernizací poté, co klub postoupil do nizozemské nejvyšší ligové soutěže Eredivisie. Od roku 2005 přijal název Seacon Stadion jako smluvní závazek vůči sponzorovi.\n\nDe Koel je jedním z nejmenších stánků v Eredivisii, klub proto plánuje přestěhování do většího.\n\n"}
{"id": "914561", "url": "https://cs.wikipedia.org/wiki?curid=914561", "title": "Innerspeaker", "text": "Innerspeaker\n\nInnerspeaker je debutové dlouhohrající album australské psychedelicko rockové skupiny Tame Impala, které vyšlo pod známkou Modular Recordings 21. května 2010. Většiny nahrávání se ujal Kevin Parker, frontman skupiny.\n\nPředchozím albem skupiny bylo eponymní EP vydané v roce 2008. Vydání jejich prvního dlouhohrajícího alba předcházela 4 krátká videa obsahující úryvky nových písní, která kapela vyvěsila na svůj YouTube kanál. Součástí alba jsou dvě znovu nahrané písně, ,Desire Be, Desire Go\" (která vyšla již na předcházejícím EP) a ,The Bold Arrow of Time\" (dosud nevydaná píseň).\n\nMinulé album skupiny Tame Impala bylo celé výtvorem Kevina Parkera. \"Innerspeaker\" je první počin, kdy Parker ,nahrál něco pro účel vydání. V minulosti prostě jen nahrál song, za dva týdny další a nakonec je umístil na CD.\" Když je Tame Impala na turné jako kapela, má Parker svůj vlastní hudební projekt, kdy skládá a píše vlastní písně. K tomuto tématu se Parker vyjádřil během interview: ,Tame Impala je pouze útržek z jednoho velkého počinu, na kterém se s přáteli podílím. Nevydím nic špatného na tom, že vše nahrávám sám, protože prostě neočekávám stejný přísun materiálu od skupin mých přátel... pro nás je Tame Impala pouze projekt Kevina Parkera, každý má svůj vlastní projekt\" a ,Tame Impala byl vždycky sólový projekt. Vše má dvě stránky: jedna je doba, kdy probíhá nahrávání, což je velice promyšlené a poskládané dohromady a ta druhá stránka je ta doba, kdy vezmeme písně, které byly nahrané a přizpůsobíme je živému koncertu.\" Parker nahrává vlastní hudbu již velmi dlouho,: ,Vždycky jsem nahrával hudbu. Když mi bylo 12 let, byl jsem zvyklý si připravit dva nahrávací přístroje a začít sám sebe nahrávat. Nejprve jsem nahrával bubny, poté jsem pustil onu pásku a nahrával jsem další, zatímco jsem hrál na klávesy; pak jsem to samé udělal s basovou kytarou. Prostě jsem pořád přidával další a další instrumenty. Tohle jsem dělal dostatečně dlouho na to, aby to přesvědčilo mého otce, který mi pak koupil 8-track a já mohl pokračovat v mém snažení mnohem pohodlněji. Vlastní hudbu jsem pak nahrával i když jsem byl součástí nějaké kapely.\" Parkerův otec byl pro Kevina velkým vzorem.\n\nSkoro celé album bylo nahráno v Wave House ve městě Yallingup v Západní Austrálii. Wave House je chatrč čtyři hodiny jižně od Pethu s výhledem na Indický oceán, bez přístupu na internet, bez telefonu ani televize. Přesto bylo oznámeno, že Tame Impala nahrávala album v honosném sídle. Parker informoval, že: ,Wave House pro nás opravdu není honosným sídlem, je to spíš větší dřevěný dům; střecha protýká a dodávka elektřiny je tak špatná, že docházelo k neustálým výpadkům, díky kterým jsem ztrácel již nahraný materiál. Ztratil jsem celý den nahrávání bicích pro všechny skladby. Někdy odešla elektřina jen po dobu sekundy, což ale mělo obrovské následky, vše jsem ztratil. Taky jsme museli mít na střeše plastovou plachtu, protože ta střecha strašlivě protékala. Na druhou stranu je to ta nejkrásnější scenérie, do které jsem se kdy probouzel.\" Celé nahrávání začalo v červnu roku 2009 a skončilo v srpnu stejného roku. Album se nahrávalo ve všech částech domu, některé skladby byly dokonce nahrávány na balkóně. Dodatečně se nahrávalo ve studiích Poon a v Parkerově domě. Většina alba byla nahrána a produkována samotným Parkerem, kdy Jay Watson a Dominic Simper se podíleli pouze na nahrávání.\n\nObal desky \"Innerspeaker\" vytvořil australský umělec Leif Podhajsky. Jde o obrázek národního parku Great Smoky Mountains National Park v Severní Karolíně, USA. Originální obrázek byl digitálně vylepšen opakovaným použitím efektu, který způsobuje, že to vypadá jakoby obrázek pokračoval dovnitř, což způsobuje výrazný psychedelický dojem, který připomíná obal alba Ummagumma od kapely Pink Floyd.\nDíky tomu byl tento obal v roce 2010 nominován na cenu ARIA v kategorii Nejlepší obal alba.\n\n\n"}
{"id": "914564", "url": "https://cs.wikipedia.org/wiki?curid=914564", "title": "Mutaz Essa Baršim", "text": "Mutaz Essa Baršim\n\nMutaz Essa Baršam ( , ;  * 24. června 1991 Dauhá) je katarský atlet, jehož specializací je skok do výšky, mistr světa z roku 2017.\n\nZačínal s během a se skokem do dálky. Své nynější disciplíně se věnuje od 15 let. V roce 2009 ho začíná trénovat Polák Stanislaw \"Stanley\" Szczyrba, který kdysi vedl islandskou tyčkařku Valu Flosadóttirovou či švédského výškaře Linuse Thörnblada.\n\nVýrazný progres zaznamenal v roce 2010, kdy si vylepšil osobní rekord o 17 centimetrů až na 231. Na halovém MS 2010, které se konalo v jeho rodném městě nepostoupil z kvalifikace. V letní sezóně nejprve vybojoval zlato na juniorském Mistrovství Asie v Hanoji, poté se stal v kanadském Monctonu juniorským mistrem světa a třetí zlatou medaili získal na Asijských hrách v čínském Kuang-čou.\n\nNa Mistrovství světa v atletice 2011 v jihokorejském Tegu obsadil ve finále výkonem 232 cm 7. místo. Stejným výkonem vybojoval Trevor Barry z Baham bronzovou medaili. Výšku však překonal napoprvé. 19. února 2012 na halovém mistrovství Asie v Chang-čou vylepšil kontinentální rekord na 237 centimetrů. Na halovém světovém šampionátu v Istanbulu v témže roce postoupil do finále, kde zdolal 228 cm a podělil se s Němcem Raúlem Spankem o 9. místo. Na Letních olympijských hrách 2012 v Londýně vybojoval výkonem 229 cm bronzovou medaili. Společně s ním bronz získali také Kanaďan Derek Drouin a Robert Grabarz ze Spojeného království. Olympijským vítězem se stal Rus Ivan Uchov, jenž ve finále zdolal 238 cm.\n\nV halové sezóně roku 2013 se zúčastnil tzv. Moravské výškařské tour. V prvním závodě v Hustopečích obsadil 2. místo, avšak překonal stejně jako vítěz Ivan Uchov 230 cm. Na Beskydské laťce ve Vendryni u Třince zvítězil výkonem 234 cm a stal se celkovým vítězem tour.\n\nDne 1. června 2013 na mítinku Diamantové ligy v Eugene ve státě Oregon překonal pod širým nebem výšku 240 cm. Naposledy takto vysoko skočil Rus Vjačeslav Voronin 5. srpna 2000 v Londýně. Od roku 2000 se jedná o třetí podobný výkon. 240 cm překonal také další ruský výškař Ivan Uchov, výšku však překonal v roce 2009 v hale.\n\nV roce 2014 se stal halovým mistrem světa v skoku do výšky. Na olympiádě v Rio de Janeiro o dva roky později vybojoval stříbrnou medaili. V srpnu 2017 se v Londýně stal mistrem světa v této disciplíně. Při startu na světovém halovém šampionátu v roce 2018 vybojoval stříbrnou medaili.\n\n\nMá dohromady pět sourozenců, čtyři bratry a jednu sestru. Jeho o tři roky mladší bratr Moamar se rovněž věnuje výšce. Atletice se věnoval také jeho otec, který se specializoval na střední a dlouhé tratě.\n\n"}
{"id": "914567", "url": "https://cs.wikipedia.org/wiki?curid=914567", "title": "Zemské volby v Čechách 1895", "text": "Zemské volby v Čechách 1895\n\nZemské volby v Čechách 1895 byly volby konané v Českém království od 20. do 26. listopadu 1895, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému.\n\nV roce 1895 dominovala české politice mladočeská strana, která na přelomu 80. a 90. let drtivým způsobem porazila dosavadní staročeské vedení, přičemž zlomovým bodem byla kampaň mladočechů proti punktacím roku 1890, tedy staročechy dojednanému pokusu o česko-německý smír v Čechách, jenž ale byl mladočechy kritizován jako přílišný ústupek německému etniku a jeho požadavkům na teritoriální a administrativní oddělení německých oblastí v rámci Čech. V zemských volbách roku 1889 i v celostátních volbách do Říšské rady roku 1891 triumfovali mladočeši. Kontroverze okolo punktací pokračovaly i v prvních letech 90. let a mladočeši blokovali i prostřednictvím násilných obstrukcí implementaci jednotlivých položek z punktační dohody. \n\nS mladočeským posunem v české politice se rozpadlo i trvalejší vládní uspořádání, kdy staročeská politická reprezentace společně s polskými poslanci a německorakouskými konzervativci tvořila na Říšské radě takzvaný \"železný kruh pravice\", díky kterému se po téměř 15 let v Předlitavsku vládla vláda Eduarda Taaffeho, byť vlastní příčinou jejího pádu roku 1893 byla kontroverze okolo Taaffeho návrhu volební reformy. Vůči vídeňské vládě vystupovala mladočeská strana opozičně a radikálně, ovšem v průběhu let se v ní aktivizovalo realistické a umírněné křídlo, které vedl Josef Kaizl a které se začalo distancovat od radikálů. Výsledkem jejich aktivity pak byla takvaná Nymburská rezoluce, kterou se mladočeská strana začala posouvat k pragmatické politice standardní liberálně orientované politické formace. \n\nKrátce před zemskými volbami se v Předlitavsku ujala moci vláda Kazimíra Badeniho, která jevila zájem o získání mladočeské podpory. \n\nV roce 1895 vypršelo funkční období předchozího zemského sněmu, jehož složení určily zemské volby roku 1889. Vyhláškou z 8. října 1895 vypsalo místodržitelství nové volby. V kurii venkovských obcí na 20. listopad, v kurii městské na 22. listopadu, v kurii obchodních a živnostenských komor na 25. a v kurii velkostatkářské na 26. listopadu.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Zvoleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo šest nevolených virilistů, kteří mandát nabývali z titulu své funkce. \n\nMladočeská strana potvrdila svou pozici nejsilnější české i celozemské politické strany, v sudetoněmeckém (českoněmeckém) táboře dominovala liberální strana, ale silné pozice si vydobyla i Německá lidová strana (nacionálové). V kurii velkostatků zcela převládli zástupci Strany konzervativního velkostatku, která podporovala české státoprávní aspirace, nebo alespoň uznávala historickou sounáležitost Čech.\n\nPodle sociálního a profesního dělení byli etnicky čeští poslanci zemského sněmu zvolení v kuriích měst, venkovských obcí a živnostenských a obchodních komor. rozděleni následovně: 38 \"buržoazních a maloburžoazních vzdělanců\" (z toho 21 právníků, 5 lékařů a lékárníků, 3 vysokoškolští učitelé, 2 učitelé nižších škol, 3 vědci a novináři, 1 státní úředník a 3 samosprávní úředníci), 13 \"buržoazních podnikatelů\" (z toho 4 továrníci, 7 obchodníků a peněžníků a 2 inženýři), 7 příslušníků \"maloburžoazie\" (z toho 5 řemeslníků a živnostníků a 2 blíže neurčení \"mešťané\"), 38 příslušníků \"agrární buržoazie\" (z toho 36 rolníků či statkářů a 2 mlynáři) a 1 šlechtický velkostatkář.\n\nVolby potvrdily dominanci mladočechů na české politické scéně (staročeši dokonce oficiálně nekandidovali, jejich tři mandáty získali fakticky nezávislí, samostatně kandidující politici), ale předznamenaly další rozrůzňování politického spektra. Během následujících let se postupně jako samostatné politické subjekty etablovali agrárníci, národní sociálové a na celostátní úrovni i sociální demokraté (na zemském sněmu sociální demokraty vylučoval kuriální volební systém). \n\nVláda Kazimíra Badeniho po výsledku voleb zesílila svůj zájem o mladočeskou podporu. Josef Kaizl pak postupně stranu skutečně v několika etapách, od tiché podpory a tolerance až k přímé koaliční podpoře převedl do provládního tábora. Mladočeský vliv na Badeniho kabinet se roku 1897 odrazil v Badeniho jazykových nařízeních, která výrazně zvyšovala oficiální status češtiny, ale která nebyla pro německou opozici uvedena v platnost a vedla k pádu Badeniho vlády. V následujících letech se pak mladočeši dále pokoušeli o provládní politiku, Kaizl se dokonce stal ministrem financí, ale po demisi roku 1899 mladočeši zaujali opět opoziční stanovisko a periodicky se vraceli k ostré obstrukční politice. Na zemském sněmu se vyostřovala česko-německá polarizace. Zemský sněm byl posléze nově sestaven v zemských volbách roku 1901. \n\n"}
{"id": "914570", "url": "https://cs.wikipedia.org/wiki?curid=914570", "title": "Hacpurek (tvrz)", "text": "Hacpurek (tvrz)\n\nTvrz Hacpurek (někdy uváděna také jako hrad) stávala nad rybníkem Hacpurek, nedaleko samoty Hacpurek, která spadá pod ves Velká Černá, část obce Salačova Lhota.\n\nO tvrzi se nedochovaly žádné písemné zprávy. Problémem je, že blíže neznáme ani určité pasáže dějin nedalekých vsí Velká a Malá Černá, které by mohly napovědět osudy i vlastního Hacpurku. Podle všeho vznikla ve 13. století, k zániku došlo zřejmě v 15. století. Do míst dnešní samoty bývá situována dnes již neexistující ves Moravičany, jejímž byla zřejmě centrem.\n\nZ tvrze se do současnosti dochovalo rozsáhlé tvrziště mezi rybníkem a mlýnem, stojícím na Huťském potoce. Jedná se o plošinu chráněnou příkopem a místy dochovanými zbytky valů. Bližší podrobnosti mi mohl přinést podrobný archeologický průzkum, ten předběžný ji zasadil do období 13.-15. století.\n\n"}
{"id": "914572", "url": "https://cs.wikipedia.org/wiki?curid=914572", "title": "Hans Getzinger", "text": "Hans Getzinger\n\nHans Getzinger, také Hanns Gezinger, Hanuš Götzinger (15. století, Haslach, Rakouské arcivévodství – 1512) byl rakouský stavitel, kameník, architekt a mistr jihočeské pozdní gotiky. Původem byl z hornorakouského Haslachu, kde jako člen kamenické a stavitelské rodiny zřejmě vedl stavbu městského farního kostela. Činný byl především v Českém Krumlově, kde vedl stavební huť rodu Rožmberků, i na dalších jihočeských stavbách. Připisuje se mu nebo je doloženo jeho autorství kostelů (nebo jejich částí) v Rožmberku, Zátoni a Chvalšinách.\n\n"}
{"id": "914574", "url": "https://cs.wikipedia.org/wiki?curid=914574", "title": "Důl Rudý říjen Olší", "text": "Důl Rudý říjen Olší\n\nDůl Rudý říjen Olší byl hlubinný uranový důl mezi obcemi Olší, Drahonín (obě v okresu Brno-venkov) a Střítež (okres Žďár nad Sázavou) v Hornosvratecké vrchovině. Nacházel se v rudním poli Olší – Drahonín, které bylo po ložisku Rožná – Rozsochy druhým největším v oblasti Bystřicka i celé Českomoravské vrchoviny. Dobývací prostor dosáhl rozlohy 629 ha a rozkládal se v katastrálních územích Drahonín, Olší u Tišnova, Bor u Nedvědice, Litava, Střítež a Moravecké Pavlovice.\n\nUranové ložisko Olší – Drahonín bylo objeveno v roce 1956, následovaly průzkumné práce. Jáma č. 1 Olší, nacházející se přibližně 1200 m severozápadně od Olší (), začala být hloubena 7. listopadu 1958, těžba uranové rudy zde byla zahájena 1. července 1959. Nejprve se jednalo o důlní úsek dolu Karel Havlíček Borovský, samostatný závod Důl Rudý říjen Olší byl v rámci národního podniku Jáchymovské doly Rožná (od roku 1966 Uranové doly Dolní Rožínka) zřízen 1. října 1959. Průzkum byl poté z centrálního prostoru ložiska přesunut do sousedních prostorů. V severní části byla vyhloubena poblíž silnice II/385 průzkumná šachtice č. 34 Hájenka (), kde byla zahájena těžba v roce 1960. Následovala jáma č. 4 Drahonín () vyhloubená v roce 1960 a nacházející se 500 m severovýchodně od Drahonína; zde se s těžbou začalo 15. července 1961. Těžba se v dole Rudý říjen rozvíjela, přičemž vrcholu dosáhla v roce 1967, kdy zde bylo zaměstnáno přibližně 1000 osob.\n\nOd začátku 70. let již objem těžby klesal, neboť byly vytěženy nejbohatší části ložiska. V letech 1972–1987 probíhal průzkum nejjižnější části ložiska u Tišnovské Nové Vsi. Roku 1977 byla ukončena těžba v úseku Hájenka, šachtice byla poté zasypána. K zastavení provozu jámy Drahonín došlo v roce 1987 (do té doby dosáhla 18. patra), následně byla zasypána. K 31. prosinci 1988 zanikl důl Rudý říjen jakožto samostatný závod, další práce probíhaly pod hlavičkou závodu Rožná. Těžba v jámě Olší byla ukončena 17. března 1989, zbytkové zásoby byly odepsány, jáma byla posléze zasypána. Dobývací prostor dolu, zřízený v roce 1961, byl zrušen roku 1994.\n\nCelkově bylo v ložisku Olší – Drahonín mezi lety 1959 a 1989 vytěženo přibližně 2,9 milionů tun uranové rudy a 2900 tun uranu, ke zpracování rudy docházelo v chemické úpravně v Rožné. Nacházely se zde dvě jámy, tři slepé jámy, dvě štoly, tři průzkumné šachtice a 141,4 km horizontálních důlních děl, bylo dosaženo hloubky přibližně 900 metrů pod zemským povrchem.\n\nOd začátku 1989 probíhaly v prostoru dolu rekultivační práce, povrchové stavby byly odstraněny a prostor postupně biologicky rekultivován. Pod odvalem jámy Drahonín byla vyražena odvodňovací štola, u jejíhož ústí byla postavena čistička důlních vod, neboť důlní díla byla v roce 1996 zatopena. V letech 1989–2000 dosáhly náklady na likvidaci ložiska částky 182,4 milionů korun, na dokončení prací, monitoring a čištění vod byla pro roky 2001–2021 předpokládána částka přibližně 150 milionů korun. Rekultivace prostoru bývalého dolu Rudý říjen byly dokončeny v roce 2002, kdy bylo 1. lednu toho roku předáno Lesům České republiky 18,1 ha pozemků.\n\n"}
{"id": "914581", "url": "https://cs.wikipedia.org/wiki?curid=914581", "title": "Polman Stadion", "text": "Polman Stadion\n\nPolman Stadion je fotbalový stadion v nizozemském městě Almelo, který je domovem klubu Heracles Almelo. Je to první stadion v Nizozemsku s umělým trávníkem. Kapacita je 8 500 míst k sezení. Původně měl tento fotbalový stánek kapacitu 6 900 míst, ale po postupu klubu do nizozemské nejvyšší soutěže Eredivisie byla v roce 2005 rozšířena. Stadion byl otevřen 10. září 1999 ligovým zápasem mezi Heracles Almelo a FC Zwolle, který skončil remízou 1:1. \n\nKlub plánuje přestěhování na větší stadion s kapacitou 15 000 míst, který by měl mít název Ten Cate Arena.\n\n"}
{"id": "914589", "url": "https://cs.wikipedia.org/wiki?curid=914589", "title": "Square Sainte-Odile", "text": "Square Sainte-Odile\n\nSquare Sainte-Odile je square v Paříži v 17. obvodu.\n\nSquare je ohraničeno na západě ulicí \"Rue Jean Moréas\" s kostelem svaté Otýlie (Sainte-Odile), po kterém nese své pojmenování, na severu \"Boulevardem de la Somme\", na východě ulicí \"Rue de Courcelles\" a na jihu \"Avenue Stéphane-Mallarmé\".\n\nSquare bylo zřízeno v roce 1976 s rozlohou 11 344 m. Nachází se zde pomník francouzské harfenistky Lily Laskine (1893–1988).\n\n"}
{"id": "914591", "url": "https://cs.wikipedia.org/wiki?curid=914591", "title": "Václav Husa", "text": "Václav Husa\n\nVáclav Husa (25. června 1906 Brandýs nad Labem – 6. února 1965 Praha) byl český historik, pedagog a archivář.\nV letech 1934–1931 studoval na FF UK dějepis a zeměpis, během tohoto studia strávil rok v Paříži a Rennes, po získání aprobace pro středoškolské učitelství pokračoval do roku 1934 ve studiu na Státní archivní škole (PhDr.). V době studií na archivní škole pracoval v Archivu Národního muzea, poté v archivu ministerstva vnitra až do roku 1949, kdy započal pedagogickou kariéru na FF UK. Od roku 1951 vedl katedru českých dějin, podílel se na vzniku ČSAV a již od počátku se stal jejím členem korespondentem.\n\nZ historie se zaměřoval na kulturní dějiny (v době studií dějiny umění), hospodářské a sociální dějiny, také teoretické otázky historické vědy, jeho soucítění s dělnickou třídou ho přivádělo k marxistickému pojetí historiografie. Mezi jeho základní díla patří \"Epochy českých dějin\", \"Tomáš Müntzer a Čechy\" (1957) a \"Dějiny Československa\" (1961).\n\nJe pochován na Vyšehradském hřbitově v Praze.\n"}
{"id": "914592", "url": "https://cs.wikipedia.org/wiki?curid=914592", "title": "Cadillac V16 Hartmann", "text": "Cadillac V16 Hartmann\n\nCadillac V16 Hartmann byl automobil vyráběný firmou Cadillac v roce 1937. Jednalo se o čtyřmístný kabriolet s rozvorem 3911 mm, jehož karosérie byla vyrobena švýcarskou firmou Carrosserie Hartmann. Měl vidlicový šestnáctiválec o objemu 7,4 l a o výkonu 185 koní. Měl třístupňovou převodovku a se svojí hmotností 2800 kg dosáhl rychlosti až 160 km/h. Tento vůz měl i Philippe Barraud.\n"}
{"id": "914594", "url": "https://cs.wikipedia.org/wiki?curid=914594", "title": "Nesyt americký", "text": "Nesyt americký\n\nNesyt americký (\"Mycteria americana\") je jedním ze tří druhů ptáků z čeledi čápovitých, kteří žijí v Novém světě. Jako jediný z nich se vyskytuje na rozsáhlém území které sahá od jihu Spojených států amerických (Florida, Georgie, Mississippi, Severní a Jižní Karolína) přes Mexiko, Karibik, Střední Ameriku a téměř celou Jižní Ameriku až do subtropických oblastí Argentiny.\n\nObývá převážně místa kde v důsledku častých rozlivů velkých řek nebo vlivem mořského přílivu dochází ke kolísání výšky hladiny a tudíž ke vzniku rozsáhlých, nehlubokých bažin a mokřadů, je také pravidelným obyvatelem mangrovů.\n\nVelký, statný, dlouhonohý a dlouhokrký pták dosahující délky 85 až 115 cm a váhy 2 až 3 kg. Jeho silná křídla mívají rozpětí 150 až 165 cm. Peří má převážně bílé s výjimkou křídel a ocasu kde jsou černá péra s nazelenalým nebo purpurovým leskem. Hlavu a část krku má neopeřenou a pokrytou tmavě šedou, šupinatou kůží. Rozdíl mezi samcem a samicí ve vybarvení není, samec je pouze o málo větší. Nedospělec je vybarven zhruba stejně, jen má odstíny více hnědé a světlejší zobák. Mohutný načernale šedý až černý zobák je u kořene silný a postupně se zužuje, ke konci je mírně srpovitě zahnutý.\n\nJsou to společenští ptáci kteří v koloniích celoročně žijí, vychovávají mláďata i loví. Rozsáhlé kolonie produkují enormní množství trusu, ten má za následek negativní lokální změny ve vzhledu a typu vegetace (usychání rostlin), ale podporuje množení řas a planktonu který zvyšují množství vodních živočichů.\n\nDospělý pták spotřebuje denně okolo 0,5 kg potravy kterou tvoří malé ryby, žáby, korýši, měkkýši, hmyz a vodní bezobratlí. Brodí se mělkou vodou, nohama víří bahno a rozevřeným zobákem lapá vyplašenou kořist, nejčastěji živočichy o velikosti 4 až 8 cm. V zakalené vodě toho mnoho nevidí, ale na zobáku má speciální receptory které po zaznamenání kořisti mezi čelistmi dají pokyn k jeho sklapnutí. Měřením byla v tomto případě zjištěna reakce na podnět již za 0,025 sekund, tj. nejkratší reakční čas u obratovce. Bylo zpatřeno, že tento denní pták někdy loví i během nočního odlivu aby se vyhnul konkurenci jiných mořských ptáků, např. volavek.\n\nS ohledem na množství a dostupnost potravy probíhá hnízdění v období sucha, od prosince do dubna. Tehdy se zmenšují plochy zatopené vodou a živočichové v nich žijící jsou více nahuštěni, to ptákům usnadňuje lov. Z důvodu nedostatku potravy také celá hejna pravidelně sezónně migrují.\n\nDruh je monogamní, utvořené páry často spolu vydrží po více roků. Hnízdí v tisícihlavých koloniích, často v oblastech obklopených vodou. Vracejí se na stejná místa a případně i do zachovaných hnízd která bývají na stromech v mangrovech nebo bažinatých lesích, na jednom jich bývá až 25. Vlastnímu hnízdění předchází zápasy samců o vhodná místa a předsvatební tance, nové mělké hnízdo staví nebo staré opravuje samec i samice společně.\n\nPo snesení průměrně 2 až 4 vajec v období 4 až 8 dnů je oba rodiče střídavě zahřívají po dobu 27 až 32 dnů. Mláďata se líhnou postupně, váží si 57 gramů, jsou zcela bezmocná, rodiče je společně chrání před deštěm i sluncem (v zobáku donášejí vodu nebo je zastiňují roztaženými křídly). Neúnavně je krmí, každé mládě zkonzumuje denně potravu o hmotnosti poloviny své váhy. Mezi mláďaty je velká soutěž o potravu a většinou v hnízdě přežije jen jedno, největší a nejsilnější, to prvorozené. Opeřená jsou po 55 až 60 dnech kdy opouštějí hnízdo, rodiče je ale dále dokrmují.\n\nPohlavně dospívají nejdříve ve věku 4 let a dožívají se průměrně 18 let. Největším nepřítelem pro čerstvě vylíhnutá mláďata je mýval severní který je vybírá z hnízd a pro již větší, ale nepozorné, aligátor americký.\n\n\n"}
{"id": "914596", "url": "https://cs.wikipedia.org/wiki?curid=914596", "title": "Square du Cardinal-Verdier", "text": "Square du Cardinal-Verdier\n\nSquare du Cardinal-Verdier je square v Paříži v 15. obvodu. Jeho rozloha činí 6530 m.\n\nSquare se nachází v ulici \"Rue Thureau-Dangin\" u křižovatky s \"Boulevardem Lefebvre\" poblíž kostela svatého Antonína Paduánského.\n\nSquare bylo založeno v roce 1931 a bylo pojmenováno na počest pařížského arcibiskupa Jeana Verdiera, který inicioval výstavbu sousedícího kostela.\n\n"}
{"id": "914598", "url": "https://cs.wikipedia.org/wiki?curid=914598", "title": "Jindřich IV. z Hradce", "text": "Jindřich IV. z Hradce\n\nJindřich IV. z Hradce (13. duben 1442 – 17. leden 1507) byl český šlechtic, představitel rodu pánů z Hradce, nejvyšší zemský komorník Českého království a nejvyšší purkrabí pražský.\n\nJindřich z Hradce se narodil roku 1442 jako syn Jana IV. Teleckého z Hradce (1419–1452) a jeho manželky Kateřiny ze Šternberka, dcery Jaroslava ze Šternberka a Veselí. Oženil se čtyřikrát. Jeho poslední manželkou se stala Anna z Minsterberka, dcera Hynka z Poděbrad. S ní měl dvě děti:\n\n\n\n"}
{"id": "914599", "url": "https://cs.wikipedia.org/wiki?curid=914599", "title": "Římskokatolická farnost Dobešov", "text": "Římskokatolická farnost Dobešov\n\nŘímskokatolická farnost Dobešov je farnost Římskokatolické církve v děkanátu Bílovec ostravsko-opavské diecéze.\n\nVesnice Dobešov patřila od středověku k farnost Odry. Zřejmě za Jeronýma z Lideřova (panství Odry vlastnil v letech 1470–1515) byl v Dobešově postaven filiální kostel svatého Martina, dřevěný, později částečně cihlový. První vlna zakládání nových farnosti za panování Josefa II. se Dobešovu vyhnula, ale poté, co roku 1806 byla zřízena lokální kuracie v blízkém Veselí, žádali místní občané rovněž o zřízení samostatné duchovní správy již roku 1807, krajský úřad však jejich žádost zamítl. Poté, co byl starý kostel nahrazen zděnou novostavbou a svůj dům a statek církvi na zřízení fary odkázala Magdalena Wolfová, byla konečně roku 1867 zřízena v Dobešově samostatná farnost.\n\nPatronát k farnosti nebyl zřízen, byla osazována volně arcibiskupem (tzv. liberae collationis).\n\nFarním kostelem je kostel svatého Mikuláše, postavený v novorománském stylu (1854–1855) na místě staršího.\n\nV roce 1930 žilo ve farnosti 409 obyvatel, z čehož 405 (99 %) se přihlásilo k římskokatolickému vyznání.\n\nFarnost Dobešov zahrnovala pouze vesnici Dobešov a patřila od svého zřízení roku 1867 do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nOd druhé světové války a odsunu původních obyvatel je farnost převážně spravována excurrendo. Od roku 2010 farnost spravuje oderský farář Petr Kuník.\n"}
{"id": "914601", "url": "https://cs.wikipedia.org/wiki?curid=914601", "title": "Cesta zhýčkaného dítěte", "text": "Cesta zhýčkaného dítěte\n\nCesta zhýčkaného dítěte (originální francouzský název \"Itinéraire d'un enfant gâté\") je francouzské filmové drama z roku 1988, které režíroval Claude Lelouch podle vlastního scénáře. Film pojednává o řediteli velké společnosti, který, navzdory svému úspěchu, není šťastný. Je unaven ze svého života a také ze svých dětí. Rozhodne se proto nafingovat svou smrt a začít nový život, pod odlišným jménem a v odlehlém koutě zeměkoule.\n\nHlavní role ztvárnili Jean-Paul Belmondo (který za svůj výkon obdržel Césara) a Richard Anconina. Film je zajímavý také svojí hudební složkou. V průběhu filmu zaznívá a doplňuje děj několik francouzských šansonů, například od Jacquese Brela.\n\nSam Lion je zakladatelem a ředitelem velké společnosti, která se zabývá čištěním, uklízením a vším, co s tím souvisí. I když má starostlivé děti a jeho společnost vzkvétá, je unaven a uvažuje o životní změně. Rozdodne se pro radikální řešení, odplouvá na dalekou mořeplaveckou cestu a finguje svou smrt. Pod novým jménem začíná žít na odlehlých ostrovech. Protože na ostrovy přece jen jezdí turisté, jednoho dne jeho tvář spoznává Albert, mladý Francouz, bývalý Samův zaměstnanec, který si na ostrovech teď přivydělává jako číšník. Nejdřív chce senzaci prodat do tisku, po rozmluvě se Samem ale od toho upouští. Mezi dvěma muži vzniká jisté pouto, Albert sděluje Samovi fakta o současných problémech firmy. Protože finanční pozice společnosti byla před Samovým odjezdem bezvadná, Sam je přesvědčen, že někdo firmu záměrně poškozuje a hodlá tomu zabránit. Přesvědčí Alberta, aby vstoupil do jeho služeb a zaměstnal se v nejvyšším vedení firmy. Sam ho také připraví na konkurz, protože je to nezbytné k získání příslušných finančních výkazů. Pak firmu začíná řídit sám prostřednictvím Alberta. Díky neustálému kontaktu vzniká láska mezi Albertem a Viktorii, Samové dceři. I když Sam nehodlá svým dětem říct pravdu o své smrti, jednoho dne je svojí dcerou přece jen odhalen. Oba se usmíří, Sam se však přesto rozhodne pro další život mimo Francie.\n\n\n"}
{"id": "914602", "url": "https://cs.wikipedia.org/wiki?curid=914602", "title": "Petr z La Brosse", "text": "Petr z La Brosse\n\nPetr z La Brosse (francouzsky \"Pierre de La Brosse\" či \"Pierre de la Broce\"; 1230 – 30. června 1278) byl komorník a oblíbenec francouzského krále Filipa III.\n\nPocházel z nižší šlechty v Turenne. Svou dvorskou kariéru započal jako komorník na dvoře Ludvíka IX. a roku 1268 jej král pověřil výukou prince Filipa, což předznamenalo jeho budoucí vliv na lehce ovlivnitelného mladíka. Když se roku 1270 Filip stal králem, jmenoval Petra z La Brosse do své rady. Postupem let svému oblíbenci věnoval mnohé statky a byl závislý na jeho soudu, čímž komorníkovi vyrostla řada nepřátel z řad šlechty. Protežoval své příbuzné a své dcery výhodně provdal do šlechtických rodů.\n\nJeho nepřátelé získali v roce 1275 posilu v podobě druhé královy manželky Marie Brabantské. Po příchodu na francouzský dvůr Marie podporovala ambice králova strýce Karla I. z Anjou, který tak přes mladou královnu získal znovu vliv na panovníka. Dvorská klika královny matky i Petra z La Brosse ustoupily do pozadí. Roku 1276 zemřel princ Ludvík a komorník obvinil královnu, že následníka dala otrávit. Marii se podařilo z nařčení očistit a na oplátku jej nařkla ze zrady a spolupráce s kastilským králem Alfonsem X. V lednu 1278 byl Petr z La Brosse zatčen, uvězněn ve Vincennes a v červnu 1278 bez soudu oběšen na šibenici v Montfauconu. Dante Alighieri jej ve své \"Božské komediii\" umístil do \"Očistce\".\n"}
{"id": "914604", "url": "https://cs.wikipedia.org/wiki?curid=914604", "title": "Sardinka", "text": "Sardinka\n\nSardinka je český rodový název pro několik druhů sleďovitých ryb z rodů \"Sardina\", \"Sardinella\" a \"Sardinops\", vzácněji i pro některé další rody. Nejznámější je sardinka obecná (\"Sardina pilchardus\"). Tyto ryby žijí v moři a jsou hospodářsky významné, často se prodávají v konzervách – vykuchané a naložené v oleji. Protože jsou v konzervách těsně namačkané, vznikl z toho i slovní obrat pro lidi „namačkané jako sardinky“ v těsném prostoru.\n\nV českých obchodech se pod obchodním názvem „Sardinky“ ovšem neprodávají jen výše zmíněné ryby, ale i jiné ryby – sardele a šproty. Za tímto obchodním názvem se dle magazínu dTest může skrývat i dvacet různých ryb. „Baltické sardinky“ obsahují šproty – menší, tučnější, méně kvalitní, a tedy i levnější než sardinky. Pravé sardinky v Baltu nežijí.\n\n"}
{"id": "914607", "url": "https://cs.wikipedia.org/wiki?curid=914607", "title": "Square Gaston-Baty", "text": "Square Gaston-Baty\n\nSquare Gaston-Baty je square v Paříži ve 14. obvodu. Jeho rozloha činí 1035 m.\n\nTrojúhelníkovité square se nachází mezi ulicemi \"Rue Poinsot\", \"Rue du Maine\" a \"Rue Jolivet\".\n\nSquare bylo zřízeno v roce 1929 a bylo pojmenováno po francouzském divadelníkovi Gastonovi Batym (1885-1852), který ve čtvrti Montparnasse provozoval Théâtre Montparnasse. V parku byla instalována bronzová socha malíře Chaïma Soutina, kterou v roce 1963 vytvořil sochař Arbit Blatas (1908-1999), který je pohřben na nedalekém hřbitově Montparnasse.\n\n"}
{"id": "914622", "url": "https://cs.wikipedia.org/wiki?curid=914622", "title": "Zdeněk Douša", "text": "Zdeněk Douša\n\nZdeněk Douša (* 5. března 1947) je československý basketbalista. Třikrát startoval na letních olympijských hrách. V roce 1972 se podílel na 8., v roce 1976 na 6. a v roce 1980 na 9. místě Československého týmu. Třikrát reprezentoval také na mistrovství světa. V roce 1970 se podílel na 6., v roce 1974 na 10. a v roce 1978 na 9. místě. Tři starty má i na mistrovství Evropy, kde se dočkal největšího úspěchu, když byl v roce 1977 členem bronzového týmu. Dále byl členem reprezentačního týmu který v roce 1975 vybojoval 6. a v roce 1979 4. místo. Za basketbalovou reprezentaci Československa odehrál 246 utkání.\n\nV letech 1966 až 1989 hrál za klub Sparta Praha. Odehrál celkem 23 sezón v basketbalové lize, je čtvrtým nejlepším střelcem v historii Československé 1. ligy basketbalu (8822 bodů). Je zařazen na čestné listině mistrů sportu.\n\nČeskoslovensko:\n\nJeho manželkou je basketbalistka Hana Doušová roz. Jarošová. Mají dva syny, Davida (1977, 209 cm) a Daniela (1981, 219 cm), oba byli hráči ligového týmu Sparty.\n\nčesky\n\nanglicky\n"}
{"id": "914625", "url": "https://cs.wikipedia.org/wiki?curid=914625", "title": "Charlieho malá tajemství", "text": "Charlieho malá tajemství\n\nCharlieho malá tajemství (v originále The Perks of Being a Wallflower) je americký dramatický film režiséra Stephena Chboskyho z roku 2012. Jedná se o adaptaci jeho knihy \"Ten, kdo stojí v koutě\" z roku 1999. V hlavních rolích se objevují Logan Lerman, Emma Watson a Ezra Miller.\n\nJedná se o jeden ze tří filmů od producentů Halfona, Malkoviche a Smithe ze společnosti \"Mr. Mudd Productions\", který obsahuje teenagery jako hlavní postavy, další filmy jsou \"Přízračný svět\" a \"Juno\". Film se natáčel v Pittsburghu v Pensylvánii, natáčení začalo dne 9. května a skončilo 29. června 2011. Film byl ve Spojených státech vydán do kin dne 21. září 2012, získal pozitivní ohlasy od kritiků a stal se komerčně úspěšným – po celém světě vydělal přes 33 milionů dolarů.\n\nCharlie (Logan Lerman) je nervózní z toho, že začíná první rok na střední škole. Je stydlivý a není schopen si najít žádné přátele, v první den se seznámí pouze se svým učitelem literatúry, panem Andersonem (Paul Rudd).\n\nCharlie se spřátelí se dvěma maturanty, Sam (Emma Watson) a jejím nevlastním bratrem Patrickem (Ezra Miller). Po fotbalu ho přivedou na středoškolský večírek a pak na domovní party. Charlie nevědomky sní marihuanovou sušenku a je zdrogovaný. Přizná Sam, že jeho nejlepší kamarád spáchal před rokem sebevraždu. Charlie také najde Patricka a Brada (Johnny Simmons), populárního sportovce, jak se líbají v pokoji. Sam si uvědomí, že Charlie nemá žádné další přátele a učiní Charlieho částí jejich skupiny. Charlie souhlasí, že pomůže Sam připravit se na testy SAT, aby se mohla přihlásit na státní univerzitu v Pensylvánii. Při cestě domů z večírku ti tři jedou v tunelu, Sam si stoupne za jízdy a poslouchají píseň, které říkají \"Píseň z tunelu\".\n\nBěhem Vánoc skupina zorganizuje hru na tajného Santu. Ačkoliv Sam nebyla Charlieův tajný Santa, tak mu darovala psací stroj. Když se spolu baví o vztazích, tak Charlie přiznává, že ještě nikdy nebyl políben. Sam prozrazuje, že svou první pusu dostala od tátova šéfa, když jí bylo jedenáct let a dodá, že chce aby Charlieho první polibek byl od někoho, kdo ho miluje, a vzápětí Charlieho políbí.\n\nSam, Patrick a jejich přátelé hrají v místním uvedení muzikálu \"The Rocky Horror Picture Show\". Když není přítomen přítel Sam, tak je Charlie požádán, aby zahrál jeho roli. Ohromí Mary Elizabeth (Mae Whitman), jednu z jejich přátel, a ta ho požádá, jestli by si s ní zatančil na školním plese. Po plese Mary Elizabeth bere Charlieho k sobě domů a zde se políbí. Prohlašuje, že je ráda, že právě on je její přítel.\n\nMary Elizabeth dominuje vztahu a Charlie je z ní stále více a více podrážděný. Na večírku se rozejdou během hry \"Pravda nebo odvaha\", když Charlie bezmyšlenkovitě políbí Sam poté, co je mu zadán úkol, aby políbil nejkrásnější dívku v místnosti. Sam je na Charlieho rozzuřená. Charlie se vrátí k Patrickovi, a ten mu řekne, aby se držel dál do té doby, než věci vychladnou. Charlie vidí flashbacky smrti své tety Helen (Melanie Lynskey), která zemřela při autonehodě, když mu bylo sedm let.\n\nPatrick se rozejde s Bradem poté, co je Bradův otec společně nachytá a za to Brada zbije přímo před Patrickovýma očima. Ve školní jídelně řekne Brad Patrickovi „buzno“, protože Brad nechce, aby jeho přátelé věděli, že je gay. Patrick zaútočí na Brada, ale Bradovi kamarádi ho zmlátí. Charlie zasáhne, zaútočí na Bradovy přátele, ale ztrácí vědomí. Když zase přijde k sobě, zjistí, že má pohmožděné klouby a kluci se svíjejí na podlaze v bolestech. Charlie pomůže Patrickovi vstát a varuje Brada slovy: „Dotkneš se ještě jednou mých přátel a zabiju tě“. Patrick, Sam a Charlie se usmiřují. Patrick bere Charlieho do parku a popisuje mu, jak se stal svědkem toho, jak Bradův otec svého syna zbil, když zjistil pravdu o něm a Patrickovi. Patrick poté řekne své přání, aby mohl potkat milého kluka a políbí Charlieho, ale vzápětí se mu za to omlouvá. Obejme ho a Charlie objetí opětuje.\n\nSam dostane dopis, ve kterém je, že je přijata na Pennsylvánskou státní univerzitu, že ale musí ihned odjet kvůli letnímu úvodnímu programu. Sam se rozchází s Craigem, když zjistí, že ji celou dobu podváděl. Noc před odjezdem pozve Sam Charlieho do svého pokoje a zeptá se ho: „Proč já i ostatní, co miluji, si vybíráme lidi, kteří s námi špatně zacházejí“, na což jí odpoví slovy: „Přijímáme takovou lásku, kterou si zasloužíme“. Po několika přiznáních se políbí. Když se Sam začne dotýkat Charlieho stehna, tak se odtáhne pryč. Následující ráno se Charlie loučí se Sam i Patrickem. Charlie je zanechán emocionálně otřesen, protože tato událost spustila jeho vzpomínky z dětství.\n\nCharlie vchází do prázdného domu a vidí několik flashbacků s tetou Helen a její smrtí. Charlie volá své sestře (Nina Dobrev) a viní se za smrt své tety. Jeho sestra se domnívá, že Charlie chce spáchat sebevraždu a zavolá na policii. Charlie omdlí, když policie vyrazí dveře a probouzí se až v nemocnici. Doktorka Burton (Joan Cusack), nemocniční psychiatrička, řekne rodičům Charlieho, že jeho teta ho sexuálně zneužívala. Charlie tyto vzpomínky potlačil, protože jí miloval.\n\nCharlie podstoupí terapii s doktorkou Burton, uzdraví se a vrací se domů, kde ho navštíví Sam a Patrick. Sam mu vysvětluje, jaký je život na koleji a řekne mu, že zjistila jméno písně z tunelu – je to píseň „Heroes“ od Davida Bowieho. Tato trojice opět vjíždí do tunelu, kde Charlie znovu políbí Sam a za jízdy si stoupne. Charlie si uvědomí, že se v této chvíli cítí naživu a volá: „Jsme nekoneční“.\n\nAlbum The Perks of Being a Wallflower (Original Motion Picture Score) bylo vydáno dne 25. září 2012 a obsahuje hudbu, kterou pro film složil Michael Brook. Bylo vydáno prostřednictvím Lionsgate Records.\n\nFilm se objevil v několika seznamech nejlepších filmů roku 2012:\n"}
{"id": "914627", "url": "https://cs.wikipedia.org/wiki?curid=914627", "title": "Square de la place d'Italie", "text": "Square de la place d'Italie\n\nSquare de la place d'Italie je square v Paříži v 13. obvodu. Jeho rozloha činí 4778 m².\n\nSquare se nachází uprostřed kruhového objezdu v centru náměstí \"Place d'Italie\", po kterém je pojmenováno. Na square je uprostřed vodní nádrž a bronzová socha maršála Alphonse Juina (1888-1967) z roku 1983, která je otočená čelem na \"Avenue d'Italie\".\n\n"}
{"id": "914629", "url": "https://cs.wikipedia.org/wiki?curid=914629", "title": "Pavillon des Arts", "text": "Pavillon des Arts\n\nPavillon des Arts (\"Pavilon umění\") byla galerie umění v Paříži. Nacházela se v 1. obvodu v ulici \"Rue Rambuteau\".\n\nPavilon byl založen v roce 1983 a uzavřen roku 2006.\n\nGalerie se zaměřovala na umění ve všech jeho formách, různých kultur a různých období: fotografie, malířství, sochařství, oděvy, nábytek, medaile aj.\n"}
{"id": "914630", "url": "https://cs.wikipedia.org/wiki?curid=914630", "title": "Musée de la Publicité", "text": "Musée de la Publicité\n\nMusée de la Publicité (\"Muzeum reklamy\") je muzeum v Paříži. Nachází se v 1. obvodu v ulici \"Rue de Rivoli\" v paláci Louvre. Muzeum se specializuje na všechny formy reklamy. Muzeum spravuje \"Union centrale des arts décoratifs\" (Ústřední unie dekorativního umění).\n\nMuzeum shromažďuje plakáty, reklamní filmy, tiskové reklamy, rozhlasové spoty, propagační předměty. Předměty jsou vystavovány pouze v rámci jednorázových výstav, jinak je expozice pro návštěvníky uzavřena.\n"}
{"id": "914631", "url": "https://cs.wikipedia.org/wiki?curid=914631", "title": "The Magician's Private Library", "text": "The Magician's Private Library\n\nThe Magician's Private Library je druhé studiové album americké zpěvačky-skladatelky Holly Mirandy, které vyšlo 23. února 2010 prostřednictvím amerického labelu XL Recordings. Producenty alba byli Dave Sitek z kapely TV on the Radio a Katrina Ford z kapely Celebration.\n\nBěhem koncertu v New Yorku s kapelou The Jealous Girlfriends v roce 2007 se Holly Miranda rozhodla, že vydá své sólové album s pomocí jejího přítele Davida Siteka (z kapely TV on the Radio). Album \"The Magician's Private Library\" bylo nahráno v roce 2008. Mirandino vydavatelství, Chrysalis Music, album financovalo, ale samotné album nebylo až do roku 2010, kdy Miranda podepsala smlouvu s XL Recordings, vydáno.\n\nMirandin dědeček popisoval, že album \"The Dark Side of the Moon\" zní jako Magician's Private Library, tedy ,kouzelníkova soukromá knihovna\" - odtud pochází název alba.\n\nSkladba ,Sleep on Fire\" byla inspirována Hollyiným kamarádem, který, když spal ve své posteli, tak se dolní část jeho bytu ocitla v plamenech. Později, když byl z hořícího bytu zachráněn a požár uhašen, bylo zjištěno, že jediná část jeho bytu, která shořela byla podlaha pod jeho postelí.\n\nAlbum bylo hudebně ovlivněno zpěvačkou Ninou Simone a dream popovými ikonami Cocteau Twins a Mazzy Star.\n\nSkladby na albu \"The Magician's Private Library\" jsou lyricky adresovány spánku a snění. Miranda to vysvětlila v interview s About.com,\n\n,Většinou, když skládám, píšu je sama sobě, snažím se pomoci si, dostat se z něčeho, nebo něco vyřešit, porozumět něčemu. Snad je tento pocit něco, co mohu s lidmi sdílet. Hodně těchto písní je o snech a kontrastu mezi sněním a realitou; postupně odhaluji rozdíl mezi těmito dvěma světy a uvědomuji si to, že žít ve snech může být nebezpečné a také to, že přítomnost je jediné, co máme.\"\n\n,The Magician's Private Library\" obdrželo ve skrze přivětivá hodnocení. Na stránkách Metacritic si udrželo skóre 68/100. Andrew Laehey z Allmusic řekl,: ,Výsledkem jsou pocity střídavě přízračné, sexy a temné, ale pokaždé dojímavé.\" Podobně album zhodnotil Mark Perlaki z Gigwise.com ,bujné, éterické a atmosféricky řinčivé.\" David Renshaw z Drowned in Sound naopak napsal, že: ,Holly Miranda dělá pěknou hudbu, občas velmi pěknou, ale neříká nic reálného. Emočně to nevede nikam.\"\n\nMnoho hodnocení se zaměřila na roli Davida Siteka jako producenta. Ben Schumer z PopMatters napsal: ,zdá se, že si přinesl hodně té 'medicíny proti kašli/Tinkerbell', když spolupracoval se Scarlett Johansson. Holly, zdá se, je velmi unešená ze svého spolupracovníka.\" Schumer také poznamenal, že album je velmi podobné deskám kapely TV on the Radio. Naopak David Renshaw z Drowned in Sound napsal: ,Sitekova produkční práce je skrz-naskrz velmi působivá a ukazuje málo viditelnou stránku jeho techniky.\"\n\nVerbicide Magazine umístil album na 33. místo seznamu \"Top 50 alb roku 2010\".\n\n\nV rámci propagace alba \"The Magician's Private Library\" vydala Holly Miranda 9. června 2009 limitovanou edici EP s názvem \"Sleep on Fire\". Celkově bylo vyrobeno pouhých tisíc kopií. Miranda také vydala EP nazvané \"Choose to See\", které obsahuje covery písně ,Nobody Sees Me Like You Do\" od Yoko Ono, ,Glass, Concrete and Stone\" od Davida Byrne, ,The Promise\" od kapely When in Rome, ,God Damn the Sun\" od skupiny Swans a konečně ,Ex-Factor\" zpěvačky Lauryn Hill, které bylo přibaleno k albu \"The Magician's Private Library\" v obchodech Rough Trade.\n\nHolly Miranda vyjela na americké turné jako předskokanka indie-rockového dua Tegan and Sara. Předskakovala také na Xx turné kapely The xx a Lungs turné skupiny Florence and the Machine.\n\nSkladba ,No One Just Is\" byla použita v seriálu stanice The CW \"Super drbna\" (epizoda Dr. Estrangeloved).\n\n\n"}
{"id": "914633", "url": "https://cs.wikipedia.org/wiki?curid=914633", "title": "Mistrovství světa v hokejbalu 2013", "text": "Mistrovství světa v hokejbalu 2013\n\nMistrovství světa v hokejbalu 2013 bylo 10. mistrovství světa a hrálo se v Kanadě, konktétně v městě St. John's. Turnaje se zúčastnilo celkem 10 mužských týmů. Turnaj se uskutečnil od 2. do 9. června 2013. Obhájcem titulu byl výběr České republiky. Vítězem se stal tým Slovenska, když ve finále porazil Českou republiku v poměru 2:1.\n\nDeset účastníků bylo rozděleno do dvou skupin po 5 týmech. Ve skupině se utkal každý s každým. Tým získal za výhru 2 body, za remízu 1 bod a za prohru 0 bodů. Po sehrání všech utkání se vytvořila tabulka, z nichž z obou skupin postoupily týmy z prvních míst rovnou do semifinále. Čtvrtfinále sehrály týmy na druhém a třetím místě. Druhý ze skupiny A s třetím ze skupiny B a naopak. Poté následovalo semifinále a finále. Vyřazené týmy ještě sehrály zápasy o umístění.\n\nV semifinále mezi Českem a Kanadou došlo k nepříjemnému incidentu. Český tým vedl v ukání a měl ho pod kontrolou, když ještě Kanaďané zkoušeli něco s výsledkem udělat, odvolali brankáře a v power play Kanady dokázal využit šanci Jan Bacovský, když v poslední sekundě zápasu trefil odkrytou kanadaskou branku. Po jeho brance to psychicky neunesl kanadský obránce Justin Pender, těsně před vhazováním napadl střelce gólů Bacovského a bušil do něj jednu ránu za druhou. Bacovský se nechtěl prát, protože si byl vědom, že by si asi nezahrál finále a nechal tak do sebe bít. Spoluhráči se snažil pomoct český golman Lukáš Heczko, ale Pender začal bít i jeho (Heczko měl zranění hlavy a nevědělo se, jestli bude moct nastoupit k nedělnímu finále, ale nakonec k němu nastoupil). Bitku se snažil ukončit slovenský rozhodčí Marek Kralovič, ale Pender si nebral servítky ani s ním a ve velké strkanici ho také fyzicky napadl (později slovenského rozhodčího odvezli do nedaleké nemocnici s přetrhanými vazy v koleni).\n\nPo utkání byly v českém týmu znát emoce \"„Lukáš Heczko nás zase obrovsky podržel, ale to co se stalo na konci je hrozné. Já doufám, že bude moci chytat. Ve finále se utkáme s týmem, který dobře známe i z přípravy, ale naopak i oni nás.“\" Rostislav Kurfürst, trenér české reprezentace.\n\n\"„Tam byla sekunda a půl do konce, rozhodčí chtěl vhazovat buly, tak jsem se postavil normálně na kruh. Kanaďan Pender přiběhl a chtěl se prát, tak jsem mu ukazoval na čas. On se chtěl prát, ale já vůbec, protože jsem si celou dobu říkal, že když mu to začnu oplácet, tak si finále nezahraju. Radši jsem obětoval pár obdržených ran za finálové utkání. Ani jsem nevěděl, že mě tam pak bránil Heczis (Lukáš Heczko).“\" Jan Bacovský, útočník české reprezentace.\n\n"}
{"id": "914634", "url": "https://cs.wikipedia.org/wiki?curid=914634", "title": "Garde Républicaine", "text": "Garde Républicaine\n\nGarde Républicaine ( ) je francouzská policejní jednotka národního četnictva se sídlem v Paříži. Tvoří ji dva pluky pěchoty, jeden pluk jezdectva a vojenský orchestr a celkové síle 3200 mužů. K jejím činnostem patří ochrana francouzského prezidenta a reprezentativní a protokolární úkoly.\n\nRepublikánská garda byla založena 5. května 1848, den po vyhlášení Druhé republiky nově zvoleným Národním shromážděním. Nahrazovala rozpuštěnou \"Garde Municipale de Paris\", která existovala od roku 1802.\n\nGarda se skládala ze dvou pluků se 118 důstojníky, 2200 pěšími vojáky a 600 jezdci. Financována byla napůl městem Paříží a napůl francouzským státem. Jejími úkoly bylo zajišťovat bezpečnost v Paříži. Během Druhého císařství (1852-1870) se nazývala \"Garde de Paris\" a v období Třetí republiky do roku 1940 se nazývala \"Garde Républicaine de Paris\".\n\nBěhem Prusko-francouzské války 1870/1871 a za Pařížské komuny 1871 utrpěla garda ztráty v bojích. Za druhé světové války byla část gardy převelena do Vichy na ochranu představitelů Vichistického režimu, druhá část zůstala v Paříži. V roce 1978 prezident Valéry Giscard d'Estaing udělil gardě její současný název a předal jí úkoly národní policie.\n\n\"1er Régiment d'infanterie\" má 830 mužů. Skládá se ze tří čestných rot s celkovým počtem 400 osob, jedné roty o 240 mužích k ochraně francouzského prezidenta, fanfárové jednotky a jedné speciální jednotky. Dále k ní náleží mj. motocyklová jednotka, která slouží při Tour de France a účastní se kaskadérských představení. Členové stráží Elysejský palác v ulici \"Rue du Faubourg-Saint-Honoré\".\n\n\"2e Régiment d'infanterie\" má 1350 mužů. Dvě roty ochraňují ministerstva a čtyři roty obě komory Francouzského parlamentu. Čestná rota má stálou službu v parlamentu, při zvláštních příležitostech mohou být roty roty přiděleny i na velké veřejné akce jako zasedání Francouzské akademie nebo při Filmovém festivalu v Cannes. Dále existuje oddělení k ochraně významných hostů francouzského státu.\n\n\"Régiment de cavalerie\" má 560 vojáků a 500 koní. K jeho úkolům patří doprovod francouzského prezidenta a čestná stráž u státních návštěv. Pluk se rovněž účastní historických vojenských přehlídek.\n\nOrchestr se skládá ze dvou těles s 80 a 40 hudebníky.\n\n\n"}
{"id": "914636", "url": "https://cs.wikipedia.org/wiki?curid=914636", "title": "Salle des Traditions de la Garde Républicaine", "text": "Salle des Traditions de la Garde Républicaine\n\nSalle des Traditions de la Garde Républicaine (\"Sál tradic Republikánské gardy\") je muzeum v Paříži. Nachází se ve 4. obvodu na \"Boulevardu Henri-IV\". Muzeum se zaměřuje na dějiny francouzské Republikánské gardy.\n\nMuzeum je umístěno v kasárnách na místě bývalého celestýnského kláštera.\n"}
{"id": "914640", "url": "https://cs.wikipedia.org/wiki?curid=914640", "title": "Redl", "text": "Redl\n\nRakouské (bavorské), maďarské a české příjmení Redl (přechýleně Redlová, ):\n\n\n"}
{"id": "914643", "url": "https://cs.wikipedia.org/wiki?curid=914643", "title": "Leônidas da Silva", "text": "Leônidas da Silva\n\nLeônidas da Silva (6. září 1913, Rio de Janeiro – 24. ledna 2004, Cotia) byl brazilský fotbalista.\n\nHrával na pozici útočníka. Do historie světového fotbalu se zapsal především jako nejlepší střelec mistrovství světa ve Francii roku 1938. Na šampionátu dal sedm branek (mj. 2 do sítě Československa) a s brazilskou reprezentací nakonec vybojoval bronzovou medaili. Zpětně byl federací FIFA vyhlášen i nejlepším hráčem mistrovství. Zúčastnil se též předchozího šampionátu v Itálii roku 1934. Celkem za národní tým odehrál 19 utkání, v nichž vstřelil 21 gólů. Měl přezdívku Černý diamant (\"Diamante Negro\"). Je považován za vynálezce střely přes hlavu (tzv. \"nůžek\"). Po skončení hráčské kariéry krátce trénoval São Paulo FC, ale nakonec se stal rozhlasovým komentátorem.\n\n"}
{"id": "914644", "url": "https://cs.wikipedia.org/wiki?curid=914644", "title": "Kanonenjagdpanzer", "text": "Kanonenjagdpanzer\n\nKanonenjagdpanzer (také Jagdpanzer Kanone 90 mm) byl německý stíhač tanků. Spolu s Jagdpanzer Jaguar 1 a Marder patří mezi úspěšné projekty užívané německým Bundeswehrem. \n\nPostupem času bylo přes 160 stíhačů přezbrojeno z 90 mm kanónu na protitankové střely TOW.\n"}
{"id": "914645", "url": "https://cs.wikipedia.org/wiki?curid=914645", "title": "ESTCube-1", "text": "ESTCube-1\n\nESTCube-1 je první estonský satelit. Připravili jej studenti v rámci edukativního programu využívání satelitních technologií. Do něho se zapojili studenti jak vysokých škol, tak i škol středních. Na jeho tvorbě se podíleli především studenti Tartuské univerzity. Satelit je modifikací mezinárodního standardu pro malé satelity, který nese název CubeSat.\n\nSatelit byl vynesen do vesmíru dne 7. května 2013 na palubě rakety ESA s názvem Vega (z francouzského kosmodromu v Kourou). Náklady na tuto akci dosáhly cca 100 000 €.\n\nSatelit patří svojí velikostí mezi pikosatelity, jeho rozměry představují 10 x 10 x 11,35 cm; má objem 1 litr a hmotnost 1,048 kg. Jeho hlavním cílem je test tzv. elektronické sluneční plachetnice (anglicky \"solar sail\"). \n"}
{"id": "914646", "url": "https://cs.wikipedia.org/wiki?curid=914646", "title": "Œuvre des Chantiers du Cardinal", "text": "Œuvre des Chantiers du Cardinal\n\nŒuvre des Chantiers du Cardinal (doslovně ) je asociace, kterou v roce 1931 založil v Paříži arcibiskup a kardinál Jean Verdier na podporu výstavby a údržbu katolických kostelů v Paříži a přilehlé oblasti.\n\nV roce 1925 jezuita Pierre Lhande publikoval v časopise \"Études\" sérii reportáží z pařížských předměstí a především z prostředí tzv. Zóny, kde chudé obyvatelstvo žilo ve změti chatrčí a baráků.\n\nPáter Lhande upozornil na problém nedostatečné duchovní péče v přelidněných okrajových oblastech Paříže.\nPod jeho vedením a ve spolupráci s dalšími duchovními pak na pařížských předměstích v letech 1925-1930 vzniklo na 52 kaplí a kostelů, 90 farností, 40 zdravotních středisek, 12 škol, 8 školek a 14 jeslí.\n\nJean Verdier, představený kněží u kostela Saint-Sulpice, který byl v roce 1929 jmenován kardinálem a pařížským arcibiskupem, si uvědomoval značné úsilí potřebné zejména pro stavbu nových kaplí a kostelů, kterých byl vzhledem k narůstajícímu počtu obyvatel města nedostatek. Proto v roce 1931 založil asociaci \"Œuvre des Chapelles de Secours\". Kanovník Touze byl jmenován generálním vikářem a ředitelem. Asociace změnila svůj název na \"Œuvre des nouvelles paroisses de la région parisienne\" (Dílo nových farností v pařížském regionu) a později byla přejmenována na současný název na počest jejího zakladatele.\n\n"}
{"id": "914648", "url": "https://cs.wikipedia.org/wiki?curid=914648", "title": "Ahascragh", "text": "Ahascragh\n\nAhascragh ( , v překladu \"Eskerský brod\") je vesnice na východním okraji hrabství Galway v Irsku. Na východ od vesnice protéká říčka Bunowen. Přes vesnici prochází silnice R358.\n"}
{"id": "914649", "url": "https://cs.wikipedia.org/wiki?curid=914649", "title": "Michał Boym", "text": "Michał Boym\n\nMichał Piotr Boym (1612 Lvov – 1659 Kuang-si Čína) byl polský jezuita, vědec, objevitel, diplomat a misionář. Byl prvním Evropanem, který podrobně popsal čínskou faunu a floru. Významně se zasloužil o prohloubení evropského poznání Dálného východu.\n\nBoym se narodil v centru východní Haliče ve Lvově v rodině, která pocházela z Uher. Jeho otec byl lékař, přičemž medicína se později stala i pro Michała jednou z hlavních oblastí zájmů. Ve svých 17 letech vstoupil v roce 1631 do jezuitského řádu a dlouhých 12 let se věnoval intenzivnímu studiu v klášterech v Krakově, Kaliszi, Jarosławi a Sandomierzi. Po těchto studiích se v roce 1643 vydal do východní Asie. Cesta vedla přes papežský Řím, Lisabon do portugalského centra v Indii v Goa a do Macaa. Zde Boym učil na jezuitské škole, později pak působil přímo v kontinentální Číně, když se na dvoře dynastie Ming stal diplomatem. Tehdejší Čína prožívala krizi, když odcházející dynastie Ming ovládala již jen jižní část čínského území, zatímco nastupující mandžuská dynastie postupně dobývala celé území od severu. Boym byl v této situaci využit posledním císařem z dynastie Ming Ču Jou-langem jako možný spojovník této dynastie se západními dvory. Ču Jou-lang a jeho rodina dokonce za tímto účelem přijali křest a Boym byl vyslán za papežem do Říma, přičemž prosby o pomoc směřovaly i k dalším evropským dvorům (Benátky, Portugalsko apod.).\nCesta zpět do Evropy byla složitá, jelikož Portugalci si nechtěli komplikovat vztahy s mandžuskou dynastií a ztěžovali Boymovi návrat. Ten se proto vydal pozemní cestou přes Osmanskou říši a v roce 1652 přistál v Benátkách. Situace v Evropě nebyla jednoduchá, protože nikdo nechtěl riskovat poškození vztahů s novými čínskými vládci. K audienci u papeže byl Boym pozván až v roce 1655, zde sice získal papežskou podporu pro dynastii Ming, ale ta reálně příliš neznamenala. V roce 1656 se pak Boym přes Lisabon (zde hledal podporu u portugalského krále Jana IV.) vydal zpět do Číny. Po přistání v Goa jej ale Portugalci nechtěli pustit dále do Macaa, jelikož bylo již jasné, že dynastie Ming se v žádném případě neudrží. Boym tak musel odcestovat na území dnešního Vietnamu a jistou dobu strávit v Hanoji. Odtud se vydal na svoji poslední cestu do Číny, kde v provincii Kuang-si v roce 1659 zemřel.\n\nBoymovo dílo je klíčové pro řadu vědních oborů. Jeho spisy zmapovaly přírodní poměry východní Asie (geografie, flora, fauna), zvyky obyvatel, tradice, dějiny apod. Sestavil také řadu map východní Asie, přičemž jeho zakreslení Koreje jako poloostrova a nikoliv ostrova, bylo prvním správným geografickým umístěním této země v mapách určených pro Evropany. Popsal také řadu čínských měst, která byla do této doby pro Evropany neznámá, popsal i čínskou zeď či poušť Gobi. Jeho klíčovým dílem je potom práce „Flora sinensis“ vydaná poprvé ve Vídni v roce 1656. Tato práce byla prvním popisem ekosystému Dálného východu a krom jiného měla velký vliv i na medicínu. K dalším významným dílům patří „Speciman medicinae Sinicae“, která podrobně přiblížila tradiční čínskou medicínu západnímu světu.\n\n\n"}
{"id": "914650", "url": "https://cs.wikipedia.org/wiki?curid=914650", "title": "Skřivan (příjmení)", "text": "Skřivan (příjmení)\n\nSkřívan je české příjmení těchto osob:\n\n"}
{"id": "914651", "url": "https://cs.wikipedia.org/wiki?curid=914651", "title": "Square Jules-Ferry", "text": "Square Jules-Ferry\n\nSquare Jules-Ferry je square v Paříži v 11. obvodu.\n\nSquare bylo založeno v roce 1924 na ploše 5830 m uprostřed \"Boulevardu Jules-Ferry\". Náměstí bylo pojmenováno po pařížském starostovi Julesovi Ferrym. V roce 1909 zde byla instalována kamenná socha, kterou vytvořil sochař Jean-Bernard Descomps (1872-1948). Představuje tzv. \"Grisette\" (tj. Šedivka), označení, které vzniklo na konci 19. století pro mladé dívky, které pracovaly v oděvních dílnách oblečené v šedé halence.\n\n"}
{"id": "914653", "url": "https://cs.wikipedia.org/wiki?curid=914653", "title": "Chaos Concept", "text": "Chaos Concept\n\nChaos Concept je český vývojářský tým soustřeďující se na vývoj počítačových her. Byl založen Michalem Doležalem a Petrem Fiedlerem. Prvním projektem studia bylo UFO: Extraterrestrials.\n\n"}
{"id": "914654", "url": "https://cs.wikipedia.org/wiki?curid=914654", "title": "Ladislav Prášil", "text": "Ladislav Prášil\n\nLadislav Prášil (* 17. května 1990 Šternberk) je český atlet, vrhač. Je dvojnásobným držitelem bronzové medaile z halového mistrovství Evropy.\n\nRodák ze Šternberka začínal s atletikou v klubu AK Olomouc pod vedením Viktora Znojila. V roce 2010 přešel do Prahy do atletického tréninkového centra vrhačů Dukla Praha pod vedení Petra Stehlíka.\n\nV roce 2012 atakoval limit pro olympijské hry v Londýně (20 m) a zaostal za ním o 10 cm (19,90 m). Splnil však mírnější limit vrhače do 22 let pro účast na mistrovství Evropy v Helsinkách, kde nepostoupil z kvalifikace. Koncem srpna 2012 poprvé v kariéře překonal dvacetimetrovou hranici výkonem 20,04 m.\n\nV sezóně 2013 se stal pravidelným vrhačem za 20 m. V únoru vybojoval bronzovou medaili na halovém mistrovství Evropy v Göteborgu za výkon 20,29 m. V dubnu potom poprvé ve své kariéře převrhnul 21 m, když na přípravném závodě v jihoafrickém Potchefstroomu vrhnul 21,47 m a zařadil se na druhé místo českých tabulek za Remigia Machuru. Tímto výkonem se kvalifikoval na Mistrovství světa v atletice v Moskvě.\n\nPřes své tělesné proporce nepatří Ladislav Prášil mezi silové vrhače.\n\nV roce 2008 utrpěl zranění kolene na levé noze. Problém řešil operativně po příchodu do Prahy na konci atletické sezony 2010. První plastika šlachy se nevydařila a po půl roce musel podstoupit plastiku znovu. Ani druhá operace však nedopadla podle představ. Kvůli tomuto zranění je Prášil limitován při odrazu. V současnosti se snaží řešit problém jinými metodami, především rehabilitací a speciálním posilováním.\n\n\n"}
{"id": "914655", "url": "https://cs.wikipedia.org/wiki?curid=914655", "title": "Square Henri-Christiné", "text": "Square Henri-Christiné\n\nSquare Henri-Christiné je square v Paříži v 10. obvodu.\n\nRozkládá se na ploše 2165 m na okraji 10. obvodu v západní části náměstí \"Place de la République\" naproti \"Square André-Tollet\", které už leží v 11. obvodu.\n\nSquare bylo založeno v roce 1880 a bylo pojmenováno po švýcarsko-francouzském hudebním skladateli Henrim Christiné (1867–1941).\n\n"}
{"id": "914668", "url": "https://cs.wikipedia.org/wiki?curid=914668", "title": "Římskokatolická farnost – děkanství Lipová", "text": "Římskokatolická farnost – děkanství Lipová\n\nŘímskokatolická farnost – děkanství Lipová (lat. \"Hainspachium\") je územní společenství římských katolíků v Lipové a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1364. Matriky jsou v místě vedeny od roku 1655. Roku 1926 byla povýšena na děkanství.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Šluknov, jehož součástí je i farnost-děkanství Lipová, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914670", "url": "https://cs.wikipedia.org/wiki?curid=914670", "title": "Marian Jurečka", "text": "Marian Jurečka\n\nMarian Jurečka (* 15. března 1981 Přerov) je český politik, od ledna 2014 do prosince 2017 ministr zemědělství ČR v Sobotkově vládě, od ledna 2020 předseda KDU-ČSL (předtím v letech 2010 až 2019 místopředseda strany), od října 2013 poslanec Poslanecké sněmovny PČR (na přelomu let 2013 a 2014 krátce předsedal poslaneckému klubu strany), v letech 2012 až 2015 a opět od roku 2016 zastupitel Olomouckého kraje.Jako ministr zemědělství povolil Halal porážky v ČR.\n\nVystudoval Střední zemědělskou školu v Přerově a následně obor rostlinolékařství (se specializací na ochranu rostlin) na Mendelově univerzitě v Brně. Od roku 2002 se živí jako soukromý zemědělec na rodinném statku v Rokytnici na Přerovsku. Od roku 2005 navíc působí jako vedoucí distribučního střediska agrochemie ve společnosti Lukrom, spol. s r.o.\nJe ženatý a má pět synů. Jurečka je římský katolík.\n\nV roce 1999 vstoupil do KDU-ČSL. Několikrát neúspěšně kandidoval v krajských (2008) a komunálních volbách (2006 a 2010). V listopadu 2010 byl zvolen řadovým místopředsedou KDU-ČSL a po rezignaci Petra Šilara pak byl v prosinci 2011 zvolen 1. místopředsedou KDU-ČSL.\n\nV říjnu 2012 byl Marian Jurečka zvolen zastupitelem Olomouckého kraje, když v krajských volbách vedl v Olomouckém kraji společnou kandidátku KDU-ČSL a Strany zelených pod názvem Koalice pro Olomoucký kraj společně se starosty (celé uskupení obsadilo s 11,0 % hlasů třetí místo a získalo 8 křesel). Na mandát kvůli časové vytíženosti na konci března 2015 rezignoval.\n\nNa sjezdu v Olomouci v červnu 2013 funkci prvního místopředsedy KDU-ČSL obhájil, když získal od delegátů 183 hlasů.\n\nVe volbách do Poslanecké sněmovny PČR v roce 2013 kandidoval v Olomouckém kraji jako lídr KDU-ČSL a byl zvolen. Poté, co byl předseda strany Pavel Bělobrádek zvolen místopředsedou Poslanecké sněmovny, nahradil jej Jurečka 3. prosince ve funkci předsedy Poslaneckého klubu KDU-ČSL. Předtím zastával post místopředsedy klubu.\n\nV lednu 2014 se stal kandidátem KDU-ČSL na post ministra zemědělství ve vládě Bohuslava Sobotky. Dne 29. ledna 2014 byl do této funkce jmenován. Vzhledem ke svému členství ve vládě rezignoval na začátku února 2014 na post předsedy Poslaneckého klubu KDU-ČSL, ve funkci jej vystřídal Jiří Mihola.\n\nV komunálních volbách v roce 2014 byl zvolen zastupitelem obce Rokytnice na Přerovsku. Na kandidátce KDU-ČSL byl původně na posledním místě, ale vlivem preferenčních hlasů skončil šestý (strana získala právě 6 mandátů). Hned po volbách se však mandátu vzdal.\n\nV květnu 2015 byl na sjezdu ve Zlíně zvolen již po třetí 1. místopředsedou KDU-ČSL, dostal 148 z 278 hlasů (tj. 53 %), téměř 100 hlasů bylo neplatných. Porazil tak Miroslava Rovenského (získal 33 hlasů).\n\nV krajských volbách v roce 2016 byl z pozice člena KDU-ČSL zvolen zastupitelem Olomouckého kraje, když kandidoval za subjekt \"\"Koalice pro Olomoucký kraj společně se starosty\"\" (tj. KDU-ČSL a SZ). Na kandidátce byl původně na posledním 55. místě, ale vlivem preferenčních hlasů se posunul na 4. místo.\n\nNa sjezdu KDU-ČSL 27. května 2017 zvítězil ve volbě 1. místopředsedy nad šéfem brněnských lidovců Jiřím Miholou poměrem 65,5 % ku 34,5 % hlasů.\n\nNa konci listopadu 2018 oznámil, že na sjezdu KDU-ČSL v březnu 2019 bude kandidovat na post předsedy strany. Ve druhém kole volby jej však porazil Marek Výborný poměrem hlasů 256 : 124. Následně se rozhodl, že do předsednictva strany již kandidovat nebude.\n\nV lednu 2020 se však rozhodl, že se bude opět ucházet o post předsedy strany na dalším sjezdu, jelikož dosavadní předseda Marek Výborný z rodinných důvodů rezignoval. Hlavními protikandidáty mu byli předseda poslaneckého klubu strany Jan Bartošek a europoslanec Tomáš Zdechovský, který se ale kandidatury na sjezdu vzdal a naopak přímo na sjezdu přijal kandidaturu Jan Horníček, zastupitel města Rychnov nad Kněžnou. Na mimořádném sjezdu, konaném dne 25. ledna 2020, byl Jurečka zvolený předsedou strany, když získal 205 hlasů z 357 platných.\n\n"}
{"id": "914672", "url": "https://cs.wikipedia.org/wiki?curid=914672", "title": "Vojtěch Kostiha", "text": "Vojtěch Kostiha\n\nVojtěch Kostiha (* 10. ledna 1978, Praha) je český překladatel a ekonom.\n\nKromě práce ve Skupině Metrostav na pozici tiskového mluvčího působí jako tvůrce české verze filmových titulků a dialogů pro český dabing. Na svém kontě má přes 2 000 audiovizuálních děl, mezi které patří především hrané a animované celovečerní filmy, muzikály, televizní seriály a dokumenty.\n\nMezi jeho nejlepší díla patří překlad snímku Hledá se Dory či Dítě Bridget Jonesové. Velmi populární jsou také jeho překlady superhrdinských sci-fi hitů Strážci Galaxie, filmové série Já, padouch a televizního seriálu Simpsonovi, který překládá od 21. řady. \n\nPřekládá z angličtiny, němčiny, ruštiny, italštiny a slovenštiny. Zajímá se o scenáristiku, filosofii, psychologii a finance. Hodně cestuje a ve volném čase se věnuje plavání a běhání.\n\n\n"}
{"id": "914674", "url": "https://cs.wikipedia.org/wiki?curid=914674", "title": "Martin Stašek", "text": "Martin Stašek\n\nMartin Stašek (* 8. dubna 1989 Zlín) je český atlet, vrhač (koule) a metač (disk). Je autorem druhého nejlepšího výkonu ve vrhu koulí (20,73 m) v České republice v hale.\n\nS atletikou začínal v Otrokovicích v klubu TJ Jiskra Otrokovice pod vedením Aleše Prudkého, se kterým nejprve hostovali v Brněnském Univerzitním klubu VSK a od sezóny 2009-2013 hájil pouze barvy tohoto klubu. Jeho trenérem je Petr Stehlík. Nyní je členem Dukly Praha.\n\nDlouho dobu se jevil jako lepší diskař než koulař. V roce 2009 hodil na dvacetiletého vrhače výborných 56,89 m a disku se věnoval více. V dalších v sezónách však stagnoval. V roce 2011 hodil svůj osobní výkon, který má hodnotu jen o málo lepší než ten z roku 2009 (57,42 m).\n\nV kouli se řadil mezi vrhače atakující 19m hranici, kterou poprvé přehodil v roce 2011.\n\nV sezóně 2013 zaznamenal výkonnostní skok. Na mistrovství České republiky v hale v pražské Stromovce vyhrál výkonem 20,73 m, kterým se zařadil na první místo evropských tabulek. Na halovém mistrovství Evropy však svoji pozici nepotvrdil, když výkonem 18,96 m nepostoupil z kvalifikace. Za jeho vzestup může především změna techniky, kdy přešel z vrhu sunem na vrh z otočky.\n\n\n"}
{"id": "914675", "url": "https://cs.wikipedia.org/wiki?curid=914675", "title": "David Zayas", "text": "David Zayas\n\nDavid Zayas (* 15. srpna 1962) je portorický herec. Jeho nejznámější role jsou Angel Batista v seriálu \"Dexter\" a Enrique Morales v seriálu \"Oz\".\n\nNarodil se v Portoriku. Byl vychováván ve čtvrti Bronx v New Yorku.\n\nPoté, co sloužil u leteckých sil Spojených států, přidal se k newyorskému policejnímu sboru. Jeho kariéra policisty mu umožnila stát se hercem, což vedlo k tomu, že bral práce v televizi a filmu, kde hrál převážně právě policisty. Jeho zkušenosti v oblasti vymáhání práva mu také umožnili přesvědčivě zahrát postavy na druhé straně práva, jako Enriqua Moralese v seriálu \"Oz\". Objevil se v dvaceti sedmi epizodách v letech 2000–2003 jako jeden z nejtvrdších vězňů, který se kdy v seriálu objevil. Také se od roku 2006 objevuje v jedné z hlavních rolí v seriálu \"Dexter\".\nV roce 1992 se stal členem divadelní společnosti LAByrinth Theater Company. Dostal hostující role v seriálech jako \"New York Undercover\", \"Lovci zločinců\" a \"Policie New York\". V \"LAByrinthu\" se setkal se svou budoucí ženou, herečkou Lizou Colón-Zayas.\n\nV roce 2010 se objevil v nezávislém filmu \"Shadowboxing\", ve filmu Sylvestera Stallona \"Postradatelní\" a ve snímku \"Skyline\". Ztvárnil příslušníka newyorské policie ve filmu z roku 2007, \"Michael Clayton\".\n\nTaké si zahrál zkorumpovaného policistu ve filmu Bruce Willise, \"16 bloků\".\n\nObjevil se v epizodě thrillerového seriálu \"The Following\", kde hrál postavu Tysona, nejlepšího přítele Ryana Hardyho.\n\nSe svou manželkou, herečkou Lizou Colón-Zayas, žijí v Los Angeles.\n\n"}
{"id": "914678", "url": "https://cs.wikipedia.org/wiki?curid=914678", "title": "Leonel Sánchez", "text": "Leonel Sánchez\n\nLeonel Guillermo Sánchez Lineros (* 25. duben 1936, Santiago de Chile) je bývalý chilský fotbalista. Hrával na pozici útočníka. Spolu s dalšími pěti hráči byl nejlepším střelcem mistrovství světa roku 1962, když dal na turnaji 4 branky. Byl zařazen i do all-stars týmu turnaje a FIFA ho zpětně vyhlásila třetím nejlepším hráčem mistrovství. Na tomto šampionátu získal s chilskou reprezentací bronzovou medaili. Zúčastnil se i mistrovství světa roku 1966. Celkem za národní tým odehrál 85 utkání, což je chilský rekord. Vstřelil v reprezentačním dresu 24 gólů. S klubem Club Universidad de Chile se stal šestkrát mistrem Chile (1959, 1952, 1964, 1965, 1967, 1969).\n\n"}
{"id": "914679", "url": "https://cs.wikipedia.org/wiki?curid=914679", "title": "The Originals (seriál)", "text": "The Originals (seriál)\n\nThe Originals je americký dramatický fantasy televizní seriál, jehož autorkou je Julie Plec. Premiérově byl vysílán v letech 2013–2018 na stanici The CW. Celkově bylo natočeno 92 dílů v pěti řadách. Vznikl jako spin-off seriálu \"Upíří deníky\", naopak z \"The Originals\" byl dále odvozen seriál \"Odkaz\".\n\nSeriál se odehrává v New Orleans a soustředí se na trojici původních upírů – sourozence Mikaelsonovy, Klause (Joseph Morgan), Elijaha (Daniel Gillies) a Rebeku (Claire Holt). Během backdoor pilotu (20. díl 4. řady \"Upířích deníků\") bylo prozrazeno, že Hayley (Phoebe Tonkin) je těhotná a čeká Klausovo dítě. Nyní se Klaus musí zbavit svého dávného chráněnce Marcela (Charles Michael Davis), aby udržel své dítě v pořádku. Rodina Mikaelsonových je tak zapletena do nadpřirozené politiky města, které ovládá právě Marcel.\n\n\nV lednu 2013 stanice The CW oznámila, že jeden díl ve čtvrté řadě seriálu \"Upíří deníky\" bude tzv. backdoor pilotem zaměřeným na původní upíry. Odvysílán byl 25. dubna 2013 a již o den později stanice skutečně objednala spin-off \"Upířích deníků\" s názvem \"The Originals\". Hlavním tvůrcem se stala Julie Plec, jedna z autorek původního seriálu. Seriál byl natáčen ve městě Conyers v Georgii, štáb však příležitostně zavítal i do skutečného New Orleans.\n\nPrvní díl seriálu \"The Originals\" byl na stanici The CW odvysílán 3. října 2014. Již 10. října došlo k objednání dalších tří dílů a 12. listopadu 2013 stanice oznámila, že objednává dalších devět dílů, čímž seriál získal plnohodnotnou sezónu s 22 epizodami. Dne 13. února 2014 byla objednána druhá řada \"The Originals\", 11. ledna 2015 třetí řada, 11. března 2016 zkrácená čtvrtá a 10. května 2017 zkrácená pátá, která byla o dva měsíce později označena za závěrečnou sérii. Poslední díl seriálu byl odvysílán 1. srpna 2018.\n\nBěhem vysílání závěrečné páté řady \"The Originals\" oznámila v květnu 2018 stanice The CW, že pro sezónu 2018/2019 objednala spin-off s názvem \"Odkaz\", v němž je hlavní postavou Hope, dcera Klause a Hayley, v podání Danielle Rose Russell.\n\n"}
{"id": "914680", "url": "https://cs.wikipedia.org/wiki?curid=914680", "title": "Oleg Salenko", "text": "Oleg Salenko\n\nOleg Anatoljevič Salenko (rusky Олег Анатольевич Саленко; ukrajinsky Олег Анатолійович Саленко, transkripcí z ukrajinštiny Oleh Anatolijovyč Salenko; * 25. říjen 1969, Leningrad) je bývalý rusko-ukrajinský fotbalista. Reprezentoval ve svém životě tři země: Sovětský svaz (4 zápasy v reprezentaci do 20 let), Ukrajinu (1 start roku 1992) a Rusko, za něž v letech 1993–1994 odehrál 8 utkání, v nichž dal 6 gólů - všechny na mistrovství světa roku 1994 v USA, což z něj udělalo nejlepšího střelce šampionátu (spolu s Christo Stoičkovem). Jeho výkon byl ojedinělým také v tom, že pět branek zaznamenal v jediném zápase, v základní skupině s Kamerunem. Je jediným hráčem historie mistrovství světa, který se stal nejlepším střelcem, i když jeho tým vypadl již v základní skupině.\n\n"}
{"id": "914683", "url": "https://cs.wikipedia.org/wiki?curid=914683", "title": "TG2", "text": "TG2\n\nTG2 (celým názvem \"Telegiornale Due\") je zpravodajská relace vysílaná na programu Rai 2 od roku 1961. Celosvětově se \"TG2\" vysílá na Rai Italia.\n\n\"TG2\" se začal vysílat v roce 1961, společně se vznikem Rai 2 pod názvem \"Telegiornale del Secondo Programma\". První změna nastala v roce 1975, kdy se v rámci reformy uvnitř RAI změnil název Rai 2 ze \"Secondo Programma\" na \"Rai Rete 2\", se také změnil název zpravodajské relace ze \"Telegiornale del Secondo Programma\" na dnešní název TG2.\n\nV dobách vzniku TG2, tedy v 60. a 70. letech, byl TG2 silou levicové scény Itálie, hlavně socialistů. Tvořil tak společně s GR1 určitou opozici k TG1 a GR2, které byly ovládany křesťanskými demokraty. V devadesátých letech zaznamenal TG2 posun od čistě levicové orientace ke středopravicovým stranách, konkrétně Forza Italia a Alleanze Nacionale.\n\nPondělí – Pátek\nSobota\nNeděle\n\nTG2 má spoustu rubrik, např. o filmu (\"TG2 Cine Matinèe\", sobota), kriminalitě (\"TG2 Dossier\", sobota 23.20, 40 minut), společnosti (\"TG2 Costume e Società\", pondělí-čtvrtek 13.30, 15 minut), automobilismu (\"TG2 Motori\", neděle 13.30, 15 minut) a další.\n\n"}
{"id": "914684", "url": "https://cs.wikipedia.org/wiki?curid=914684", "title": "Stadion Woudestein", "text": "Stadion Woudestein\n\nStadion Woudestein je fotbalový stadion v nizozemském městě Rotterdam, který je domovem klubu SBV Excelsior a slouží mu od doby jeho založení v roce 1902. Kapacita je 3 531 míst k sezení.\n\nStadion je domovem Excelsioru od počátku 20. století, v jeho první polovině s určitými přestávkami. Trvalým domovem se stal až v roce 1939 po velké rekonstrukci. V době druhé světové války nemohl sloužit sportu, byly zde umístěny protiletecké kanóny. Další rekonstrukce proběhly v letech 1958 a 1973. V 90. letech 20. století byl stadion již zastaralý a klub sondoval možnost sdílet případně nové hřiště se Spartou Rotterdam. Plán se nerealizoval, místo toho proběhla rekonstrukce Woudesteinu. Nově otevřen byl 31. července 2000 přátelským zápasem s Feyenoordem Rotterdam.\n\nJedna z tribun je pojmenována podle Robina van Persieho, který působil v mládežnické akademii Excelsioru.\n\n"}
{"id": "914686", "url": "https://cs.wikipedia.org/wiki?curid=914686", "title": "Římskokatolická farnost Vlkovice", "text": "Římskokatolická farnost Vlkovice\n\nŘímskokatolická farnost Vlkovice je farnost Římskokatolické církve v děkanátu Bílovec ostravsko-opavské diecéze.\n\nPředchůdcem farnosti Vlkovice byla farnost se sídlem v Dolejších Kunčicích. Tamější kostel nakazuje zřídit již zakládací listina vsi vystavená Dětřichem z Fulštejna dne 25. listopadu 1301 fojtu Kunzovi. V Kunčicích skutečně existoval odedávna kostel zasvěcený svatému Vavřinci; o případné farnosti u něj však prameny nehovoří. Zato je však zaznamenáno, že se k němu konaly poutě a že byl roku 1597 nově vystavěn a vysvěcen olomouckým biskupem Stanislavem Pavlovským. Nejpozději v roce 1632 je kunčický kostel uváděn jako filiální k farnosti Březová; měl poměrně značný majetek a roku 1672 se zmiňuje budova bývalé fary. Nakonec byla po delším jednání zřízena 10. listopadu samostatná lokální kuracie v (Dolejších) Kunčicích, jejímž prvním knězem se stal bývalý hradišťský premonstrát Gregor Franz Thalherr (do roku 1810); do obvodu farnosti vedle Kunčic spadala jen osada Nové Vrbno. Lokálie byla roku 1889 povýšena na farnost.\n\nPatronem farnosti v (Dolejších) Kunčicích byla od jejího zřízení náboženská matice.\n\nZřejmě za Jeronýma z Lideřova (panství Odry vlastnil v letech 1470–1515) byl ve Slezských Vlkovicích postaven dřevěný filiální kostel svatého Mikuláše. Farnost zde není ve středověku ani v raném novověku doložena, ale již v rámci zřizování nových duchovních správ za císaře Josefa II. se uvažovalo o zřízení nové farnosti se sídlem ve Slezských Vlkovicích, k níž by patřily i vesnice Dolejší Kunčice a Tošovice. Ke volbě zřídit farnost spíše v Kunčicích patrně přispěla skutečnost, že starý dřevěný kostel ve Vlkovicích byl ve špatném stavebním stavu; nakonec byl rou 1803 stržen a v letech 1803–1807 nahrazen novostavbou. Slezské Vlkovice se tedy staly filiální k rovněž nově zřízené farnosti Véska. Moravské Vlkovice byly odedávna přifařeny k Fulneku.\n\nV roce 1964 byla obec Dolejší Kunčice spojena s obcí Vlkovice, jež vznikla roku 1950 spojením Moravských a Slezských Vlkovic. Následně došlo i k farní reorganizaci: sídlo farnosti se bylo přeloženo z Dolejších Kunčic do (Slezských) Vlkovic a nová farnost zahrnovala sídla Dolejší Kunčice (dříve farnost Dolejší Kunčice), Slezské Vlkovice (dříve farnost Véska) a Moravské Vlkovice (dříve farnost Fulnek). Naopak osada Nové Vrbno byla přefařena k farnosti Větřkovice. (K Větřkovicím byla osada administrativně připojena již roku 1949.)\n\nFarnost Dolejší Kunčice / Vlkovice patřila od svého zřízení do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nV roce 1836 žilo ve farnosti Dolejší Kunčice 436 obyvatel, vesměs římských katolíků. V roce 1859 žilo v této farnosti 459 římských katolíků a tři židé. V roce 1930 žilo ve farnosti Dolejší Kunčice 427 obyvatel, z čehož 426 (99 %) se přihlásilo k římskokatolickému vyznání.\n\nFarním kostelem je kostel svatého Mikuláše ve (Slezských) Vlkovicích, nevelká klasicistní stavba z roku 1807, později upravovaná. Filiálním kostelem je bývalý farní kostel svatého Vavřince v Dolejších Kunčicích, který vznikl postupnou barokní přestavbou původního dřevěného kostela v 17. a 18. století, což bylo zakončeno nahrazením dřevěné věže zděnou roku 1792.\n\nFarnost Vlkovice byla po svém novém vymezení převážně administrována excurrendo. V letech 2010-2015 farnost spravoval farář ve Vésce Oldřich Máša. Od roku 2015 farnost spravuje P. Zdenko Vavro ze Spálova. \n"}
{"id": "914687", "url": "https://cs.wikipedia.org/wiki?curid=914687", "title": "Alfred Neumann (architekt)", "text": "Alfred Neumann (architekt)\n\nAlfred Neumann (26. ledna 1900, Vídeň – 23. října 1968, Québec) byl architekt původem z Vídně a Československa, který projektoval v řadě zemí světa, především v Izraeli.\n\nNarodil se ve Vídni a v deseti letech se spolu s rodinou přestěhoval do Brna, kde jeho otec provozoval stolařskou dílnu. Po studiu na německé státní průmyslové škole nastoupil po vzniku Československa na Německé vysoké škole technické v Brně. V roce 1922 byl přijat na vídeňskou Akademii, kde studoval pod vedením Petera Behrense. Po ukončení studií se ve 20. letech věnoval návrhům nábytku a následně i staveb, a to v Paříži (1925), Alžírsku (1928–1929) a krátce též v Jihoafrické republice. Během druhé světové války byl pro svůj židovský původ deportován posledním transportem do koncentračního tábora Terezín. Podařilo se mu přežít a vrátil se do Brna. O tom co za války zažil se však nikdy nikomu nesvěřil. Roku 1947 reprezentoval Československo na srazu Congrès International d'Architecture Moderne (CIAM) v anglickém Bridgwateru. Po únoru 1948 emigroval do Izraele, kde žil a působil až do roku 1965.\nDo Izraele připlul v roce 1949 a nastoupil do ateliéru k architektu Richardu Kaufmannovi. V letech 1950 až 1953 působil v Ústavu pro územní plánování. Vytvořil tehdy mimo jiné urbanistický plán města Bejt Šemeš. V roce 1952 začal učit na Izraelském technologickém institutu, známém jako Technion, v severoizraelské Haifě, kde se posléze stal děkanem fakulty architektury. Roku 1953 se opět zúčastnil srazu CIAM, tentokráte ve francouzském Aix-en-Provence, kde reprezentoval Izrael. V roce 1958 se vydal na cestu kolem světa, aby nalezl nové inspirace. O rok později založil vlastní architektonický ateliér, do něhož přizval dva své žáky z Technionu: Cvi Heckera a Eldara Šarona. Společně vyhráli mimo jiné soutěž na návrh budovy radnice ve městě Bat Jam. V letech 1961 až 1963 probíhala, souběžně s realizací projektu arabského města Ajn Rafa, výstavba nájemního domu Dubiner v Ramat Ganu dle návrhu Neumannova ateliéru.\n\nPřímo v Haifě na Technionu Neumann společně s Heckerem realizoval budovu mechanických dílen strojní fakulty, známou jako Danzigerův dům. Vedení strojní fakulty však se stavbou nebylo spokojeno, chtělo architekty odvolat a výstavbu zastavit. Nakonec kvůli neustálým průtahům výstavby došlo i na soudní spor, kdy Neumann zažaloval rektora Technionu. Soud však prohrál a v roce 1965 se rozhodl z Technionu i Izraele odejít. Neumannovým posledním projektem, který započal ještě před konfliktem v Haifě, byla ústřední důstojnická škola v Micpe Ramon. Dokončení se dočkala až v roce 1969, tedy rok po Neumannově smrti. Její součástí je mimo jiné unikátní budova synagogy.\n\nMezitím Neumann ve svých šedesáti pěti letech z Izraele odešel a přestěhoval se do Kanady, kde začal učit na univerzitě Laval v Québecu. Podruhé se oženil, se svou bývalou studentkou, a narodilo se mu dítě. V roce 1968 však zemřel na rakovinu plic, kterou si způsobil silným kouřením. \n\n\n\n"}
{"id": "914688", "url": "https://cs.wikipedia.org/wiki?curid=914688", "title": "St. James Infirmary Blues", "text": "St. James Infirmary Blues\n\nSt. James Infirmary Blues je americká lidová píseň (\"folksong\") neznámého původu, ačkoliv někdy je připisována písničkáři jménem Joe Primrose (nezaměňovat s pseudonymem Irvinga Millse). Louis Armstrong tuto píseň proslavil na své vlivné nahrávce z roku 1928.\n\n\"St. James Infirmary Blues\" je založena na tradiční anglické folkové písni z 18. století s názvem \"The Unfortunate Rake\" (známá také jako \"The Unfortunate Lad\" nebo \"The Young Man Cut Down in His Prime\"), o vojákovi, který utratí své peníze za prostitutky a poté umře na pohlavní nemoc. Různé variace písně typicky obsahují vypravěče, který vypráví příběh mladého muže (popř. ženy) „zaříznutého v nejlepších letech“ jakožto důsledek morálně pochybného chování. Například, v době, kdy se píseň dostala do Ameriky, hazard a alkohol byly běžnou příčinou úmrtí mladých lidí. Napříč anglofonním světem existuje mnoho verzí této písně. Některé dokonce zmutovaly do jiných amerických standardů jako např. \"The Streets of Laredo\".\n\nNěkteří říkají, že název písně je odvozen od špitálu St. James Hospital v Londýně, což byl církevní ústav pro léčbu lepry. Tato interpretace je však problematická, neboť toto zařízení bylo zavřeno v roce 1532, když pozemek získal Jindřich VIII. Tudor a postavil místo něj St James's Palace.\nPodle jiné interpretace se jedná o nemocniční sekci St James Workhouse, která byla otevřena roku 1725 farností St James Parish na Poland Street v Piccadilly a její provoz pokračoval až do 19. století, čímž by existovala současně s nástupem písně.\n\nMelodie dřívějších verzí této písně, včetně \"Bard of Armagh\" a \"Unfortunate Rake\", je v durové tónině a podobá se písni \"Streets of Laredo\". Jazzová verze, jak ji hrál Louis Armstrong, je v mollové tónině a zdá se, že byla ovlivněna akordovými strukturami převládajících v latinskoamerické hudbě, zejména v tangu.\n\nJako u většiny podobných lidových písní se text liší od jedné verze k druhé. Toto je ukázka první sloky, jak ji zpíval Louis Armstrong:\n\nVýznamní interpreti \"St. James Infirmary\" jsou: James Booker, Duke Ellington, Kermit Ruffins, King Oliver, Jerry Reed, Artie Shaw, Lead Belly, Big Mama Thornton, Jack Teagarden, Billie Holiday, Louis Armstrong, Cassandra Wilson, Stan Kenton, Josh White, Lou Rawls, Bobby Bland, Ramblin' Jack Elliott, Doc Watson, Count Basie a Dizzy Gillespie, Dave Van Ronk, \"Spider\" John Koerner, Janis Joplin, The Doors, Paul Butterfield, The Animals, The Standells. Nedávno pak The White Stripes, Stray Cats, Tarbox Ramblers, Snooks Eaglin, Isobel Campbell a Mark Lanegan, Tom Jones a Jools Holland. Jazzoví kytaristé Marc Ribot a Ivan \"Boogaloo Joe\" Jones, a pianista Allen Toussaint nahráli instrumentální verze.\n\nV češtině nahráli v roce 1983 píseň Petr Kalandra a Jan Spálený se skupinou ASPM pod názvem „Špitál u svatého Jakuba“ (autorem českého textu je Zdeněk Rytíř).\n\nBob Dylan použil melodii \"St. James Infirmary\" pro svou píseň \"Blind Willie McTell\", kterou složil k poctě bluesovému zpěvákovi Blind Willie McTellovi. Ten kdysi nahrál verzi \"St. James Infirmary\" pod názvem \"Dying Crapshooter's Blues\". Píseň odkazuje na St. James Hotel v Minneapolis.\n\nVerze z živých koncertů se objevily např. na albech Joe Cockera z roku 1972 a 1976. Van Morrison nahrál vlastní verzi písně na své album \"What's Wrong with This Picture?\" z roku 2003 a živou verzi na svém albu limitované edice \"Live at Austin City Limits Festival\" z roku 2006. The White Stripes nahráli svou verzi písně na své self-titled album z roku 1999. V roce 2002 se píseň objevila v anime filmu Metropolis od Osamu Tezuky v podání Atsushi Kimury.\n\nHugh Laurie nahrál píseň \"St. James Infirmary\" na své album \"Let Them Talk\" z roku 2011 a přidal k ní intro rozšířené o úryvky z písní \"House of the Rising Sun\" a \"You Can't Always Get What You Want\".\n\nV únoru 2012, Trombone Shorty a Booker T. Jones zahráli instrumentální verzi písně jako zahájení koncertu „Red, White, and Blues“ v Bílém domě.\n\n\n"}
{"id": "914690", "url": "https://cs.wikipedia.org/wiki?curid=914690", "title": "Duplicitní obsah", "text": "Duplicitní obsah\n\nDuplicitní obsah je termín používaný v oblasti optimalizace pro vyhledávače (SEO) popisuje obsah, který se objeví na více než jedné webové stránce. Duplicitní obsah může být podstatná část obsahu v rámci jedné stránky nebo mezi více stránkami. Je to úplně stejný obsah nebo velmi podobný obsah. Často jsou to verze webů pro tisk nebo s www. a bez www. Má-li web více těchto duplikovaných obsahů může být vyhledávači například penalizován.\n\n"}
{"id": "914691", "url": "https://cs.wikipedia.org/wiki?curid=914691", "title": "Alfred Neumann", "text": "Alfred Neumann\n\nAlfred Neumann je jméno vícero osob:\n"}
{"id": "914692", "url": "https://cs.wikipedia.org/wiki?curid=914692", "title": "Volby v Monaku", "text": "Volby v Monaku\n\nVolby v Monaku jsou svobodné. Volí se pouze do jednokomorového parlamentu 24 členů na pětileté volební období. Volit mohou občané nad 18 let.\n\n"}
{"id": "914697", "url": "https://cs.wikipedia.org/wiki?curid=914697", "title": "Seznam cizinců v Corgoň lize 2013/14", "text": "Seznam cizinců v Corgoň lize 2013/14\n\n\"Tato rubrika mapuje všechny cizince podle jednotlivých mužstev, kteří jsou napsaní na soupiskách A-týmu klubů. Informace jsou platné k 16. 4. 2014.\"\n\n\n\n\n\n\n\n\n\n\n\n\n\n"}
{"id": "914699", "url": "https://cs.wikipedia.org/wiki?curid=914699", "title": "Megalitické řady v Carnacu", "text": "Megalitické řady v Carnacu\n\nMegalitické řady v Carnacu ( ) jsou uskupení neolitických menhirů a dolmenů na více než čtyřech kilometrech v jižní Bretani. Nejznámější jsou aleje více než 4000 vztyčených kamenů rozestavěných v souběžných či vějířovitých řadách v délce asi 1 km u obce Carnac. Menhiry jsou od roku 1889 chráněny jako historická památka.\n\nNejstarší vysvětlení existence menhirů přináší množství starých pověr, mnohdy spojených s křesťanskými světci. Nejznámějším příběhem je legenda o sv. Kornéliovi, který byl jako papež vyhnán z Říma a pronásledován římskými legiemi přes celou Galii. Poté, co došel až do Bretaně a dál už bylo jen moře, proměnil své pronásledovatele v kameny, které tak zůstaly vyrovnány v řadách za sebou.\n\nDomněnky o původu na vědeckých základech pocházejí až od 2. poloviny 18. století. Amatérský archeolog a sběratel starožitností hrabě Anne Claude de Caylus v roce 1764 vyslovil myšlenku, že kameny pocházejí z doby galo-románské. F. z Pommereul v roce 1790 předpokládal keltský původ megalitů a tato hypotéza dlouho převládala.\n\nAle na konci 19. století archeologové James Miln a Zacharie Le Rouzic na základě archeologických průzkumů přinesli novou interpretaci. Snažili se ověřit, zda se jedná o kultovní místo a prokázali, že stavby vznikly mnohem dříve, ještě před příchodem Keltů. Během německé okupace se nacistická archeologie zajímala o kamenné řady v Carnacu ohledně prokázání indo-germanizace reginu národy přišlými ze severu přes moře. Na podzim 1940 byla vyslána výprava a s pomocí Luftwaffe byla vytvořena letecká topografie. Výzkum zaštiťoval přímo Alfred Rosenberg, stranický ideolog NSDAP. Průběh války tyto výzkumy přerušil.\n\nVýzkumu, který trval 30 let, se věnoval Pierre Méreaux. Odmítl teorii kultu mrtvých a argumentoval, že dolmeny sloužily pravděpodobně jako primitivní seismografy, neboť Bretaň byla seismicky aktivní oblastí. Umístění a orientace menhirů mělo procházet seismickými zlomy.\n\nMenhiry byly vztyčeny v období neolitu v 5. až 2. tisíciletí př. n. l. Zdejší pravěké kmeny bydlely ve velkých dřevěných domech a zabývali se chovem a zemědělstvím. Vytvářely rozsáhlé kolektivní hrobky, obří stély, dolmeny a řady menhirů. Neolitičtí obyvatelé Bretaně zvládali manévrování s těžkými kameny pomocí kůlů a provazů, což prokázalo mnoho experimentů. Největší menhir u obce Locmariaquer váží 300 tun a tvoří ho 20metrový žulový kámen. Z místního kamene vytesali přes 3000 menhirů a rozestavili je poblíž Carnacu do různých uskupení.\n\nK velkému poškození megalitických řad přispěl mimo jiné sv. Martin z Tours, který ve 4. stol n. l. v rámci svého horlivého christianizačního úsilí, jehož součástí bylo i ničení posvátných pohanských míst, nechal celé kilometry megalitických řad vykácet.\n\nŘady se táhnou borovými lesy a vřesovišti do dálky skoro osmi kilometrů a jsou pozoruhodným důkazem organizačních schopností dávných obyvatel tohoto kraje.\n\nMísto je rozděleno do několika částí. V každé řadě jsou menhiry uspořádány v sestupném pořadí a každá část navazuje určitým úhlem na předchozí. V průměru kameny váží mezi 1 a 2 tunami, ale mnoho z nich je mnohem těžších. Každá řada končí více či méně viditelným megalitickým ohrazením. Přerušení řad je důsledkem poškození v průběhu staletí včetně výstavby přilehlých budov.\n\nOd západu na východ se nacházejí u obce Carnac řady a uskupení nazvané \"Le Ménec\", \"Toul-Chignan\", \"Kermario\", \"Le Manio\", \"Kerlescan\" a \"Le Petit Ménec\" u obce La Trinité-sur-Mer.\nNejvětší seskupení se nachází u vesničky Le Ménec blízko Carnacu, kde je skupina domků obklopena kromlechem tvořeným elipsou z 71 kamenů stojících těsně vedle sebe. Na východ od ohrady v Le Ménec stojí 1099 menhirů uspořádaných do 11 alejí, jež se táhnou v délce 1165 m v pásu širokém 100 m v 11 řadách. Kameny jsou srovnány podle výšky. Nejblíž k ohradě jsou největší, vysoké 3,7 metru, a dál se stále zmenšují, takže na konci měří jenom 0,9 m. Řady kamenů nejsou přímé; opisují mírnou křivku směrem k severovýchodu a končí u další kamenné ohrady ve vzdálenosti více než 0,8 km.\n\nAleje v Kermariu nejsou tak rozsáhlé, ale obsahují největší kameny. Nejvyšší z těchto megalitů je víc než 7 metrů vysoký. V deseti řadách je zde umístěno 982 menhirů. Také tyto kameny se stejně jako v Le Ménec rychle zmenšují směrem ke konci seskupení o 1,2 km dál, kde jsou v pravém úhlu umístěny tři obrovské balvany.\n\nPři stavbě vodní nádrže \"Kerloquet\" v 19. století byla zničena část řad. Nyní rozděluje řady mezi Kermario a Manio. Kerloquet obsahuje 82 menhiry.\n\nNedaleko odtud se nachází tzv. \"Quadrilatère du Manio\" (čtyřúhelník v Maniu), který tvoří několik žulových bloků o výšce jeden metr. Obklopují mohylu. Nachází se zde rovněž \"Géant du Manio\" (obr z Mania), který se zdvihá do výšky 6 metrů.\n\nTřetí skupina kamenů stojí ještě dál na východ u Kerlescanu. Je to čtvercová ohrada v těsné blízkosti 13 paralelních řad skládajících se z 540 kamenů na ploše 3,5 ha. Na jeho okraji se nachází kromlech ze 39 menhirů. Tato část je ze všech tří nejzachovalejší. A ještě dál východním směrem do lesa se nachází asi 100 kamenů skupiny Le Petit Ménec u obce La Trinité-sur-Mer.\n\nV zimním období (říjen-březen) je možné se k menhirům přiblížit neomezeně, ale během letní sezóny je přístup regulován z důvodu možného poškozování kamenů množstvím návštěvníků a kvůli snadné obnově vegetace, kterou z důvodu ekologické ochrany spásají ovce. Prohlídky v létě jsou možné pouze ve skupinách s průvodcem.\nPoblíž Carnacu se nacházejí památky sloužící výhradně k pohřebním účelům:\n\n"}
{"id": "914700", "url": "https://cs.wikipedia.org/wiki?curid=914700", "title": "Didn't It Rain", "text": "Didn't It Rain\n\nDidn't It Rain je druhé studiové album britského herce a hudebníka Hugha Laurieho. Album vyšlo v květnu 2013 u vydavatelství Warner Bros. Records a jeho producentem byl stejně jako u debutu Joe Henry. V písni „Vicksburg Blues“ zpívá jako host Taj Mahal.\n"}
{"id": "914701", "url": "https://cs.wikipedia.org/wiki?curid=914701", "title": "Samaipata", "text": "Samaipata\n\nPevnost Samaipata ( \"El Fuerte de Samaipata\") je archeologická lokalita v centrální Bolívii. Nachází se v departementu Santa Cruz v nadmořské výšce téměř 2000 m n. m. Je považována za jednu z nejvýznamnějších skalních staveb na světě a od roku 1998 figuruje na seznamu světového kulturního dědictví UNESCO.\n\nSamaipata, jak se tato lokalita někdy zkráceně označuje, znamená v kečuánštině \"vrcholek odpočinku\". V jazyce původních obyvatel existuje také slovo sabaipata, které lze přeložit jako \"vrcholek manželství\". Tomuto druhému výkladu podle názoru některých vědců odpovídá uspořádaní objektů ve tvaru trojúhelníků po celé ploše stavby.\n\nÚčel stavby je předmětem různých teorií, zda se jednalo o ceremoniální a náboženské centrum, které pravděpodobně sloužilo i k astronomickému zkoumání noční oblohy, či že toto místo sloužilo ke zpracování zlatonosné suroviny nebo dokonce jako sýpky na uskladnění obilí. Lokalitě se začalo říkat „pevnost“ vzhledem ke své lokalizaci na vrcholu hory. O stavitelích tohoto komplexu budov se neví mnoho, většina moderních studií přiřazuje autorství indiánským kmenům původem z Amazonské nížiny. Později byla Samaipata přičleněna do Incké říše (v momentě její největší územní expanze těsně před španělskou conquistou).\n\nSamaipata sestává ze dvou částí:\n"}
{"id": "914704", "url": "https://cs.wikipedia.org/wiki?curid=914704", "title": "Tomáš Huber", "text": "Tomáš Huber\n\nTomáš Huber (* 29. srpna 1985, v Jablonci nad Nisou) je bývalý český fotbalový obránce.\n\nSvoji fotbalovou kariéru začal v FK Rumburk. Mezi jeho další angažmá patří: FK Baumit Jablonec, FK OEZ Letohrad, FK Baník Sokolov, AC Sparta Praha, MFK Ružomberok a DAC 1904 Dunajská Streda.\n\nV září 2013 byl slovenskou policií obviněn z přijímání úplatků za zmanipulování zápasů ve prospěch asijských sázkařských gangů. V prosinci 2013 padl verdikt disciplinární komise Slovenského fotbalového svazu – zákaz činnosti na 18 let.\n\n"}
{"id": "914707", "url": "https://cs.wikipedia.org/wiki?curid=914707", "title": "Remigius Machura (1986)", "text": "Remigius Machura (1986)\n\nRemigius Machura ml. (* 7. ledna 1986 Praha) je český atlet, koulař, rugbista a hráč amerického fotbalu. Jeho otec je Remigius Machura, bývalý koulař.\n\nS atletikou začal v 15 letech ve Spartě Praha, kde ho trénoval otec. V mládí se kromě atletiky věnoval rugby.\n\nV roce 2005 se stal juniorským mistrem Evropy a zopakoval tak 26 let starý úspěch svého otce. S přechodem mezi seniory však dlouho nezaznamenával výkonnostní vzestup. Patřil mezi koulaře atakující hranici 19 metrů.\n\nZměna přišla v sezóně 2010, kdy Machura hodil limit na mistrovství Evropy v Barceloně a poprvé hodil na hranici 20 m. Na ME ale nepostoupil z kvalifikace. Na podzim téhož roku u něj stejně jako v minulosti u jeho otce dopingová kontrola odhalila zakázanou látku. Za použití růstového hormonu mu byl udělen dvouletý zákaz činnosti, Machura obvinění odmítal. Po vypršení trestu v roce 2012 byl v dokumentárním filmu Dva nula náhodou natočen, jak o užívání hormonu hovoří, poté tvrdil, že šlo o žert.\n\nK atletice se již nevrátil a oznámil konec sportovní kariéry. V roce 2013 však začal hrát americký fotbal za tým Prague Black Panthers, se kterým v červenci 2015 získal titul. Ještě předtím opakovaně porušil antidopingová pravidla včetně odmítnutí dopingové kontroly v únoru téhož roku. Následně Mezinárodní sportovní arbitráž vyhověla požadavku Světové antidopingové agentury a Machura byl potrestán zákazem sportovní činnosti na osm let.\n\n\n"}
{"id": "914710", "url": "https://cs.wikipedia.org/wiki?curid=914710", "title": "Dave Van Ronk", "text": "Dave Van Ronk\n\nDavid Kenneth Ritz „Dave“ Van Ronk (30. června 1936 Brooklyn, New York, USA − 10. února 2002) byl americký folk bluesový zpěvák, který se usadil v Greenwich Village v New Yorku a nakonec se mu začalo přezdívat „Starosta MacDougal Street“.\n\nŠlo o důležitou postavu amerického folkového obrození v 60. letech 20. století. Ve „Village“ byl široce obdivován jako strýčkovská postava, přátelil se s mnoha tamějšími umělci na vzestupu jako např. Bobem Dylanem, Tomem Paxtonem nebo Joni Mitchell.\n\n"}
{"id": "914712", "url": "https://cs.wikipedia.org/wiki?curid=914712", "title": "Square d'Ajaccio", "text": "Square d'Ajaccio\n\nSquare d'Ajaccio je square v Paříži v 7. obvodu. Nachází se na \"Boulevardu des Invalides\". Jeho rozloha činí 4472 m.\n\nSquare vytvořil v roce 1865 architekt Jean-Charles Alphand. Square bylo pojmenováno po městě Ajaccio. Nachází se zde pomník francouzského filozofa a literáta Hippolyta Taina (1828-1893), který v roce 1928 vytvořil Oscar Roty (1846-1911).\n\n"}
{"id": "914714", "url": "https://cs.wikipedia.org/wiki?curid=914714", "title": "Treble", "text": "Treble\n\nTreble je ve fotbalové terminologii označení pro úspěch klubu, který v jednom roce (resp. sezóně) získá tři trofeje, zpravidla domácí double (tedy vítězství v domácí lize a národním nebo ligovém poháru) a k tomu vyhraje některou významnou kontinentální pohárovou soutěž (např. Ligu mistrů, Evropskou ligu, Pohár osvoboditelů, atp.). Jedno- či dvouzápasové soutěže (většinou superpoháry) a také Mistrovství světa ve fotbale klubů se obecně nepovažují za součást treble.\n\nVe Skotsku je za domácí treble také považováno vítězství v lize, poháru a ligovém poháru.\n\nZisk 2 domácích trofejí + titul v PMEZ/Lize mistrů:\n\n"}
{"id": "914715", "url": "https://cs.wikipedia.org/wiki?curid=914715", "title": "Dušan Nulíček", "text": "Dušan Nulíček\n\nDušan Nulíček (* 2. června 1988 v Jablonci nad Nisou) je český fotbalový útočník, od července 2014 působící v SpVgg Grün-Weiß Deggendorf. Mimo Česka působil v Itálii, Německu a na Slovensku.\n\nSvoji fotbalovou kariéru začal v FK Baumit Jablonec, kde prošel všemi mládežnickými kategoriemi. V roce 2006 se propracoval do prvního týmu. Od roku 2008 působil na hostování v jiných klubech. Nejprve hostoval v FK Čáslav, poté působil v roce 2010 na hostování v A.S. Andria BAT, který se pro hráče stal prvním zahraničním angažmá, na jaře 2011 hostoval v A.D.C. Ars et Labor Grottaglie a následně působil na hostování v FSV Budissa Bautzen. V létě 2012 Jablonec definitivně opustil a zamířil do DAC 1904 Dunajská Streda, se kterou postoupil v sezoně 2012/13 do nejvyšší soutěže. V lednu 2014 se stal hráčem Loko Vltavín, se kterým naopak sestoupil do ČFL (3. ligy). V červenci 2014 podepsal kontrakt s SpVgg Grün-Weiß Deggendorf.\n\n"}
{"id": "914718", "url": "https://cs.wikipedia.org/wiki?curid=914718", "title": "Rebekka Karijord", "text": "Rebekka Karijord\n\nRebekka Karijord (* 19. listopadu 1976 Sandnessjøen, Norsko) je norská zpěvačka, klavíristka a hudební skladatelka žijící ve švédském Stockholmu. Vedle svých vlastních alb, která do roku 2012 vydala tři a ještě jedno se skupinou The Mysterybox se věnuje skládání hudby k filmům a k tomu ještě v několika filmech sama hrála. Své zatím poslední album nazvané \"We Become Ourselves\" vydala v roce 2012 a kritika jej přijala kladně. Dne 21. května 2013 vystoupila v klubu Roxy v Praze. Šlo o její první samostatné vystoupení na území Česka. O dva roky dříve vystoupila na festivalu Letní Letná spolu s cirkusem Cirkus Cirkör.\n\n\n"}
{"id": "914724", "url": "https://cs.wikipedia.org/wiki?curid=914724", "title": "Jean Paul Ntsogo Boya", "text": "Jean Paul Ntsogo Boya\n\nJean Paul Ntsogo Boya (* 23. září 1984, Jaunde) je kamerunský fotbalový záložník, v současnosti bez angažmá.\n\nSvoji fotbalovou kariéru začal v Victoria Shooting Star. Mezi jeho další angažmá patří: Sahel FC, Coton Sport FC de Garoua, Jeunesse Star Yaoundé a DAC 1904 Dunajská Streda.\n\n"}
{"id": "914725", "url": "https://cs.wikipedia.org/wiki?curid=914725", "title": "Square Taras-Chevtchenko", "text": "Square Taras-Chevtchenko\n\nSquare Taras-Chevtchenko je square v Paříži v 6. obvodu. Jeho rozloha činí 436 m.\n\nSquare se rozkládá na \"Boulevardu Saint-Germain\" u křižovatky s ulicí \"Rue des Saints-Pères\" v těsné blízkosti katedrály svatého Vladimíra Velikého, která slouží ukrajinské řeckokatolické církvi v Paříži.\n\nSquare se nachází v prostoru bývalého hřbitova Saint-Pierre, u které byla kaple Saint-Pierre, ze které se později stal kostel ukrajinské církve. Square bylo zřízeno v roce 1937 a pojmenováno po ukrajinském umělci Tarasi Ševčenkovi (1814-1861), jehož pomník z roku 1978 je zde postaven.\n\n"}
{"id": "914729", "url": "https://cs.wikipedia.org/wiki?curid=914729", "title": "FC Emmen", "text": "FC Emmen\n\nFC Emmen je nizozemský fotbalový klub z Emmenu, který byl založen v roce 1925. Jeho hřištěm je JenS Vesting s kapacitou 8 600 diváků. V současnosti klub působí v nizozemské druhé lize Eredivisie, v sezóně 2012/13 se umístil na konečné 12. příčce ligové tabulky.\n\nZdroj:\n"}
{"id": "914731", "url": "https://cs.wikipedia.org/wiki?curid=914731", "title": "Square de la place de la Nation", "text": "Square de la place de la Nation\n\nSquare de la place de la Nation je square v Paříži v 12. obvodu. Jeho rozloha činí 6173 m.\n\nSquare se nachází uprostřed kruhového objezdu na náměstí \"Place de la Nation\", po kterém nese své označení.\n\nSquare vzniklo v roce 1875. Jeho dominantou je monumentální sousoší \"Triumf Republiky\", které v roce 1899 vytvořil sochař Aimé-Jules Dalou.\n\n"}
{"id": "914732", "url": "https://cs.wikipedia.org/wiki?curid=914732", "title": "Ralph Towner", "text": "Ralph Towner\n\nRalph Towner (* 1. března 1940 Chehalis, Washington, USA) je americký multiinstrumentalista a hudební skladatel, hrající převážně na kytaru, ale i na trubku, klavír, syntezátory a perkuse. V roce 1970 založil skupinu Oregon, ve které s krátkou přestávkou v osmdesátých letech hraje dodnes. Své první album nazvané \"Trios / Solos\" vydal v roce 1973 a doprovázel jej na něm kontrabasista Glen Moore. Vedle mnoha dalších alb, která později vydal, spolupracoval s dalšími hudebníky, jako jsou například Egberto Gismonti, Bill Bruford, John Abercrombie a Gary Peacock.\n"}
{"id": "914738", "url": "https://cs.wikipedia.org/wiki?curid=914738", "title": "Promenade Amália-Rodrigues", "text": "Promenade Amália-Rodrigues\n\nPromenade Amália-Rodrigues (dříve Square d'Algérie) je park v Paříži v 19. obvodu. Jeho rozloha činí 15047 m.\n\nPark leží mezi \"Boulevardem d'Algérie\" a okružním bulvárem. Vstup do parku je rovněž z ulice \"Rue des Marchais\".\n\nSquare vzniklo v roce 1971 a bylo původně pojmenováno po Alžírsku podle \"Boulevardu d'Algérie\". Později bylo přejmenováno na \"Promenade Amália-Rodrigues\" na počest portugalské zpěvačky Amálie Rodrigues.\n\n"}
{"id": "914742", "url": "https://cs.wikipedia.org/wiki?curid=914742", "title": "Ondřej Izdný", "text": "Ondřej Izdný\n\nOndřej Izdný (* 12. října 1977 Pardubice) je český zpěvák, muzikálový herec a hudební režisér.\n\nPo maturitě na gymnáziu začal studoval zpěv nejprve na Pardubické konzervatoři a působil ve Východočském divadle v Pardubicích, poté v roce 1998 přešel na pražskou Konzervatoř Jaroslava Ježka, kde byl žákem Eduarda Klezly, studium ukončil v roce 2003.\n\nVystupuje často v různých muzikálech v divadlech po celé České republice, příležitostně se věnuje i filmovému dabingu a hudební režii a zpěvu filmové hudby.\n\n"}
{"id": "914743", "url": "https://cs.wikipedia.org/wiki?curid=914743", "title": "RKC Waalwijk", "text": "RKC Waalwijk\n\nRKC Waalwijk (celým názvem Rooms Katholieke Combinatie Waalwijk) je nizozemský fotbalový klub z Waalwijku, který byl založen 26. srpna 1940 a hrál své domácí zápasy na stadionu Sportpark Olympia. Jeho nynějším hřištěm je od roku 1996 Mandemakers Stadion s kapacitou 7 500 diváků. V současnosti klub působí v nizozemské druhé lize Eerste Divisie, v sezóně 2013/14 se umístil na sestupové 16. příčce první ligy.\n\nZdroje:\n\n"}
{"id": "914746", "url": "https://cs.wikipedia.org/wiki?curid=914746", "title": "Antiepileptika", "text": "Antiepileptika\n\nAntiepileptika jsou léčiva používaná v léčbě epilepsie. Ve většině případů jde o hlavní léčebnou metodu. Významnou součástí léčby jsou dále i režimová opatření a u některých pacientů epileptochirurgická léčba. Obecně je léčba indikovaná v případě, že riziko opakování záchvatu a/nebo jeho možné negativní konsekvence převažují rizika nežádoucích účinků léčby. Termín \"antiepileptika\" není zcela přesný, vzhledem k tomu, že antiepileptika potlačují výskyt epileptických záchvatů, ale neléčí příčinu epilepsie. Jako synonymum antiepileptik se používá označení antikonvulziva, nicméně ani tento termín není přesný, neboť existují epileptické záchvaty, při kterých nedochází ke konvulzím. Některá antiepileptika se používají v dalších indikacích (léčba neuropatické bolesti, migrény a některá psychiatrická onemocnění).\n\nPodle mechanismu účinku můžeme rozlišit 4 hlavní skupiny (viz. tabulka)\n\n\nLéčba se zahajuje monoterapií (terapie jedním preparátem) – lék je titrován dle doporučených titrovacích schémat do udržovací dávky, při které dojde k vymizení/snížení epileptických záchvatů. V případě přetrvávání záchvatů se postupně stoupá až do maximální tolerované dávky pacientem. Cílem je dosažení dostatečně účinné a současně dobře tolerované dávky léků. Při výběru vhodného antieptiepileptika se lékař řídí několika faktory:\n\n\nV případě selhání prvního léku se volí alternativní monoterapie (zejména při minimálním efektu nebo nežádoucích účincích). Pokud je pozorován efekt prvního preparátu a je pacientem dobře tolerován, přidává se k prvnímu léku jiné antiepileptikum do kombinace (preferenčně lék s jiným mechanismem účinku, bez možných nežádoucích farmakokinetických či farmakodynamických nežádoucích účinků.\n\n\nPro označení antiepileptik se používají zejména v psaném textu níže uvedené zkratky viz. obrázek\n\nV r. 2017 vydal spolek Epistop ve spolupráci s Českou ligou proti epilepsii \"Soubor minimálních diagnostických a terapeutických standardů u pacientů s epilepsií\", ve kterých se objevují na základě publikovaných doporučení a s příhlédnutím k aktuálním zvyklostem v České republice nová doporučení nasazování antiepileptik viz. tabulka. Pokud je známý konkrétní epileptický syndrom, tak se vychází při výběru antiepiileptika přímo z něj viz. tabulka. Od roku 2018 je v České republice dostupné nové antieleptikum - brivaracetam.\n"}
{"id": "914747", "url": "https://cs.wikipedia.org/wiki?curid=914747", "title": "Půdice (krajka)", "text": "Půdice (krajka)\n\nPůdice (angl.: \"point ground\", něm.: \"Netzgrund\") je plocha z jednoduchých paličkovacích vazeb, které tvoří podklad, \"půdu\" mezi složitějšími vazebními efekty a výplní. Půdice se paličkují nejméně ze dvou párů nití, paličkování na půdici probíhá v diagonálním směru.\nK základním půdicovým vazbám se počítá: \"vratná spojka\", \"obtáčené plátno\" a \"polohod\".\n\nKe známým vzorům (tvarům a skladbě oček) půdice patří \n\nNa půdici se zhotovují všechny druhy paličkovaných krajek a některé šité, resp. kombinace paličkovaných a šitých krajek (např. benátská \"Ground point\" nebo \"Burano\" aj.)\nRučně paličkované půdice jsou v 21. století známé jen z amatérské výroby. Nejstarší patent na strojní výrobu půdice pochází z roku 1808 (tzv. tylový nebo \"síťovací stoj\", viz \"Schöner\" str. 186-188) později se vyráběly hlavně na bobinetových strojích a od poloviny 20. století skoro výhradně na rašlech. (\"Schöner\" str. 289-290).\n\n"}
{"id": "914748", "url": "https://cs.wikipedia.org/wiki?curid=914748", "title": "Ludwig Blum", "text": "Ludwig Blum\n\nLudwig Blum (24. července 1891, Líšeň – 28. července 1974, Jeruzalém) byl izraelský malíř původem z brněnské Líšně. Studoval na akademiích výtvarného umění ve Vídni a Praze, a v roce 1923 natrvalo přesídlil do mandátní Palestiny (dnešního Izraele), kde se usadil v Jeruzalémě. Vypracoval se na světově uznávaného malíře a vystavoval v galeriích po celém světě.\n\nNarodil se v Líšni (od roku 1944 součást Brna) do početné židovské rodiny – měl devět sourozenců. Otec Filipp Blum byl kupcem, matka Marie, rozená Kohnová. Po absolvování německého gymnázia v Brně studoval od roku 1911 malířství na Akademii výtvarných umění ve Vídni pod vedením Davida Kohna. Kvůli vypuknutí první světové války byl povolán do rakousko-uherské armády, v níž obdržel sedm řádů za statečnost. Studia tak dokončil až v roce 1920 na Akademii výtvarných umění v Praze u profesora Franze Thieleho. Během svých studií vedl pražský židovský sportovní klub Makabi.\n\nV letech 1920 až 1923 absolvoval nezávislá studia v Amsterdamu, Haagu, Paříži, Londýně, Florencii a Madridu. Byl horlivým sionistou a v roce 1923 přesídlil do britské mandátní Palestiny, kde se usadil v Jeruzalémě, čímž si splnil jeden ze svých životních snů. O rok později měl svou první výstavu v Davidově věži, která je součástí jeruzalémských hradeb. V témže roce se oženil s Dinou Mayerovou původem z Německa, s níž měl později dvě děti. Svou novou vlastní byl okouzlen a maloval krajinu, města, život v kibucech a občas portréty (například Moše Dajana, Williama Flinderse Petrieho či Abdalláha I.). Jeho ústředním motivem však byl Jeruzalém.\n\nRoku 1925 měl první výstavu v Československu a několik dalších následovalo až do roku 1938. Vystavoval i v řadě jiných evropských států. Na zakázku vytvořil řadu maleb, například pro nizozemské ministerstvo vzdělání či augustiniánský Starobrněnský klášter (pohled z Olivetské hory na biblický Jeruzalém o rozměrech 2×8 metrů, vystavený v roce 1937 na Světové výstavě v Paříži). Vypracoval se na světově uznávaného malíře své doby.\n\nZatímco Blum holocaustu životem v mandátní Palestině unikl, jeho sourozenci s rodinami nikoliv. V roce 1946 navíc během Noci mostů zahynul jeho dvacetiletý syn Elijahu, který byl členem elitních úderných jednotek Palmach. Sám Blum pak během izraelské války za nezávislost v roce 1948 plnil strážní povinnost, dělal náčrtky a maloval na frontách. V následujících letech vystavoval svá díla v galeriích po celém světě.\n\nV roce 1968 mu bylo uděleno ocenění Jakir Jerušalajim (významný občan Jeruzaléma), přičemž této pocty se mu dostalo jako jednomu z prvních obyvatel města. Zemřel roku 1974 ve věku 83 let v den Tiš'a be-av a je pohřben na hřbitově Har ha-Menuchot.\n\nRoku 1995 proběhla výstava jeho děl i v České republice, a to v Moravské galerii v Brně a v Galerii Franze Kafky v Praze. V roce 2000 byla na jeho rodném domě v Pohankově ulici v Brně-Líšni odhalena pamětní deska.\n\n\n[[Kategorie:Narození 1891]]\n[[Kategorie:Úmrtí 1974]]\n[[Kategorie:Izraelští malíři]]\n[[Kategorie:Židovští malíři]]\n[[Kategorie:Sionisté]]\n[[Kategorie:Rakousko-uherští Židé]]\n[[Kategorie:Absolventi Akademie výtvarných umění v Praze]]\n[[Kategorie:Pohřbení na Har ha-Menuchot]]\n[[Kategorie:Muži]]\n[[Kategorie:Absolventi Akademie výtvarných umění ve Vídni]]\n[[Kategorie:Narození 1871]]\n[[Kategorie:Narození 24. července]]\n[[Kategorie:Úmrtí 28. července]]\n[[Kategorie:Narození v Líšni]]"}
{"id": "914750", "url": "https://cs.wikipedia.org/wiki?curid=914750", "title": "Remember Me", "text": "Remember Me\n\nRemember Me je akční adventura z pohledu třetí osoby vytvořená francouzským studiem Dontnod Entertainment a publikována firmou Capcom. Vydána byla v červnu roku 2013.\n\nHra je situována do roku 2084 a hráč se ocitá v Neo-Paříži v kůži lovkyně vzpomínek Nilin, která je vězněna v nápravném zařízení Bastilla patřící společnosti Memorize a mají jí být vymazány poslední vzpomínky. Těsně před tím, než se tak stane, je Nilin kontaktována záhadným Edgem, který jí pomůže uprchnout. Edge je vůdcem tzv. Erroristů, partyzánské skupiny, která bojuje proti Memorize i celému dystopickému zřízení Neo-Paříže. Nilin se po útěku z Bastilly ocitá ve slumech Neo-Paříže, jež jsou plné Leaperů, lidí znetvořených účinky Sensenu, speciálního zařízení, které přijímá a uchovává vzpomínky. Nilin, instruována Edgem, se vydává za Tommym, vlastníkem hospody ve Slumu 404, který má uschováno její vybavení, je však napadena Olgou Sedovou, nájemnou lovkyní, která má Nilin přivést zpět do Bastilly. Nilin poprvé využije svých schopností remixu vzpomínek a změní vzpomínku Olgy, která se rázem přidává k Erroristickému hnutí.\n\nPrvním úkolem Nilin je získat plány pařížské přehrady od architekty Kaori Sheridanové, s čímž jí má pomoct Errorista říkající si Bad Request. Poté, co Nilin plány získá, Edge je použije k otevření přehrady a zaplavení části města sousedící se Slumem 404. Vypuštěním vody ze slumů se otevře kanalizační cesta, kterou se může Nilin dostat zpět do Bastilly, aby porazila tamní sadistickou správcovou Madame a mohla tak osvobodit vězněné Erroristy a získat nazpět některé svoje ztracené vzpomínky.\n\nNilin se následně vydává za výkonnou ředitelkou Memorize, Scyllou Cartier-Wells, aby zremixovala její vzpomínky a umožnila tak Scylle vidět, jaké škody technologie Sensenu způsobuje. Nilin zjišťuje, že je ve skutečnosti Scyllinou dcerou, která jako malá způsobila dopravní nehodu, při které přišla její matka o nohu. Nilin zremixuje matce vzpomínku tak, aby neměla výčitky svědomí, ta jí poté pomůže ze sídla Memorize uniknout, aby mohla Nilin zamířit do výzkumných laboratoří Memorize. V nich je držen doktorem Quaidem Bad Request. Nilin zjišťuje, že Quaid záměrně vytvářel Leapery, aby mohl sestavit personální armádu pro Memorize. Nilin zachrání Bad Requesta a pronásleduje Quaida, toho však zabije Johnny Greenteeth, bývalý Quaidův spolupracovník, který se skrze experimenty sám změnil v Leapera. Nilin Johnnyho, který nastaví sebedestrukci Bastilly, poráží a z rozpadající se Bastilly uniká.\n\nKdyž jsou všechny tajné operace Memorize zničeny, nařídí Edge Nilin, aby zamířila k centrálnímu serveru Memorize, kterým je Conception Cube, a postavila se svému otci Charlesovi. Nilin se do Conception Cube dostává a zjišťuje, že její otec vytvořil technologii Sensen pouze kvůli Nilinině autonehodě, aby jí mohl na toto trauma vymazat vzpomínky. Nilin dvojnásobně zremixuje otcovy vzpomínky - když jí jako malé otec poprvé v historii remixoval její vzpomínku na autonehodu, Nilin si v té chvíli způsobí smrt tím, že se záměrně při autonehodě nechá zabít. Když se Cartier-Wells vzpamatuje a uvidí dospělou Nilin, rozhodne se zničit centrální počítač H30. K němu se může Nilin dostat pouze za pomoci svého otce a matky, kteří jsou po remixování svých vzpomínek ochotni přístup otevřít.\n\nNilin se dostává k centrálnímu serveru H30 a zjišťuje, že je Edge ve skutečnosti uměle vytvořenou entitou, která se zformovala ze všech vymazaných špatných vzpomínek, které kdy byly do serveru uloženy, a započala hnutí vedoucí ke zničení celé technologie. Edge prosí Nilin, aby ho zničila a s ním i poslední zbytky Memorize a Leaperů. Nilin se to podaří, zničí H30 a všechny vzpomínky vypustí zpět do společnosti.\n"}
{"id": "914751", "url": "https://cs.wikipedia.org/wiki?curid=914751", "title": "Anexe Savojska", "text": "Anexe Savojska\n\nAnnexe Savojska je obecný název používaný pro připojení (\"réunion\", podle výrazu použitého ve smlouvě) Savojska (budoucí departmenty Savojsko a Horní Savojsko), tou dobou součástí Sardinského království, k Francii v roce 1860. Stalo se tak na základě dohody mezi oběma zeměmi, kdy Francie získala tato území výměnou za pomoc ve válce proti Rakousku. Ačkoliv bylo vévodství okupováno, resp. anektováno opakovaně, termín se odkazuje na ustanovení o \"připojení\" ve smyslu prvního článku Turínské smlouvy z 24. března 1860.\n"}
{"id": "914755", "url": "https://cs.wikipedia.org/wiki?curid=914755", "title": "Valentin Kozmič Ivanov", "text": "Valentin Kozmič Ivanov\n\nValentin Kozmič Ivanov, rusky Валентин Козьмич Иванов (19. listopad 1934, Moskva – 8. listopad 2011, Moskva) byl sovětský fotbalista. Hrával na pozici útočníka. S reprezentací SSSR se stal mistrem Evropy roku 1960 a na mistrovství Evropy 1964 získal stříbrnou medaili. Na obou těchto šampionátech se dostal do all-stars. Zúčastnil se též dvou mistrovství světa, v letech 1958 a 1962. Na tom druhém se spolu s dalšími pěti hráči stal nejlepším střelcem, se čtyřmi brankami. Vybojoval též zlatou medaili na olympijských hrách roku 1956. Celkem za národní tým odehrál 60 utkání a vstřelil 26 gólů, což je třetí nejlepší výsledek v sovětské historii (po Olegu Blochinovi a Olegu Protasovovi). Celou svou fotbalovou kariéru strávil v jediném klubu, v Torpedu Moskva. V letech 1952–1966 za něj odehrál 286 ligových utkání a dal 124 gólů.\n\n"}
{"id": "914767", "url": "https://cs.wikipedia.org/wiki?curid=914767", "title": "Muzejní spolek Žluticka", "text": "Muzejní spolek Žluticka\n\nMuzejní spolek Žluticka je jedním ze spolků ve Žluticích.\n\nDne 8. dubna 1997 se ve Žluticích sešlo několik zájemců o místní historii a založili Muzejní spolek Žluticka s předsevzetím\n\nZa dosavadní období činnosti se řadu programových cílů daří naplnit a činnost se rozšířila zejména o práci členů na opravách a údržbě historických památek, pořádání tématických přednášek pro veřejnost, poznávací výlety za historií po regionu a pořádání kulturních a společenských akcí.\n\nMezi nejvýznamnější realizované akce patří:\n\nMezi nejvýznamnější ediční akce patří:\n\nU zrodu Muzejního spolku Žluticka stál někdejší pracovník žlutického muzea Jaroslav Vosecký, který byl jeho prvním předsedou. Dalšími předsedy spolku byli Josef Sýkora a Petr Brodský, současnou předsedkyní je Hana Hnyková. Spolek se pravidelně schází každé první pondělí v měsíci. \n"}
{"id": "914771", "url": "https://cs.wikipedia.org/wiki?curid=914771", "title": "Dražan Jerković", "text": "Dražan Jerković\n\nDražan Jerković (6. srpen 1936, Šibenik – 9. prosinec 2008, Záhřeb) byl jugoslávský fotbalista a trenér chorvatské národnosti. Hrával na pozici útočníka. S jugoslávskou reprezentací získal stříbrnou medaili na mistrovství Evropy roku 1960. Hrál i na dvou světových šampionátech, roku 1958 a 1962, kde Jugoslávie skončila na čtvrtém místě. Jerković se na tomto mistrovství navíc stal nejlepším střelcem, spolu s dalšími pěti hráči dal 4 branky. Celkem za národní tým odehrál 21 utkání a vstřelil 11 gólů. Takřka celou svou fotbalovou kariéru strávil v Dinamu Záhřeb, jen v závěru kariéry krátce působil v KAA Gent.\n\n"}
{"id": "914772", "url": "https://cs.wikipedia.org/wiki?curid=914772", "title": "Harold Abrahams", "text": "Harold Abrahams\n\nHarold Maurice Abrahams (15. prosince 1899 Bedford – 14. ledna 1978 Londýn) byl britský atlet, sprinter, olympijský vítěz v běhu na 100 metrů z roku 1924.\n\nNarodil se v rodině židovských přistěhovalců z Litvy. Studoval právo na univerzitě v Cambridge, kde se současně věnoval atletice - sprintům a skoku do dálky. Startoval na olympiádě v Antverpách v roce 1920. Byl zde členem štafety na 4 x 100 metrů, která skončila čtvrtá, v bězích na 100 a 200 metrů i ve skoku do dálky nezaznamenal úspěch.\nMěsíc před pařížskou olympiádou v roce 1924 vylepšil britský rekord ve skoku do dálky na 737 cm, který vydržel až do roku 1956. Na olympiádě zvítězil v běhu na 100 metrů, byl členem stříbrné štafety na 4 x 100 metrů a skončil šestý v běhu na 200 metrů. O rok později si zlomil nohu a ukončil sportovní kariéru. Poté pracoval řadu let jako sportovní novinář. Historii startu Abrahhamse a jeho soupeře Liddela na pařížské olympiádě popisuje film Ohnivé vozy, který obdržel čtyři Oscary.\n\n"}
{"id": "914774", "url": "https://cs.wikipedia.org/wiki?curid=914774", "title": "PEC Zwolle", "text": "PEC Zwolle\n\nPEC Zwolle je nizozemský fotbalový klub z města Zwolle. Hřištěm klubu je IJsseldelta Stadion s kapacitou 12 500 diváků, který byl otevřen roku 2009. V roce 1990 klub zbankrotoval, ale záhy byl vzkříšen pod názvem FC Zwolle. K sezóně 2012/13 se vrátil k původnímu názvu PEC Zwolle (poté, co postoupil do Eredivisie).\n\nKlub v současnosti působí v nizozemské nejvyšší lize Eredivisie, v sezóně 2012/13 se umístil na konečné 11. příčce ligové tabulky. V sezoně 2013/14 toto ligové umístění zopakoval, zároveň poprvé v historii vyhrál nizozemský fotbalový pohár, když ve finále porazil AFC Ajax 5:1. Díky tomuto triumfu se poprvé v historii dostal do evropských pohárů (konkrétně do 4. předkola Evropské ligy 2014/15, kde byl vyřazen českým týmem AC Sparta Praha).\n\n\n\"K 15. 8. 2014\"\n\n\n"}
{"id": "914776", "url": "https://cs.wikipedia.org/wiki?curid=914776", "title": "Sindibád: Legenda sedmi moří", "text": "Sindibád: Legenda sedmi moří\n\nLegenda sedmi moří, anglicky \"Sinbad: Legend of the Seven Seas\", je americko-maďarský pohádkově laděný fantasy snímek z roku 2003 režiséra Tima Johnsona studia DreamWorks. Jde o kreslený animovaný film v žánru romanticko-dobrodružné komedie vyprávějící o fiktivní cestě legendárního starověkého mořeplavce Sindibáda za starořeckou bohyní sváru a války Eris, která v antických Syrakusách úmyslně ukradla posvátnou a kouzelnou \"Knihu smíru\", která zdejšímu státnímu společenství zajišťovala klid a mír. Tuto cestu Sindibád podniká proto, aby zachránil svého nejlepšího přítele, syrakuského prince, který se za něj zaručil svým životem. Cestu s ním podnikne i krásná princova snoubenka princezna Marina, do které se Sindibád během cesty zamiluje a ona jeho lásku posléze opětuje. Marina nakonec prince na jeho popud opustí a plaví se po mořích společně se Sindibádem.\n\n\n"}
{"id": "914777", "url": "https://cs.wikipedia.org/wiki?curid=914777", "title": "Muzeum porcelánu v Klášterci nad Ohří", "text": "Muzeum porcelánu v Klášterci nad Ohří\n\nMuzeum porcelánu v Klášterci nad Ohří se nachází v budově kláštereckého zámku. U příležitosti 140. výročí založení thunské porcelánky zde roku 1954 byla instalována dlouhodobá expozice evropského, zvláště českého, porcelánu ze sbírek Uměleckoprůmyslového muzea v Praze a při oslavách 200. výročí byla obnovena a publikována v katalogu. Umístění muzea v Klášterci nad Ohří bylo zvoleno, protože zde roku 1794 vznikla třetí nejstarší a druhá dosud činná porcelánka v Česku.\n\nZakladatel porcelánky Johann Nikolaus Weber (1734–1801) přišel na klášterecké panství roku 1784 jako hraběcí lesmistr na pozvání Františka Josefa Thuna z rodného Alsaska. Po svém penzionování se roku 1793 rozhodl založit porcelánku. Podnět mu dal pracovník saské porcelánky Kastner, který objevil při své cestě na kláštereckém panství u Černic hlínu podobnou kaolinu. Hrabě Thun poskytl Weberovi grottu v zámeckém parku, aby zbudoval první pec ke zkušebnímu výpalu nádobí. Za první úspěch se považuje dochovaný koflík s miskou s nápisem \"Vivat Böhmen.\" Další zdokonalení výroby zaznamenali až jeho následovníci poté, co byla postavena v pořadí třetí pec a 22. listopadu 1794 české zemské gubernium oficiálně povolilo výrobu kameniny. Teprve v letech 1797–1803 pod vedením durynského obchodníka Christiana Nonne (* 1751) se podařilo dosáhnout určité kvality šedého porcelánu s modrým dekorem. Jako točíř a dílovedoucí tehdy působil Josef Habertitzel (1774–1849), syn zakladatele slavkovské porcelánky, který si kláštereckou porcelánku najal od roku 1805. Od roku 1801 se na doporučení mineraloga Františka Ambrože Reusse začala dovážet hlína z okolí Kadaně. Kolem roku 1805 se podařilo vypálit tak kvalitní bílý střep, že se jím cítila být ohrožena i vídeňská manufaktura. Kolem roku 1815 se začaly vyrábět úspěšné kávové i čajové servisy, a lázeňské koflíky, jimiž byla zásobována lázeňská centra severních a západních Čech.\n\nPrvní vrcholné období porcelánu stylově empirového nastalo v letech 1820–1835 pod vedením Josefa Matyáše Thuna, který dal postavit novou budovu porcelánky a značně rozšířil produkci nádobí. Dosavadní stylový a dekorační vliv durynských porcelánek vystřídaly vzory míšeňské a vídeňské. Malíře porcelánu tehdy v Klášterci vedl Augustin Gruber.\n\nPod vedením Johanna Hillardta v letech 1835–1850 navázalo další úspěšné období. Sortiment zahrnoval kromě souprav stolního nádobí také vázy, svícny, mycí – toaletní soupravy, kuřácké pomůcky, ale také chrámové vybavení jako kropenky. Ve čtyřicátých letech byli zaměstnanci posílení o osmdesát malířů.\n\nPod vedením Karla Verniera v letech 1850–1872 klášterecká porcelánka dosáhla druhého asi nejvýznamnějšího období, éry velkých souprav čajových, kávových i jídelních servisů, označovaných jako formy francouzské nebo anglické. Současně se dodávaly stolní ozdoby (nástolce) v podobě figurálního porcelánu, zpravidla stavebnice žánrových skupin figurek a architektonických motivů. velkým přínosem byla spolupráce se sochařem Arnoštem Poppem, který vytvořil například alegorické figurky \"Čtyř živlů,\" dvě \"Tančící komtesy\" a protějškové busty \"císařského páru Františka Josefa I. a Alžběty Bavorské.\" V letech 1872–1900 nastaly určité organizační problémy výroby. Nejvýznamnějším artiklem se stal modrý cibulový dekor nádobí, který se v kláštereckém vzorníku jako \"Zwiebelmuster\" objevil poprvé roku 1868.\n\nV letech 1950–1952 byly restaurovány cenné renesanční zámecké interiéry a byla zde také instalována expozice porcelánu ze sbírek Uměleckoprůmyslového muzea v Praze. Expozice zachycuje vývoj českého i cizozemského porcelánu, historii klášterecké porcelánky, která dodnes patří k nejdůležitějším českým producentům porcelánu.\n\nSbírka s přibližně 12 000 exponáty patří po drážďanské, berlínské a vídeňské sbírce k předním středoevropským sbírkám. Byla založena po roce 1885 zprvu jen příležitostnými akvizicemi, k nimž patřila mimo jiné část proslulé sbírky Vojtěcha Lanny. Systematicky se sbírka začala rozvíjet až po první světové válce. Sbírka se zaměřuje především na evropský porcelán 18., 19. a raného 20. století, se zvláštním zřetelem k mapování české porcelánové produkce. Významnou část sbírky tvoří kolekce míšeňského porcelánu, kontinuálně zastoupeného od raritních vzorů z nejstaršího období až do konce 19. století. Další charakteristickou součástí je kolekce vídeňského porcelánu z manufaktury v Augarten. Tento soubor zahrnuje práce od počátků manufaktury až do klasicistního období. Kromě evropského porcelánu sbírky prezentují hlavně kolekcí českého porcelánu. Ta je největší v Česku, vyniká v ní soubor předmětů z manufaktury ve Slavkově (založené 1792), jejíž produkci mapuje takřka kontinuálně, stejně jako porcelánek v Lokti a na Karlovarsku, nejdříve v Březové (1803), a dále například v Dalovicích nebo v Doubí, podobně jako figurální porcelán z továrny v Praze na Smíchově. Dále se představuje produkce z Duchcova. Kromě historického porcelánu je vystavena také kolekce moderního porcelánu až po současný sortiment porcelánky Thun.\n\nRodinná sbírka kláštereckých Thun-Hohensteinů ovšem není vystavena, protože ji jako konfiskát německého majetku roku 1945 získalo pražské Národní muzeum. Vyniká v ní například sbírka lázeňských koflíků.\n\n\n"}
{"id": "914780", "url": "https://cs.wikipedia.org/wiki?curid=914780", "title": "Vysoký vrch (Ralská pahorkatina)", "text": "Vysoký vrch (Ralská pahorkatina)\n\nVysoký vrch (427 m n. m.) je vrch v jižní části okresu Česká Lípa v Libereckém kraji na katastru vsi Korce, která je administrativní součástí města Dubá. Kopec leží asi 1,5 km jižně od Korců na území Chráněné krajinné oblasti Kokořínsko – Máchův kraj. \n\nDalší dva vrcholy hřbetu směrem na východ jsou prostřední bezejmenná kóta 425 a \"Ostrý kopec\" (427 m), jejichž svahy zdobí množství skalních teras a věží. Jižně od Vysokého vrchu leží Velký Beškovský kopec (474 m), mezi nimi je ještě Malý Beškovský kopec (395 m). Ze skalních teras Vysokého vrchu jsou krásné výhledy, zejména na Kokořínsko a České středohoří.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Beškovské části.\n\nVysoký vrch patří mezi lokality, vyhledávané horolezci, především milovníky boulderingu. Pro tuto lokalitu byl zpracován samostatný horolezecký průvodce.\n\nNejbližší dojezd automobilem je k silnici Dubá – Luka, od které leží vrch severně. Na vrchol Vysokého vrchu vede od autobusové zastávky \"Dubá, Horky, rozc\". přes osadu Plešivec modře značená turistická stezka.\n\n"}
{"id": "914788", "url": "https://cs.wikipedia.org/wiki?curid=914788", "title": "Patrick Carney", "text": "Patrick Carney\n\nPatrick J. Carney (* 15. dubna 1980 Akron, Ohio, USA) je americký bubeník, hudební skladatel a hudební producent. V roce 2001 spolu s Danem Auerbachem založil skupinu The Black Keys, ve které působí dodnes. Mimo to hrál v roce 2009 na baskytaru s projektem Drummer. Zpočátku byl hlavním producentem alb Black Keys; v roce 2012 produkoval eponymní album kanadské skupiny The Sheepdogs. Jako producent se rovněž podílel na albu \"Underneath the Rainbow\" skupiny Black Lips. Coby producent se rovněž podílel na albu \"Hopeless Romantic\" zpěvačky Michelle Branch. V roce 2005 založil vydavatelství Audio Eagle Records. Rovněž působí spolu s Johnem Petkovicem v kapele Sad Planets.\n\n"}
{"id": "914789", "url": "https://cs.wikipedia.org/wiki?curid=914789", "title": "Jon Hamm", "text": "Jon Hamm\n\nJonathan Daniel „Jon“ Hamm (* 10. března 1971, St. Louis, Missouri, Spojené státy americké) je americký herec a režisér.\n\nPo většinu devadesátých let žil v Los Angeles jako neúspěšný herec, ale později se objevil v řadě televizních seriálů jako \"Providence\", \"The Division\", \"What About Brian\" a \"Related\". V roce 2000 přišel jeho filmový debut ve snímku Clinta Eastwooda, \"Vesmírní kovbojové\". Následující rok měl menší roli v nezávislé komedii \"Líbat Jessicu Steinovou\".\n\nZískal si uznání veřejnosti ztvárněním vedoucího reklamního oddělení Dona Drapera v dramatickém seriálu \"Šílenci z Manhattanu\", který měl premiéru v červenci 2007. Jeho výkon mu vynesl Zlatý glóbus za nejlepší mužský herecký výkon v seriálu (drama) v roce 2008. Ve stejném roce se také objevil v remaku sci-fi \"Den, kdy se zastavila Země\". Jeho první hlavní role přišla v roce 2010 v nezávislém snímku \"Stolen\". Získal vedlejší role ve filmech \"Město\" (2010), \"Sucker Punch\" (2011) a \"Ženy sobě\" (2011). Také režíroval dvě epizody \"Šílenců z Manhattanu\". Za hraní v seriálech \"Šílenci z Manhattanu\" a \"Studio 30 Rock\" získal osm nominací na ceny Emmy.\n\n"}
{"id": "914791", "url": "https://cs.wikipedia.org/wiki?curid=914791", "title": "Clarence Streit", "text": "Clarence Streit\n\nClarence Kirschmann Streit (vyslovuje se „strait“) se narodil 21. ledna 1896 ve městě California ve státě Missouri a zemřel 6. července 1986 ve Washingtonu, D.C. Byl novinářem a atlanticistou, který sehrál klíčovou roli v Atlantickém hnutí. V roce 1949 s Williamem Claytonem a Owenem Robertsem založil Výbor Atlantické unie, která obhajovala transformaci NATO v politický subjekt.\n"}
{"id": "914792", "url": "https://cs.wikipedia.org/wiki?curid=914792", "title": "Čertova nevěsta", "text": "Čertova nevěsta\n\nČertova nevěsta může být:\n\n"}
{"id": "914795", "url": "https://cs.wikipedia.org/wiki?curid=914795", "title": "Kód národní domény nejvyššího řádu", "text": "Kód národní domény nejvyššího řádu\n\nKód národní domény nejvyšší úrovně (ccTLD, z anglického country code top-level domain) je internetová doména na nejvyšší úrovni stromu internetových domén obvykle používána, nebo rezervována pro země, svrchované státy, nebo závislá území..\n\nVšechny v ASCII definované národní domény nejvyššího řádu jsou tvořeny dvěma písmeny.\n\nMezi první registrované ccTLD patří .uk, .us a .il, všechny registrovány v roce 1985. A dále v roce 1986, .au, .de, .fi, .fr, .jp, .kr, .nl a .se.\n\n.cs byla internetová národní doména nejvyššího řádu pro Československo.\nPo rozdělení Československa v roce 1993 byly dvěma vzniklým státům, České republice a Slovensku, přiděleny domény .cz a .sk. Následně byla v lednu roku 1995 zrušena původní ccTLD .cs.\n\n.su je internetová národní doména nejvyššího řádu pro Sovětský svaz.\nV roce 1990 byla přidělena Svazu sovětských socialistických republik. V roce 2001 se NIC.RU pokusil o zrušení domény, ale dodnes zůstala aktivní a není jasné, zda by to vůbec bylo slučitelné s pravidly ICANN.\n\n.yu byla internetová národní doména nejvyššího řádu původně určená pro SFR Jugoslávie.\nV roce 1992 doménu „zdědila“ Svazová republika Jugoslávie, která se později v roce 2003 přejmenovala na „Srbsko a Černá Hora“. Po vyhlášení nezávislosti republikou Černá Hora, byly novým státům přiděleny domény .rs (pro Srbsko) a .me (pro Černou Horu – Montenegro).\nDoména .yu měla skončit po dvouletém přechodném období 30. září 2009, nicméně na žádost srbského registrátora ICANN umožnilo posunout konečný termín na 30. března 2010. Doména přestala definitivně existovat o půlnoci z 31. března na 1. dubna 2010.\n\n.zr byla internetová národní doména nejvyššího řádu pro Zair. Jelikož se ovšem Zair v roce 1997 přejmenoval na Demokratickou republiku Kongo, byla původní doména .zr zrušena a nahrazena .cd.\n\n.oz byl původně přidělen Austrálii, ale později byl změněn na .au a doména .oz byla přesunuta do .oz.au.\n\n.dd\n.ye\n"}
{"id": "914796", "url": "https://cs.wikipedia.org/wiki?curid=914796", "title": "Nikos Machlas", "text": "Nikos Machlas\n\nNikolaos Machlas známý jako Nikos Machlas (řecky Νίκος Μαχλάς; * 16. června 1973, Iraklio, Kréta, Řecko) je bývalý řecký fotbalový útočník a reprezentant.\n\nPůsobil v klubech OFI Kréta, Vitesse, AFC Ajax, Sevilla FC, Iraklis Soluň a APOEL FC.\n\nV sezóně 1997/98 se stal v dresu Vitesse nejlepším střelcem Eredivisie s 34 vstřelenými brankami. Díky tomu získal toho roku také evropskou Zlatou kopačku.\n\nV letech 1993–2002 nastupoval za řeckou fotbalovou reprezentaci. 17. listopadu 1993 vstřelil hlavou gól v kvalifikačním utkání proti Rusku a zařídil tak důležitou výhru svého týmu 1:0, která zajistila Řecku účast na Mistrovství světa 1994 v USA. Na samotném šampionátu nastoupil do všech tří utkání svého mužstva, Řecko ale nepostoupilo ze základní skupiny a dokonce nevstřelilo ani gól. Celkem odehrál v řeckém národním týmu 61 zápasů a vstřelil 18 branek.\n\n"}
{"id": "914797", "url": "https://cs.wikipedia.org/wiki?curid=914797", "title": "Paris Musées", "text": "Paris Musées\n\nParis Musées ( ) je příspěvková organizace zřízená městem Paříží od 1. ledna 2013. Jejím úkolem je spravovat všechna městská muzea. Sídlí v 10. obvodu na adrese \"Rue des Petites-Écuries\" č. 10.\n\nPřed 1. lednem 2013 byla městská muzea řízena přímo městem Paříží. \"Paris Musées\" vznikla jako asociace některých muzeí v roce 1985 se sídlem v ulici \"Rue Notre-Dame-des-Victoires\" č. 28 ve 2. obvodu.\n\nOd 1. ledna 2013 je všech 15 městských muzeí spravováno \"Paris Musées\", která byla vytvořena jako městská příspěvková organizace.\n\nHlavním úkolem \"Paris Musées\" je správa muzeí, kterým poskytuje zázemí pro jejich vědeckou a kulturní činnost, především co se týče pořádání výstav a vydávání publikací. Dále se má podílet na zpřístupňování sbírek, jejich digitalizaci, podpoře výzkumu, plánování akcí apod.\n\nO zřízení \"Paris Musées\" rozhodla Pařížská rada 20. června 2012 a první správní rada byla zvolena 12. července 2012. Jejím předsedou se stala Anne Hidalgo, první místostarostka, místopředsedou Danièle Pourtaud, místostarostka pověřená kulturním dědictvím. Správní radu tvoří devět členů městské rady a dále čtyři odborníci z oblasti umění. Ředitelkou se stala Delphine Levy.\n\n\n"}
{"id": "914799", "url": "https://cs.wikipedia.org/wiki?curid=914799", "title": "Panurgos", "text": "Panurgos\n\nPanurgos (ve francouzském originále Panurge, z řec. Πανοῦργος \"Panoûrgos\", což znamená „Ten, kdo umí vše“) je postava románu Gargantua a Pantagruel autora François Rabelais. Ačkoliv je jméno v originále oproti výchozí řecké podobě upravené, překladatelé do češtiny (Jihočeská Theléma) použili řeckou koncovku.\n\nPanurgos byl přítelem obra Pantagruela, objevuje se poprvé ve druhé knize. Při prvním výskytu používá řadu jazyků (němčinu, italštinu, skotštinu, nzozemštinu, španělštinu, dánštinu, hebrejštinu, řečtinu, latinu a francouzštinu), z nichž některé jsou i umělé.\n\nDodnes se používá úsloví Panurgovy ovce (\"mouton de Panurge\") jakožto odkaz na příhodu, kdy Panurgos vyhodil ze člunu vedoucího berana a jehož ostatní berani následovali a vyskákali ze člunu také [kniha IV., kapitola VIII. na straně 278 uvedené knihy. (V češtině by jako podobné úsloví mohlo být: \"První vůl stádo vede.\")\n\nMezi dalšími vlastnostmi a příběhy, jimiž se Panurgos v románě proslavil, je znalost mnoha jazyků, z nichž některé neexistovaly, filosofická disputace bez použití slov, \npřemítání jak mít ženu a nebýt paroháčem, radil jak vystavět hradby města Paříže. Měl málo peněz, toť bolest, jíž rovno není, nicméně měl třiašedesát způsobů jak se k nim dostat vždycky, když to potřeboval, a z nich nejpoctivější a nejobyčejnější způsob byl krádež kradmo provedená ... Prováděl všelijaká alotria sorbonnským učitelům, učencům, kněžím a mnichům a ženám, které sváděl a jež byly příliš ctnostné, aby se nechaly ... Slovní hříčka ve francouzštině \"Il ne faut pas confondre les femmes folles de la messe et les femmes molles de la fesse.\".\n\n\"Panurgos\" (\"Panurge\") je i titulním hrdinou opery Julese Masseneta z roku 1913 na Rabelaisovy motivy.\n\nhttp://www.outsidermedia.cz/Article.aspx?id=9307\n"}
{"id": "914801", "url": "https://cs.wikipedia.org/wiki?curid=914801", "title": "Musée Cognacq-Jay", "text": "Musée Cognacq-Jay\n\nMusée Cognacq-Jay je městské muzeum v Paříži. Nachází se v historické čtvrti Marais ve 3. obvodu v ulici \"Rue Elzévir\" v městském paláci Hôtel de Donon. Muzeum vystavuje sbírku evropského umění 18. století, kterou vytvořili a městu odkázali obchodník Ernest Cognacq a jeho manželka Marie-Louise Jaÿ.\n\nDne 21. února 1928 se po smrti Ernesta Cognacqa, zakladatele obchodního domu La Samaritaine město Paříž stalo majitelem sbírky umění 18. století a budovy na \"Boulevardu des Capucines\" č. 25, která byla určena k umístění sbírky.\n\nMuzeum otevřel 4. června 1929 francouzský prezident Gaston Doumergue. Dne 27. června 1988 bylo muzeum uzavřeno a své sbírky přesunulo do paláce Hôtel de Donon, který byl pro tuto příležitost restaurován. Muzeum bylo v novém sídle opět otevřeno pro veřejnost 18. prosince 1990.\nSbírku evropského umění 18. století shromažďovali společně Ernest Cognacq (1839-1928) a jeho manželka Marie-Louise Jaÿ (1838-1925) v letech 1895-1925 a poté ji odkázali městu Paříži.\n\nMístnosti v přízemí jsou zdobeny dřevěným obložením. Muzeum uchovává díla malířů jako Nicolas de Largillière, Jean-Baptiste Siméon Chardin, Rembrandt (\"Balaam et son ânesse\", 1626), Jacob van Ruisdael, Canaletto, Giovanni Battista Tiepolo (\"Le banquet de Cléopâtre\", kolem 1742-1743), Élisabeth Vigée-Lebrun, Jean-Baptiste Greuze, François Boucher, Maurice Quentin de La Tour, Antoine Watteau nebo Jean-Honoré Fragonard. Dále jsou vystaveny díla sochařů Houdona a Clodiona. Každý sál je vybaven dobovým nábytkem a předměty. Ve vitrinách jsou vystaveny míšeňský porcelán, tabatěrky nebo toaletní předměty.\n"}
{"id": "914802", "url": "https://cs.wikipedia.org/wiki?curid=914802", "title": "Anna Ticho", "text": "Anna Ticho\n\nAnna Ticho (: ; 27. října 1894, Brno – 1. března 1980, Jeruzalém) byla izraelská umělkyně, známá svými kresbami Jeruzaléma a jeho okolí.\n\nNarodila se v Brně v tehdejším Rakousku-Uhersku (dnešní Česko), kde prožila své rané dětství. Posléze se s rodinou přestěhovala do Vídně, kde v patnácti letech začala studovat malířství u Williho Nowaka na Akademii výtvarných umění. V roce 1912 přesídlila spolu se svým bratrancem, uznávaným očním lékařem Avrahamem Albertem Ticho (1883–1960), do osmanské Palestiny a později téhož roku se za něj provdala. Společně se usadili v Jeruzalémě, kde její manžel v zastoupení frankfurtské židovské organizace zřídil oční kliniku. V letech 1917 až 1919 žila spolu s manželem krátce v Damašku.\n\nSvá díla představila poprvé roku 1922 v Davidově věži, která je součástí jeruzalémských hradeb, v rámci výstavy místních umělců (v pozdějších letech měla samostatné výstavy jak v Izraeli, tak v zahraničí). V roce 1924 zakoupili v Jeruzalémě velký dům obklopený zahradami, postavený roku 1880 pro prominentní arabskou rodinu Našašíbů, kde následně žili a pracovali. V přízemí zřídil dr. Ticho soukromou kliniku, kde léčil židy, křesťany i muslimy (mimo jiné i emíra Abdalláha, pozdějšího jordánského krále), chudé i bohaté, a kde mu manželka pomáhala jako asistentka. Ve volném čase Anna Ticho občas vyrážela do blízké přírody, aby se věnovala své lásce v podobě malování a kreslení. Jejich dům se stal centrem kulturního a společenského života, hostili řadu místních a britských vládních představitelů, jakož i mnoho umělců, spisovatelů, akademiků a intelektuálů.\n\nV roce 1960 její manžel zemřel a klinika byla uzavřena. Začala se více věnovat umělecké tvorbě a vyrážela do přírody v okolí Jeruzaléma. Malovala tužkou, perem, pastelovými barvami a „ve svých figurálních malbách zachycovala okolní domy, zdi Starého Města, vesnice v jeruzalémských horách, lidi, stromy a květenu“. Ke sklonku života odkázala dům, svoji uměleckou sbírku, včetně řady svých kreseb, a manželovu rozsáhlou sbírku židovských předmětů, městu Jeruzalém.\n\nZemřela v nemocnici Bikur cholim Jeruzalémě ve věku osmdesáti pěti let na infarkt myokardu. Dům Ticho (\"Bejt Ticho\") funguje jako pobočka Izraelského muzea a jeho součástí je oblíbená restaurace a kavárna.\n\n\n"}
{"id": "914803", "url": "https://cs.wikipedia.org/wiki?curid=914803", "title": "Corrado Bafile", "text": "Corrado Bafile\n\nCorrado kardinál Bafile (4. července 1903 L'Aquila – 3. února 2005 Řím) byl italský římskokatolický kněz, vatikánský diplomat, kardinál.\n\nStudoval nejprve chemii na Univerzitě v Mnichově, po té absolvoval právnická studia v Římě. Po šesti letech praxe v soudnictví vstoupil do semináře. Na kněze byl vysvěcen 11. dubna 1936. Od roku 1960, kdy získal doktorát z kanonického práva na Papežské lateránské univerzitě, působil jako duchovní v Římě a současně pracoval ve státním sekretariátu.\nDne 13. února 1960 byl jmenovaný nunciem v Německu, současně ho papež Jan XXIII. jmenoval titulárním arcibiskupem, biskupské svěcení mu udělil 19. března téhož roku. Účastnil se jednání Druhého vatikánského koncilu. V roce 1975 ukončil dlouholeté působení diplomata v Německu, během kterého uzavřel dvanáct bilaterálních dohod se zemskými vládami SRN, a přešel do římské kurie.\nPapež Pavel VI. ho v červenci 1975 pověřil vedením Kongregace pro svatořečení (jako proprefekta), při konzistoři 24. května 1976 byl jmenován kardinálem. Po jmenování se stal prefektem uvedené kongregace. Tuto funkci vykonával do roku 1980. Jeho nástupcem se stal kardinál Pietro Palazzini. Zemřel ve věku necelých 102 let jako v té době nejstarší biskup na světě.\n\n\n"}
{"id": "914805", "url": "https://cs.wikipedia.org/wiki?curid=914805", "title": "Léčba šokem", "text": "Léčba šokem\n\nLéčba šokem (originální francouzský název \"Traitement de choc\") je francouzské filmové drama z roku 1973, které režíroval Alain Jessua podle vlastního scénáře. Film pojednává o odlehlé léčebně, ve které se dějí podivné a podezřelé léčební postupy..\n\nHlavní role ztvárnili Annie Girardotová a Alain Delon.\n\nObchodnice Hélène Massonová přichází do soukromého sanatoria doktora Devilerse zapomenout na neúspěch v lásce. Zpočátku normální lečební pobyt se začne měnit v nepříjemný zážitek, když Hélène spozoruje zvláštní chování personálu a také hostů. Hosté, významní a vlivní lidé, tvoří uzavřenou a dobře se znající komunitu.\n\nJednoho dne si Hélène všimne podivných onemocnění a dokonce zmizení mladých Portugalců, kteří v sanatoriu vykonávají pomocné práce. Když svá podezření sdělí ostatním, pouze ji odrazují, aby si ničeho nevšímala. Hélène je brzy seznámena se samotným doktorem Devilersem, kterého ještě zvláštnější chování její obavy vůbec nezmenší. Navzdory varováním všech se Hélène pořád snaží zjistit nějaké informace o zmizeních, i když je čím dál tím víc jasné, že to pro ní může mít fatální následky.\n\nJednoho dne je skutečně samotným doktorem Devilersem dopadena. V rozčílení jí ukáže mrtvé tělo a prozradí tajemství sanatoria. Z mrtvých těl Portugalců se separují \"mladé buňky\" pro klienty. Pak ji chce zabít, Hélène jej ale v sebeobraně sama zabije. Film končí pochmurnou vyhlídkou pro Hélène, protože mezi klienty sanatoria patří také vysocí představitelé policie a proto místo zavření institutu může naopak sama očekávat obvinění z vraždy.\n\n"}
{"id": "914817", "url": "https://cs.wikipedia.org/wiki?curid=914817", "title": "French Open 2013 – čtyřhra juniorek", "text": "French Open 2013 – čtyřhra juniorek\n\nObhájcem titulu ve čtyřhře juniorek na pařížském French Open 2013 byl ruský pár Darja Gavrilovová a Irina Chromačevová, který se čtyřhry nezúčastnil. Gavrilovová již nemohla startovat pro věkové omezení a Chromačevová nastoupila do kvalifikace ženské dvouhry, kde byla ve druhém kole vyřazena.\n\nVítězem čtyřhry juniorek se stala druhá nasazená dvojice sedmnáctiletých Češek Barbora Krejčíková a Kateřina Siniaková, která ve finále přehrála ekvádorsko-brazilský pár Doménica Gonzálezová a Beatriz Haddad Maiová ve dvou setech 7–5 a 6–2. Obě české tenistky tak získaly premiérový grandslamový titul.\n\n\n"}
{"id": "914818", "url": "https://cs.wikipedia.org/wiki?curid=914818", "title": "Miroslav Ulmann", "text": "Miroslav Ulmann\n\nMiroslav Ulmann (6. prosince 1929, Turnov, Československo – 1. listopadu 2009) byl český urbanista a malíř.\n\nJiž v dětství a během studií se vzdělával u malířů Karla Kinského a Karla Vika. Po jeho absolvování gymnázia, kde byl jeho spolužákem i Josef Václav Scheybal, vystudoval na pražské Vysoké škole architektury a pozemního stavitelství (dnes Fakulta architektury ČVUT v Praze) obor urbanismus. Následně nastoupil na liberecký krajský národní výbor a poté do Stavoprojektu, v němž zpracoval jeden z návrhů na výstavbu nového hotelu na vrcholu Ještědu, který měl nahradit hotel, jenž roku 1963 vyhořel. Jeho návrh však vybrán nebyl. Dalších 25 let byl zaměstnán v Městském urbanistickém středisku a od roku 1998 je činný v Euroregionu Nisa. Zajímal se také o turistiku a působil jako předseda turnovské pobočky Klubu českých turistů.\n\nPo celou dobu však kreslil (tématem jeho kresby se staly příroda a krajina). Jeho obrazy jsou tvořeny technikou akvarelu a vznikaly nejenom při jeho cestách po Československu, ale i během jeho zahraničních pobytů. Své výtvory také vystavoval na výstavách.\n"}
{"id": "914823", "url": "https://cs.wikipedia.org/wiki?curid=914823", "title": "French Open 2013 – čtyřhra juniorů", "text": "French Open 2013 – čtyřhra juniorů\n\nObhájcem titulu ve čtyřhře juniorů na pařížském French Open 2013 byl australský pár Andrew Harris a Nick Kyrgios, jehož členové nehráli společně. Harris se rozhodl soutěže nezúčastnit. Kyrgiosovým spoluhráčem se stal Jihoafričan Wayne Montgomery, s nímž vytvořil druhou nasazenou dvojici. V úvodním kole je však přehrál argentinsko-chilský pár Pedro Cachín a Guillermo Núñez.\n\nVítězem čtyřhry juniorů se stala třetí nasazená britsko-portugalská dvojice Kyle Edmund a Frederico Ferreira Silva, která ve finále přehrála chilské turnajové pětky Christiana Garína s Nicolásem Jarrym ve dvou setech 6–3 a 6–3. Oba vítězové tak získali po triumfu na US Open 2012 druhý juniorský grandslamový titul.\n\n\n"}
{"id": "914825", "url": "https://cs.wikipedia.org/wiki?curid=914825", "title": "Schwules Museum", "text": "Schwules Museum\n\nSchwules Museum (tj. \"Homosexuální muzeum\") je muzeum v Berlíně, které se specializuje na aspekty homosexuality. Ve své stálé expozici dokumentuje dějiny homosexuality. Od května 2013 sídlí v ulici \"Lützowstraße\" č. 73 ve čtvrti Tiergarten.\n\nImpulsem pro založení muzea se stala muzejní výstava v roce 1984, která představovala historii homosexuálů v Berlíně v období 1850–1950, a byla první takto rozsáhlou výstavou pro veřejnost. Po velkém úspěchu, který výstava měla, bylo založeno sdružení \"Verein der Freunde eines Schwulen Museums in Berlin\" (Spolek přátel homosexuálního muzea v Berlíně). Muzeum samotné bylo založeno 6. prosince 1985. Hlavním cílem muzea bylo pomocí výstav přibližovat veřejnosti rozmanitost života LGBT osob.\n\nPrvní výstava muzea se konala v září 1987 u příležitosti oslav 750. let Berlína s titulem \"750 warme Berliner\" (750 teplých Berlíňanů) v prostorách \"Allgemeine Homosexuelle Arbeitsgemeinschaft\" (Všeobecné homosexuální pracovní společenství) na \"Friedrichstraße\". O dva roky později muzeum přesídlilo na ulici \"Mehringdamm\" ve čtvrti Kreuzberg, kde sídlilo do března 2013. Dne 18. května téhož roku otevřelo nové sídlo v ulici \"Lützowstraße\".\n\nOd prosince 2004 probíhá stálá výstava po názvem \"Selbstbewusstsein und Beharrlichkeit. 200 Jahre schwule Geschichte\" (Sebevědomí a vytrvalost. 200 let homosexuálních dějin). Představuje strategie, možnosti a problémy homosexuálů, jak vedli obyčejný život, nacházeli stejně smýšlející a organizovali vlastní sítě v období 1790–1990. A rovněž společenské a právní podmínky, jako byl § 175 a s tím spojená omezení, pronásledování a trestání homosexuálů, jakož i úspěchy homosexuálního hnutí.\n\nSouběžně se stálou expozicí muzeum organizuje jednorázové výstavy, ve kterých osvětluje jednotlivá období nebo určitý historický vývoj, jako např. \"Goodbye to Berlin. 100 Jahre Schwulenbewegung\" (100 let homosexuálního hnutí) v roce 1997 nebo \"Verfolgung homosexueller Männer in Berlin 1933–45\" (Pronásledování homosexuálních mužů v Berlíně 1933–45) o postavení homosexuálů v období nacismu.\n\nDalší výstavy přibližují uskupení nebo osobnosti jako Oscar Wilde, Marlene Dietrichová, Rainer Werner Fassbinder, Michel Foucault, Thomas Mann, Ludwig Wittgenstein nebo Pier Paolo Pasolini.\n\nSoučástí muzea je rovněž archiv, který uchovává, katalogizuje a průběžně doplňuje časopisy vydávané od roku 1986 v Německu, v Evropě i v mimoevropských zemích. Archiv tištěných materiálů obsahuje asi 3000 položek. Jedná se od jednotlivých tisků vydaných vlastním nákladem až po novinové články, které se týkají homosexuality. Další skupinou v archivu je sbírka fotografií, videí, filmů, plakátů, rukopisů, uměleckých děl i písemných pozůstalostí.\n\nKnihovna zahrnuje zhruba 10 000 svazků k tématu homosexualita. Od roku 1987 muzeum vydává vlastní časopis o dějinách homosexuality \"Capri\".\n"}
{"id": "914826", "url": "https://cs.wikipedia.org/wiki?curid=914826", "title": "Skleněný vrch (Ralská pahorkatina)", "text": "Skleněný vrch (Ralská pahorkatina)\n\nSkleněný vrch (356 m n. m.) je vrch v okrese Česká Lípa Libereckého kraje. Leží asi 1,5 km jjz. od obce Kvítkov na katastrálním území městyse Holany. Je to nejvyšší významný vrchol Zahrádecké pahorkatiny.\n\nVrch náleží do celku Ralská pahorkatina, podcelku Dokeská pahorkatina, okrsku Provodínská pahorkatina, podokrsku Zahrádecká pahorkatina a Kvítkovské části.\n\nAutomobil lze nejblíže zanechat u spojnice Kvítkov – silnice I/15 poblíž chatové osady \"Podolí\". Přes vrchol vede místní turistický žlutý okruh \"Zahrádky žst.\" – Kvítkov.\n"}
{"id": "914827", "url": "https://cs.wikipedia.org/wiki?curid=914827", "title": "Aach (Konstanz)", "text": "Aach (Konstanz)\n\nAach je německé město v zemském okrese Konstanz na jihu Bádenska-Württemberska, jižně od Švábské Alby v krajině zvané Hegau rozkládající se mezi Bodamským jezerem a švýcarským kantonem Schaffhausen a vytvořené sopečnou činností. Město má rozlohu zhruba deset kilometrů čtverečních a v roce 2011 v něm žilo přes dva tisíce obyvatel.\n\nNejvýznamnější zdejší přírodní památkou je Aachtopf, nejvydatnější německá vyvěračka, která je brána za pramen krátké říčky Radolfzeller Aach tekoucí do Bodamského jezera. Většina vody přitom pochází z Dunaje, který se na svém horním toku po větší část roku celý propadá do země.\n\nDne 25. března 1799 se zde strhly v rámci napoleonských válek krvavé potyčky mezi Rakušany a Francouzi jako začátek bitvy u Stockachu.\n\n"}
{"id": "914828", "url": "https://cs.wikipedia.org/wiki?curid=914828", "title": "Česko-polská státní hranice", "text": "Česko-polská státní hranice\n\nČesko-polská státní hranice (polsky \"Granica polsko-czeska\") je státní hranice mezi Českem a Polskem. Její délka dosahuje 796 kilometrů, a nachází se na ní nejvýchodnější i nejvyšší bod Česka.\nNa polské straně představuje hranice s Českem přibližně 23 % z délky polských státních hranic. Začíná na styku tří hranic (Česka, Polska a Německa) severozápadně od Hrádku nad Nisou. Následně ve směru k východu obchází Frýdlantský výběžek, prochází Jizerskými horami, Krkonoši, obchází Broumovský výběžek, za nímž pokračuje Orlickými horami, Rychlebskými horami, Zlatohorskou vrchovinou a Opavskou pahorkatinou až k Opavě. Odtud dále pokračuje k Ostravě, kterou obchází ze severu, a přes Český Těšín až k Hrčavě, kde se nachází trojmezí mezi Českem, Polskem a Slovenskem. Na hranici bylo celkem 19 mezistátních hraničních přechodů, dnes je možné ji překračovat jako vnitroschengenskou volně.\nČesko-polská státní hranice kopíruje českou část bývalé československo-polské státní hranice, o kterou se v minulosti vedly spory, které v české části vyústily v roce 1919 v krátké vojenské střetnutí a v roce 1938 ve vojenskou hrozbou vynucené odstoupení části československého území Polsku. Posunutím hranic Polska na západ na linii Odra-Nisa vznikly další československo-polské územní spory v oblasti Ratibořska, Hlubčicka a Kladska. Územní spory ukončila až mezistátní dohoda z roku 1958.\n\n"}
{"id": "914832", "url": "https://cs.wikipedia.org/wiki?curid=914832", "title": "Klec (film, 1975)", "text": "Klec (film, 1975)\n\nKlec (originální francouzský název \"La Cage\") je francouzský thriller z roku 1975, který režíroval Pierre Granier-Deferre podle vlastního scénáře.\n\nHlavní role ztvárnili Lino Ventura a švédská herečka Ingrid Thulin.\n\nMajitel stavební firmy Julien přichází na návštěvu ke své bývalé partnerce Heleně. Helena na něj přichystá léčku a Julien se v její domě propadá do zamřížovaného sklepu, odkud není úniku. Helena není schopna Julienovi vysvětlit, proč to udělala, je však odhodlána nepustit jej ven a chce s ním \"promluvit\" o jejich minulosti, i když sama přesně neví, o čem. Zatímco Julien je uvězněn v suterénu, Helena si sama v sobě řeší svůj vztah k němu. Nakonec se rozhodne jej zabít a pouští do sklepu plyn. I když Julien Helenin nápad brzy odhalí, nepodaří se mu vlastními silami zachránit. Helena nakonec mění své rozhodnutí, běží do sklepu a vypouští Juliena, který je naštěstí jen přiotráven. Když se vypotácí do zahrady, uvědomí si, že Helena zůstala v domě a vrací se po ní. Zatímco se oba zapovídají v suterénu, shodou okolností přichází pošťák a zvoní u brány. Elektrická jiskra zapříčiní explozi v domě plném plynu. Oba však v suterénu bezpečně přežijí a film, navzdory dřívějšímu až hororovému spádu děje, končí komediálně - jejich společným smíchem.\n\n"}
{"id": "914834", "url": "https://cs.wikipedia.org/wiki?curid=914834", "title": "Burzum", "text": "Burzum\n\nBurzum (1991–současnost) je sólový black metalový hudební projekt kontroverzního norského muzikanta Varga Vikernese. Jedná se o jednu z ústředních kapel, která v devadesátých letech společně s ostatními norskými skupinami (Mayhem, Thorns, Darkthrone atd.) formovala undregroundový hudební sub-žánr a sub-kulturu známou jako black metal. Slovo Burzum znamená „temnota“ v černé řeči Mordoru (fiktivním jazyku J. R. R.  Tolkiena). První čtyři alba nahrál Varg Vikernes v rozmezí patnácti měsíců (od ledna 1992 do března 1993), které však byly vydány se zpožděním, kvůli jeho odsouzení do vězení na 21 let za zabití kytaristy Mayhem a vůdčí osobnosti norského black metalu Øysteina \"Euronymouse\" Aarsetha a usvědčení ze žhářství tří kostelů (což mělo za následek zviditelnění jak samotné osobnosti Vikernse, tak celého black metalu, který se tím následně velmi rychle zpopularizoval).\n\nVikernes pokračoval s nahráváním hudby ve vězení a nahrál dvě alba ve stylu dark ambient.\nPo propuštění z vězení v roce 2009 vydal další dlouhohrající alba. V roce 2018 Varg ukončil svoje působení v Burzum a ukončil tím kariéru. V řijnu 2019, on oznámil že má v úmyslu vydat nové album pod jménem Burzum, předběžně titulované jako „Thulêan Mysteries“. \n\nVarg Vikernes se začal aktivně zabývat hudbou v jeho patnácti letech v roce 1988, když začal hrát na elektrickou kytaru ve skupině Kalashnikov (později přejmenovanou na Uruk-Hai). Následně hraje na elektrickou kytaru ve skupině Old Funeral, kde se seznamuje s Haraldem Nævdalem (známým pod pseudonymem Demonaz Doom Occulta – později spoluzakladatel kapely Immortal), který ovlivněn Øysteinem \"Euronymem\" Aarsethem (dále jen Euronymous) zasvěcuje Varga Vikernse do undergroundového extrémního stylu – black metalu. Vikernes nadšen tímto žánrem opouští Old Funeral a v roce 1991 zakládá hudební kapelu Burzum, jejímž je jediným členem. Po nahrání prvních dvou demonahrávek (Demo I a Demo II vydaných svépomocí, bez produkční společnosti) se stává součástí uzavřené black metalové scény v Norsku a Euronymovým přítelem u jehož produkční společnosti Deathlike Silence vydává pod pseudonymem Count Grischnack (hrabě Grischnack) své první dlouhohrající album bez názvu (známé jednoduše jako Burzum). Na tomto albu krátce hostuje i Euronymous (sólo na elektrickou kytaru ve skladbě \"War\").\n\nSvůj životní postoj nevyjadřuje pouze hudbou, ale i činy a v tomto období startuje vlnu žhářství norských historických kostelů (později u soudu je mu prokázáno spálení tří kostelů a jedné kaple), v čemž ho ostatní členové scény, a později i příznivci, napodobují. Ohořelé trosky fantovstského kostela zdobí i obal jeho dalšího EP \"Aske\" (z norštiny přeloženo jako \"„Popel“\"), které u Deathlike Silence vydává (z tohoto žhářství je taktéž obviněn, ale není mu u soudu prokázáno; je považován za autora fotografie na bookletu). Na tomto EP hostuje Samoth (kytarista skupiny Emperor), později odsouzen na 16 měsíců za žhářství kostela ve Vindafjordu, na kterém se s Vikernesem podílel. V tuto dobu Vikernes vážně uvažuje, že společně se Samothem a najatým bubeníkem uskuteční s Burzum živá vystoupení. K tomu však nakonec nedochází a Vikernes od těchto myšlenek zcela upouští a nadále již veškeré nahrávky realizuje zcela sám.\n\nMezitím 10. srpna 1993 vrcholí dlouhotrvající spor mezi Vikernesem a Euronymem. Po hádce Vikernes Euronyma v jeho bytě ubodá. Na těle bylo nalezeno 23 bodných ran na hlavě, krku a zádech.\n\nJeho druhé dlouhohrající album \"Det som engang var\" (z norštiny přeloženo jako \"„Tak kdysi bylo“\") vychází 20. srpna roku 1993 pod jeho vlastní produkční společnosti Cymophane Records (album bylo nahráno ještě před \"Aske\", ale vydáno později).\n\nV srpnu 1993 je Vikernes zatčen a začíná medializované soudní řízení v kterém je obviněn z vraždy Euronyma, žhářství a krádeže a skladování 150 kg výbušnin.\nVarg Vikernes je uznán vinným a odsouzen k 21 letům vězení. Dne 2. května 1994 nastupuje Varg Vikernes výkon trestu.\n\nDalší album \"Hvis lyset tar oss\" (z norštiny přeloženo jako \"„Až si nás světlo vezme“ –\" nahráno v září 1992) vychází 15. května 1994 pod britskou produkční společností Misanthropy Records, založenou Tizianou Stupiou (fanynkou skupiny). Tiziana Stupia založila tuto společnost poté, když o nové nahrávky Burzum přestaly jevit všechny nahrávací společnosti zájem, z důvodu nechvalně známé minulosti Vikernese (původně produkovala pouze nahrávky Burzum, ale později i dalších kapel).\nDne 1. ledna 1996 vydává Misanthropy Records album \"Filosofem\" (nahráno v březnu 1993). Jde o poslední album, které stihl Varg nahrát před svým uvězněním.\n\nVe vězení je mu odepřen přístup ke klasickým nástrojům, a tak kompiluje dvě alba ve stylu dark ambient – \"Dauði Baldrs\" (1997) a \"Hliðskjálf\" (1999).\n\nV roce 1998 vydává Misanthropy Records edici vinylových LP desek nazvanou jednoduše \"1992–1997\" a limitovanou na 1 000 kusů. Tato obsahuje všechny dlouhohrající desky a EP \"Aske\", vyjma poslední desky \"Hliðskjálf\". LP \"Filosofem\" zde neobsahuje skladbu \"Rundgang Um Die Transzendentale Säule Der Singularität,\" jelikož je dlouhá 25 minut a 11 sekund, a celé album by se na gramofonovou desku nevešlo. Tato edice je velmi vzácná.\n\nIhned po propuštění z vězení začíná Vikernes připravovat nový materiál pro nové album, které se mělo původně jmenovat \"Den hvite guden\" (v překladu \"„Bílý bůh“\"). Později je však název změněn na \"Belus\" a pod produkční společností Byelobog Productions vychází 8. března 2010.\n\nV tuto dobu je oznámeno i natáčení filmu o Vikernesově mládí a rané éře norského black metalu na motivy knihy Lords of Chaos spisovatele Michaela Moynihana (která se právě tímto tématem zabývá). Vikernes ovšem s objektivitou knihy není spokojen, stejně tak opovrhuje i produkcí plánovaného filmu.\n\nNásledujícího roku, jen o den dříve než album \"Belus\", tedy 7. března 2011, vychází jeho následovník \"Fallen\", a 28. listopadu 2011 reedice skladeb z alb \"Burzum\" a \"Det som engang var\" nazvaná \"From the Depths of Darkness\" (na oficiálních stránkách kapely prezentována jako kompilace, nikoliv plnohodnotné album).\nDne 21. května 2012 vychází \"Umskiptar\" (ze staré norštiny přeloženo jako \"„Proměny“\").\nV dalším roce, 27. dubna 2013, Vikernes vkládá na svůj YouTube kanál \"ThuleanPerspective\" audiovideo s názvem Back to the Shadows. Jak vysvětluje na svém blogu, jedná se o poslední metalovou skladbu, kterou složil.\nDne 27. května 2013 vychází nahrávka \"Sôl austan, Mâni vestan\", která se nese v ryze ambientním duchu.\n\n2. června 2014 vychází album \"The Ways of Yore,\" které prohlubuje ambientní kořeny předchozího alba do opakujících se, mnohdy až hypnotizujících, nahrávek.\n\nDne 7. října 2019 Varg oznámil na svém Twitteru, že vydá další album nazvané \"Thulêan Mysteries,\" které se ponese v duchu \"The Ways of Yore\" a bude podtextem pro jeho stolní deskovou hru MYFAROG. Album bude obsahovat celkem 23 stop. Podstatnou část těchto nahrávek Varg již použil na svém Youtube kanálu Thulean Perspective (kanál byl zablokován v roce 2019 z důvodu porušování podmínek).\n\n\n\n\n\n"}
{"id": "914843", "url": "https://cs.wikipedia.org/wiki?curid=914843", "title": "Ferencvárosi TC", "text": "Ferencvárosi TC\n\nNázev Ferencvárosi TC odkazuje na:\n\n"}
{"id": "914844", "url": "https://cs.wikipedia.org/wiki?curid=914844", "title": "Zizinho", "text": "Zizinho\n\nZizinho, původním jménem Thomaz Soares da Silva (14. října 1921 – 8. února 2002) byl brazilský fotbalista. Hrával na pozici útočníka. S brazilskou reprezentací získal stříbrnou medaili na mistrovství světa roku 1950, kde se rovněž dostal do all-stars týmu a poté co FIFA začala roku 1982 vyhlašovat nejlepšího hráče mistrovství, byl zpětně označen právě za nejlepšího fotbalistu tohoto šampionátu a dostal tzv. Zlatý míč. Celkem za národní tým odehrál 53 utkání, v nichž vstřelil 30 branek. Mezinárodní federace fotbalových historiků a statistiků (IFFHS) ho vyhlásila 4. nejlepším brazilským fotbalistou 20. století. Pelé ho několikrát označil za svůj největší vzor.\n\n"}
{"id": "914848", "url": "https://cs.wikipedia.org/wiki?curid=914848", "title": "Didi (fotbalista)", "text": "Didi (fotbalista)\n\nDidi, původním jménem Waldyr Pereira (8. října 1929 – 12. května 2001), byl brazilský fotbalista.\n\nHrával na pozici záložníka. S brazilskou reprezentací dvakrát vyhrál mistrovství světa, roku 1958 a 1962. Hrál též na mistrovství světa roku 1954. Ve vrcholové formě byl především na šampionátu ve Švédsku 58, kde se dostal do all-stars týmu a poté, co FIFA začala roku 1982 vyhlašovat nejlepšího hráče mistrovství, byl zpětně označen právě za nejlepšího fotbalistu tohoto šampionátu a dostal tzv. Zlatý míč. Celkem za národní tým odehrál 68 utkání, v nichž vstřelil 20 branek. V Evropě působil jen krátce, za Real Madrid odehrál pouhých 19 ligových utkání, přesto s ním získal dvakrát Pohár mistrů evropských zemí (1958/59, 1959/60). Po skončení hráčské kariéry se stal trenérem, vedl například národní tým Peru, a to i na mistrovství světa v Mexiku roku 1970, kde se s ním probojoval do čtvrtfinále. S Fenerbahce Istanbul získal dvakrát titul mistra Turecka (1974, 1975).\n\n"}
{"id": "914852", "url": "https://cs.wikipedia.org/wiki?curid=914852", "title": "Římskokatolická farnost Mankovice", "text": "Římskokatolická farnost Mankovice\n\nŘímskokatolická farnost Mankovice je farnost Římskokatolické církve v děkanátu Bílovec ostravsko-opavské diecéze.\n\nFarnost v Mankovicích se zmiňuje poprvé roku 1483, kdy se její farář jmenoval Thomas. Další zprávy o ní jsou až od konce 16. století, kdy zde byli luteránští pastoři: připomínají se roku 1590 Jacobus Richter, roku 1598 Georg Thönel, v letech 1610–1623 Matthias Artopäus (Becksbrot) a v letech 1625-1627 Georg Lucas.\n\nOd roku 1629 působili v Mankovicích opět katoličtí kněží, farnost byla administrována z farnosti Odry (Johann Friedrich Hlasnig 1629–1634, Wenzel Bernhard Stecker 1634–1638) současně s farností Vražné. Prvním sídelním farářem pro tyto farnosti Mankovice a Vražné byl od roku 1638 Maximilian Würth. On i jeho následovníci sídlili v Mankovicích a Vražné se tak stalo filiálkou mankovické farnosti.\n\nV roce 1784, v rámci josefinské politiky zahušťování far, bylo rozhodnuto o rozdělení farnosti. S ohledem na to, že z pěti přifařených vsí se čtyři nalézaly na pravém břehu Odry a že komunikace přes řeku byla při jejím rozvodnění obtížná, bylo sídlo dosavadní farnosti přeneseno do Vražného, kam přesídlil i dosavadní farář František Bílanský rytíř z Weißenfeldu (v Mankovicích/Vražném v letech 1762–1792). V Mankovicích pak náboženská matice zřídila lokální kuracii, jejímž prvním duchovním správcem se stal Johann Jakob Kastner, bývalý převor zrušeného kláštera servitů ve Veselí nad Moravou. Tato lokální kuracie byla roku 1889 povýšena na farnost.\n\nPo zavedení tolerančního patentu se část obyvatel přihlásila k luteránství; patřila ke sboru v Suchdole nad Odrou a zřídila si v Mankovicích zvláštní malý hřbitov.\n\nPatronát farnosti patřilo od počátku do roku 1784 vrchnosti, tj. majiteli panství Odry, od třicetileté války ale vykonával kolační právo olomoucký (arci)biskup. Institucionálně novou kuracii zřídila roku 1784 náboženská matice, která poté vykonávala i patronát.\n\nV roce 1836 bylo ve farnosti 738 římských katolíků a 33 evangelíků. Roku 1859 to bylo 715 katolíků a 17 evangelíků. V roce 1930 žilo ve farnosti 811 obyvatel, z čehož 798 (98 %) se přihlásilo k římskokatolickému vyznání.\n\nObvod farnosti tvořila v 15./16. století a od roku 1785 tvoří pouze vesnice Mankovice. V letech 1629–1784 k ní patřily též Dolní a Horní Vražné, Hynčice a Emauzy.\n\nFarnost Mankovice patřila v 17. století k děkanátu Lipník nad Bečvou, od roku 1731 do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel Navštívení Panny Marie. Byl vystaven v částečně pozdně barokním, částečně klasicistním slohu na místě starého v letech 1795–1797. Bohoslužby se příležitostně konají též v kapličce Panny Marie.\n\nOd druhé světové války a odsunu původních obyvatel je farnost převážně spravována excurrendo. Od roku 2010 farnost spravuje oderský farář Petr Kuník.\n"}
{"id": "914853", "url": "https://cs.wikipedia.org/wiki?curid=914853", "title": "Bambi", "text": "Bambi\n\nBambi může být:\n\n\n\n\n"}
{"id": "914856", "url": "https://cs.wikipedia.org/wiki?curid=914856", "title": "José Nasazzi", "text": "José Nasazzi\n\nJosé Nasazzi Yarza (24. květen 1901, Montevideo – 17. červen 1968, Montevideo) byl uruguayský fotbalista. Hrával na pozici obránce. S uruguayskou reprezentací vyhrál mistrovství světa ve fotbale 1930. Tým zde vedl jako kapitán, dostal se do all-stars a poté, co FIFA začala roku 1982 vyhlašovat nejlepšího hráče mistrovství, byl zpětně označen právě za nejlepšího fotbalistu tohoto šampionátu a dostal tzv. Zlatý míč.\nPředtím získal dvě zlaté medaile na fotbalovém turnaji olympijských her (1924, 1928), v době před vznikem mistrovství světa velmi ceněném. Čtyřikrát s Uruguayí vyhrál mistrovství Jižní Ameriky (1923, 1924, 1926, 1935). Celkem za národní tým odehrál 40 utkání. S klubem Club Nacional de Football se stal dvakrát uruguayským mistrem (1933, 1934). V letech 1942–1945 vedl jako trenér uruguayskou reprezentaci.\n\n"}
{"id": "914858", "url": "https://cs.wikipedia.org/wiki?curid=914858", "title": "Spartan MCT", "text": "Spartan MCT\n\nFV120 Spartan MCT (MCT – MILAN Compact Turret) je britský pásový stíhač tanků vyzbrojený střelami MILAN.\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "914863", "url": "https://cs.wikipedia.org/wiki?curid=914863", "title": "Jindřich III. Kastilský", "text": "Jindřich III. Kastilský\n\nJindřich III. Kastilský zvaný \"el Doliente\" (churavý) (4. října 1379, Burgos – 25. prosince 1406, Toledo) byl kastilský král v letech 1390–1406.\n\nNarodil se jako prvorozený ze dvou synů kastilského krále Jana I. a jeho první manželky Eleonory Aragonské, dcery aragonského krále Petra IV.; byl tak synovcem současného aragonského krále Ferdinanda I.\n\nV dětství byli jeho vychovateli biskup Diego de Anaya Maldonado, později arcibiskup sevillský, Álvaro de Isorna, později arcibiskup v Santiagu de Compostela, a Juan Hurtado de Mendoza, zpovědníkem pak dominikán Alonso de Cusanza, pozdější biskup Salamanky a Leónu.\n\nKrátce po narození byl zaslíben dědičce portugalského trůnu infantce Beatrix na potvrzení mírové smlouvy, kterou Kastilie a Portugalsko uzavřely za příměří v tzv. ferdinandských válkách; k tomuto manželství však nakonec nedošlo, neboť když Jindřichův otec Jan I. Kastilský v roce 1382 ovdověl, oženil se 17. května roku 1383 s tehdy jedenáctiletou Beatrix sám. Král Ferdinand krátce nato 22. října téhož roku zemřel a dívka byla podle výše uvedené smlouvy mezi Portugalskem a Kastilií prohlášena portugalskou následnicí trůnu a královnou pod regentstvím své matky Eleonory.\n\nInfanta Jindřicha oženili na stvrzení smlouvy z Bayonne v jeho devíti letech v roce 1388 s Kateřinou z Lancasteru, dcerou Jana z Gentu, vévody z Lancasteru, a Konstancie Kastilské, dědičky a následnice kastilského krále Petra I. Krutého. Sňatkem, který se uskutečnil v katedrále v Palencii, byl zažehnán dynastický konflikt, který vznikl po smrti Petra I., neboť v osobách Jindřicha a Kateřiny byly spojeny dvě nástupnické větve kastilského krále Alfonse XI. a do budoucna eliminovány jejich střety stran nároků na kastilský trůn. Toto spojení upevnilo na kastilském trůně dynastii Trastámara a nastolilo mír mezi Anglickým královstvím a Kastilií.\n\nSouběžně byl Jindřichovi se svolením kortesů z Briviesky udělen titul kníže z Asturie. Jindřich byl prvním nositelem tohoto titulu, do té doby se prvorození kastilských králů nazývali \"infantes mayores (nejstarší n. přední infanti)\". V roce 1390 král Jan I. Kastilský zvažoval možnost abdikovat v Jindřichův prospěch, aby získal uznání Portugalska, kde usiloval uplatnit nároky své druhé manželky Beatrix Portugalské, královská rada ho však od toho odradila, majíc na paměti neblahé dopady podobných předchozích rozhodnutí; v říjnu tohoto roku pak král Jan I. v Alcalá po pádu s koně zemřel a infant Jindřich byl prohlášen králem.\n\nKrálovskou moc však převzal fakticky až o tři roky později, 2. srpna 1393, ve věku 13 let. Během svého panování pacifikoval šlechtu a obnovil královskou moc, opíraje se o drobnou šlechtu a odsunuv své nejmocnější příbuzné (jako např. Alfonsa Enríqueze a Eleonor z Trastámary). Zrušil privilegia, jež udělili jeho předchůdci kastilským kortesům, posílil postavení měst a ozdravěl ekonomiku království. Za jeho vlády zeslábly persekuce Židů v důsledku řady ediktů zaměřených proti násilí, jež se projevilo obzvláště silně především v roce 1391.\n\nZa jeho panování dosáhla kastilská flotila řady vítězství na úkor Angličanů. V roce 1400 vyslal válečné loďstvo, jež zničilo základnu pirátů v Tetuánu v Magrebu. Roku 1402 započal kolonizaci Kanárských ostrovů, když vyslal francouzského průzkumníka Jana z Béthencourtu. Odrazil portugalskou invazi, jež započala roku 1396 na Badajoz, a nastolil smír dohodou s Janem I. Portugalským, uzavřenou 15. srpna roku 1402.\n\nPodporoval uchazeče o papežský stolec, vzdoropapeže Benedikta XIII. Vyslal rovněž dvě poselství k Tamerlánovi. Vzhledem k podlomenému zdraví v posledních letech života delegoval část své moci na svého bratra Ferdinanda I. Aragonského, který byl posléze i regentem Jindřichova syna Jana II. Stačil zahájit tažení proti Granadskému emirátu, v němž dobyl důležitého vítězství v bitvě u Collejares v roce 1406. Tažení však již nedokončil, neboť jej zastihla smrt. Dne 25. prosince roku 1406, když připravoval další tažení proti Granadskému emirátu, v Toledu zemřel.\n\nOstatky krále Jindřicha byly uloženy v Kapli Nových králů v katedrále v Toledu, kde spočívají dodnes. Kryty jsou náhrobkem zhotovenýmm v platereskním stylu. Pohřební schrána je po stranách zdobena štíty Kastilie a Leónu, na spodní části jsou tři panely zdobené trofejemi a nad nimi dvě děti nesoucí kartuš s epitafem:\n\nNa náhrobku je umístěna ležící socha představující krále Jindřicha, zhotovená z polychromovaného alabastru. Král je zpodoben v hábitu františkánského mnicha, v rukou však drží meč s opaskem, jenž je paralelní s františkánským provazem. Hlava monarchy s královskou korunou spočívá na třech polštářích, u jeho bosých nohou jsou dva klečící andělé.\n\nZ manželství, které Jindřich III. uzavřel v roce 1388 s Kateřinou z Lancasteru, se narodily tři děti – dvě dcery a nejmladší syn:\n\n\n"}
{"id": "914866", "url": "https://cs.wikipedia.org/wiki?curid=914866", "title": "FROG", "text": "FROG\n\nFROG (z angl. Free Rocket Over Ground) je název NATO pro sovětské rakety. Od nápadu že by mohla nést jadernou hlavici se upustilo kvůli malé šanci zásahu. Rakety FROG používaly armády země Varšavské smlouvy, Sovětského svazu, v současnosti řada arabských zemí.\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "914874", "url": "https://cs.wikipedia.org/wiki?curid=914874", "title": "Antropický princip", "text": "Antropický princip\n\nAntropický princip (AP) je filosofický pokus o vysvětlení skutečnosti, že hodnoty základních fyzikálních konstant se nacházejí v takových rozmezích, které umožňují vznik inteligentního života. Kritici namítají, že neumožňuje falzifikaci a jde o tautologii (stejně jako jemně naladěný vesmír). Namítají, že jde o výběrové zkreslení stejně jako jiný antropocentrismus.\n\nExistují minimálně dvě verze AP – slabá a silná.\n\nSlabá verze antropického principu představuje konstatování, že náš vesmír měl a má takové vlastnosti, že se v něm mohly vyvinout inteligentní bytosti.\n\nAby vůbec mohl někdo položit otázku po tom, proč se vyvinuly inteligentní bytosti, musí totiž tyto inteligentní bytosti existovat.\n\nSlabý antropický princip tak může být i nástrojem přírodních věd (zejména v kosmologických oborech) pro určování vlastností vesmíru i v takových případech, kdy není možné ověřovat předpovědi teorií reprodukovatelným experimentem a měření neumožňuje přímo ověřit vlastnosti v dřívějších fázích vývoje vesmíru. Vědecké teorie musí být „schopny zajistit“ vznik hmoty v takové podobě a s takovými vlastnostmi a vzájemným působením, aby mohly vzniknout nejen pozorovatelné projevy, ale i podmínky pro existenci pozorovatele, tedy člověka.\n\nZ tohoto obecného principu na „vyladěnost“ vesmíru plynou mnohá velmi konkrétní omezení na vlastnosti prostoru, elementárních částic a jejich interakcí, na hodnoty fyzikálních konstant a vzájemnou provázanost všech těchto vlastností, například:\n\n\nSilná verze AP (jejímiž zastánci je Barrow a Tipler) je metafyzické tvrzení, které tvrdí, že vesmír se nutně vyvinul tak, aby se v něm mohly vyvinout inteligentní bytosti.\n\n\n"}
{"id": "914876", "url": "https://cs.wikipedia.org/wiki?curid=914876", "title": "Chorásán", "text": "Chorásán\n\nChorásán (jiné názvy: Chorasán, Chorasan, Velký Chorasán/Chorásán/Chorasan, Země vycházejícího slunce, Země slunce, Země východu; per. – Chorásán) je historické území ve střední Asii s rozlohou 268 000 km², které dnes leží na území Íránu, Afghánistánu, Tádžikistánu, Uzbekistánu a Turkmenistánu.\n\nÚzemí oblasti je hornaté s rovnobežnými pásmy Hindúkuše; na jihu jsou pouště Kavír a Lút. Převládá zde chov koní, ovcí, velbloudů, vyrábějí se zde koberce a hedvábí a pěstuje se zde šafrán.\nHlavním městem je Mašhad, poutní město ší'itů. V Chorásánu leží město Balch, rodiště Rúmího. Z Chorasánu pocházejí i mnohé další významné osobnosti, např. Al-Ghazzálí a Avicenna.\n"}
{"id": "914884", "url": "https://cs.wikipedia.org/wiki?curid=914884", "title": "Antonín Žalský", "text": "Antonín Žalský\n\nAntonín Žalský (* 7. srpna 1980 Jilemnice) je český atlet, vrhač. Jde o dvojnásobného olympijského účastníka a koulaře, který řadu let atakuje 20m hranici.\n\nSpecialista na vrch z otočky na sebe poprvé upozornil v olympijském roce 2004. To jaro poprvé přehodil 20m hranici. Na jeho konci na memoriálu Ludvíka Daňka v Turnově hodil výborných 20,71m a potvrdil si místenku na olympijské hry do Atén. V Aténách měli koulaři privilegium startovat na antickém stadionu v Olympii a to byl jediný silný zážitek, který si z her odnesl. V kvalifikaci o několik centimetrů přehodil 19m hranici a do finále nepostoupil.\n\nV dalších dvou letech, kvůli zdravotním problémům 20m nepřehodil. Musel tak oželet účast na velkých podnicích.\n\nV roce 2007 se kvalifikoval na mistrovství světa do Osaka, kde mu nesedlo extrémně horké počasí a s výkonem pod 19m (18,50m) na finále pomýšlet nemohl.\n\nV olympijském roce 2008 splnil B limit na olympijské hry do Pekingu, ale na hry necestoval. V sezóně předvedl lepší výkon jeho rival Petr Stehlík.\n\nV roce 2009 poprvé po 5 letech přehodil 20m hranici (20,11m), ale na mistrovství světa v Berlíně formu nenačasoval. Za průměrných 19,77m do finále nepostoupil.\n\nRok 2010 byl pro něho úspěšný. V sezóně hodil 20,53m a na mistrovství Evropy v Barceloně obsadil 8. místo za výkon 20,01m.\n\nV roce 2011 sice přehodil hned v úvodu 20m hranici (20,27), ale A limit na mistrovství světa do Tegu byl ten rok nastavený poměrně vysoko. Aby mohl odcestovat, musel hodit minimálně ještě jednou za 20m a to se mu nepodařilo.\n\nV olympijském roce 2012 se výkonem 20,38m kvalifikoval na olympijské hry do Londýna a mistrovství Evropy do Helsinek. V skoro zimním počasí v Helsinkách podstoupil z kvalifikace a ve finále výkonem 19,94 m obsadil 6. místo. Na olympijských hrách po výkonu 19,62 m do finále nepostoupil.\n\nV roce 2013 se výkonem 20,28 kvalifikoval na Mistrovství světa v atletice v Moskvě.\n\nRok co rok vynechává halovou sezónu. Naplno se věnuje práci řemeslníka ve Víchové nad Jizerou.\n\nNesvědčí mu letní vedra. Pokud by se velké podniky konaly v květnu tak by jistě útočil na jednu z medailí. Na přelomu jara a léta totiž pravidelně vrhá za 20m.\n\nJeho doplňkovou disciplínou je hod diskem, kde se řadí mezi diskaře atakující 60m hranici. Ta mu však odolává. Osobní rekord má 59,50 m.\n\n\n"}
{"id": "914885", "url": "https://cs.wikipedia.org/wiki?curid=914885", "title": "Björn Vleminckx", "text": "Björn Vleminckx\n\nBjörn Vleminckx (* 1. prosince 1985, Boom, Belgie) je belgický fotbalista, který hraje na pozici útočníka. Momentálně působí v tureckém klubu Kayseri Erciyesspor.\n\nPůsobil v belgických klubech KSK Beveren, KV Oostende, KV Mechelen, Club Brugge KV, v nizozemském NEC Nijmegen, tureckém klubu z Ankary Gençlerbirliği SK a dalším tureckém celku Kayseri Erciyesspor.\n\nV sezóně 2010/11 se stal v dresu NEC Nijmegen nejlepším střelcem Eredivisie s 23 vstřelenými brankami.\n\nVleminckx působil v belgických reprezentačních výběrech U19, U20 a U21.\n\nV A-mužstvu Belgie debutoval 11. srpna 2010 v utkání proti domácímu Finsku, které skončilo porážkou belgického mužstva 0:1.\n\n"}
{"id": "914889", "url": "https://cs.wikipedia.org/wiki?curid=914889", "title": "Spolková rada (Německo)", "text": "Spolková rada (Německo)\n\nSpolková rada ( \"Bundesrat\") je ústavní orgán Spolkové republiky Německo. Protože se účastní legislativního procesu, považuje se někdy za horní komoru německého parlamentu, základní zákon ji tak však přímo neoznačuje. Bundesrat zastupuje německé spolkové země a není tudíž volen přímo, nýbrž jmenován zákonodárnými sbory jednotlivých spolkových zemí, a to na čtyři roky. Prezidentkou Spolkové rady je od 1. listopadu 2016 Malu Dreyerová, prvním místopředsedou Stanisław Tilich, ministerský předseda Svobodného státu Sasko, původem Lužický Srb, druhým místopředsedou Michael Müller.\n\nSpolkovou radou se nazývaly již obdobné orgány předchozích německých státních celků, konkrétně Severoněmeckého spolku (1867–1871) a (druhé) Německé říše (1871–1918). Ve Výmarské republice (1918–1933) se nazýval Říšskou radou. Současná spolková rada byla zřízena základním zákonem z roku 1949.\n\nČleny říšské rady volí zemské parlamenty na čtyři roky, obvykle jsou to členové vlády dané země a její předseda. Každá země může vyslat nanejvýš tolik svých zástupců, kolik má podle základního zákona hlasů, ale může kumulovat více hlasů do jedné osoby. Hlasy jsou rozděleny následovně:\n\nTo ovšem znamená, že zastoupení je degresivní (větší státy mají méně hlasů na počet obyvatel), tak Brémy mají 220 000 obyvatel na hlas a Severní Porýní-Vestfálsko přes 3 000 000.\n\nNa rozdíl od většiny srovnatelných legislativních těles musejí v radě zástupci jedné země volit vždy jednomyslně, jinak jsou všechny hlasy dané země pro dané hlasování neplatné. V praxi často pověří zástupci dané země předsedu její vlády, aby hlasy odevzdal za všechny, přestože pravomoci všech členů rady jsou stejné (předsedové zemských vlád nepožívají žádných výhod). V letech 1949–1990 neměli hlasovací právo zástupci Západního Berlína, protože jeho status byl nejasný.\n\nJednou za čtyři roky si rada ze svého středu zvolí svého prezidenta (\"Bundesratspräsident\"). Pokud by spolkový prezident odstoupil nebo zemřel a jeho funkci by nemohli vykonávat předseda Spolkového sněmu ani spolkový kancléř, činil by tak právě prezident rady.\n\nSpolková rada se obvykle schází k hlasování jednou do měsíce (Spolkový sněm se ročně sejde asi padesátkrát). Jinak se o legislativě jedná ve výborech, tam ovšem obvykle nezasedají sami členové rady, ale, jak jim povoluje základní zákon, pověřují tím svoje úředníky.\n\nNěmecký bikameralismus je asymetrický, Spolková rada má menší moc, nicméně i tak vykonává důležitou funkci. Všechny vládní návrhy se musejí projednat nejprve ve Spolkové radě. Spolková rada také hlasuje o všech zákonech, které se dotýkají základním zákonem určených sdílených pravomocí (sdílejí je federální orgány s těmi zemskými). V tomto případě je třeba k poloviny hlasů přítomných členů a zamítnutím ve Spolkové radě zcela končí legislativní proces. Ústavní zákon musejí, podobně jako v České republice, schválit 3/5 členů obou komor.\n\nVe všech ostatních případech má Spolková rada právo suspenzivního veta. Pokud většina všech členů rady hlasuje proti zákonu, je vrácen do dolní komory, která může veto přehlasovat počtem členů, který se rovná polovině všech a ještě jednoho navíc. Pokud však rada vetovala zákon 2/3 členů, musí veto sněm přehlasovat 2/3 všech svých členů.\n\nSpolková rada má také pravomoci ve věcech Evropské unie.\n\n"}
{"id": "914890", "url": "https://cs.wikipedia.org/wiki?curid=914890", "title": "Encyklopedické heslo", "text": "Encyklopedické heslo\n\nEncyklopedické heslo čili encyklopedický článek je základní informační jednotkou encyklopedie. Je to komplex logicky uspořádaných informací vyjadřující určité, typem encyklopedie a významem pojmu limitované kvantum teoretických nebo praktických poznatků o určité objektivní skutečnosti získaných analyticko-syntetickou metodou a vyjádřených zvláštním lexikografickým stylem.\n\nOd ostatního textu jsou encyklopedická hesla graficky oddělena. Jsou obsahově i formálně jednotně konstruovány, obvykle se skládá ze záhlaví (vysazování tučně), z definice a výkladu. Při jeho tvorbě se dodržuje logické pořadí základních aspektů, z nichž se popisují nebo vysvětlují fakta, jevy ap., a předem stanovený soubor pravopisných, stylistických a typografických prostředků. Text hesla vyžaduje tzv. \"encyklopedický styl\" s cílem podat na minimálním prostoru maximum informací, což se dosahuje maximální stručností, věcností a jednoduchostí při výběru výrazových prostředků, jakož i přesností podávaných informací. Údaje jsou doplňovány tabulkami, grafy, statistikami a ilustracemi.\n\nZvláštním druhem encyklopedického hesla je tzv. odkazové heslo, které neposkytuje výklad pojmu, ale jen formou odkazu (→) upozorňuje na heslo, ve kterém se informace nachází.\n\n"}
{"id": "914899", "url": "https://cs.wikipedia.org/wiki?curid=914899", "title": "Farní sbor Českobratrské církve evangelické v Horní Krupé", "text": "Farní sbor Českobratrské církve evangelické v Horní Krupé\n\nFarní sbor Českobratrské církve evangelické v Horní Krupé je sborem Českobratrské církve evangelické v Horní Krupé. Sbor spadá pod Horácký seniorát.\n\nFarářem sboru je David Šorm a kurátorem Pavel Šilar.\n\n\n"}
{"id": "914900", "url": "https://cs.wikipedia.org/wiki?curid=914900", "title": "Farní sbor Českobratrské církve evangelické v Horních Vilémovicích", "text": "Farní sbor Českobratrské církve evangelické v Horních Vilémovicích\n\nFarní sbor Českobratrské církve evangelické v Horních Vilémovicích je územní sbor Českobratrské církve evangelické v Horních Vilémovicích a s kazatelskou stanicí v Kralicích nad Oslavou. Je jedním ze sborů, které tvoří Horácký seniorát. Sbor vznikl po vydání Tolerančního patentu, roku 1783, jako sbor helvetského vyznání.\n\nV zimním období se bohoslužby konají v sále na faře, v letním období v kostele.\n\nSbor je v současnosti neobsazen farářem, administrátorem je Tomáš Potoček, kurátorkou Lýdie Cahová.\n\n\n"}
{"id": "914903", "url": "https://cs.wikipedia.org/wiki?curid=914903", "title": "Power Windows", "text": "Power Windows\n\nPower Windows je jedenácté studiové album kanadské rockové skupiny Rush.Jeho nahrávání probíhalo od dubna do června a znovu v srpnu 1985 ve studiích The Manor Studio, Sarm East Studios, Angel Studios a Abbey Road Studios v Anglii a v AIR Studios na Montserratu. Album pak vyšlo na LP v říjnu 1985 a na CD v červnu 1997. Producentem byli členové skupiny Rush a Peter Collins.\n\nVšechny texty napsal Neil Peart, hudbu složili Alex Lifeson a Geddy Lee.\n"}
{"id": "914904", "url": "https://cs.wikipedia.org/wiki?curid=914904", "title": "Farní sbor Českobratrské církve evangelické v Humpolci", "text": "Farní sbor Českobratrské církve evangelické v Humpolci\n\nFarní sbor Českobratrské církve evangelické v Humpolci je sborem Českobratrské církve evangelické v Humpolci. Sbor spadá pod Horácký seniorát.\n\nSbor administruje f. Michael Hána a kurátorkou je Miloslava Havelková.\n\n\n"}
{"id": "914905", "url": "https://cs.wikipedia.org/wiki?curid=914905", "title": "Otevřená ekonomika", "text": "Otevřená ekonomika\n\nOtevřená ekonomika je taková ekonomika, která se volně stýká s ostatními světovými ekonomikami.\n\nS tím je spojena řada výhod:\n\nExistuje několik možných variant, jak měřit otevřenost ekonomiky:\n"}
{"id": "914906", "url": "https://cs.wikipedia.org/wiki?curid=914906", "title": "Fotbalista roku (Nizozemsko)", "text": "Fotbalista roku (Nizozemsko)\n\nV Nizozemsku je ocenění Fotbalista roku udělováno od roku 1984. O jeho vítězi rozhodují fotbalisté z nizozemské první (Eredivisie) a druhé (Eerste Divisie) ligy. Do roku 1997 se udělovalo na konci kalendářní roku, po tomto datu se udělala změna a ocenění se udělovalo na konci fotbalové sezóny. V roce 2006 se cena sloučila s oceněním Gouden Schoen (zlatá kopačka), které od roku 1982 udělovaly společně noviny \"De Telegraaf\" a nizozemský fotbalový magazín \"Voetbal International\".\n\nAktuálním vítězem (za sezónu 2015/16) je Davy Klaassen z klubu AFC Ajax.\n\nZdroje:\n\nOcenění Nizozemský talent roku (Nederlands Voetbal Talent van het Jaar) je udělováno od roku 1984 hráčům do 21 let. V roce 2003 bylo nahrazeno Cenou Johana Cruijffa (Johan Cruijff Prijs).\n"}
{"id": "914907", "url": "https://cs.wikipedia.org/wiki?curid=914907", "title": "Římskokatolická farnost Veselí u Oder", "text": "Římskokatolická farnost Veselí u Oder\n\nŘímskokatolická farnost Veselí u Oder (dříve jen římskokatolická farnost Veselí) je farnost Římskokatolické církve v děkanátu Bílovec ostravsko-opavské diecéze.\n\nVe Veselí nad Odrou dlouho neexistovala fara ani kostel či kaple. Teprve roku 1785 bylo Veselí povoleno vybudovat si vlastní hřbitov (aby nemuseli chodit pohřbívat do Dobešova) a 12. října 1787 zde vysvěcena hřbitovní kaple zasvěcená Nejsvětější Trojici.\n\nOd roku 1805 žádali veselští občané o zřízení samostatné duchovní správy, což povolila dvorská kancelář 21. prosince 1806 a zemské gubernium 30. ledna 1807. Za to se obec zavázala nést náklady na údržbu kostela a školy. V roce 1809 vybudovala náboženská matice farní budovu a od roku 1810 zde působili duchovní správci, prvním lokálním kurátem se stal Paul Pipper (1810–1827). Teprve v letech 1839–1840 byl namísto nedostačující kaple vystavěn nový kostel. Roku 1888 byla kuracie povýšena na farnost, prvním farářem se zde stal František Parák.\n\nPatronát veselské kuracie, později farnosti, vykonávala od založení náboženská matice.\n\nV roce 1836 bylo ve farnosti 563 obyvatel, vesměs římských katolíků. Roku 1859 to bylo 548 obyvatel – římských katolíků. V roce 1930 žilo ve farnosti 417 obyvatel, všichni se přihlásili k římskokatolickému vyznání.\n\nFarnost Veselí u Oder zahrnovala vždy pouze vesnici Veselí u Oder a patřila od svého zřízení roku 1807 do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je nevelký kostel Nejsvětější Trojice, postavený v letech 1839–1840 na místě hřbitovní kaple z roku 1787, která sloužila od roku 1810 jako farní. Ve vsi jsou rovněž tři kaple: svatéo Jana Nepomuckého, svatého Floriána a největší svaté Anny s pamětními deskami padlých vojákům v níž se příležitostně konají bohoslužby.\n\nOd druhé světové války a odsunu původních obyvatel je farnost často spravována excurrendo. Od roku 2010 farnost spravuje oderský farář Petr Kuník.\n\n"}
{"id": "914908", "url": "https://cs.wikipedia.org/wiki?curid=914908", "title": "Farní sbor Českobratrské církve evangelické v Jihlavě", "text": "Farní sbor Českobratrské církve evangelické v Jihlavě\n\nFarní sbor Českobratrské církve evangelické v Jihlavě je sborem Českobratrské církve evangelické v Jihlavě. Sbor spadá pod Horácký seniorát.\n\nFarářem sboru je Jan Keřkovský a kurátorkou Jana Nedbalová.\n\n\n\n"}
{"id": "914909", "url": "https://cs.wikipedia.org/wiki?curid=914909", "title": "Feedback", "text": "Feedback\n\nFeedback může být:\n\n"}
{"id": "914912", "url": "https://cs.wikipedia.org/wiki?curid=914912", "title": "Farní sbor Českobratrské církve evangelické v Moravči", "text": "Farní sbor Českobratrské církve evangelické v Moravči\n\nFarní sbor Českobratrské církve evangelické v Moravči je sborem Českobratrské církve evangelické v Moravči. Sbor spadá pod Horácký seniorát.\n\nFarářem sboru je Daniel Matějka ml. a kurátorem Daniel Trefil.\n\n\n"}
{"id": "914913", "url": "https://cs.wikipedia.org/wiki?curid=914913", "title": "Farní sbor Českobratrské církve evangelické v Sněžném na Moravě", "text": "Farní sbor Českobratrské církve evangelické v Sněžném na Moravě\n\nFarní sbor Českobratrské církve evangelické v Sněžném na Moravě je sborem Českobratrské církve evangelické v Sněžném na Moravě. Sbor spadá pod Horácký seniorát.\n\nFarářem sboru je Michael Erdinger a kurátorem Pavel Konvalinka.\n\n\n"}
{"id": "914916", "url": "https://cs.wikipedia.org/wiki?curid=914916", "title": "Farní sbor Českobratrské církve evangelické v Pelhřimově-Strměchách", "text": "Farní sbor Českobratrské církve evangelické v Pelhřimově-Strměchách\n\nFarní sbor Českobratrské církve evangelické v Pelhřimově - Strměchách je sborem Českobratrské církve evangelické v Pelhřimově - Strměchách. Sbor spadá pod Horácký seniorát.\n\nFarářem sboru je Michael Hána a kurátorem Petr Mašát.\n\nV centru dění života sboru jsou nedělní bohoslužby. Konají se každou neděli v Pelhřimově ve sborovém domě v Růžové 82 od 8:45. Poté také ve Strměchách od 10:45 v tolerančním kostele (od května do října), v zimním období na faře. V Pelhřimově mají své nedělní shromáždění i děti – nedělní školu – paralelně s bohoslužbami (při začátku shromáždění jsou dospělí i děti spolu, děti pak odcházejí před kázáním).\n\n\n\n"}
{"id": "914918", "url": "https://cs.wikipedia.org/wiki?curid=914918", "title": "Farní sbor Českobratrské církve evangelické ve Velkém Meziříčí", "text": "Farní sbor Českobratrské církve evangelické ve Velkém Meziříčí\n\nFarní sbor Českobratrské církve evangelické ve Velkém Meziříčí je sborem Českobratrské církve evangelické ve Velkém Meziříčí. Sbor spadá pod Horácký seniorát.\n\nFarářkou sboru je Markéta Slámová a kurátorem Aleš Křižan.\n\n\n"}
{"id": "914921", "url": "https://cs.wikipedia.org/wiki?curid=914921", "title": "Farní sbor Českobratrské církve evangelické v Telči", "text": "Farní sbor Českobratrské církve evangelické v Telči\n\nFarní sbor Českobratrské církve evangelické v Telči je sborem Českobratrské církve evangelické v Telči. Sbor spadá pod Horácký seniorát. Využívá kostel svatého Ducha v Telči.\n\nPůvodně v Dačicích (1895) a v Telči (1904) vznikly kazatelské stanice velkolhoteckého reformovaného sboru, které byly v roce 1948 přefařeny k novému sboru ve Slavonicích, sídlo sboru přešlo roku 1965 do Telče.\n\nFarářem sboru je Petr Melmuk a kurátorkou Dana Kameníková.\n\nOd 1. ledna 2016 se k němu přisloučil Farní sbor ČCE ve Velké Lhotě u Dačic, který tím zanikl.\n\n\n\n"}
{"id": "914922", "url": "https://cs.wikipedia.org/wiki?curid=914922", "title": "Duch nad zlato", "text": "Duch nad zlato\n\nDuch nad zlato je český televizní pohádkový film režiséra Zdeňka Zelenky z roku 2013. Premiérově byl vysílán 24. prosince 2013 na stanici ČT1 jako štědrovečerní pohádka České televize.\n\nFilm se natáčel v zámku Ploskovice, v okolí Valečova a v Mnichově Hradišti. První klapka padla 27. května 2013 ve studiu České televize na Kavčích horách. Konec natáčení byl naplánován na první týden v červenci.\n\n\n"}
{"id": "914923", "url": "https://cs.wikipedia.org/wiki?curid=914923", "title": "Farní sbor Českobratrské církve evangelické v Sázavě", "text": "Farní sbor Českobratrské církve evangelické v Sázavě\n\nFarní sbor Českobratrské církve evangelické v Sázavě je sborem Českobratrské církve evangelické v Sázavě. Sbor spadá pod Horácký seniorát. Je užíván kostel v Sázavě.\n\nFarářkou sboru je Alžběta Hatajová, kurátorem je Radek Černý.\n\nKazatelská stanice v Přibyslavi vedle přibyslavské pečuje ještě o kazatelskou stanici ve Žďáře nad Sázavou. Mezi roky 1941 a 1962 patřila k sázavskému sboru také kazatelská stanice v Polné. Přibyslavská kazatelská stanice vznikla během druhé světové války roku 1942. K roku 2014 se zdejší věřící k bohoslužbám scházejí jednou měsíčně, a to zpravidla první neděli v měsíci, od 15 hodin v prostorách místního městského úřadu.\n\n\n"}
{"id": "914925", "url": "https://cs.wikipedia.org/wiki?curid=914925", "title": "Kazatelská stanice Českobratrské církve evangelické ve Velké Lhotě u Dačic", "text": "Kazatelská stanice Českobratrské církve evangelické ve Velké Lhotě u Dačic\n\nKazatelská stanice Českobratrské církve evangelické ve Velké Lhotě u Dačic je kazatelskou stanicí Farního sboru Českobratrské církve evangelické v Telči. Kazatelská stanice vznikla roku 2016 přeměnou dosavadního Farního sboru Českobratrské církve evangelické ve Velké Lhotě u Dačic, existujícího v letech 1782–2015.\n\nPoslední farářkou sboru byla Kateřina Frühbauerová (od roku 2011 na mateřské dovolené) a kurátorem František Novák. \n\nV roce 2014 schválilo sborové shromáždění velkolhoteckého sboru záměr sloučení s FS ČCE v Telči s tím, že valtínovská část se stane součástí FS ČCE v Jindřichově Hradci. Tento záměr podpořil i Konvent Horáckého a Jihočeského seniorátu. Poslední krok ke sloučení byl na rozhodnutí Synodu, který se sešel v květnu 2015.\nDnem 1. ledna 2016 vstoupilo sloučení velkolhoteckého sboru s telčským a vyčlenění kazatelské stanice Valtínov k jindřichohradeckému sboru v platnost.\n\n\n\n"}
{"id": "914928", "url": "https://cs.wikipedia.org/wiki?curid=914928", "title": "Farní sbor Českobratrské církve evangelické v Opatově", "text": "Farní sbor Českobratrské církve evangelické v Opatově\n\nFarní sbor Českobratrské církve evangelické v Opatově je sborem Českobratrské církve evangelické v Opatově. Sbor spadá pod Horácký seniorát. V Opatově se nachází evangelický kostel.\n\nFarářem sboru je Filip Boháč a kurátorem Libor Zajíček.\n\nEvangelický sbor se školou byl po svém vzniku součástí tehdejšího sboru ve Vyskytné. Po vydání tolerančního patentu v roce 1781 se více než polovina obyvatel přihlásila k evangelické víře. Sídlo prvního farního sboru bylo v Moravči, opatovští evangelíci byli součástí filiálního sboru ve Strměchách. V roce 1857 podali evangelíci z Opatova, Jankova, Dušejova, Zbilid, Dudína, Ústí, Nového Rychnova, Vyskytné, Hojkova a Milíčova žádost o zřízení samostatného sboru se sídlem v Opatově. Začátkem roku 1862 byla sepsána Základní listina, ve které se evangeličtí občané uvedených obcí zavázali vydržovat faráře, zřídit faru a postavit kostel. K vyhlášení samostatnosti sboru došlo v roce 1863.\n\nV roce 1858 byla zakoupena zemědělská usedlost č. p. 10, která byla upravena na faru. V letech 1864–1868 byl postaven uprostřed návsi kostel v pseudorománském slohu, obdélníkový s poligonálně uzavřeným presbytářem a věží v západním průčelí. Roku 1870 byl na pozemku za farou zřízen hřbitov. 7. září 1879 poškodil značnou část obce požár, postiženo bylo 28 usedlostí a také kostel, fara a škola. Všechny sborové budovy se podařilo v krátkém čase opravit. K evangelickému vyznání se ještě při sčítání lidu v roce 1931 hlásilo 215 z celkového počtu 401 obyvatel. Při posledním sčítání v roce 2001 už to bylo pouze 41 obyvatel z 202. \n\nNáboženství se vyučovalo v evangelické škole ve Strměchách až do roku 1832, kdy bylo zahájeno vyučování na soukromé evangelické škole. Tu postavili a učitele zde vydržovali evangelíci z širokého okolí - Opatova, Jankova, Dušejova, Dudína, Milíčova a Hojkova. Vedle dětí z těchto obcí sem postupem času začaly docházet také děti evangelíků z Vyskytné a ze Zbilid. Katolické děti z Opatova chodily do vyskytenské školy až do roku 1916. Tehdy byla soukromá evangelická škola zrušena a zřízena z ní veřejná jednotřídní škola. \n\nZa Opatovem se nachází tzv. Farský kázek, jenž je oblíbeným výletním místem.\n\n\n"}
{"id": "914929", "url": "https://cs.wikipedia.org/wiki?curid=914929", "title": "Gérson", "text": "Gérson\n\nGérson de Oliveira Nunes (* 11. ledna 1941 v Niterói) je bývalý brazilský fotbalista. Pochází z fotbalové rodiny, začínal v klubu Canto do Rio FC v rodném Niterói, v roce 1959 přestoupil do Flamenga. Reprezentoval Brazílii na Panamerických hrách 1959, olympiádě 1960, mistrovství světa ve fotbale 1966 a mistrovství světa ve fotbale 1970, kde získal zlatou medaili a byl také vybrán do nejlepší jedenáctky turnaje.\n\n\n"}
{"id": "914930", "url": "https://cs.wikipedia.org/wiki?curid=914930", "title": "Volby v Německu", "text": "Volby v Německu\n\nVolby v Německu jsou svobodné. Volí se poslanci Spolkového sněmu, Evropského parlamentu, sněmů spolkových zemí a dalších územních korporací. Každých pět let probíhá nepřímá volba spolkového prezidenta. Do spolkového sněmu je voleno nominálně 598 poslanců na čtyřleté volební období, ale skutečný počet poslanců je v současnosti kvůli systému dorovnávání podstatně vyšší, totiž 705.\n\n"}
{"id": "914931", "url": "https://cs.wikipedia.org/wiki?curid=914931", "title": "Šraga Weil", "text": "Šraga Weil\n\nŠraga Weil (: , rodným jménem František Ferdinand Weil; 24. září 1918, Nitra – 20. února 2009, ha-Ogen) byl přední izraelský výtvarný umělec původem z Československa. Věnoval se grafickým pracím, knižním ilustracím a jeho monumentální díla zdobí například budovu izraelského parlamentu, sídlo izraelského prezidenta a řadu dalších míst po celém světě. Roku 1959 mu byla udělena Dizengoffova cena.\n\nNarodil se v Nitře, zhruba měsíc před vyhlášením nezávislosti Československa, do rodiny stavitele. Studoval na místní židovské umělecké škole a byl aktivní v židovském sportovním klubu Makabi a mládežnické organizaci ha-Šomer ha-ca'ir. Tehdy mu jeho kamarádi začali říkat starodávným aramejským jménem Šraga, které později začal používat. Díky blízkému vztahu k umění a zkušenostem, které získal v ateliéru nitranského sochaře Júlia Bártfaya, se rozhodl pokračovat ve studiích na střední uměleckoprůmyslové škole v Bratislavě, kde bylo jeho zaměřením sochařství. Před vypuknutím druhé světové války studoval na Akademii výtvarných umění v Praze. Když bylo židům v roce 1940 zakázáno studovat, dostal se do vojenského pracovního tábora v Podolínci na severu Slovenského státu. O rok později se oženil. S manželkou utekli do Budapešti, kde je věznili a nakonec se vrátili ilegálně do Nitry. Po potlačení Slovenského národního povstání byli všichni Weilovi příbuzní deportováni do vyhlazovacího tábora Auschwitz. Nikdo z nich nepřežil.\nPo válce společně se s manželkou rozhodli přesídlit do britské mandátní Palestiny a opustili Československo. Cesta jim však přes různé internační tábory (v Belgii, Francii a na Kypru) trvala dva roky, a do cíle své cesty tak dorazili až v roce 1947. Usadili se v kibucu ha-Ogen, kde Weil žil až do své smrti. V roce 1954 studoval nástěnnou malbu a monumentální malířské techniky techniky na École des Beaux-Arts v Paříži a později též mozaiky u profesorem Severiniho v italské Ravenně.\nVe své tvorbě se inspiroval biblickými motivy a židovskými tradicemi a folklórem. Věnoval se grafickým pracím, knižním ilustracím a vytvořil i řadu monumentálních projektů. V 60. a 70. letech vytvořil mimo jiné rozměrné reliéfní vstupní dveře Knesetu či sídla izraelského prezidenta, keramické obklady zdí Velké synagogy v Tel Avivu a podílel se na výzdobě stropů Kennedyho centra ve Washingtonu. Ke sklonku života se věnoval olejomalbě.\n\nJeho díla byla vystavována v mnoha státech po celém světě a je součástí stálých sbírek muzeí a galerií, mimo jiné Izraelského muzea nebo Židovského muzea v New Yorku. Ukázka z jeho tvorby je též k vidění v synagoze v Nitře, jejíž židovské obci část svých děl věnoval.\n\nZemřel v únoru 2009 ve věku devadesáti let.\n\n\n"}
{"id": "914937", "url": "https://cs.wikipedia.org/wiki?curid=914937", "title": "Alavité (sekta)", "text": "Alavité (sekta)\n\nAlavité (arabsky:العلويون, odvozeno od jména Alí, což byl čtvrtý volený chalifa) jsou náboženská skupina hlásící se k učení a myšlenkám zoroastrismu, judaismu, křesťanství a islámu .\n\nAlavité se nemodlí jako muslimové ani nemají mešity, nepostí se během ramadánu, pijí alkohol, jejich ženy nemusí nosit šátek a mají větší svobodu než ženy muslimské.\n\nŽijí především v Sýrii, Turecku a Libanonu. V Sýrii jsou největší náboženskou skupinou po islámu. V roce 2010 žilo v Sýrii přibližně tři a pul milionů alavitů , v důsledku války však není k dispozici žádný přesnější údaj.\n\nReinkarnace\n\nAlavité věří, že když člověk zemře, jeho duše se znovu vrátí na zem k novému životu. Na tom, jaký člověk byl v minulém životě, závisí jeho nový život. Dobří lidé se narodí v dobrém stavu, hezcí a šťastní. Naopak zlí lidé se narodí ve špatném stavu; je také možné, že se narodí jako zvíře. Proto člověk musí být dobrý, aby jeho příští život byl lepší, než ten současný.\n\nČlověk nemůže věřit něčemu, co dobře nezná, proto jsou znalosti základem alavitské víry. Věřící musí vědět, kdo je Bůh a co žádá od lidí. Zarathuštra, Aristotelés, Mojžíš, Ježíš a Mohamed jsou podle alavitismu tatáž (stejná) osoba, která chtěla učit lidi a předat jim učení od Boha.\n\nSunnitští učenci hlásící se k tradicionalistickému výkladu islámu (athari) zaujímali k alavitům různá stanoviska. Syrský historik Ibn Kathir (1300-1373) charakterizoval alavity jako nevěřící (polyteisty). Ibn Taymiyya (1263-1328) psal, že alavité nejsou muslimové a je nutno je zabíjet. Šíitský učenec Šajch Tusi (995-1067) odmítal alavity jako příslušníky šíitského islámu .\n\nPůvod alavitů je sporný. Podle lidové tradice byl zakladatelem alavitismu Ibn Nusayr.  V roce 868 prohlásil, že přijal tajná učení od posledního imáma.  Během 19. a 20. století se někteří západní vzdělanci domnívali, že alavité pocházejí z národů starověkého Středního východu, jako byli Aramejci, Kananejci, Chetité a Mardajci .\n\nSekta alavitů vznikla za dynastie Hamdánidů v Aleppu v roce 969. V roce 1032 se al-Tabarání,vnuk a žák al-Khaṣíbího (jeden ze zakladatelů alavitismu),  přestěhoval do Latákie (poté ovládl Byzantskou říši). Al-Tabarání ovlivnil alavitskou víru svými spisy a tím, že ji rozšířil mezi venkovské obyvatelstvo syrského pobřežního pohoří. \n\nOsmanská říše utlačovala alavity, pokoušela se je převést k sunnitskému islámu . Alavité při několika příležitostech povstali proti Osmanům a ve svých horách se bránili šest set let . \n\nBěhem vlády Salima I. v Osmanské říši alavité znovu zažili velké pronásledování , zejména v Aleppu, kde došlo dne 24. dubna 1517 k masakru, známému jako \"masakr Telal\" (arabsky: مجزرة التلل), po němž mrtvoly tisíců obětí údajně vytvořily u hradu \"tell\" (česky pahorek). Hrůzy masakru, které způsobily přesídlení pozůstalých do pobřežní oblasti, jsou dokumentovány v Národní a univerzitní knihovně ve Štrasburku. Původní rukopis je dopisem osmanského velitele sultánu Salimovi I. .\n\nK dalšímu útoku na tuto náboženskou skupinu došlo mezi lety 1809 a 1813. Mustafa Agha Barbar, guvernér Tripolisu, napadl alavity \"\"se značnou divokostí.”\" \n\nKdyž Francouzi obsadili Sýrii v roce 1920, byl na pobřežním a horském území, zahrnujícím většinu alavitských vesnic, vytvořen alavitský stát. Francouzi to odůvodnili tím, že poukazovali na rozdíly mezi „zaostalými“ horaly a tradičními sunnity. Rozdělení také mělo chránit alavitský lid před silnějšími společenstvími, např. sunnity. \n\nV té době žili alavité v bezpečí, opět mohli po dlouhém zákazu navštěvovat města (zákaz trval během nadvlády Osmanské říše), cestovali do Latinské Ameriky za prací, začali navštěvovat školy, vzdělávat se; jeden z nich se dokonce v roce 1970 stal syrským prezidentem.\n\nPo vyhlášení nezávislosti v roce 1946 zažila Sýrie mnoho vojenských převratů a vzestup strany Baas. V roce 1958 se Sýrie a Egypt na tři roky spojily pod jménem Sjednocené arabské republiky V roce 1970 generál letectva Háfiz al-Asad, který byl alavita, převzal moc a zahájil ve straně „nápravné hnutí“.\n\nHáfiz al-Asad se prohlásil za prezidenta Sýrie, což bylo postavení, které ústava v té době povolovala pouze sunnitským muslimům.  V roce 1973 byla přijata nová ústava, která nahradila islám jako státní náboženství ustanovením, že prezidentovým náboženstvím je islám . V roce 1974, aby splnil tento ústavní požadavek, Musa as-Sadr (vůdce libanonských šíitů a zakladatel hnutí Amál, které se neúspěšně pokoušelo sjednotit libanonské alavity a šíity pod Nejvyšší islámskou šiitskou radou) vydal fatwu, že alavité jsou komunitou dvanáctého šíitů a muslimové .\n\nZa autoritářské sekulární Asadovy vlády byly náboženské menšiny tolerovány více než dříve, nikoli však političtí disidenti. Asad jako diktátor vedl Sýrii až do své smrti v roce 2000. Po něm nastoupil jeho syn Bašár. \n\nBěhem syrské občanské války trpěli alavité v důsledku své podpory Asadovy vlády proti převážně sunnitské opozici, přičemž až třetina mladých alavitských mužů zahynula v trvajícím sektářském konfliktu. Mnoho alavitů se obává, že by porážka vlády vedla k ohrožení existence jejich komunity. V květnu 2013 Syrská observatoř pro lidská práva (SOHR) uvedla, že z 94,000 zabitých během války bylo nejméně 41,000 alavitů. V dubnu 2017 tvrdil zdroj blízký opozici, že zahynulo 150,000 mladých alavitů. \n\nV Česku nežije velký počet alavitů. Jedná se o studenty a mladé lidi, kteří tu pracují.\n"}
{"id": "914942", "url": "https://cs.wikipedia.org/wiki?curid=914942", "title": "Štěpán Pácl", "text": "Štěpán Pácl\n\nŠtěpán Pácl (* 22. srpna 1982, Praha) je český divadelní režisér.\n\nVystudoval obor činoherní režie na Divadelní fakultě Akademie múzických umění v Praze (2002–2007). Jeho absolventskou prací byla inscenace hry současné české autorky Lenky Lagronové \"Království\" (získal titul MgA)\".\" Doktorské studium absolvoval na pražské DAMU u prof. Jaroslava Vostrého (v Ústavu scénické tvorby a teorie scénické tvorby; doktorská práce \"\"Slovo v prostoru – Scénické řešení a divácký prožitek dramatu\"\" obhájena 2014, v roce 2015 vyšla i knižně; získal titul Ph.D.). Vyučuje na Katedře činoherního divadla pražské DAMU. Jeho aktivity přesahují oblast profesionální divadelní scény. Jako lektor se pravidelně účastní divadelních dílen na domácích festivalech, mj. na brněnském festivalu ProArt či na mezinárodním festivalu amatérského divadla Jiráskův Hronov. \n\nVe své režijní tvorbě se pravidelně věnuje inscenování současné české a světové dramatiky, spíše méně hraným textům, tematicky závažným; stejně často inscenuje i texty klasických autorů. Začínal na amatérské scéně divadla Radar – DDM Praha 7. V prvních letech své profesionální dráhy nastudoval a jako host uvedl hry na řadě domácích scén. \n\nV roce 2010 se podílel na založení divadelní společnosti Masopust, která vznikla z inscenačního týmu a hereckého souboru inscenace Topolovy hry \"Konec masopustu. \"S ní také nastudoval hru Henrika Ibsena \"Brand-Oheň\" a v Čechách do té doby nehranou hru \"Vytrvalý princ\" Pedra Calderóna de la Barcy. S touto společností se v roce 2012 také zúčastnil konkurzu na provozovatele pražského Divadla Komedie, ve kterém postoupil do finálového kola. \n\nV roce 2013 byl jmenován režisérem a zároveň uměleckým šéfem ostravského Divadla Petra Bezruče, kde působil dvě sezóny (2013/14 a 2014/15) a s jehož souborem nastudoval celkem pět her. (Jeden rok byl pak i vyučujícím hlavního oboru herectví studentů prvního ročníku Janáčkovy konzervatoře a Gymnázia v Ostravě.) \n\nV září 2015 se stal režisérem Činohry Národního divadla v Praze, kam ho přivedl její nastupující umělecký ředitel Daniel Špinar. Jeho prvním počinem v nové pozici byla inscenace \"Modrý pták\" ve Stavovském divadle; celkem s naším prvním souborem nastudoval a uvedl čtyři hry (rozpracovanou inscenaci Čechovových \"Tří sester\" převzal na jaře 2016 Daniel Špinar). Angažmá v ND trvalo dvě sezóny, do poloviny roku 2017. Na místo kmenového režiséra Činohry po něm nastoupil Jan Frič. \n\nOd ledna 2019 je režisérem Národního divadla v Brně, v týmu nového uměleckého šéfa Milana Šotka (ten do ND Brno přešel z pozice dramaturga činohry ND v Praze).\n\n(vše v divadle DISK 2003–2005)\n\n\n\n\n\n\n"}
{"id": "914946", "url": "https://cs.wikipedia.org/wiki?curid=914946", "title": "Kostel svatého Bartoloměje (Milevsko)", "text": "Kostel svatého Bartoloměje (Milevsko)\n\nKostel svatého Bartoloměje v Milevsku je římskokatolický farní a děkanský kostel postavený roku 1866. Nachází se uprostřed náměstí v Milevsku v okrese Písek. Je chráněn jako kulturní památka České republiky.\n\nSoučasný kostel trojlodní z roku 1866 postavený v novorománském slohu byl vystavěn v místě původního kostelíka ze 16. století. Původní kostel byl z hrubých žulových kvádrů. Nechal jej postavit Jindřich ze Švamberka po požáru města v roce 1513. V 19. století byl původní kostel velmi zchátralý a také kapacitně nedostačoval, a proto byla zahájena veřejná sbírka na jeho obnovu. Finanční částkou přispěl také samotný císař František Josef I., poté byl kostel odsvěcen a v roce 1863 započaly bourací práce.\n\nSoučasný kostel byl postaven jako projev díků za přežití atentátu na císaře Františka Josefa I. Základní kámen položil 7. září 1863 opat strahovského kláštera Jeroným Josef Zeidler. Stavba kostela trvala tři roky. Kostel byl slavnostně vysvěcen 26. srpna 1866.\n\nVětšina mobiliáře kostela pochází z doby jeho výstavby na konci 19. století, ale některé umělecké předměty sem byly přeneseny i z jiných míst. Autorem hlavního oltáře je milevský řezbář Karel Burda. Okolo kostela byl v roce 1869 zřízen okrasný park s lipami.\nVlevo za kostelem se nachází barokní kaplička, zasvěcená svatému Janu Nepomuckému.\n\n"}
{"id": "914950", "url": "https://cs.wikipedia.org/wiki?curid=914950", "title": "Punchy", "text": "Punchy\n\nPunchy je francouzská obec v departementu Somme v regionu Hauts-de-France. V roce 2012 zde žilo 79 obyvatel.\n\nFonches-Fonchette, Hallu, Chaulnes, Puzeaux\n\n\"Počet obyvatel\"\n"}
{"id": "914953", "url": "https://cs.wikipedia.org/wiki?curid=914953", "title": "Zahrada podle feng-šuej", "text": "Zahrada podle feng-šuej\n\nZahrada podle feng-šuej je lidmi upravený pozemek s uměle vysázenou vegetací a dekorativními doplňky. Feng-šuej (v doslovném překladu Feng-šuej znamená vítr a voda ) je učení, které navazuje na čínské (taoismus) a indické (hinduismus) teologické praktiky. Umění feng-šuej podle dostupných materiálů má spočívat v schopnosti ovládnout tok energie tak, aby z ní měl člověk co největší užitek. Zahrada podle feng-šuej může odpovídat jakémukoliv architektonickému slohu. Zahrada se má podle „feng-šuej“ neustále vyvíjet a žádná konečná podoba neexistuje. Vytvořit ideální zahradu podle „feng-šuej“ nelze, zejména v západním kulturním okruhu ne. Nad všechny návody a pokyny a pravidla Pakua je nejdůlepším pravidlem následující - aby se uživatel v zahradě cítil dobře. Rostliny v zahradě mají především vhodně odpovídat svému použití. Úpravy zahradní architektury v zahradě, jsou prováděny podle náboženských zásad a pravidel sadovnické tvorby.\n\nZřejmě všechny zdroje doporučují preferovat při tvorbě zahrady ve stylu feng-šuej organické formy a tvary (křivky, nepravidelnosti a ohyby) a nepoužívat nepřirozené tvary (přímky a další rovné linie).\n\nPodle některých zdrojů existují ve feng-šuej zahradě další jinde nezmiňovaná kritéria jako je „srdce“ zahrady, silové body (je třeba je nalézt a správně aktivovat pomocí zvláštních kamenů - polodrahokamů, které lze koupit) a lze si v tomto směru zakoupit služby odborníka. Vzdělaného poradce, konzultanta, obvykle vzdělaného v odborných kursech feng-šuej, který s těmito vážnými problémy při tvorbě feng-šuej zahrady odborně pomůže a přesně podle jeho pokynů ohledně rostlin a kultivarů zahradník nebo zahradní architekt vytvoří architektonický projekt zahrady a konzultant na celou jeho tvorbu za přiměřenou úhradu dohlédne. Také lze do zahrady zakoupit ochranné, štěstí, slávu a bohatství přinášející, sexualitu a další činnosti povzbuzující amulety, sošky a další artefakty pro feng-šuej například africké sochy , všechny objekty jsou obvykle vysoce ceněné.\n\nZahrada podle feng-šuej má tři základní funkce - být architektonickým celkem, poskytovat užitek a plnit obranné funkce. Střed zahrady určují pravidla sadovnické tvorby podle feng-šuej jako bez stromů a keřů, zcela volný. Shromažďuje se zde „čchi“. V podstatě feng-šuej v současné době aplikovaná v zahradní architektuře je kombinací složitě propracované pověrčivosti a lidové moudrosti, která se vyvíjí z jednoduchých zkušeností s běžnými jevy, bez pokusu o racionální vysvětlení těchto jevů. A v souvislosti s bytovou a zahradní architekturou se silnou příměsí komercionalizace. Někteří kritici přirovnávají feng-šuej k New Age a jejím „energetickým“ polím.\n\nVe evropských zahradách jsou často používány před vchodem dvě nádoby se sloupovitými dřevinami nebo takto vysazené sloupovité dřeviny nebo rostliny. Podle čínských obyčejů je takto označován vstup do hrobky a takové uspořádání před vchodem do domu pokládají za málo šťastné nebo vhodné.\n\nZákladem je umístění pozemku. Zahrada nemá být umístěná na kopci, ideální je pozemek chráněný pahorkem s krásným výhledem, který by měl směřovat k jihu. Pozemek by neměl být vystaven větrům, jež s sebou odnášejí „čchi“. Důležité je, aby zahrada nebyla blízko velkých rušných vozovek, které s sebou rovněž strhávají životodárné čchi nebo nějaká cesta nevedla přímo k zahradě. Významné je umístění vody, která vytváří dobré feng-šuej, pokud je před domem, ale špatné za domem nebo pokud voda protéká kolem domu, Ta může být podle učení feng-šuej nebezpečná v době tání nebo prudkých dešťů.\n\n\"Tao\" znamená v překladu \"cesta univerza\" nebo \"řád přírody\".\n\n„Čchi“ je imaginární tok energie používaný i při tvorbě starověkých čínských zahrad. Přímé linie zabraňují proudění čchi, je v povaze „čchi“, že se pohybuje ve zvlněných liniích. Pokud pohyb „čchi“ něco blokuje, je harmonie narušena. Zahradní architektura v zahradě podle feng-šuej má pomocnými prostředky napomoci tomu, aby čchi mohlo volně proudit. Příliš silné „čchi“ se ovšem může zvrhnout v proud silné negativní energie a mění se na zkázonosné „ša“.\n\nZkázonosné „Ša“ může také vzniknout z takzvaného ostrého „čchi“, které vzniká působením ostrých hran. Tedy v bodech spojení linií a různoběžek.\n\nPodle feng-šuej a taoismu lze objekty podle jejich vlastností a působení rozdělit na jin a jang. Jin a jang jsou dvě navzájem opačné a doplňující se síly, energie které se nacházejí v každé živé i neživé části vesmíru. Zahrada podle feng-šuej má být v harmonii a všechny věci a síly musí být v přirozené rovnováze. Vlastnosti jin a jang lze podle taoismu a feng-šuej přiřadit všem věcem.\nEnergii jin obsahuje země, skály, vodní nádržky, rostliny, květiny a stromy. Energii Yang zase krb, cihly, dřevo, hřebíky a další pevné konstrukce.\n\nCelý svět je založen na polaritách. Noc a den, žena a muž, země a nebesa, tvrdý a měkký, rychlý a pomalý atp. Jin a Jang však musí být v rovnováze. Pokud ale jang dosáhne svého maxima, převrátí se v polaritu jin. To lze jasně prokázat v tzv. monádě jin a jang, kde v černém poli jin je už připraven zárodek jangu – bílá tečka a naopak v poli jang černá tečka jin. Protiklady spolupůsobí. Cílem harmonické zahrady musí být dosažení rovnováhy mezi jin a jang.\n\nTaoismus kromě toho rozlišuje pět základních druhů energie - dřevo, země, půda, kov, voda, oheň. Tyto energie se dají přiřadit také směrům, ročním obdobím i věcem vytvořeným lidmi. Všechny uvedené energie nejsou konstantní ale jedna přechází v druhou.\n\nV kruhovém schématu, v kterém se za sebou elementy nacházejí, jeden element podporuje ten následující a ten zase ten následující. Ve směru po kruhu tedy voda živí dřevo, dřevo podporuje oheň, oheň přechází v zemi, a země rodí kov. V opačném směru se pak elementy oslabují, napříč kruhem dokonce ovládají jeden druhý. Podle tohoto základního principu, lze kterýkoli prvek buďto zesílit nebo naopak zeslabit tak, aby bylo dosaženo maxima rovnováhy.\n\n\nÚčelem tvorby zahrady je dosáhnout dialogu mezi kameny a rostlinami.\nPrvním vodítkem ve feng-šuej je tvar, ten určuje ke kterému z elementů objekt náleží. Významné jsou především ostré a tupé křivky (jin-jang).\n\nProcítěním polohy jednotlivých mystických \"zvířat\" se lze přivést do intuitivního feng šuj, které následně umožní samostatně harmonizovat prostor pro zahradu, rozšířeným uvědoměním si svých pocitů toho, co vám může přinášet okolí. Lze též komunikovat přímo se stromy, keři i kameny a stavět různé konstelace jako příklady, co do které oblasti patří. \n\nPa-kua (nebo bagua) je pomocný prostředek, obsahující například i systém Čtyř nebeských zvířat, který v zahradě může pomoci určit vhodné lokality. Pa-kua je původní čínský termín pro tzv. osm trigramů, jež symbolizují různé kvality energie vyskytující se v přírodě. Trigramy (např. Vítr, Hora, Jezero) jsou ve vztahu s jednotlivými oblastmi lidského života (bohatství, moudrost, vztahy atd.) a graficky se znázorňují do osmiúhelníku.\n\nU schématu „pa-kua“ Jde o zcela moderní univerzální systém, osmiúhelníkový obrazec, s jehož pomocí lze identifikovat hlubší příčiny problémů v životě lidí, posouzením mikrokosmu, ve kterém člověk žije - jeho místností, pracovního stolu apod. Jednotlivé předměty, jejich umístění v prostoru a jejich současný stav vypovídají srozumitelnou řečí o kvalitě života lidí, o pravých příčinách jejich problémů či nemocí. Vše, co existuje v tomto světě, všechny předměty, emoce, barvy, duševní vlastnosti, roční období, prostě cokoliv, může být podle tradičního Fu-siho pojetí považováno za součást jedné z oblastí Pa-Kua (jednoho trigramu).\n\nVe feng-šuej je podle pravidla pa-kua nejpříznivější místo pro posezení v poli rodiny. Posezení pro dva naopak v poli partnerství.\n\nMistři tradiční feng-šuej nazývají tyto systémy Neo Feng Shui pro jejich jednoduchost, protože neberou v úvahu formy krajiny a časové vliv nebo ročních cyklech. Pa-kua z osmi aspirací je rozdělena do dvou větví: první, která používá kompas a hlavních směry, a druhou, která používá pa-kua pomocí hlavního vchodu. Je zřejmé, že nelze brát v úvahu světové strany, ovšem druhý pohled je ještě jednodušší.\n\n\nFeng-šuej již tisíce let pomáhá řešit tyto a nespočet jiných problémů záměrnou změnou nejbližšího okolí. Neboť to, co nás obklopuje, ovlivňuje chod a kvalitu našeho života.\n\nAby „čchi“ neproudilo kolem zahrady, ale našlo si cestu dovnitř přes vchod, je používáno tzv „zrcátko pakua“, uvítací pozdrav namalovaný dětmi, obrázek, nádoba s květinami.\n\nVe správné feng-šuej zahradě přebývají čtyři nebeská zvířata (jiní odborníci na feng-šuej ovšem pracují i s rozvržením podle pěti zvířat a devíti sektorů ba-gua ). Proto zahrada a její úprava musí být rozdělena tak, aby odpovídala těmto imaginárním bytostem.\nPodle tohoto zdroje nedefinuje feng-šuej světové strany pomocí nebeských zvířat objektivně jak je tomu u evropského pohledu, sever- jih - východ - západ, ale jsou vždy dány postavením, stanovištěm člověka, pohledem pozorovatele. Nebeská zvířata totiž člověka stále doprovází.\n\nPodle jiného zdroje je rudý fénix ve „feng-šuej“ zahradě energetický zdroj související s inspirací a touhou uskutečňovat činy a má se nacházet před domem. Lze jej vyjádřit v zahradě řekou, jezerem, otevřeným výhledem nebo ve městě rušnou silnicí. Což ale poněkud koliduje s názorem „feng shu“ na proudění energie a blahodárnost nebo lépe hrozbu představující \"ša\" těmito prvky podle téhož zdroje informací a narušuje i zásady kde a jak založit zahradu.)\nPodle téhož zdroje je ideální černá želva v zahradě „feng-šuej“ ztvárněna jako hora, kopec, zeď, živý plot či jiná budova za domem a rovněž zelený drak může být vytvořen pomocí umělého kopce, vysokého stromu nebo ve městě jej nahradí výšková budova. Naproti tomu podle téhož zdroje bílého tygra zobrazí menší kopec, keř, strom nebo nižší budova vpravo.\n\nPro výběr pozemku vhodného pro feng-šuej zahradu je důležité s ohledem k proudění energie \"čchi\" jeho umístění, tvar a členitost a okolí Pozmeke by například neměl být naplněn hlukem, zápachem, ležet blízko rušné dopravní tepny, na vrcholu kopce, nebo vedle výškových budov.\nTvar pozemku je nesmírně důležitý. příkladně tvar lichoběžníku je vhodný v případě, že vstup z ulice je na jeho delší hraně. Dobře tvarované hranice pozemku energii \"nametou\" „čchi“ na pozemek. Opačně, chybně tvarovaný pozemek, podle odborníků na feng-šuej způsobí, že se do budoucna bude štěstí obyvatel jen zmenšovat. Energie má pozemkem jen přiměřeně proudit a k proudění jí pomáhají vrátka zahrady nebo dveře na terasu. Dveře a vrátka ovšem nesmí ležet v přímce, neboť takovou zahradou „čchi“ proudí nesmírnou rychlostí pryč. Obyvatelům nepřináší proto takové umístění žádný užitek a podle „feng-šuej“ je lépe se smířit se stavebními úpravami domu. Vysoce ceny jsou zakulacené tvary pozemku,\n\nEnergetická nerovnováha podle feng-šuej vzniká nejen dramaticky velkými rozdíly ve velikosti stran pozemku, ale i různými výčnělky a nerovnostmi v pravidelnosti stran a také třeba díky chybějícím rohům.\n\nVodní toky a nádrže by měly být před zahradou, nikoliv za zahradou, kde jsou nebezpečné a mohou být nebezpečné v době záplav.Zejména bystřina stékající z výšky za domem je podle feng-šuej zdrojem nepohody. Jestliže v blízkosti domu voda chybí, lze zvýšit \"čchi\" umělým vodním dílem, jako je svěží potůček nebo bublající vodotrysk.\n\nFeng-šuej dělí podle některých vlastností rostliny na jednoduchý systém. Přiřazuje podle daných vybraných vlastností rostliny do skupiny oheň, voda... atd. Přitom některé rostliny mohou patřit do více skupin. Mimo to a zařazení do jin-jang principu, některé zdroje některým rostlinám přiřazují zcela specifické účinky (často čistící, harmonizační, ochranné).\n\nRozdělení podle \"Fengšuej v zahradě\":\nOstré nebo špičaté listy, trny, červené zbarvení.\n\nKulaté tvary, okrouhlé lesklé listy, bílé, šedé, stříbřité zbarvení.\n\nKompaktní, ploché nebo nízké rostliny, Okrouhlé květy, barvy žlutá, oranžová hnědá.\n\nPloše rozložený růst, převislé stonky, zvlněné listy, modré a fialkové barvy.\nPomněnka (\"Myosotis\")\nOkřehek\nBambus (\"Sasa\", \"Rákosovec\" apod)\n\nPřísný, vzpřímený, sloupovitý růst, úzké trávovité listy, světle modrá, zelená barva.\nOzdobnice čínská (\"Miscanthus sinensis\")\nDochan psárkovitý (\"Pennisetum alopecuroides\")\nSlézová růže (\"Althaea rosea\")\n\nČasto se týkají spokojenosti, rodiny, štěstí a ochrany před neštěstím. Je zřejmé, že štěstí, rodina a spokojenost jsou preferovanými hodnotami v západním kulturním okruhu. Pouze příklady:\n\nZahrada není vnímána jako izolovaný celek, ale jako součást okolí. Jako stavební materiály jsou vhodné místní materiály k tomu účelu obvykle používané. Tvary staveb by měly být podle „feng-šuej“ v souladu s tvary staveb v okolí i tvarováním a zbarvením. Tím je vytvořena svéráz určité lokality.\nCílem je procítit a pojmout i do nejmenší zahrady celou krajinu.\n\nZahrada musí odpovídat stylově a i jinak esteticky domu a být naplněna duchem, který odpovídá osobnosti majitele.\n\nPo rovných a přímých liniích se pohybuje energie „čchi“ příliš rychle jako po železnici. Přivádí příliš rychlou a agresivní energii. Naproti tomu vlnitý pohyb po oblých liniích je velmi přirozený a můžeme ho nalézt všude v přírodě přirozeně.\n\nKromě nevhodných tvarů které způsobují spíše odtékání než hromadění „čchi“ s způsobují že obyvatelé zahrady jsou stále méně šťastni, existují podle \"Fengšuej v zahradě\" i vážné hrozby které mohou na štěstí obyvatel působit přímo zhoubně.\n\n\nPevné konstrukce a objekty jsou podle „feng-šuej“ důležité nejen svým technickým využitím (překážka nebo výhoda) ale i estetickým (vzbuzují ošklivost nebo potěchu oka) a duchovním (mystický význam). Velké kameny před domem jsou pro návštěvníka jsou \"kameny které leží v životní cestě\" (přestože leží vedle ní). Ke kameni je ale možné dosadit rostlinu která změkčuje jeho vyznění, nebo dřevěnou lavičku pro kolemjdoucí. Vstupní část, včetně vchodu, má být například esteticky ztvárněna tak, aby lákala, a neodpuzovala, nebyla zanedbaná, nezastrašovala anebo nebyla nějak skryta. Objekty které se zde nacházejí nemají být překážkou vstupu (mimo vchodových dveří) jak například odložené nářadí, parkující vozidla nebo uložený stavební materiál.\n\nPři použití všech prvků, tedy i prvků jako jsou ploty je třeba u zahrady podle feng-šuej mít na zřeteli čtyři nebeská zvířata a zvolit výšku respektive velikost staveb a jejich rozmístění. Pro dobré feng-šuej má být na straně tygra plot spíše nízký a na straně draka vyšší. Především je důležitý volný prostor vepředu v prostoru Fénixe.\n\nČchi odtéká po svahu a je třeba odpočívadlo vybudovat pod svahem, nebo je li odpočívadlo na svahu, zahradu terasovat.\n\nVodní prvky by měly být na straně Fénixe nebo Draka. Vodní prvky, zejména potůček, by neměly chybět v žádné ze zahrad podle feng-šuej. Jezírko má naplňovat nejvýše jednu třetinu plochy zahrady, voda nesmí být tmavá a hluboká, Bazény pro plavání jsou vhodné ledvinité nebo kulaté. Tvar ledvinitého oblouku je důležitý pro správné směřování čchi k domu, hrozí vážné nebezpečí odtékání „čchi“ od domu.\n\nPodle jiných zdrojů lze umístit jezírka a vodní prvky kdekoliv a vždy mají jinou symboliku a specifický vliv (jednou podporuje zdraví, jindy kariéru apod.)\n\nJe důležité, aby ve zdech bylo množství otvorů, ty představují okna a umožňují kontakt s vnějším světem. Na kterém místě otvory budou záleží na okolí zahrady a potřebu uchování intimity.\n\nTvary otvorů mají ve feng-šuej specifický význam. Pravoúhlé představují zemi, zaokrouhlené nebesa.\n\nSmyslem feng-šuej není ze zahrady udělat expozici exotických rostlin. Podle feng-šuej jsou nejlepší ty rostliny, které se zahrady dostanou přirozenou cestou. V ochranných a okrajových oblastech zahrady je bezpodmínečně nezbytné zapojit místní vegetaci, aby se zahrada zapojila do krajiny. Za obzvláště vhodné d zahrada podle feng-šuej jsou považovány bambusy.\n\nKromě zahradnických kritérií pro použití (nároky rostliny apod.) je třeba vzít v úvahu působení rostlin ve feng-šuej. Pokud rostlina krní nebo zahyne, přináší místo dobrého „čchi“ do zahrady zlé „ša“.\n\nPodle některých zdrojů je třeba se vyvarovat kaktusů a rostlin které mají ostny. protože vytvářejí agresivní energii. Oproti tomu jiné zdroje s použitím rostlin s ostny běžně pracují.\n\nPodle feng-šuej jsou stromy přímo „chytače energie“ a v jejich okolí mohou vzniknout extrémní místa síly. Stromy představují spojení nebes a země a mají mužské nebo ženské hodnoty, hodnoty jin-jang. K tomu, aby stromu byla dobře přiřazena odpovídající hodnota ve feng-šuej úplně stačí pozorovat tvar koruny. Sloupovitému jalovci (\"Juniperus communis\") odpovídá prvek „dřevo“ a vrbě bílé \"Salix alba\" 'Tristis' odpovídá prvek „voda“.\nDubu u nějž je všechno zaoblené (autorka má na mysli zřejmě \"Quercus robur\") odpovídá podle zdroje prvek „jang“ a zubaté listy javoru (autorka má na mysli zřejmě \"Acer platanoides\") odpovídají podle zdroje prvek „jin“. Skupinu stromů je nejlépe vysadit na straně draka.\n\nFeng-šuej nedoporučuje tvarovat stromy do nepřirozených tvarů (topiary, živý plot), nebo je sešněrovávat a škrtit (bonsaje). Má tak být činěno jen tehdy, pokud se to esteticky hodí k domu. Mohutné nebo staré stromy ztělesňují modrost, proto se nemají kácet a ani nikdy seřezávat, ani pokud by to bylo nezbytné kvůli škůdcům nebo chorobám nebo k záchraně stromu.\n\nStromy na zahradě mají být udržovány tak, aby dosahovaly výšky maximálně dvou třetin domu. Jsou-li vyšší, zabraňují proudění energie.\n\nPodle \"Fengšuej v zahradě\"\n\nCesta je synonymem života a symbolem tao. Neměla by procházet středem zahrady. Cesty mají probíhat v obloucích nebo se zprohýbaně vinout. Přímka není v Číně obvyklá ve výtvarném umění ani v myšlení a vztazích. Rovně se pohybují jen zlí duchové. Je třeba se vyhýbat cestám, které míří přímo k cíli.\n\nPo schodech čchi odtéká. Je třeba dát mu do cesty předměty poutající pohled, na kterých čchi ulpívá - rostliny v květináčích, sošky, ozdobné zábradlí, apod.\n\nMá být upravena vždy s ohledem na činnosti, které jsou zde provozovány. Má být umístěna podle pa-kua v poli rodina (jih), ale pokud se nalézá nějaký zdroj nesouladu, například frekventovaná cesta,je nezbytně nutné podle feng-šuej zvolit jiné místo, v souladu s konkrétními podmínkami. \n\nZatraktivňují a zpříjemňují pobyt na zahradě, je třeba je umístit s rozmyslem a vyváženě. Nevhodné osvětlení narušuje podle feng-šuej celkovou pohodu na zahradě. \n\nPodle některých zdrojů je pořádek základem dobrého feng-šuej na zahradě. Je třeba odstranit všechny nepotřebné předměty ze zahrady. Věci, které jsou poházené v rohu pod plachtou, nebo kusy něčeho, u čeho majitel tvrdí, že se to jistě ještě bude hodit. Pořádek na zahradě přináší podle tohoto zdroje pořádek ve vztazích a vyvážení energie „čchi“.\n\nMatteo Ricci (1552–1610), jeden ze zakladatelů jezuitských misií v Číně, byl jeden z prvních Evropanů, který se zmiňuje o feng-šuej. Zmiňuje o feng-šuej mistry studující potenciální místa staveniště nebo hroby \"\", …s odkazem na hlavu a ocas a nohy jednotlivých draků, které mají údajně bydlet pod daným místem.\"\" Jako katolický misionář, Ricci silně kritizoval \"skrytou\" vědu geomantie spolu s astrologií jako další \"nejšílenější a absurdní úvahy\" pohanů: \"\"Co by tak ještě mohlo být absurdnější, než je jejich představa, že bezpečnost rodiny, úspěchy, a celá jejich existence, musí záviset na takových maličkostech, jako zda se otevírají dveře z té či oné strany, či déšť na nádvoří prší zprava nebo zleva, zda se otevře okno tady nebo tam, nebo zda je jedna střecha vyšší než jiná?\"\".\n\nRobert T. Carroll shrnuje to, co se stalo z feng-šuej v některých případech:\n\"„... feng-šuej se stalo jedním z aspektů interiéru v západním světě a údajní mistři feng-šuej se dávají najmout za vysoké částky, aby říkali lidem, jako je Donald Trump, jakým způsobem mají být umístěny jeho dveře a další věci. Feng-šuej se také stalo jiným New Age, podvodem s poli \"energie\" metafyzických výrobků ... nabízených k prodeji, které vám pomohou zlepšit vaše zdraví, maximalizovat svůj potenciál a zajistit plnění některých filozofií koláčků štěstí.“\"\n\n\n"}
{"id": "914954", "url": "https://cs.wikipedia.org/wiki?curid=914954", "title": "Raneyův nikl", "text": "Raneyův nikl\n\nRaneyův nikl \"()\" je šedá pevná látka většinou ve formě prášku, která se používá jako činidlo a katalyzátor v organické chemii. Za jeho objevitele se považuje Murray Raney, americký inženýr, který jej poprvé připravil roku 1926 pro hydrogenaci rostlinných olejů.\n\nRaneyův nikl se používá v celé řadě průmyslových procesů a v organické syntéze především jako velmi účinné redukční činidlo. Je hojně používán díky jeho příhodným vlastnostem, mezi které patří vysoká aktivita za pokojové teploty a jeho stabilita.\n\nJako příklad aplikace Raneyova niklu v průmyslu lze uvést následující reakci, kde je benzen redukován na cyklohexan. Dosáhnout redukce benzenového kruhu je velmi složité, ovšem Raneyův nikl je schopen katalyzovat tuto reakci velmi úspěšně. Cyklohexan, produkovaný touto reakcí, může být dále použit na výrobu kyseliny adipové, ze které se pak tvoří polyamidy, jako například nylon.￼\n\nDále je Raneyův nikl v průmyslu používán na přeměnu:\n\nRaneyův nikl je v organické syntéze používán pro desulfurizaci. Například thioacetaly se redukují na uhlovodíky.￼\n\nJe také používán k redukci látek s násobnými vazbami, jako například:\n"}
{"id": "914956", "url": "https://cs.wikipedia.org/wiki?curid=914956", "title": "Římskokatolická farnost Pohoř", "text": "Římskokatolická farnost Pohoř\n\nŘímskokatolická farnost Pohoř je farnost Římskokatolické církve v děkanátu Bílovec ostravsko-opavské diecéze.\n\nFarnost v Pohoři se poprvé zmiňuje v zápise v olomouckých zemských deskách k roku 1440. Jménem je znám Jan zvaný Číšník (pincerna), který rezignoval roku 1454 a na jeho místo nastoupil Josef. Na existenci farnosti lze usuzovat i ze zvonů datovaných k roku 1490 a 1546.\n\nZ pozdější doby se farnosti týká jen zpráva z roku 1588, kdy majitel fulneckého panství Jan starší Skrbenský z Hříště uvedl ke kostelům na svém panství včetně Pohoře protestantské kazatele. Za třicetileté války farnost zanikla a Pohoř spadala do farnosti Fulnek spravované fulneckými augustiniány. Ti do Pohoře jezdili odbývat bohoslužby pro věřící ze vsi i z Jestřabího a Kletného.\n\nFulnecký klášter byl roku 1784 v rámci josefinských reforem zrušen a současně byla u řady z jím spravovaných kostelů zřízena nebo obnovena samostatná duchovní správa. Rovněž v Pohoři zřídila náboženská matice lokální kuracii. Prvním kurátem se zde stal bývalý kanovník rozpuštěného fulneckého kláštera Michael Schiffner (1786–1801). V poslední třetině 19. století byla kuracie povýšena na farnost.\n\nPatronát farnosti ve středověku a raném novověku do třicetileté války patřil vrchnosti, tj. majiteli panství Fulnek. Patronát nad obnovenou farností roku 1784 převzala náboženská matice.\n\nRoku 1859 žilo ve farnosti 495 obyvatel, vesměs římských katolíků. V roce 1930 žilo ve farnosti 402 obyvatel, z čehož 398 (99 %) se přihlásilo k římskokatolickému vyznání.\n\nFarnost Pohoř zahrnovala vždy pouze vesnici Pohoř a patřila od svého zřízení roku 1784 do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Prokopa, postavený roku 1793 na místě staršího dřevěného.\n\nOd druhé světové války a odsunu původních obyvatel je farnost převážně spravována excurrendo. Od roku 2010 farnost spravuje oderský farář Petr Kuník.\n"}
{"id": "914957", "url": "https://cs.wikipedia.org/wiki?curid=914957", "title": "Gary Peacock", "text": "Gary Peacock\n\nGary Peacock (* 12. května 1935 Burley, Idaho, USA) je americký jazzový kontrabasista, hudební skladatel a pedagog. Počátkem šedesátých let hrál s Art Pepperem, Barney Kesselem, Budem Shankem a po přestěhování do New Yorku začal hrát s triem Billa Evanse a později s triem Alberta Aylera. Občas rovněž působil jako náhradník za Rona Cartera v kapele Milese Davise. Později spolupracoval s mnoha dalšími hudebníky, mezi které patří Keith Jarrett, Jack DeJohnette, Jan Garbarek, Ralph Towner nebo Bill Frisell.\n\nJeho manželkou je hudebnice Annette Peacock.\n"}
{"id": "914961", "url": "https://cs.wikipedia.org/wiki?curid=914961", "title": "Burley (Idaho)", "text": "Burley (Idaho)\n\nBurley je město na hranicích okresů Cassia County a Minidoka County ve státě Idaho ve Spojených státech amerických. Městem protéká řeka Snake.\n\nK roku 2010 zde žilo 10 345 obyvatel. S celkovou rozlohou 16,68 km² byla hustota zalidnění 652,7 obyvatel na km².\n"}
{"id": "914964", "url": "https://cs.wikipedia.org/wiki?curid=914964", "title": "Burley", "text": "Burley\n\nNázev Burley nese více sídel:\n\n"}
{"id": "914975", "url": "https://cs.wikipedia.org/wiki?curid=914975", "title": "Hosszúpereszteg", "text": "Hosszúpereszteg\n\nHosszúpereszteg je obec v maďarské župě Vas. V roce 2011 zde žilo 628 obyvatel.\n"}
{"id": "914977", "url": "https://cs.wikipedia.org/wiki?curid=914977", "title": "Stanislav Štech", "text": "Stanislav Štech\n\nStanislav Štech (* 23. srpna 1954 Podbořany) je profesorem psychologie na Univerzitě Karlově v Praze, zabývá se především pedagogickou psychologií. Od července 2015 působil jako náměstek ministryně školství, mládeže a tělovýchovy ČR Kateřiny Valachové, od června do prosince 2017 byl pak sám ministrem školství, mládeže a tělovýchovy ČR ve vládě Bohuslava Sobotky a od února 2018 je předsedou České sekce UNESCO.\n\nMaturoval na Lycée Carnot a v letech 1973 až 1978 vystudoval obor psychologie na Filozofické fakultě Univerzity Karlovy v Praze. Na téže fakultě pak v roce 1981 úspěšně obhájil rigorózní práci a získal titul PhDr., o tři roky později také titul CSc. v oboru psychologie práce a řízení.\n\nMezi roky 2003 a 2015 působil jako prorektor Univerzity Karlovy v Praze a v roce 2013 byl Fakultou humanitních studií navržen na úřad rektora. Kritizoval první záměr vysokoškolské reformy s tím, že není nutný a že představuje zásah do akademických svobod. Upřednostňoval spíše jisté úpravy vysokoškolského zákona. Z pozice prorektora 25. října 2013 ve volbě rektora Univerzity Karlovy v Praze neuspěl, když novou hlavou univerzity byl zvolen profesor Tomáš Zima.\n\nStanislav Štech je ženatý a má dvě děti. V roce 2011 získal francouzské vyznamenání Řád akademických palem za významný příspěvek k posílení česko-francouzské vědecké spolupráce.\n\nV letech 1983 až 1990 byl členem KSČ. Ve volbách do Senátu PČR v roce 2014 kandidoval jako nestraník za ČSSD v obvodu č. 21 – Praha 5. Se ziskem 11,53 % hlasů skončil na 5. místě a nepostoupil tak do druhého kola.\n\nOd března 2014 působil v týmu poradců premiéra Bohuslava Sobotky jako poradce pro oblast sociálních věcí, vědy a výzkumu, školství, zdravotnictví a rovných příležitostí, v červenci 2015 se stal politickým náměstkem ministryně školství, mládeže a tělovýchovy Kateřiny Valachové. Dne 26. května 2017 jej premiér Bohuslav Sobotka navrhl prezidentu Miloši Zemanovi jako nového ministra školství, mládeže a tělovýchovy ČR po ohlášené rezignaci dosavadní ministryně školství, mládeže a tělovýchovy ČR Kateřiny Valachové. Do funkce byl jmenován dne 21. června 2017. Ve funkci ministra školství, mládeže a tělovýchovy ČR setrval do 13. prosince 2017, kdy byl novým ministrem jmenován Robert Plaga.\n\n"}
{"id": "914981", "url": "https://cs.wikipedia.org/wiki?curid=914981", "title": "Mattoni NBL 2012/2013", "text": "Mattoni NBL 2012/2013\n\nMattoni NBL 2012/2013 (celým oficiálním názvem Mattoni Národní basketbalová liga) byla nejvyšší mužskou ligovou basketbalovou soutěží v České republice v ročníku 2012/2013. Celkovým vítězem se stal tým ČEZ Basketball Nymburk, který obhájil vítězství z předchozích devíti ročníků. Soutěže se stejně jako minulý rok zúčastnil slovenský tým Astrum Levice.\n\nZákladní část hrálo třináct celků systémem každý s každým. Vítězem základní části se stal tým ČEZ Basketball Nymburk. \n\nPo základní části se týmy rozdělily na dvě skupiny. Prvních šest týmů hrálo skupinu A1, ze které všichni postupovali rovnou do play-off. Posledních sedm týmů hrálo skupinu A2, ve které první čtyři postupovali do předkola play-off a poslední tři hráli baráž o udržení. Výsledky ze základní části se započítávali do všech skupin.\n\n\"Utkaly se čtyři nejlepší celky ze skupiny A2, hrálo se na dvě vítězná utkání:\"\n\n\n\"Čtvrtfinále se hrálo na tři vítězné zápasy:\"\n\n\n\"Semifinále se hrálo na tři vítězné zápasy:\"\n\n\n\"Finále se hrálo na čtyři vítězné zápasy:\"\n\n\nBaráže se měli zúčastnit poslední tři týmy NBL a vítězové semifinále 1. ligy. Jenže ještě před zahájením baráže odstoupil tým Sokol Hradec Králové pro nedostatek financí na cestování. Vedení ligy se později rozhodlo baráž pro tenhle ročník úplně zrušit a rozšířit ligu na čtrnáct celků. Díky těmto událostem se postupujicím stal tým JBC MMCITÉ Brno.\n\n"}
{"id": "914985", "url": "https://cs.wikipedia.org/wiki?curid=914985", "title": "Římskokatolická farnost Vrchy", "text": "Římskokatolická farnost Vrchy\n\nŘímskokatolická farnost Vrchy (dříve Římskokatolická farnost Valtéřovice) je zaniklá farnost Římskokatolické církve v děkanátu Bílovec ostravsko-opavské diecéze.\n\nNejpozději v 16. století stával ve Valtéřovicích filiální kostel svatého Jiří, který náležel k fulnecké farnosti spravované tamním augustiniánským klášterem. Tehdejší majitel fulneckého panství Jan Skrbenský ze Hříště k němu roku 1588 uvedl lutreránského kazatele, roku 1594 jej však musel předat zpět klášteru. Protestanství zde však přesto mezi obyvatelstvem převládalo a jsou i doklady o působení fulneckého sboru Jednoty bratrské v době, kdy ve Fulneku působil Jan Amos Komenský.\n\nOd třicetileté války zde bohoslužby obstarávali fulnečtí kanovníci až do zrušení kláštera roku 1784. Téhož roku zřídila náboženská matice ve Valtéřovicích lokální kuracii, jejímž prvním duchovním správcem se stal Thaddäus Johann Sperling, bývalý člen fulneckého kláštera (do 1809).\n\nRoku 1859 žilo ve farnosti 618 obyvatel, vesměs římských katolíků. V roce 1930 žilo ve farnosti 501 obyvatel, až na jednoho římskokatolického vyznání.\n\nFarnost Valtéřovice (od roku 1947 Vrchy) zahrnovala vždy pouze vesnici Vrchy a patřila od svého zřízení roku 1784 do roku 1962 k děkanátu Odry, od reorganizace církevní správy k 1. lednu 1963 do svého zániku v roce 2004 k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem býval pozdně barokní kostel svatého Jiří, postavený roku 1794 na místě staršího kamenného kostela.(vrchy-historie kostel) Nyní je to filiální kostel fulnecké farnosti. Na hřbitově je rovněž novogotická kaple svatého Jiří z roku 1901.\n\nFarnost byla v poválečné době spravována excurrendo z farnosti Fulnek, resp. po roce 1989 ji spravovali členové obnoveného fulneckého kapucínského kláštera. Ten byl řádem opuštěn roku 1998. 8. července 2004 byla samostatná farnost zrušena a Vrchy byly přičleněny k fulnecké farnosti.\n\n"}
{"id": "914991", "url": "https://cs.wikipedia.org/wiki?curid=914991", "title": "Annúminas", "text": "Annúminas\n\nAnnúminas je fiktivní město ve Středozemi vyskytující se v díle J. R. R. Tolkiena, prastaré sídlo králů Arnoru.\nAnnúminas znamená \"Věž Západu\" ze sindarského \"annun\", znamenající západ a \"minas\", věž.\n\nAnnúminas bylo hlavní město Severního království, Arnoru. Nacházel se v severním Eriadoru, severně od Kraje na jihovýchodním břehu Soumračných jezer, obklopenými Soumračnými vrchy. Řeka Brandyvína vytékala ze Soumračných jezer trochu severněji od města. Město mělo pověst jednoho z nejkrásnějších v celé Středozemi.\n\nAnnúminas byl založen Elendilem, velekrálem Arnoru a Gondoru, který sám vládl v Arnoru, zatímco jeho synové Isildur a Anárion spolu vládli v Gondoru na jihu. Hlavním znakem královské moci v Arnoru bylo Annúminaské žezlo. Ve městě byl také uložen jeden ze sedmi palantírů, nazývaný \"Kámen z Annúminasu\", který byl používán jen králem.\n\nPo Elendilově smrti ve Válce posledního spojenectví roce 3441 D. v., přešla vláda Arnoru do rukou jeho syna Isildura. Valandil, nejmladší syn krále Isildura, se stal roku 10 T. v. králem a vrátil se do Annúminasu z Roklinky, kde byl vychováván jako dítě.\n\nV roce 861 T. v. se Arnor rozdělil na tři království: Arthedain, Rhudaur a Cardolan. Amlaith, první král Arthedainu, přenesl sídlo královského dvora do \"Královské Severky\", Fornostu, a Annúminas se postupně změnil v ruiny, v nichž ležel skoro 2000 let.\n\nKdyž se Aragorn, král Elessar, stal králem Obnoveného království Gondoru a Arnoru, tak v roce 3019 T. v., dal znovu vybudoval Annúminas, který se stal jeho hlavním městem na severu. Když roce 15 Č. v. Aragorn se svou manželkou Arwen cestovali do Arnoru, dlouhý čas přebývali v Annúminasu. Vladyka Peregrin Bral a starosta Mistr Samvěd mnohokrát navštívili v Annúminasu krále i královnu, když pobývali v Severním království.\n"}
{"id": "914992", "url": "https://cs.wikipedia.org/wiki?curid=914992", "title": "Avallónë", "text": "Avallónë\n\nAvallónë je elfský přístav v Tolkienově fantasy světě, elfské město na Tol Eressëi, přístav Eldar. Založeno bylo elfy z rodu Teleri, kteří milovali pohled na hvězdy, ale kvůli světlu Stromů ve Valinoru je nemohli pozorovat.\n\nPo pádu Númenoru se Avallónë stal přístavem pro ty z elfů, kteří přicházeli ze Středozemě do Valinoru po tzv. Přímé cestě.\n"}
{"id": "915001", "url": "https://cs.wikipedia.org/wiki?curid=915001", "title": "Ašer Chiram", "text": "Ašer Chiram\n\nAšer Chiram (: אשר חירם, rodným jménem Zikmund Kerekes; 17. prosince 1897, Budapešť – 26. listopadu 1973, Jeruzalém) byl izraelský architekt maďarského původu, který ve 20. a 30. letech žil a projektoval v Československu. Je mimo jiné autorem národního vojenského hřbitova na Herzlově hoře v Jeruzalémě.\n\nNarodil se v Budapešti a po absolvování reálky odešel do Brna, kde roku 1920 nastoupil ke studiu na Německé vysoké škole technické. Během studií se oženil s Růženou rozenou Atlaszovou. Roku 1922 zdárně absolvoval a v témže roce se mu narodila dcera Gisela. Následně začal pracovat jako praktikant v projekční kanceláři Jindřicha Kumpošta a působil též v ateliéru Ernsta Wiesnera.\nJeho prvními realizacemi v Brně byly nájemní a rodinné domy, postavené koncem 20. let. Patřil mezi ně například rozsáhlý blok budov na rohu ulic Černopolní a Durďákova. Přibližně v roce 1930 si založil vlastní architektonický ateliér a ve funkcionalistickém duchu vyprojektoval Bassovu a Morgensternovu vilu v Lipové ulici. Roku 1936 si postavil vlastní rodinný dům v Hansmannově ulici. Ještě před vypuknutím druhé světové války opustil Československo a přes Maďarsko se dostal do britské mandátní Palestiny. Tam si změnil jméno na Ašer Chiram.\n\nV Izraeli projektoval památníky a vojenské hřbitovy a je rovněž autorem izraelského jednotného vojenského hrobu. Mezi jeho tvorbu patří například památník na náměstí Davidka v Jeruzalémě, národní vojenský hřbitov na Herzlově hoře. Kromě působení ve funkci architekta na ministerstvu obrany v letech 1950 až 1962 pracoval v Izraelském památkovém úřadu, kde měl na starosti ochranu historických budov. Zajímal se především o starodávné synagogy a na toto téma napsal disertační práci, kterou obhájil na Vídeňské univerzitě, kde získal titul doktor. V roce 1962 svou práci publikoval ve vědeckém časopise \"Wiener Jahrbuchs für Kunstgeschichte\".\n\nZemřel ve věku sedmdesáti pěti let v Jeruzalémě, kde je pohřben na Har ha-Menuchot po boku své manželky.\n\n\nUkázka z Kerekesovy/Chiramovy tvorby v Izraeli:\n\n"}
{"id": "915002", "url": "https://cs.wikipedia.org/wiki?curid=915002", "title": "CBU-87 CEM", "text": "CBU-87 CEM\n\nCBU-87 CEM (Combined Effects Munition) je kazetová puma používaná letectvem Spojených států amerických (USAF), vyvinutá společnostmi Aerojet a Honeywell. Zbraň byla zavedena v roce 1986 jako náhrada za dřívější kazetové pumy, které byly požívány během války ve Vietnamu. CBU znamená „Cluster Bomb Unit“. Pokud je CBU-87 používána v kombinaci s řídicí soupravou WCMD (Wind Corrected Munitions Dispenser), stává se přesně naváděnou zbraní neboli „chytrou bombou“ s označením CBU-103.\n\nCBU-87 bez soupravy WCMD je navržena pro shazování z letounů z jakékoliv výšky a při jakékoliv rychlosti. Jedná se o volně padající bombu, která musí být zaměřena předtím, než je odhozena z letounu. Po svém odhození nemůže přijímat žádné povely, na rozdíl od řízené munice nebo tzv. „chytrých bomb“. Puma může být shazována z celé řady současných moderních letounů. Bomba je 2,33 m dlouhá, má průměr 40 cm a váží zhruba 430 kg. Cena jedné z nich je téměř 14 000 USD.\n\nPřed odhozením může pilot volit ze dvou způsobů uvolnění submunice z pumy – časový nebo přibližovací. V prvním režimu se kontejner s bombičkami otevírá po uplynutí 0,63 s až 4,15 s po odhození, což musí být nastaveno na zemi skokově ve 12 různých časech. V druhém případě se kontejner otevře v určité výšce nad terénem, což zajišťuje výškový senzor FZU-39/B. Výška rozevření musí být opět skokově přednastavena na zemi od 40 do 1 400 m.\n\nKaždá CBU-87 se skládá z pouzdra SUU-65B a 202 kusů submunice (neboli malých bombiček) s označením BLU-97/B, které mají kombinovaný účinek. Bombička vypadá jako žlutý válec o délce 20 cm a průměru 6 cm. Submunice BLU-97/B je určena proti obrněným cílům, živé síle i lehkým cílům. Skládá se z kumulativní nálože, ocelového fragmentovaného pouzdra pro vznik velkého množství střepin a zirkoniového kroužku pro posílení zápalných účinků.\n\nBezprostředně po odhození z letounu se rozvinou stabilizační plochy, které vyvolají podélnou rotaci pumy. Na bombě je možné nastavit 6 rychlostí rotace bomby od 0 – 2 500 otáček za minutu. Rotace slouží jednak ke směrové stabilizaci pádu a také odstředivá síla rotace umožní vymrštění a rozprášení submunice. Poté, co klesne na zvolenou výšku nebo po uplynutí zvolené doby, se pouzdro otevře a submunice se uvolní z pouzdra ven. Každá z bombiček je na konci opatřena kroužkem, který po uvolnění vypustí nafukovací polštářek, který slouží jako padáček ke snížení rychlosti pádu a nasměruje bombičku správným koncem k zemi. Když bombičky dopadnou na zem, pokryjí poměrně velkou plochu účinnou municí. Podle nastavení bomby může být pokryta větší nebo menší oblast. V závislosti na rychlosti rotace pumy před otevřením pouzdra a také výšky nad zemí, kdy bude pouzdro otevřeno, se pokrytá plocha pohybuje od 20×20 metrů (malá výška otevření a nízká rychlost rotace) až 200×400 m (velká výška otevření a vysoká rychlost rotace).\n\nVýrobci i ministerstvo obrany Spojených států amerických uvádí, že počet bombiček, které selžou a nevybuchnou, se pohybuje kolem 5%. To znamená, že z 202 kusů submunice jich kolem 10 neexploduje při kontaktu se zemí. Nezisková organizace Landmine Action uvádí, že počet nevybuchlé submunice BLU-97/B, která byla použita při bombardování Jugoslávie, se pohybuje kolem 7 až 8 procent. Tato nevybuchlá munice představuje následné značné riziko hlavně pro civilní obyvatelstvo. Výrazně žlutý obal přitahuje zvláště děti. Některé zdroje uvádějí, že v Afghánistánu dochází ke smrtelným nehodám v důsledku záměny bombiček s balíčky s potravinovou pomocí, které se jim nápadně podobají.\n\nBěhem operace Pouštní bouře svrhlo USAF celkem 10 035 pum CBU-87. Během operace Spojenecká síla svrhly americké síly kolem 1 100 kazetových pum, většinou CBU-87.\n\n7. května 1999 byly pumy CBU-87 použity při nejvážnějším incidentu, při kterém zemřelo 14 civilistů, když pumy svržené z nizozemských letounů F-16 minuly své cíle a zasáhly centrum srbského města Niš.\n\n"}
{"id": "915025", "url": "https://cs.wikipedia.org/wiki?curid=915025", "title": "Gábor Babos", "text": "Gábor Babos\n\nGábor Babos (* 24. října 1974, Sopron, Maďarsko) je maďarský fotbalový brankář, který v současnosti hraje za nizozemský klub NAC Breda. Byl také reprezentantem Maďarska. V roce 2004 získal v dresu NAC Breda ocenění \"Fotbalový brankář roku Nizozemska\".\n\nPůsobil v maďarských klubech FC Sopron a MTK Budapešť, poté odešel do Nizozemska, kde hrál za NAC Breda, Feyenoord a NEC Nijmegen. Po vypršení kontraktu s NEC přestoupil v létě 2013 do NAC Breda.\n\nV maďarském národním týmu debutoval 19. 3. 1997 v přátelském utkání proti týmu Malty (výhra 4:1).\nCelkem odehrál v letech 1997–2009 za maďarskou seniorskou reprezentaci 27 zápasů.\n\n"}
{"id": "915039", "url": "https://cs.wikipedia.org/wiki?curid=915039", "title": "Filmová pohádka", "text": "Filmová pohádka\n\nFilmová pohádka je specifický filmový žánr, který je určen pro velkou skupinu diváků všeho věku, zejména pak bývá zaměřen na mladší osoby, děti a mládež. Filmová pohádka je audiovizuální dílo, které může vycházet z klasické literární předlohy pocházející ať už ze zdrojů lidové slovesnosti (klasické pohádkové náměty), nebo se může jednat i o pohádky umělé-autorské (vymyšlené autorem literárního/dramatického námětu, nebo i autorem námětu pouze pro daný snímek). Základním rysem každé pohádky je fikce, tedy smyšlený prostor, čas i děj, který velmi často bývá ztvárněn jakožto nějaká forma nadpřirozena (existují ale výjimky). Tak jako je tomu u běžných literárních pohádek, většina filmových pohádek představuje nějaký souboj dobra se zlem obvykle i s určitým morálním apelem (podtextem), nicméně tento princip zde může být ve větší míře oslaben kvůli větší podbízivosti, líbivosti, zábavnosti a komerčnějšímu zaměření filmového díla. Nemusí být na něj kladen takový důraz jako je tomu obvyklé v klasické literární předloze.\n\nV pohádkách také často vystupují různé fiktivní pohádkové bytosti (čerti, duchové, andělé, draci, čarodějové, černokněžníci, víly, obři, vodníci, bludičky, elfové, trpaslíci, divoženky, různá fiktivní pohádková božstva atd. apod.), případně inteligencí a rozumem obdařená zvířata nebo rostliny (zde může jít o začarované lidské bytosti), někdy se vyskytují různé kouzelné či magické předměty, objevují se nadpřirozená prostředí (například nebe, peklo, svět pod vodní hladinou, neznámý podzemní svět, začarovaný či kouzelný zámek (či jinou stavbu), nějakou pomyslnou pohádkovou či jinou fiktivní říši apod.) V některých pohádkách vystupují pouze a výhradně nadpřirozené (nereálné) bytosti, velmi typické je to pro některé krátké animované filmy určené pro nejmenší děti. Mezi takovéto filmy lze zařadit i pohádky, kde hlavními postavami jsou výhradně zvířata, která povětšinou přejímají určité lidské vlastnosti (například inteligenci, rozum, řeč, emoce apod. - jistá stylizovaná forma antropocentrismu, kdy jsou lidské vlastnosti, schopnosti, znalosti či dovednosti přisuzovány či přenášeny na jiné než lidské postavy).\n\nTyto nadpřirozené bytosti, zvířata, rostliny, prostředí a předměty vždy nějak působí na hlavní postavy příběhu (lidé, zvířata, rostliny či jiné fiktivní entity). Buďto působí kladně (pomáhají jim) nebo záporně (nějak škodí či ubližují). Lidské bytosti, zvířata, rostliny i jednotlivé předměty pak pod vlivem různých nadpřirozených sil mohou nabývat přechodně či trvale různých nadpřirozených vlastností nebo schopností.\n\nFilmová pohádka bývá zpravidla zakončena šťastně (filmový happyend), často se v ní vyskytuje běžná láska dvou mladých lidí.\n\nFilmová pohádka, vzhledem k povaze žánru, může používat různé filmové triky. Může se jednat jak o film pocházející z oblasti klasické kinematografie určený primárně pro promítání v kinech, nebo může jít o film televizní. Filmové pohádky mohou být vytvořeny i ve formě televizního seriálu.\n\nFilmová pohádka může být ztvárněna jakožto hraný film ztvárněný živými herci, jenž bývá obvykle koncipován jakožto celovečerní film.\n\nExistuje ale řada pohádek zpracovaných ve formě animované (nejčastěji kreslené či loutkové filmy), ty pak mohou být zpracovány v různých délkách, od krátkých filmů až po celovečerní filmy. Některé pohádky mívají povahu rodinné komedie s humornými prvky (určené všem věkovým kategoriím), příkladem budiž snímek \"Dívka na koštěti\" nebo \"Šíleně smutná princezna\".\n\n\n\n\n\n\n\n\n\n"}
{"id": "915042", "url": "https://cs.wikipedia.org/wiki?curid=915042", "title": "Canon EOS M", "text": "Canon EOS M\n\nCanon EOS M je první bezzrcadlovka systému EOS společnosti Canon. Podle periodika DPReview se jedná de facto o lehčí verzi zrcadlovky Canon EOS 650D.\n\nFotoaparát má 18megapixelový senzor typu CMOS velikosti 22,3 × 14,9 mm (APS-C), závit pro objektivy EF-M (na nějž jdou i typy EF a EF-S), 1,04megapixelový multidotykový displej s úhlopříčkou 3 palce (7,7 cm) o poměru stran 3:2 a s podporou gest. Jako médium používá paměťové karty SD/SDHC/SDXC. Vše je řízeno obrazovým procesorem DIGIC 5, který zvládá sekvenční snímání o rychlosti 3,4 snímku za sekundu, ale i SD, HD a Full HD videa o 24, 25 a 30 snímcích/s. Elektronická vertikální závěrka zvládá časy od 30 do 1/4000 sekundy a bulb, citlivost jde do 6400 ISO s možností rozšíření na 12800. To, co oproti řadě EOS nemá, je integrovaný blesk, avšak nechybí „hot shoe“ sáňky na blesk systémový (například Canon Speedlite 90EX, s kterým je tento fotoaparát v některých krajinách prodáván).\n\nPřístroj má rozměry 108,6 × 66,5 × 32,3 mm a váží 262 gramů. Jako baterie používá typ LP-E12.\n\nCanon EOS M byl oznámen v červenci a začal se prvně prodávat v listopadu 2012 ve Spojených státech za cca 800 dolarů spolu s 22mm objektivem EF-M, v Kanadě pak spolu se zoomem 18-55 mm f/3,5–5,6 IS a v EU s jedním, druhým, i oběma objektivy.\n\n\n"}
{"id": "915049", "url": "https://cs.wikipedia.org/wiki?curid=915049", "title": "Jean de Lamberville", "text": "Jean de Lamberville\n\nJean de Lamberville (27. prosince 1633 – 10. února 1714) byl členem Tovaryšstva Ježíšova a misionářem mezi indiány na pomezí Nové Francie.\n\nVystudoval jezuitskou kolej v Rouenu a od roku 1656 působil v Paříži, kde vyučoval gramatiku a humanitní vědy. V roce 1669 byl vybrán jako misionář k domorodcům v Severní Americe a ještě téhož roku dorazil do Nové Francie. Působil mezi Onondagy, což byl jeden z pěti kmenů Irokézské ligy. Jeho misie se nazývala Saint-Jean Baptiste a nacházela se v osadě Onondaga. Svou misii provozoval až do roku 1687. Při svém misijním působení zaznamenal několik úspěchů. Kromě toho, že za těch 18 let pokřtil stovky domorodců, převážně na smrtelné posteli, dařilo se mu udržovat důležité diplomatické kontakty s profrancouzskou či neutrální frakcí mezi Onondagy. Jeho hlavním spojencem byl náčelník Daniel Garakontié. Mezi domorodci byl oblíben především pro své léčitelské schopnosti a jako spojka pro komunikaci s Francouzi. V 80. letech rostlo napětí mezi Novou Francií a Irokézi a jezuitští misionáři postupně od kmenů ligy odcházeli. Jean de Lamberville byl poslední, který odešel předtím, než začala válka. Lamberville pak nějakou dobu působil jako kaplan v pevnosti Cataracoui (Fort Frontenac). Posléze byl svým nadřízeným poslán zpět do Francie a ačkoliv žádal o povolení k návratu do Kanady, nebylo mu to umožněno. V roce 1714 v Paříži zemřel.\n"}
{"id": "915050", "url": "https://cs.wikipedia.org/wiki?curid=915050", "title": "Lajos Áprily", "text": "Lajos Áprily\n\nLajos Áprily (14. listopadu 1887, Brašov – 6. srpna 1967, Budapešť) byl maďarský básník a překladatel. Laureát ceny A. Józsefa.\n\nByl profesorem, později ředitelem gymnasia a redaktorem časopisu \"Protestáns Szemle\" (\"Protestantská revue\"). Velkými tématy jeho poezie jsou příroda, rodina a žal nad ztrátou milovaných, ideje míru, humanity, vzájemné úcty mezi jedinci a národy. Její základní ladění je vlídné, melancholické, zdrženlivé až cudné a neokázalé. Lajos Áprily patří rázem své lyriky, nikoli osobními vztahy, nejspíš k nyugatovskému směru, některými rysy dokonce k tradici aranyovské. Je ceněn jako mistr ukázněné, sevřené formy, elegance, vkusu a vybroušenosti. Bez zjevných novátorských prvků, s mnoha antickými reminiscencemi, působí jeho dílo originálně a dobově.\n\nPsal také veršovaná dramata, přeložil mj. Puškinova \"Evžena Oněgina\", Ibsenova \"Peer Gynta\" a další díla z němčiny, rumunštiny atd.\n\n"}
{"id": "915051", "url": "https://cs.wikipedia.org/wiki?curid=915051", "title": "Kotelský vrch", "text": "Kotelský vrch\n\nKotelský vrch (498 m n. m.) je neovulkanický vrch v okrese Liberec Libereckého kraje, ležící asi 0,5 km VJV od vsi Kotel na stejnojmenném katastrálním území.\n\nKotelský vrch je severním pokračováním vulkanicky podmíněného hřbetu Čertovy zdi. Vrchol a jeho nejbližší okolí je díky hustému zalesnění bez výhledu. U hranic lesa jsou na východě výhledy na Ještěd a Jelínku, na západě na Ralskou pahorkatinu a Lužické hory.\n\nNa Kotelský vrch vede stará křížová cesta vybudovaná v letech 1902 – 1904, resp. jen její pozůstatky. Betonové sloupky, jejichž niky jsou dnes prázdné, vedou od okraje Kotle, od obnovené \"kaple sv. Anny\" podél již zarostlé cesty při těžebním příkopu. Cesta končí kaplí na vrcholu kopce, jež je v dezolátním stavu. Existuje plán na obnovu této křížové cesty. O obnovu se snaží občanské sdružení Dubáci z Českého Dubu a okolí.\n\nVrch náleží do celku Ralská pahorkatina, do podcelku Zákupská pahorkatina, do okrsku Kotelská vrchovina, do podokrsku Všelibická vrchovina.\n\nVrch leží severně od silnice II/278 (Osečná – Český Dub), ze které je nejrychlejší přístup od rozcestí \"Pod Čertovou zdí\". Tímto rozcestím prochází modrá turistická stezka Čertova zeď – Kotel a žlutá stezka Osečná – Český Dub.\n"}
{"id": "915058", "url": "https://cs.wikipedia.org/wiki?curid=915058", "title": "Steve Howey", "text": "Steve Howey\n\nJméno a příjmení Steve Howey nosí několik lidí:\n\n"}
{"id": "915063", "url": "https://cs.wikipedia.org/wiki?curid=915063", "title": "Můj nejlepší přítel (film, 2006)", "text": "Můj nejlepší přítel (film, 2006)\n\nMůj nejlepší přítel (originální francouzský název \"Mon meilleur ami\") je francouzská komedie s dramatickými prvky z roku 2006, kterou režíroval Patrice Leconte podle vlastního scénáře. Hlavní role v komorním filmu o křehkosti přátelství ztvárnili Daniel Auteuil a Dany Boon.\n\nFrançois je úspěšný obchodník se starožitnostmi a spolumajitel umělecké galerie. Při jedné večeři mu několik jeho známých otevřeně říká, co si o něm myslí. Je sebestředným člověkem s arogantním chováním a z těchto důvodů nemá vůbec žádné přátele. François jim oponuje, přesto však není schopen jmenovat jediného svého přítele. Jeho společnici v galerii na něm přece jen záleží a nabídne mu sázku. Pokud jí v určený čas přivede ukázat třeba jediného svého přítele, daruje mu svůj podíl na vzácné a drahé antické váze, kterou teď vlastní oba společně.\n\nFrançois si namlouvá, že je to lehký úkol, brzy se však přesvědčuje o opaku a sám přichází na to, že ho skutečně vůbec nikdo nemá rád. Uvědomí si, že musí začít od sebe. Po několika neúspěšných pokusech se sblíží s Brunem, chudým taxikářem, který však díky svému bezprostřednímu jednání umí velmi lehce navazovat nové mezilidské kontakty. François však není ve svých pokusech „naučit se přátelit“ příliš úspěšný a navíc je celou dobu motivován víc touhou po váze jako opravdovou snahou změnit sebe sama. Když nastane čas pro vyhodnocení sázky, François naláká Bruna pod falešnou záminkou do svého domu, abych jej představil svojí společnici a získal tak vázu. O ničem netušící Bruno je však z tolké neupřímnosti zdrcen a na Françoise silně zanevře.\n\nPo nějakém čase Bruna zvou do televizní vědomostní soutěže, na kterou se pilně a po mimořádně dlouhou dobu pečlivě připravoval. Na poslední otázku soutěže, která má rozhodnout o výhře, však neumí odpovědět. Protože otázka se týká umění, rozhodne se využít svého práva zavolat přítele a volá právě Françoisovi. Ten po jistém váhání Brunovi skutečně prozrazuje správnou odpověď a z Bruna se tak stává milionář. Oba muži se znovu setkají až po delším čase, ale pak se z nich stávají opravdoví přátelé.\n\n"}
{"id": "915066", "url": "https://cs.wikipedia.org/wiki?curid=915066", "title": "Sociální problém", "text": "Sociální problém\n\nSociální problém je možné definovat jako společenský stav nebo společenskou situaci, který vyrůstá z rozporů mezi existencí jedince ve společnosti a společenskými podmínkami lidské existence. \nNelze za něj však považovat každé nenaplnění individuálních potřeb. Za sociální problémy považujeme takové, kdy jedinci nebo skupiny lidí ne svou vlastní vinou nejsou schopni uspokojit své společensky uznané potřeby a zájmy.\n\n\nMasmédia pojmenovávají sociální problémy pro své masové publikum. Mohou tak zvyšovat citlivost a zaměřovat pozornost lidí na určitý okruh problémů. Současně však vyvolávají zkreslující představu o jejich rozsahu nebo obavy u masového publika. \nV tomto procesu lze rozlišit následující fáze:\n\nFormování veřejného zájmu o sociální problémy prochází následujícími fázemi:\n\nDatabáze knih o sociálních problémech\n"}
{"id": "915067", "url": "https://cs.wikipedia.org/wiki?curid=915067", "title": "Aaron Staton", "text": "Aaron Staton\n\nAaron Staton (* 2. srpna 1980, Huntington, Západní Virginie, Spojené státy americké) je americký herec. Jeho nejznámější rolí je Ken Cosgrove v seriálu \"Šílenci z Manhattanu\" a namluvil Cola Phelpse ve videohře \"L.A. Noire\".\n\nNarodil se v Huntingtonu dne 2. srpna 1980, ačkoliv jeho datum narození bývá někdy nesprávně uvedeno jako únor 1978. Vyrostl v Jacksonville na Floridě a v roce 1998 absolvoval na střední škole Terryho Parkera. V roce 2004 absolvoval také na Carnegie Mellon School of Drama.\n\nSpolu se zbytkem herců ze seriálu \"Šílenci z Manhattanu\" vyhrál v letech 2008 a 2009 cenu Screen Actors Guild Awards za nejlepší výkon obsazení dramatického seriálu. Objevil se v televizních seriálech jako \"\", \"Sedmé nebe\" a \"Beze stopy\". Namluvil protagonistu, Cola Pheplse, pro videohru \"L.A. Noire\".\n\nJe ženatý s herečkou Connie Fletcher. Mají tři syny, Becketta, Connora a Gradyho.\n\n\n"}
{"id": "915069", "url": "https://cs.wikipedia.org/wiki?curid=915069", "title": "Harbonnières", "text": "Harbonnières\n\nHarbonnières je francouzská obec v departementu Somme v regionu Hauts-de-France. V roce 2013 zde žilo 1 650 obyvatel.\n\nSousední obce jsou: Bayonvillers, Caix, Framerville-Rainecourt, Guillaucourt, Morcourt, Proyart, Rosières-en-Santerre a Vauvillers.\n\n\"Počet obyvatel\"\n"}
{"id": "915070", "url": "https://cs.wikipedia.org/wiki?curid=915070", "title": "Forest Green, Oh Forest Green", "text": "Forest Green, Oh Forest Green\n\nForest Green, Oh Forest Green je první singl americké zpěvačky-skladatelky Holly Mirandy z jejího alba \"The Magician's Private Library\", který vyšel 9. listopadu 2009 v Anglii a 17. listopadu 2009 ve Spojených státech prostřednictvím labelu XL Recordings. Spoluautorem skladby je muzikant Brendan Coon.\n\nBen Schumer z PopMatters popsal tento song jako ,jasný singl z alba: malátný, problikávající průběh skladby nádherně doplněný o lesní roh. Avšak zdá se mi, že Miranda zní spíše jako host na svém vlastním songu.\"\n\n"}
{"id": "915071", "url": "https://cs.wikipedia.org/wiki?curid=915071", "title": "Čáp simbil", "text": "Čáp simbil\n\nČáp simbil (\"Ciconia abdimii\") je jeden z nejmenších druhů čápů, který žije v Africe. Je tažným ptákem, který neodlétá před chladem, ale jeho každoroční pravidelné stěhování je navázáno na postup deště a tudíž na dostatek potravy.\n\nJe to trans-rovníkový migrant, který se sezónně stěhuje mezi severní a jižní části Afriky. V období května až srpna přebývá v širokých tropických oblastech na severní polokouli od Senegalu přes Mali, Burkinu Faso, Nigérii, Niger, Čad, Středoafrickou republiku, Súdán až po Etiopii kde také všude hnízdí a vyvádí mláďata, toto území se považuje za jeho domovské. Pak přelétává do rovníkový oblastí v Ugandě, Keni a Tanzanii ve středu a na východě Afriky kde stráví září a říjen. V listopadu se přesunuje směrem k jihu a až do února žije rozptýlen v malých skupinkách na rozlehlém prostoru na jihu afrického kontinentu v Zambií, Namibií, Zimbabwe, Mosambiku a Jihoafrické republice. Pak znovu odlétá severním směrem a březen i duben prožije na místech v rovníkových oblastech, kde byl cca před půl rokem. Následně pokračuje ve stěhování na sever a v květnu se rozlétává po svých hnízdištích v severních oblastech tropů, kde bude až do srpna. Protože jeho migrační trasy kopírují postup dešťů, v Africe se všeobecně věří, že jeho přílet signalizuje příchod dešťů.\n\nHlavním místem výskytu tohoto druhu čápa jsou otevřené travnaté pláně. Obvykle je ke spatření blízko vody, ale byl pozorován i na polosuchých nebo suchých místech včetně polopouští. Není plachý, navštěvuje i obdělávanou půdu a místa v blízkosti lidských obydlí. Je vítaným návštěvníkem, protože zbavuje pole nepříjemného hmyzu. Jeho specializací je totiž právě saranče stěhovavá, která ohrožuje úrodu.\n\nNejmenší z čápů, bývá veliký jen 70 až 80 cm a váží 1 až 3 kg, rozpětí jeho křídel dosahuje 140 cm. Peří horní části těla je leskle černé, hlava má purpurový až zelený nádech, náprsenka a kostřec jsou bílé. Rovný silný zobák je šedozelený, tmavě hnědé oči jsou okroužené bíle. Dlouhé, štíhlé, narůžověle šedé nohy mají na běháku a chodidle kontrastní růžový pásek. Pohlavní dimorfismus se projevuje pouze větší váhou a velikosti samce. Mladí jedinci jsou hnědí s červeným zobákem. Při letu má krk natažen dopředu a nohy mu trčí dozadu za krátkým ocasem. Jeho zvukovým projevem je převážně jen klapání zobákem.\n\nJe to společenský pták a jen zřídka je viděn ve skupinkách pod 10 jedinců, obvykle vytváří široce rozptýlené kolonie nepřesahujících 20 párů které společně odpočívaní a večer hřadují na stromech nebo skalách. Při migračních přeletech se sdružují do obrovských hejn čítajících i přes 10 000 jedinců, létají velmi vysoko a nevytváří pravidelné formace, dokážou využívat teplých vzdušných proudů k plachtění. Kromě přeletu nad pouští dělají každodenní zastávky ke krmení.\n\nČáp simbil se živí převážně větším hmyzem (saranče, kobylky, mnohonožky), které utíká před požárem. Dále pojídá drobné vodní živočichy (rybky, měkkýši, žáby, korýši), zřídka uloví menšího živočicha (myši, hraboši, ptáci), žere i mršiny. Při lovu potravy je hejno rozptýleno.\n\nHnízdí na vysokých stromech nebo srázech, někdy v blízkosti mokřadů a jezírek, občas i na střechách domů. Přednostně využívají stará hnízda která případně opravují. Hnízdo je ploché a je sestaveno je z větví a vystláno trávou. Hnízdící kolonie čítají i několik tisíc jedinců, často ve společnosti jiných ptačích druhů nebo i rodů.\n\nHnízdní sezóna obvykle začíná v období dešťů, v květnu. Samci k hnízdu přilétají jako první a čekají na samice, které přilétnou později. Samice naklade 1 až 3 vejce, inkubace trvá 28 až 31 dnů. Při sezení na vejcích i zajišťování potravy pro mláďata se oba rodiče střídají. Mláďata se opeří po 50 až 60 dnech od vylíhnutí.\n\nČáp pohlavně dospívá ve 3 až 4 letech, v zajetí se dožívá až 20 roků. V přírodě nemá mnoho přirozených nepřátel, místními obyvateli není běžně loven.\n\nČáp simbil je chován v necelých padesáti evropských zoo, nejvíce v Německu (16 zoo). V rámci Česka se jedná o tři zařízení:\n\n\nČáp simbil byl v Zoo Praha chován prvně v 50. letech 20. století (1951–1953). Současný chov započal v roce 1996. První úspěšný odchov se podařil o osm let později, tedy v roce 2004. Do léta 2018 se podařilo odchovat 14 mláďat.\n\nKe konci roku 2017 bylo chováno deset jedinců, z toho 6 mláďat narozených v roce 2017. V roce 2018 bylo odchováno dalších 5 mláďat. Na konci roku 2018 tak bylo chováno 12 jedinců.\n\n\n"}
{"id": "915073", "url": "https://cs.wikipedia.org/wiki?curid=915073", "title": "Caix", "text": "Caix\n\nCaix je francouzská obec v departementu Somme v regionu Hauts-de-France. V roce 2013 zde žilo 749 obyvatel.\n\nSousední obce jsou: Beaufort-en-Santerre, Cayeux-en-Santerre, Guillaucourt, Harbonnières, Le Quesnel, Rosières-en-Santerre a Vrély.\n\n\"Počet obyvatel\"\n\n"}
{"id": "915079", "url": "https://cs.wikipedia.org/wiki?curid=915079", "title": "Dánská sekera", "text": "Dánská sekera\n\nDánská sekera (anglicky: \"Dane Axe\") je raný typ válečné sekery. Její ostří je dlouhé 20 až 30 cm. Průměrná hmotnost sekery je 1 až 2 kg. Topůrko má dlouhé 0,9 až 1,2 m. Ty které sloužily jako odznak moci ho mají dlouhé až 1,5 - 1,7 m. Dánské sekery používali anglosaští huskarlové.\n"}
{"id": "915080", "url": "https://cs.wikipedia.org/wiki?curid=915080", "title": "Phil Neville", "text": "Phil Neville\n\nPhilip John „Phil“ Neville (* 21. ledna 1977, Bury, Anglie) je bývalý anglický fotbalový obránce, který svou kariéru strávil ve dvou anglických klubech: Manchesteru United a Evertonu. Hrál také za anglickou fotbalovou reprezentaci.\n\nPo sezóně 2012/13 v červnu 2013 ukončil fotbalovou kariéru. Jeho starším bratrem je další známý anglický fotbalový obránce, Gary Neville.\n\n"}
{"id": "915085", "url": "https://cs.wikipedia.org/wiki?curid=915085", "title": "Tessellate", "text": "Tessellate\n\n\"Tessellate\" je skladba britského alternativního indie popového kvartetu Alt-J (∆) z jejich debutového alba z roku 2012 s názvem \"An Awesome Wave\". Vyšla 13. července 2012 jako 3. singl z alba. Autory skladby jsou Joe Newman, Gus Unger-Hamilton, Gwilym Sainsbury a Thom Green, producentem se stal Charlie Andrew.\n\nHudební video k písni \"Tessellate\" vyšlo 9. července 2012 o celkové délce tří minut a osmi sekund. Videoklip je uměleckou reprodukcí slavného díla \"Athénská škola\" od Raffaela, užívající postavy z 21. století z nižšího sociálně-ekonomického statusu v pokoji, podobnému pozadí onoho díla.\n"}
{"id": "915086", "url": "https://cs.wikipedia.org/wiki?curid=915086", "title": "Lokomotiva S 699.1", "text": "Lokomotiva S 699.1\n\nLokomotiva řady S 699.1 (od 1988 řada 260) byla elektrická lokomotiva vyrobená Škodou Plzeň.\n\nJediný kus této řady, S 699.1001, vznikl v roce 1968 modernizací (tovární typ 52Em) prototypové lokomotivy ČS4-001 (z roku 1963, tovární typ 52E) pro použití na Železničním zkušebním okruhu Cerhenice. Lokomotiva byla primárně využívána jako brzdicí vozidlo, ale používala se zde i jako běžné hnací vozidlo. V roce 1988 byla přeznačena na číslo 260.601 a roku 1990 byla zrušena.\n"}
{"id": "915091", "url": "https://cs.wikipedia.org/wiki?curid=915091", "title": "Helena Šustrová", "text": "Helena Šustrová\n\nHelena Šustrová (* 13. července 1981 Nové Město na Moravě) je česká politička, radní a zastupitelka Nového Města na Moravě, od listopadu 2010 do června 2013 místopředsedkyně KDU-ČSL a členka této strany.\n\nPo absolvování Gymnázia Vincence Makovského v Novém Městě na Moravě vystudovala v letech 1999 až 2005 Pedagogickou fakultu Jihočeské univerzity v Českých Budějovicích a následně v letech 2006 až 2009 Pedagogickou fakultu Univerzity Karlovy v Praze. Od roku 2005 se živí jako středoškolská učitelka s aprobací francouzský jazyk-zeměpis.\n\nJejím otcem je bývalý poslanec Sněmovny národů Federálního shromáždění Pavel Šustr.\n\nV roce 2000 vstoupila do KDU-ČSL. Neúspěšně kandidovala na Vysočině v krajských volbách v letech 2004 a 2008 (byla totiž na nevolitelných místech). Rovněž neúspěšně kandidovala v komunálních volbách v Novém Městě na Moravě v roce 2010, kdy se stala první náhradnicí. Zastupitelkou města Nové Město na Moravě se tak stala až v srpnu 2012 po úmrtí dosavadního zastupitele z téže strany a v září 2012 byla zvolena do funkce radní města.\n\nNa sjezdu KDU-ČSL ve Žďáru nad Sázavou v listopadu 2010 byla zvolena místopředsedkyní strany. Tuto funkci zastávala do června 2013.\n\nV komunálních volbách v roce 2014 z pozice lídryně kandidátky KDU-ČSL obhájila post zastupitelky města. Zůstala i nadále radní města.\n"}
{"id": "915092", "url": "https://cs.wikipedia.org/wiki?curid=915092", "title": "Anna Rossinelli", "text": "Anna Rossinelli\n\nAnna Rossinelli (* 20. dubna 1987 Basilej) je švýcarská zpěvačka a skladatelka. Spolu s Manuelem Meiselem a Georgem Dillierem vystupuje v pop-soulovém triu. To působí pod jejím jménem.Reprezentovala Švýcarsko na Eurovision Song Contest 2011 v Düsseldorfu, kde jako tamější první zástupce od roku 2005 postoupila do finále. Zde obsadila 25. místo.\nSe svou formací vydala 2 alba, z nichž druhé \"Marylou\" obsadilo první místo v žebříčku švýcarské hitparády.\n\nAnna se narodila v Basileji. Od útlého věku se věnovala zpěvu a docházela na školu se zvláštním hudebním zaměřením. Později studovala na Basilejské škole jazzu, kde se kromě vokální průpravy a teorie naučila hrát na klavír. Ve třinácti letech poprvé profesionálně vystoupila. O rok později založila a capella formaci a začala vystupovat s pop-rockovou kapelou. Mimo to se živila jako číšnice a modelka\n\nV roce 2008 začala spolupracovat s Manuelem Meiselem a Georgem Dillierem, kteří také pocházejí z Basileje. Nejprve vystupovali pod názvem \"Anneclaire\", později začali používat jméno \"Anna Rossinelli\".\n\nV prosinci 2010 Anna se svojí skupinou zvítězila v národním kole Švýcarska do Eurovize. S baladou \"\"In Love For A While\"\" následně 10. května 2011 vystoupili v mezinárodním semifinále v Düsseldorfu, odkud postoupili do finále. Stali se tak vůbec prvním švýcarským zástupcem od účasti kapely Vanilla Ninja (2005), kterému se to podařilo. Ve finále 14. května Anna obsadila poslední 25. místo se ziskem 19 bodů – 10 ze Spojeného království, 5 ze Srbska a 4 ze Slovenska.\n\nPo účasti na Eurovizi se Anna vydala na masivní turné na podporu debutového alba \"Bon Voyage\". 14. října byl vydán singl \"\"Joker\"\". Samotné album vyšlo 9. prosince 2011.\n\nV roce 2012 si v Curychu zazpívala s Jamesem Morrisonem. Vystoupila také s Andreasem Vollenweiderem a Adrianem Sternem.6. března byla vydána píseň \"\"Let It Go\"\", úvodní singl k druhému albu \"Marylou\". To vyšlo 3. května a debutovalo na prvním místě švýcarské hitparády alb.\n\nAnna žije s Georgem Dillierem, který v jejím triu hraje na basu.\n\n"}
{"id": "915095", "url": "https://cs.wikipedia.org/wiki?curid=915095", "title": "Štěpán Leška", "text": "Štěpán Leška\n\nŠtěpán Leška, (* 21. října 1757 Vrbovce – 25. února 1818 Kiskőrös) byl evangelický duchovní, superintendent, filolog, spisovatel a žurnalista.\n\nPo studiích působil jako varhaník a učitel evangelického sboru v Bratislavě. Roku 1784 odešel do Čech, kde působil jako farář sboru augsburského vyznání v Černilově a český superintendent a. v.. Od roku 1798 byl kazatelem v Dunaegyházu u Pešti a následně v Malém Kéreši (Kiskörös).\n\nPřispíval do Puchmajerových almanachů a do Palkovičova Týdeníku. V letech 1783–1784 redigoval Prešpurské noviny.\n\nPřekládal z němčiny a sbíral materiály pro Německo-český slovář, kteŕý odevzdal poději Dobrovskému. Roku 1825 vyšlo jeho lingvistické dílo \"Elenchus vocabulorum Europaeorum cumprimis Slavicorum Magyarici usus\".\n\nJeho manželka Rebeka byla básnířkou.\n"}
{"id": "915096", "url": "https://cs.wikipedia.org/wiki?curid=915096", "title": "Dopady globálního oteplování", "text": "Dopady globálního oteplování\n\nJako dopady globálního oteplování jsou označovány mnohé změny ovlivňující lidstvo i Zemi. Globální oteplování je pozorovaný a předpokládaný trend směrem k vyšší globální průměrné teplotě ve srovnání s předindustriální úrovní, s důsledky, jako je zvyšování hladiny oceánů, tání ledovců, změny klimatických zón, vegetačních zón a stanovišť, změny v průběhu srážek, silnějších nebo častějších extrémů počasí, jako jsou povodně, bouře a sucha, šíření parazitů a tropických nemocí, stejně jako nárůst environmentálních uprchlíků, či změn zemědělské produktivity. Předpokládané a pozorované negativní dopady změny klimatu jsou někdy označovány jako „klimatická katastrofa“.\n\nZatímco o příčinách globálního oteplování – tedy o tom, že hlavní hnací silou tohoto jevu jsou antropogenní emise skleníkových plynů – existuje již mnoho let široká vědecká shoda, dopady oteplování jsou teprve rozsáhle diskutovány. Některé důsledky jsou již patrné, jiné se očekávají teprve v budoucnosti; dopady mohou být jak negativní, tak i pozitivní.\n\nBudoucí dopady změny klimatu se budou lišit v závislosti na politikách změny klimatu a sociálním vývoji. Dva hlavní nástroje zaměřené na řešení klimatických změn jsou snižování antropogenních emisí skleníkových plynů (opatření na zmírňování změny klimatu) a přizpůsobení se dopadům změny klimatu. Další řešení může přinést také geoinženýrství, ale většina kolem použití těchto metod existují velké nejistoty.\n\nKrátkodobé politiky změny klimatu by mohly významně ovlivnit dlouhodobé dopady změny klimatu. Účinné politiky zmírňování mohou být schopny omezit globální oteplování (v roce 2100) na přibližně 2 °C nebo nižší, relativně k předindustriálním úrovním, Bez zmírnění dopadů by zvýšená poptávka po energii a rozsáhlé využívání fosilních paliv mohly vést k globálnímu oteplování kolem 4 °C. Čím vyšší nárůst globální teploty by nastal, tím obtížnější by bylo se přizpůsobit a zvýšilo by se riziko negativních dopadů.\n\nSamostatným problémem pak je zvyšování kyselosti oceánů, které je přímo způsobeno rostoucím obsahem oxidu uhličitého v atmosféře.\n\nPojem \"změna klimatu\", používaný v tomto článku se vztahuje ke změnám klimatu, které probíhají přibližně od začátku 20. století. Světová meteorologická organizace definuje toto období jako 30 let. Změny klimatu se projevují zvýšením globální povrchové teploty (globální oteplování), změnami intenzity dešťových srážek a změnami frekvence extrémních povětrnostních jevů. Změny klimatu mohou být způsobeny přírodními příčinami, např. změnami radiace Slunce nebo vlivem lidské činnosti, např. změnou složení atmosféry. Změny klimatu vyvolané člověkem se projeví na pozadí přírodních klimatických změn a změn v lidské činnosti, jako je nárůst zalidnění pobřeží nebo v rozšiřování suchých oblastech, které zvyšují nebo snižují klimatickou zranitelnost.\n\nTermín \"antropogenní tlaky\" se týká vlivu člověka na životní prostředí nebo na chemické prostředí, na rozdíl od přirozených procesů.\n\n\"Detekce\" je proces, který dokazuje, že se klima změnila v nějakém definovaném statistickém smyslu, aniž by to uvedlo důvod pro tuto změnu. Detekce neznamená přisouzení zjištěné změny konkrétní příčině. \"Přisouzení\" příčin změny klimatu je proces určení nejpravděpodobnějších příčin zjištěné změny s určitou úrovní jistoty. Detekce a přisouzení mohou být aplikovány také na pozorované změny fyzických, ekologických a sociálních systémů.\n\nMíra průměrného nárůstu teploty v průběhu 21. století závisí zejména na množství emitovaných skleníkových plynů. Mezivládní panel pro změny klimatu (IPCC) ve své poslední Páté hodnotící zprávě odhaduje, že globální průměrná teplota vzroste do roku 2100 o 1,5 až 4,5 °C v závislosti na dalším průběhu emisí skleníkových plynů. Projekce předpokládají, že ve středních zeměpisných šířkách budou růst teploty dvojnásobnou rychlostí proti průměru a v polárních oblastech bude nárůst průměrné teploty dokonce trojnásobný. Největší nárůst teplotních rekordů se předpokládá v středních a východních oblastech Severní Ameriky, ve střední a jižní Evropě, severní Africe, v oblasti Středozemního moře, západní a střední Asie a jižní Afriky.\n\nRostoucí průměrné teploty posunují teplotní spektrum. Zatímco extrémní chladné události se vyskytují méně často, narůstají maximální teplotní rekordy. Globální oteplování má významná rizika z důvodu možného dopadu na lidskou bezpečnost, zdraví, hospodářství a životní prostředí, ale může mít také pozitivní dopad jak na místní, tak i na regionální úrovni. Některé změny v životním prostředí, které ovlivňují lidi a ekosystémy, jsou již patrné od konce 20. století. Patří mezi ně stoupající hladiny moře, tání ledovců nebo statisticky významné odchylky od běžných povětrnostních podmínek. Dopady změny klimatu jsou na regionální a místní úrovni velmi rozdílné a mají individuální důsledky. Klimatické modely v současnosti popisují důsledky poměrně dobře na globální úrovni, ale na regionální úrovni jsou jejich předpovědi zatím nejisté.\n\nJak silné budou změny záležet na tom, jak rychle bude změna klimatu postupovat. Má-li se to provést ve velmi krátkém čase, očekává se, že náklady na hospodářskou úpravu a dopady na přírodu budou drasticky patrné. Trendem oteplování je nejen nutit ekosystémy, ale také miliardy lidí za obrovské náklady. B. z hlediska zásobování vodou.\n\nExistuje široká škála důkazů, že se klimatický systém jako celek ohřívá. Důkazy oteplování jsou pozorovatelné i na živých organizmech. Lidské aktivity přispěly k řadě řadě jevů, které pozorujeme v rámci změn klimatu. Hlavní lidský příspěvek je způsobený spalováním fosilních paliv, které vede ke zvýšení koncentrací skleníkových plynů v atmosféře. Dalším vlivem člověka na klima jsou také emise oxidu siřičitého, které jsou příčinou nárůstu sulfátových aerosolů v atmosféře.\n\nOteplování způsobené lidmi může vést k rozsáhlým, nevratným a/nebo náhlým změnám fyzikálních systémů. Příkladem může být tání pevninských ledovců, které přispívá ke zvyšování hladiny moří. Pravděpodobnost oteplování s nepředvídatelnými důsledky se zvyšuje podle rychlosti, velikosti a trvání změny klimatu.\n\nPozorování ukazují, že dochází ke změnám počasí. Změny klimatu ovlivňují pravděpodobnost některých typů povětrnostních jevů.\n\nByly zaznamenány změny v množství, intenzitě, frekvenci a druhu srážek.: Došlo k velkému nárůstu počtu přívalových srážek srážek, dokonce i na místech, kde celkové množství dešťových srážek pokleslo. Dle zprávy IPCC z roku 2012 je velmi pravděpodobné, že za růstem přívalových srážek v globálním měřítku stojí lidské aktivity.\n\nProjekce budoucích změn srážek předpovídají celkový nárůst srážek, s tím, že bude docházet k výrazným změnám oblastí, kde bude ke srážkám docházet. Projekce naznačují snížení srážek v subtropech a zvýšení srážek v subpolárních zeměpisných šířkách a některých rovníkových regionech. Jinými slovy, oblasti, které jsou v současnosti suché, budou v budoucnosti ještě sušší, zatímco regiony, které jsou v současnosti bohaté na srážky, budou v průměru ještě vlhčí. Tato projekce neplatí ale obecně pro všechny regiony, může docházet k lokálním odlišnostem.\n\nNa většině míst dochází od padesátých let 20. století k nárůstu počtu tropických dnů a nocí a k poklesu počtu chladných dnů a nocí. Je velmi pravděpodobné, že tento trend bude pokračovat. Tyto trendy jsou velmi pravděpodobně způsobené lidskou činností. Pravděpodobně dochází také k nárůstů dalších extrémních jevů (např. záplavy, sucha a tropické cyklony), ale tyto změny jsou obtížněji identifikovatelné. Projekce naznačují změny frekvence a intenzity některých extrémních povětrnostních jevů. Jistota těchto projekcí se ovšem v průběhu času mění. Nicméně v Páté hodnotící zprávě IPCC se píše, že například nejsou důkazy pro to, že by globálně narůstala sucha a že odhady trendů v předchozí Čtvrté hodnotící zprávě IPCC byly pravděpodobně nadhodnocené. Navíc extrémnost neznamená totéž co variabilita klimatu.\nVelmi pravděpodobně bude dále narůstat počet tropických dnů, zatímco nárůst výskytu dalších klimatických extrémů (výrazná sucha, tropické cyklóny) není zatím jistý.\nBudoucí klimatické změny budou spojeny s více horkými dny a méně chladnými dny. Frekvence, délka a intenzita vln horka se s největší pravděpodobností zvýší na většině území. Vyšší růst antropogenních emisí skleníkových plynů bude spojen s větším nárůstem frekvence a závažnosti teplotních extrémů.\n\nZa předpokladu vysokého růstu emisí skleníkových plynů (scénář IPCC RCP8.5) mohou být nyní suché regiony ovlivněny zvýšením rizika sucha a vysychání půdy. Většina půdy na středních šířkách a vlhkých tropických oblastech bude velmi pravděpodobně častěji ohrožena extrémními srážkami.\n\nV posledních 80. let 20. století se vlny horka doprovázené vysokou vlhkostí vyskytují častěji a jejich průběh je závažnější. Zdvojnásobil se počet tropických nocí. Oblasti, ve které jsou pozorována extrémně horká léta, se zvýšila o 50 až 100krát. Tyto změny se nevysvětlují přirozenou variabilitou a klimatologové je přičítají vlivu antropogenních změn klimatu. Tepelné vlny s vysokou vlhkostí představují velké riziko pro lidské zdraví, zatímco tepelné vlny s nízkou vlhkostí vedou k suchým podmínkám, při kterých vznikají požáry v přírodě. Počet úmrtí v důsledku vln horka převyšuje počet úmrtí, způsobených dohromady hurikány, blesky, tornády, záplavami a zemětřeseními.\n\nV celosvětovém měřítku se četnost tropických bouří pravděpodobně sníží nebo zůstane nezměněna. Pravděpodobně však naroste jejich síla - maximální rychlost větru a množství srážek. Dojde pravděpodobně k rozdílnému vývoji tropických bouří v různých oblastech, ale tyto změny jsou nejisté.\n\nDopady extrémních klimatických událostí na životní prostředí a lidskou společnost se budou lišit. Některé vlivy budou přínosné – např. nižší výskyt chladných extrémů povede k menšímu počtu úmrtí z chladu. Celkově však dopad bude pravděpodobně většina dopadů negativní. Zvýšení teploty způsobí, že dojde k tání ledovců, a zvýšené teplotní roztažnosti vody v mořích – oba tyto faktory přispějí k nárůstu hladiny moří, což ohrozí lidi žijící v pobřežních oblastech, například v Nizozemí či Bangladéši.\n\nKryosféra Země se skládá z oblastí pokrytých sněhem nebo ledem. Hlavní projevy globálního oteplování v kryosféře jsou: zmenšování zalednění kolem Severního pólu, ústup horských ledovců a snižování zimní sněhové pokrývky na severní polokouli.\n\nPodle studie Solomon a kol. (2007) by mohl, za předpokladu vysokého nárůstu emisí skleníkových plynů (SRES A2), arktický mořský ledovec v létě do konce 21. století do značné míry zmizet. Další projekce naznačují, že arktické oblasti by mohly být bez ledu (definované jako rozloha ledu méně než 1 milion čtverečních km) již v letech 2025–2030.\n\nBěhem 21. století se předpokládá, že bude pokračovat ústup ledovců a sněhové pokrývky. V západních horách Severní Ameriky se předpokládá, že rostoucí teploty a změny srážek povedou ke snížení zásob sněhu, které jsou významným zdrojem pitné vody. Tání pevninských ledovců Grónska a Západní Antarktidy by mohlo přispět k nárůstu hladiny moře, a to zejména v dlouhodobém měřítku.\n\nOčekává se, že změny v kryosféře budou mít sociální dopady. Například v některých oblastech může ústup ledovců zvýšit riziko nedostatku vody, zejména pitné. Barnett a kol. (2005) odhaduje, že více než jedna šestina světové populace je závislá na vodě z ledovců a ze sněhové pokrývky. Snižování podílu kompaktního ledu, znamená zvýšené nebezpečí pro plavbu v důsledku vyššího výskytu ker a plovoucích ledovců. Uvolnění Severozápadního průjezdu od ledu, může naopak zkrátit plavbu lodí mezi Tichým a Atlantským oceánem.\n\nDíky tání věčně zmrzlé půdy dochází v Arktidě a v oblastech permafrostu ke zvýšení úniků metanu, což přispívá k dalším nárůstu skleníkových plynů v atmosféře\n\nÚloha oceánů v globálním oteplování je složitá. Oceány slouží jako propady pro oxid uhličitý a pohlcují velkou část CO, který by jinak zůstaly v atmosféře – tento proces ale vede ke zvyšování acidifikace oceánů. S nárůstem teploty oceánů klesá jejich schopnost absorpce přebytku CO. Oceán také působí jako propad absorbující teplo z atmosféry. Nárůst obsahu zachyceného tepla v oceánech je mnohem větší než jakékoliv jiné zásoby energie v tepelné bilanci Země během období 1961–2003 a 1993–2003 a představuje více než 90 % zachyceného narůstajících tepla v rámci planety Země.\n\nPředpokládá se, že globální oteplování bude mít pro oceány mnoho důsledků. Patří mezi ně nárůst hladiny moří v důsledku tepelné roztažnosti vody a tání pevninských ledovců a zahřívání povrchových vrstev oceánů. Další možné důsledky mohou být rozsáhlé změny oceánského koloběhu. Okyselování oceánů má vážné negativní důsledky na mořské ekosystémy, dochází k omezení vývoje planktonu, narušení koloběhu uhlíku, a ohrožení populací ryb.\n\nRegionální dopady globálního oteplování mohou mít různou povahu. Některé jsou výsledkem celkové globální změny, jako je stoupající teplota, které mají za následek lokální důsledky, jako je tání ledu. V jiných případech může dojít ke změnám souvisejícím s variacemi konkrétního oceánském proudu či systému počasí. V takových případech může být regionální důsledek odlišný a nemusí nutně sledovat celosvětový trend.\n\nExistují tři hlavní způsoby, jak globální oteplování změní regionální klima: tání nebo tvorba ledu, změny hydrologického cyklu (odpařování a srážky) a měnící se mořské proudy a proudění vzduchu v atmosféře. Pobřežní oblasti pak mohou čelit vzestupu hladiny oceánů.\n\nPředpokládá se, že zvláště postiženy budou změnou klimatu Arktida, Afrika, malé ostrovy a asijské megadelty. Negativními dopady změny klimatu jsou nejvíce ohroženy rovníkové oblasti a rozvojové země, ale ohroženy jsou i rozvinuté země. V případě vyspělých zemí je hrozbou nárůst závažnosti a četnosti některých extrémních povětrnostních jevů, jako jsou vlny veder. Ve všech oblastech budou zvláště ohroženy změnou klimatu některé skupiny obyvatel, jako jsou chudí, malé děti a starší lidé.\n\nProjekce budoucích změn klimatu v regionálním měřítku nejsou stanoveny zatím s takovou vědeckou jistotou jako globální projekce. Předpokládá se však, že budoucí oteplování bude mít podobný geografický ráz jak se děje již nyní – k největšímu oteplení bude docházet nad pevninou a ve vysokých severních šířkách a nejméně nad Jižním oceánem a částmi severního Atlantského oceánu. Téměř všechny oblasti pevniny se pravděpodobně zahřejí více, než je celosvětový průměr.\n\nNa americkém Středozápadě jsou klimatické změně přisuzovány obrovské záplavy, které například v roce 2019 zničily většinu úrody této zemědělské oblasti, zatímco v Kalifornii se sezóna požárů rozšiřuje na celý rok a přináší rekordní ztráty a vymazává z mapy celá města. Americké firmy odhadují ztráty, způsobené klimatickou změnou na bilion dolarů během let 2020–2025.\n\nPři hodnocení dopadů klimatické změny je nutné brát v úvahu citlivost a zranitelnost. \"Citlivost\" je míra, jakou mohou být určitý systémy nebo odvětví ovlivněny změnou klimatu ať už pozitivně či negativně. \"Zranitelnost\" je míra, do jaké mohou být určité systémy nebo odvětví nepříznivě ovlivněny změnou klimatu.\n\nCitlivost lidské společnosti vůči změně klimatu se liší. Mezi sektory citlivé na změnu klimatu patří vodní zdroje, pobřežní zóny, lidské sídla a lidské zdraví. Odvětví citlivá na změnu klimatu jsou především zemědělství, rybolov, lesnictví, energetika, stavebnictví, pojišťovnictví, finanční služby, cestovní ruch a rekreace.\n\nZměna klimatu sehrála svou úlohu při kolapsu v Sýrii, podílí se na nestabilitě v Afghanistánu, je jedním z důvodů arabského jara a následných krvavých konfliktů v Libyi, Tunisku, Jemenu a Egyptě. Obdobně se podílí změna klimatu také na nedostatku půdy, vody a jídla v Bangladéši, na neúrodě v Guatemale a v Hondurasu a na obří bouři, která připravila o domov dva milióny lidí v Mosambiku.\n\nZměna klimatu ovlivní po celém světě zemědělství a výrobu potravin díky účinkům zvýšených koncentrací CO v atmosféře, vyšším teplotám, změnám srážek, změnám transpiračních režimů, zvýšené četnosti extrémních událostí a díky změnám plevelů, škůdců a patogenního tlaku. Obecně platí, že nízko položené oblasti jsou více ohroženy poklesem výnosů.\n\nDo roku 2007 byly dopady regionálních změn klimatu na zemědělství malé. Změny v fenologii plodin poskytují důležité důkazy o reakci na nedávné změny klimatu. Fenologie je studium přírodních jevů, které se pravidelně opakují, a jak tyto jevy souvisí s klimatickými a sezónními změnami. Významný pokrok ve fenologii byl pozorován u zemědělství a lesnictví na velkých oblastech severní polokoule.\n\nPokud dojde do roku 2100 k dalšímu oteplení o 1 až 3 °C v porovnání s průměrnými teplotami v letech 1990–2000, dojde pravděpodobně k poklesu výnosů u některých obilovin v rovníkových oblastech a růst výnosů směrem k pólům.\n\nZměna klimatu je označována jako jedna z hlavních příčin migrace obyvatel Střední Ameriky do Spojených států. Odhaduje se, že bude rapidně přibývat neobyvatelných míst na planetě a tím bude docházet k nárůstu migrace.\nZměny vegetačních zón, díky globálnímu oteplování, ovlivňují zemědělské výnosy. Zemědělskou produktivitu ovlivňují jak změny teplot, tak i změny srážek. Otázkou zůstává, zda zvýšené koncentrace oxidu uhličitého povedou ke zvýšení výnosů. Otázkou je také, jaké dopady budou mít adaptační opatření, například používání jiných plodin, jiných pěstebních postupů. Globálně lze očekávat zlepšení podmínek pro zemědělství v mírných a chladnějších podnebných pásech a zhoršení v tropických a subtropických oblastech. Skutečnost, že za současných podmínek, a to i v mnoha zvláště postižených regionech, je obtížné navrhnout funkční zemědělské modely, pravděpodobně ještě zhorší problémy s tím spojené.\n\nPro roky 1981–2002 byl vyčíslen negativní vliv stoupajících teplot na globální výnosy plodin pšenice (-18,9 % ročně), kukuřice (-12,5 %) a ječmene (-8 %). U rýže (-1,6 %), sóji (+ 1,8 %) a čiroku (-0,8 %) byly odhadnuty nižší negativní nebo pozitivní účinky. I když by negativní účinky měly být vyrovnány rostoucími koncentracemi oxidu uhličitého a technologickými úpravami, přesto došlo ke ztrátě přibližně 40 Mt ročně, bez zvýšení teploty od roku 1981 by výnosy pšenice, kukuřice a ječmene byly přibližně o 2–3 % vyšší.\n\nLaboratorní experimenty zkoumající účinky zvýšených koncentrací oxidu uhličitého v ovzduší na rostliny, provedené v 80. letech 20. století sloužily donedávna jako parametry v odhadech účinků globálního oteplování v zemědělství. Na základě těchto předpovědí by negativní dopady růstu na základě zvýšení průměrné teploty více než vykompenzovaly pozitivní účinky z rostoucí koncentrace oxidu uhličitého. Naproti tomu nedávné terénní studie využívající technologii FACE ukazují, že pozitivní účinky \"hnojení oxidem uhličitým\", získané z laboratorních experimentů byly nadhodnoceny přibližně o 50%. Terénní pokusy naznačují, že budoucí trendy globálního oteplování budou mít tendenci negativně ovlivňovat výnosy i přes hnojení oxidem uhličitým. Uvažuje se, že by tyto negativní vlivy šly kompenzovat pomocí šlechtění rostlin (včetně zeleného genetického inženýrství) a rostlinověd.\n\nTaké Evropská unie přezkoumala účinky na členské státy EU v rámci Čtvrtého rámcového programu pro výzkum a vývoj v oblasti životního prostředí a klimatu a dospěla k závěru, že se zvýší rozdíly v produktivitě mezi různými druhy plodin. V některých částech jižní Evropy by mohlo některé zemědělské plodiny přestat růst, pokud by překročily svůj horní teplotní limit. Dopad na v současnosti pěstované druhy bude pravděpodobně negativní v jižní Evropě a příznivější v severní Evropě.\n\nZměna klimatu ovlivňuje nejen zemědělskou produktivitu, ale také nutriční hodnotu důležitých plodin, jako je rýže, brambory nebo obilí. Vyšší hladiny CO pravděpodobně povedou k nižším hladinám bílkovin, mikronutrientů – jako je zinek a železo – a vitamínu B. Může se zvýšit hladina vitamínu E. U lidí trpících nedostatkem bílkovin (odhadem na 700 milionů lidí na celém světě), nedostatkem zinku (asi 2 miliardy lidí) a nedostatkem železa (asi 1,5 miliardy lidí) představuje snížení hladiny těchto mikroživin v rostlinných potravinách vážné riziko Odhaduje se, že za předpokladu nezměněných výživových schémat se v případě koncentrace CO 550 ppm, která by mohla být překročena ve druhé polovině 21. století, bude těmito nedostatky trpět o několik set milionů obyvatel více. Obzvláště postižené budou jižní a jihovýchodní Asie, Afrika a Blízký východ.\n\nLidské zdraví je ovlivňováno klimatem jak přímo (chladem nebo teplem, srážkami, záplavami a požáry) tak i nepřímo environmentálními důsledky (např. šířením nemocí, neúrodami) nebo sociálními důsledky (např. migrací vyvolanou suchem). Také teplotní variabilita, tedy zvýšené kolísání teplot, má vliv na lidské zdraví. Při větších klimatických změnách je pro lidi výrazně obtížnější se přizpůsobit. Prognózy dopadů budoucího oteplování jsou zatím velmi nejisté, zejména proto, že nepřímé důsledky jsou primárně ovlivňovány ekonomickým vývojem jednotlivých regionů. Podle IPCC budou negativní důsledky oteplování na zdraví s největší pravděpodobností převažovat nad pozitivními. Zvláště těžce budou zasaženy rozvojové země.\n\nÚmrtnost i nemocnost v určitém místě mají typický průběh písmene U: mimo střední teplotní rozmezí typické pro oblast se úmrtnost prudce zvyšuje ve směru zvyšování extrémů. Úmrtí nejsou jen v důsledku přehřátí organismu nebo podchlazení, ale hlavně kvůli kardiovaskulárním a respiračním příčinám.\n\nZměna úmrtnosti v závislosti na globálním oteplování závisí na míře oteplování, na zkoumaném regionu a dalších faktorech, jako jsou adaptační a demografické trendy. Mimo tropy ohrožují v současné době obyvatele jak zimní mrazy, tak letní horka. V zásadě lze očekávat zvýšení úmrtnosti související s teplem a poklesem úmrtnosti vyvolané chladem. Odhad provedený pro 400 měst ve 23 zemích po celém světě zjistil, že v Severní a Jižní Americe, střední a jižní Evropě a v jihovýchodní Asii se míra úmrtnosti v důsledku klimatických extrémů obecně zvyšuje. V případě, že nedojde k rázným opatřením na ochranu klimatu, dojde k velmi silnému nárůstu úmrtnosti. Pokud se povede omezit oteplování, ve východní Asii, v severní Evropě a v Austrálii to pravděpodobně povede k mírnému poklesu úmrtnosti zatímco v případě scénáře bez opatření proti změnám klimatu se míra úmrtnosti v těchto regionech ve druhé polovině tohoto století výrazně zvýší. V Perském zálivu a hustě obydlených oblastech jižní Asie, bude docházet, pro scénář bez účinné ochrany klimatu, ke konci století k vlnám tepla s teplotami nad 35 °C, spojeným s vysokou vlhkostí – v takovýchto podmínkách hrozí k přehřátí a smrt již během několika málo hodin.\n\nV Evropě na začátku 21. století umíralo každoročně mnohem více lidí na chlad než na na horko, což platí navzdory velmi rozdílným průměrným teplotám, jak v Helsinkách, tak v Aténách dochází k úmrtím v důsledku horka a chladu. Srovnávací projekce budoucích změn v úmrtnosti spojené s chladem a teplem přinesly rozdílné výsledky. Například studie Keatinge a kol. (2000) uvádí, že v případě regionálního oteplování o méně než 2 °C v Evropě je očekávaný nárůst úmrtí způsobených globálním oteplováním daleko převýší poklesem úmrtí z chladu. Odhad důsledků oteplování pro Velkou Británii uvádí, že dojde ročně k 2 000 dalších úmrtím z horka, ale že ubude až 20 000 úmrtí z chladu. Studie Woodward (2014) na druhé straně dochází k závěru, že v roce 2050 převáží pro Velkou Británii nárůst úmrtí z horka pokles úmrtí z chladu.\n\nZatímco CO ovlivňuje lidské zdraví nepřímo, prostřednictvím změny klimatu, další znečišťující látky, které také (ale v menší míře) ovlivňují klima – například pevné částice nebo přízemní ozon – mají významný negativní vliv na lidské zdraví a jsou příčinou předčasných úmrtí. Opatření na ochranu klimatu, která snižují koncentraci těchto látek znečišťujících ovzduší, mají tedy význačnou přidanou hodnotu. Změny klimatu mají zároveň dopad na koncentraci těchto znečišťujících látek – nejdůležitějším mechanismem odstraňování jemných prachových částic z ovzduší jsou srážky; období sucha tak zvyšují koncentrace jemného prachu, vysoké teploty a intenzivní sluneční záření podporují tvorbu přízemního ozonu. Změna klimatu pravděpodobně již vedla k významným škodám na zdraví, zejména zvýšenou tvorbou ozonu, bez účinných opatření na ochranu životního prostředí a klimatu se bude počty těchto úmrtí budou nadále zvyšovat.\n\nNepřímé důsledky globálního oteplování zahrnují regionální změnu zdravotních rizik prostřednictvím změn v rozsahu, populaci a potenciálu přenašečů infekce, jako jsou komáři (např. anofeles, přenašeč malárie), blechy nebo klíšťata. Vzhledem k oteplování se některé oblasti výskytu přenašečů stanou pro ně s největší pravděpodobností neobyvatelnými, zatímco jiné, pro ně dosud neobyvatelné oblasti by se mohly stát jejich novými stanovišti. Zda se globálně rozloha jejich výskytu zvětší, zmenší nebo zůstane stejná, závisí nejen na klimatických faktorech, ale také na příslušném přenašeči a odpovídajících protiopatřeních. Proto hraje teplota jen malou roli například ve skutečném šíření malárie – tato nemoc byla rozšířená až do padesátých let v 36 amerických státech a její výskyt byl potlačen cíleným nasazením DDT. Také v Evropě je nepravděpodobné, že by došlo k opětovnému šíření malárie, protože je zde vysoký standard medicíny a často se pravidelně provádějí biologická opatření k boji proti komárům. Chudší země, zejména ty v západní a střední Africe, ale budou mnohem více postiženy možnou malárií, protože si nemohou dovolit žádná protiopatření.\n\nKromě samotného zvýšení teploty, může dojít ke zvýšenému výskytu komárů také rozšířením mokřadů v důsledku nárůstu srážek v některých oblastech a také díky rozmrazování permafrostu. V severním Německu byla malárie účinně zlikvidována jako vedlejší účinek likvidace močálů, ale skutečné snížení rizika stále spočívá v cíleném očkování, zejména pro cestující do tropických zemí. To znamená, že počet nakažených obyvatel pravděpodobně ani v budoucnu neporoste i když oblasti výskytu přenašečů zůstanou.\n\nV Evropě může také, díky zimám bez mrazů a vlhčím létům docházet k šíření klíšťat, které přenášejí lymskou boreliózu a klíšťovou encefalitidu. Šíření samotných chorob může být omezeno jak preventivními opatřeními, tak očkováním proti encefalitidě. Proti Lymské borelióze však doposud očkování neexistuje.\n\nOčekává se, že globální oteplování značně zvýší jak počet lidí postižených alergiemi, například závažnými symptomy senné rýmy. Podle studie zveřejněné v roce 2016 v časopise \"Environment Health Perspectives\" došlo v posledních letech k nárůstu počtu lidí alergických na pyly z ambrózie z 33 milionů na přibližně 77 milionů, přičemž největší nárůst nastává v zemích jako Německo, Polsko a Francie. Pylová sezóna se ve většině Evropy prodloužila až do září či října.\n\nZměna klimatu a také rostoucí koncentrace CO samy ovlivňují zemědělství a produkci potravin, přístup k potravinám a jejich obsah živin, což má důsledky pro lidské zdraví, v závislosti na regionu a emisním scénáři. Pozitivní účinky byly zatím pozorovány v některých vysokých zeměpisných šířkách, celkově negativní důsledky ale již od roku 2014 převažují.\n\nPodle studie Světové zdravotnické organizace (WHO) zemřelo v roce 2002 nejméně 150 000 lidí na nepřímé účinky globálního oteplování, včetně nedostatku potravin, kardiovaskulárních onemocnění, průjmů, malárie a dalších infekcí. Většina obětí je z rozvojových zemích.\n\nZprávy IPCC pracují s celkem 75 studiemi, které využívají skoro 30 000 datových souborů, které vykazují podstatné změny ve fyzikálních i biologických systémech, v 89 % se jedná o změny k horšímu. Převážná část pozorovaných dat pochází z Evropy a popisuje biologické systémy, pro tato data se dá výsledek, ukazující na zhoršení označit jako velmi robustní. V jiných regionech a ve světě fyzických systémů je podstatně méně datových souborů, ale kongruence s údaji o oteplování je také velmi vysoká na úrovni (88 % až 100 %).\n\nSilně zvýšené koncentrace CO a rychlé změny klimatu byly hlavními příčinami masového vymírání v historii Země. Je velmi pravděpodobné, že také současné globálním oteplování urychlují vymírání druhů.\n\nV důsledku dalšího oteplování se předpokládá další vymírání flory a fauny - při nárůstu o 1,5 °C proti předindustriální době se předpokládá vymření 6 % druhů hmyzu, 8 % rostlin a 4 % obratlovců, pokud teplota do roku 2100 naroste o 2 °C, tak se předpokládá vyhynutí 18 % druhů hmyzu, 16 % druhů rostlin a 8 % obratlovců. V Jižní Americe se tento pokles odhaduje na 23 % v Austrálii na 14 %, pro Evropu to má být 6 %, pro Severní Ameriku 5 %. V případě Arktidy se dá, díky odledňování očekávat nárůst biodiverzity.\n\nDalším ohrožení pro ekosystémy budou častější lesní požáry, extrémní meteorologické jevy a rozšiřování invazivních druhů a rozšiřování nemocí.\n\nV oceánech je uloženo asi 50krát více uhlíku než v atmosféře. Oceán se chová jako velký propad pro oxid uhličitý a pohlcuje asi jednu třetinu CO uvolňovaného lidskou činností. V horních vrstvách oceánů je uhlík částečně vázán fotosyntézou. Kdyby se oceány nepohltily část oxidu uhličitého, byla by jeho koncentrace v atmosféře v roce 2004 o 55 ppm vyšší, tedy místo naměřených 380 ppm by byla koncentrace minimálně 435 ppm. V měřítku staletí byly oceány schopny absorbovat až 90 % antropogenních emisí CO. Se zvyšující se teplotou a zvyšujícím se obsahem CO v atmosféře se však snižuje schopnost oceánů pohlcovat uhlík. Jak dalece se tato schopnost snižuje, je zatím obtížné kvantifikovat. Ve scénáři s prudkým nárůstem emisí za 21. století (scénář pokračování současného chování) je podíl absorpce CO snižuje pouze na 22 %. Pouze pro emisní scénář s výraznou ochranou klimatu se zvýší absorbovaný podíl.\n\nPodle toho, jakým způsobem bude stoupat hladina moří předpokládá se, že budou muset být přemístěny až stovky miliónů lidí, především v nízko položených oblastech Asie. V případě, že se nárůst teploty zastaví na 1,5 °C, budou hladiny oceánů stoupat pomaleji a více lidí se bude schopno adaptovat na nové podmínky a nebude třeba, aby migrovali. Je velmi pravděpodobné, že hladiny moří budou dále stoupat i po roce 2100 i v případě, že se podaří zastavit nárůst průměrné teploty. Je možné, že budou dále tát pevninské ledovce v Grónsku a v Antarktidě a způsobí nárůst hladiny moří v následujících stoletích až o několik metrů. Studie z některých míst, která jsou již dnes vzestupem hladiny postižena ukazují, že místní lidé dávají přednost místním opatřením před přesídlením.\n\nV důsledku globálního oteplování roste hladina moře. Mezi lety 1901 a 2010 rostla o cca 1,7 cm za desetiletí, přičemž nárůst od roku 1993 se nárůst zvýšil na přibližně 3,2 cm za desetiletí. Podle různých scénářů IPCC se do roku 2100 očekává nárůst o 0,40 m v případě účinné ochrany klimatu a 0,67 m v případě dalšího zvyšování emisí (scénář pokračování současného chování) oproti 90. letům. Nárůst není jednotný, ale je regionálně odlišný v důsledku oceánských proudů a dalších faktorů, přičemž do těchto výpočtů není zahrnut potenciální kolaps částí antarktického ledovce – to by vedlo k dalšímu masivnímu zvýšení hladiny.\n\nV zásadě jsou za zvyšování hladiny moře zodpovědné dva faktory: Za prvé, mořská voda má při vyšších teplotách vyšší roztažnost a za druhé při vyšších teplotách stále více tají ledovce (viz níže). Tepelná roztažnost bude do roku 2100 odpovědná za nárůst hladiny o 13–18 cm (při zvýšením teploty vzduchu o 1,1–1,5 °C) resp. o 19–30 cm (při nárůstu teploty o 2,2–3,5 °C). Kvůli dalším příspěvkům vody z tajících ledovců se tyto hodnoty pravděpodobně zdvojnásobí. Pokud se oteplení stabilizuje na 3 °C ve srovnání s předindustriální úrovní, do roku 2300 se předpokládá zvýšení hladiny moře o 2,5–5,1 m. Z toho bude připadat 0,4–0,9 m na tepelnou roztažnost, 0,2–0,4 m na tání horských ledovců, 0,9–1,8 m na tání ledovců Grónska a 1-2 m na tání ledovců západní Antarktidy.\n\nZejména některé malé státy v Tichém oceánu, jejichž území je jen nízko nad hladinou moře, se musí obávat, že se v příštích desetiletích ponoří do moře. Kromě ostrovních států jsou ohroženy zejména pobřežní regiony a města. Rizika zahrnují zvýšenou erozi pobřeží, nárůst bouří, změny hladin podzemních vod, poškození budov a přístavů nebo zhoršení podmínek v zemědělství a akvakultuře. Bez protiopatření by vzestup hladiny moří o 1 m trvale zaplavil 150 000 km² půdy po celém světě, včetně 62 000 km² pobřežních mokřadů. 180 milionů lidí by bylo postiženo a škody jsou odhadovány až na 1,1 bilionu dolarů. Komplexní ochrana pobřeží by stála více pro 180 z celkem 192 postižených zemí na celém světě do roku 2085 méně než 0,1 % jejich hrubého domácího produktu.\n\nVzestup hladiny moře, který se očekává, bude mít za následek velké finanční ztráty, které budou tím větší, čím bude větší oteplení. Například studie zveřejněná v roce 2018 zjistila, že vzestup hladiny moře na úrovni 1,5 stupně v roce 2100 ročně způsobí celosvětové náklady ve výši 10,2 bilionu dolarů ročně. Pokud by však byly splněny pouze méně ambiciózní dva stupně, náklady by byly o 1,5 bilionu dolarů vyšší. Pokud by se naopak ochrana klimatu neuskutečnila (scénář RCP-8.5), v závislosti na úrovni vzestupu mořské hladiny by za rok vznikly škody ve výši 14 až 27 bilionů. Přizpůsobení se stoupající hladině moře by tyto náklady mohlo výrazně snížit. Nicméně i se silným přizpůsobením a dodržením cíle 1,5 °C v roce 2100 by vzniknou dodatečné náklady 1,1 bilionu dolarů ročně. Bez zmírnění pouze s adaptačními opatřeními by to bylo 1,7 bilionu dolarů ročně s nárůstem hladiny moře o 86 cm a 3,2 bilionu dolarů s nárůstem hladiny moře o 1,80 m. Mnohá velká města již nyní realizují projekty na ochranu před stoupající mořskou hladinou.\n\nV březnu 2019 oznámil starosta New Yorku plán na ochranu ostrova Manhattan před zvyšující hladinou moře v důsledku klimatické změny s náklady mnoha desítek milionů dolarů. Podle analýzy odolnosti města bylo v tomto roce 37 % dolního Manhattanu ohroženo stoupající vodou z oceánu v případě mořských bouří. Také obyvatelé Louisiany musí opouštět své domovy díky postupujícímu oceánu.\n\nKrysa Melomys rubicola byla vyhlášena jako první savec, který se stal obětí změny klimatu.\n\nOceány se časem zahřívají s rostoucími teplotami zemské atmosféry. To vede k tepelné expanzi vodní hmoty, což přispívá ke stoupající hladině moře (viz výše).\n\nVážnější pro ekosystém oceánu jsou však četné další účinky spojené se zvýšenou teplotou vody. Celkové se veškerá voda v oceánech zatím od roku 1955 se oteplila pouze o 0,04 °C. Tato nízká hodnota je dána tím, že se dosud oteplilo jen několik set metrů nejvyšších vrstev vody. Pro ohřívání povrchových vrstev se jedná o nárůst o 0,6 °C, což je již daleko průkaznější. Je však nižší než nárůst povrchových teplot na pevnině, protože pozemní plochy se obecně rychleji zahřívají. V letech 1993 až 2005 je celková rychlost ohřevu vodních vrstev do hloubky 750 m vypočtena na 0,33±0,23 W/m².\n\nOhřívání oceánů má důsledky pro jejich obyvatele, jako jsou ryby a mořští savci: podobně jako na pevnině, i mořští živočichové přesouvají svá stanoviště více k pólům. Například populace tresky obecné v Severním moři se zmenšují více, než lze vysvětlit pouze nadměrným rybolovem; v důsledku stoupajících teplot se její populace pohybuje na sever. Z této situace těží severní regiony: v případě Severního moře se očekává, že celkový rybolov zvýší výnosy a dojde ke změně ve složení úlovků, pokud se povede oteplování omezit na 1–2 °C. Pro vyšší nárůsty teploty neexistují v tuto chvíli žádné spolehlivé prognózy.\n\nV teplejší vodě se rozpustí méně kyslíku, takže oteplování oceánů vede k rozšíření oblastí chudých na kyslík. Přirozeně je nízký obsah kyslíku v hloubkách větších, než 200 m, ale podle měření z jara 2018 se v Ománském zálivu neočekávaně již nyní nachází plocha větší než je velikost Skotska s nízkým obsahem kyslíku.\n\nPři odhadech ekonomických následků nekontrolované změny klimatu existují velké nejistoty. Německý institut pro ekonomický výzkum (DIW) odhaduje, že do roku 2050 by mohly škody dosáhnout až 200 bilionů dolarů. Sternova zpráva, kterou zadala vláda Spojeného království, konstatuje, že celkové náklady a rizika spojená se změnou klimatu dnes a v dlouhodobém horizontu odpovídají ztrátě 5 % světového HDP, v určitých případech dokonce až 20%. – což zhruba odpovídá důsledkům celosvětové hospodářské krize 30. let. Kritici jako například ekonom Richard Tol, tvrdí, že tato čísla jsou přehnaná, protože Stern nevyváženě bere v úvahu ty studie, které předpovídají nejdramatičtější efekty. Kromě toho, Stern předpokládá stagnující ekonomický rozvoj, zatímco je mnohem pravděpodobnější, že zejména africké země se do roku 2100 budou výrazně ekonomicky rozvíjet.\n\nPři průzkumu mezi odborníky uvedly téměř dvě třetiny zúčastněných ekonomů, že změna klimatu způsobí velké škody celosvětově, již v nejbližších letech a dalších 26 % předpokládá vznik těchto škod nejpozději do roku 2050, pouze 2 % oslovených odborníků věří, že po roce 2100 nevzniknou žádné škody. Více než tři čtvrtiny odpověděly kladně, že globální oteplování by dlouhodobě oslabilo hospodářský růst. Celkem 93 % zúčastněných ekonomů se vyslovilo pro opatření proti klimatickým změnám, přičemž většina vyzvala k drastickým akcím.\n\nDIW a Sternova zpráva počítají s „účinnou ochranou klimatu“ s ročními náklady kolem 1 % světového hrubého národního produktu. Někteří ekonomové se domnívají, že číslo je příliš nízké, zejména proto, že Stern také předpokládá, že existují pouze optimistické odhady, například že náklady na energii z obnovitelných zdrojů do roku 2050 klesnou na jednu šestinu dnešních nákladů. Kromě toho Stern ignoruje, že nákladné snižování emisí skleníkových plynů na jeho navržených 550 ppm (ekvivalent CO) by jen zpozdilo globální oteplování, ale nezastavilo by ho.\n\nSamotné ekonomické náklady vzniklé díky uvolňování metanu při rozmrazování permafrostu ve Východosibiřském moři v důsledku globálního oteplování stály v roce 2013 svět 60 miliard dolarů (60 miliard eur).\n\nOd roku 1960 do roku 2000 narostla frekvence extrémních projevů počasí a narostly ekonomické ztráty v důsledku těchto událostí. Hlavními příčiny těchto škod však byly růst počtu obyvatel a zvýšení prosperity. Existují pouze omezené důkazy, že po korekci těchto dvou faktorů lze přičítat ekonomické škody i změnám klimatu. Ve většině případů je však jasný vztah se zatím nepovedlo ani vyloučit, ani potvrdit.\n\nVzhledem k rostoucím teplotám oceánů je pravděpodobné, že bude v oceánech vyskytovat více vodního květu. Zatím nepředstavují obrněnky hrozbu pro lidstvo a životní prostředí, ale při hromadném šíření toxických obrněnek může vznikat tolik jedů, že ryby i jiný mořský život budou vyhubeny. Také červená řasa Karenia brevis produkuje brevetoxiny a může způsobit masové vymírání ryb, ptáků a savců. Důležitý fakt je i to, že toxické obrněnky (např. Alexandrium catenella, Karlodinium veneficum) produkují více buněčného toxinu v kyselější vodě.\n\nOhřívání mořské vody v oblastech korálových útesů může způsobit takzvané bělení korálů, které vede k smrti korálů při dlouhodobém stresu. Různé druhy korálů mají k bělení různou toleranci. Například druh Porites je daleko méně náchylný k bělení než druh Acropora. Jev bělení byl poprvé zaznamenán a popsán u korálových útesů Bird Key u Florida Keys již v roce 1911, v roce 1929 pak i na Velkém bariérovém útesu. Tehdy se ale jednalo o velmi vzácnou událost, na malých plochách a pro mořské biology to byla vzácní příležitost k nahlédnutí do fungování rovnovážné dynamiky pestrého ekosystému. V roce 1981 by Velký barierový útes zařazen do seznamu světového přírodního dědictví UNESCO. V tomto roce již bělení různou měrou zasáhlo 93 % z 3 000 jednotlivých podmořských útesů a bylo zaznamenáno nevratné zničení 22 % jejich stávající rozlohy.\n\nGlobální oteplování může mít také méně zjevné důsledky: Severoatlantský proud, který je součástí tzv. termohalinního výměníku je řízen, mimo jiné, ochlazováním vstupní vody přinesené Golfským proudem v Severním ledovém oceánu. Díky tomu se zvyšuje hustota povrchové vody a ta pak klesá do hlubších vrstev oceánu. Tento pokles vede k nasávání, které neustále způsobuje proudění nové povrchové vody, a tím je uváděna do pohybu nepřetržitou cirkulaci mořské vody, protože v hlubokém moři se může vyvíjet proud protékající opačným směrem. Tato interakce se také nazývá termohalinní výměník.\n\nV uplynulých 120 000 letech byl severoatlantický proud několikrát přerušen. To bylo způsobeno přílivem velkého množství sladké vody, která oslabila proces zvyšování hustoty a zabránila potopení povrchové vody. V jedné z těchto událostí se vyplavilo v Kanadě obrovské jezero tající vody, jezero Agassiz, které vzniklo ve fázi oteplování na konci doby ledové. Obrovské množství další sladké vody zabránilo potopení mořské vody a Severoatlantský proud se zastavil. Pro Evropu to znamenalo pokračování doby ledové, která právě skončila.\n\nGlobální oteplování by teoreticky mohlo vést k dalšímu narušení mořských proudů v důsledku zvýšeného přísunu sladké vody z Grónského ledovce. Oslabování Golfského proudu by mělo za následek silné ochlazení v celé západní a severní Evropě. Pokud b docházelo k dalšímu oteplování, mohou se v průběhu času objevit podobné změny v jiných oceánských proudech s dalekosáhlými důsledky. Přerušení Severoatlantského proudu doposud vědci považovali za velmi nepravděpodobné, přinejmenším ve střednědobém horizontu. Do konce 21. století se očekává, dle klimatických modelů, mírné zpomalení v Severoatlantského proudu. Současné studie z roku 2018 ukazují, že účinky i toto malé oslabení může mít velké důsledky.\n\n\n"}
{"id": "915097", "url": "https://cs.wikipedia.org/wiki?curid=915097", "title": "Lavrov", "text": "Lavrov\n\nExistuje více nositelů příjmení Lavrov, Lavrovová:\n\n"}
{"id": "915098", "url": "https://cs.wikipedia.org/wiki?curid=915098", "title": "Paraphysothele novotnyi", "text": "Paraphysothele novotnyi\n\nParaphysothele novotnyi (doposud nemá české jméno) je malý druh lišejníku objevený roku 1897 německým lichenologem českého původu Wenzlem Novotnym. Vyskytuje se na území Švýcarska, ale Thomas Douglas Victor Swinscow, objevitel mnoha variant druhu \"Heterodermia\" , ve své publikaci \"Pyrenocarpous Lichens\" zaměřující se zejména na druhy jižní Afriky uvádí, že tento druh jeho kolega Novotny pozoroval v Krkonoších (Giant Mountains). V současné literatuře ale o tomto druhu není jediná zmínka.\n"}
{"id": "915104", "url": "https://cs.wikipedia.org/wiki?curid=915104", "title": "Římskokatolická farnost Vražné", "text": "Římskokatolická farnost Vražné\n\nŘímskokatolická farnost Vražné, dříve též římskokatolická farnost Dolní Vražné, je farnost Římskokatolické církve v děkanátu Bílovec ostravsko-opavské diecéze.\n\nNa dávnou existenci farnosti ve Vražném poukazuje patrocinium farního kostela, zmiňuje se však poprvé 10. března 1455, kdy byl na místo zemřelého faráře Jana jmenován Mikuláš ze Šumburka.\n\nKolem roku 1518 bylo Vražné filiální k farnosti Mankovice a obyvatelé se na vrchnosti dožadovali vlastního kněze. Poté o faře chybějí zprávy až do druhé poloviny 16. století, kdy zde působili luteránští pastoři: k roku 1556 Johann Hoffmann, k roku 1596 Jacobus Richter, kolem 1610–1616 Georg Blum, 1616–1620 Jonas Gerbirades, 1620–1623 Georg Lucas a naposledy se zmiňuje roku 1625 Peter Schulius.\n\nOd roku 1629 působili Ve Vražném opět katoličtí kněží, farnost byla administrována z farnosti Odry (Johann Friedrich Hlasnig 1629–1634, Wenzel Bernhard Stecker 1634–1638) současně s farností Mankovice. Prvním sídelním farářem pro tyto farnosti Mankovice a Vražné byl od roku 1638 Maximilian Würth. On i jeho následovníci sídlili v Mankovicích a Vražné se tak stalo filiálkou mankovické farnosti.\n\nV roce 1784, v rámci josefinské politiky zahušťování far, bylo rozhodnuto o rozdělení farnosti. S ohledem na to, že z pěti přifařených vsí se čtyři nalézaly na pravém břehu Odry a že komunikace přes řeku byla při jejím rozvodnění obtížná, bylo sídlo dosavadní farnosti přeneseno do Vražného, kam přesídlil i dosavadní farář František Bílanský rytíř z Weißenfeldu (v Mankovicích/Vražném v letech 1762–1792). V Mankovicích pak náboženská matice zřídila lokální kuracii. Brzo poté náboženská matice ve Vražném postavila novou faru (1789) i kostel (1793).\n\nPatronát farnosti patřil původně augustiniánskému klášteru ve Fulneku. V roce 1783 stanovila vyměřovací komise, že se pozemek kostela a fary nachází na území Horního Vražného, které patřilo k panství Odry (na rozdíl od Dolního Vražného, které patřilo k panství Německý Jeseník), a patronát tak měl převzít jeho majitel kníže Lichnovský z Voštic. Ten jej však odmítl, takže se patronátu obnovené fary roku 1784 ujala náboženská matice. Po postavení kostela se o patronát a kolaturu (podací) přihlásila majitelka panství Německý Jeseník Marie Walburga hraběnka Truchsess-Waldburg-Zeil; roku 1802 jí bylo vyhověno a od té doby se kostel a fara počítaly k Dolnímu Vražnému, což se odrazilo i v názvu farnosti.\n\nRoku 1859 žilo ve farnosti Dolní Vražné 1727 obyvatel, vesměs římských katolíků. V roce 1930 žilo ve farnosti 1277 obyvatel, z čehož 1266 (99 %) se přihlásilo k římskokatolickému vyznání.\n\nObvod vraženské farnosti zahrnuje od počátku Dolní (Velké) Vražné, Horní (Malé) Vražné, Hynčice a Emauzy. Spolu s Mankovicemi patřilo Vražné v 17. století k děkanátu Lipník nad Bečvou, od roku 1731 do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Petra a Pavla; jde o pozdně barokní stavbu vystavěnou náboženskou maticí jako patronem roku 1799. V Hynčicích se nachází mariánská kaple, v Emauzích zvonice.\n\nPo druhé světové válce a odsunu původních obyvatel byla farnost často spravována excurrendo. Tak je tomu i nyní (2013), kdy farnost od prázdnin roku 2011 spravuje farář v Jeseníku nad Odrou Ladislav Stanečka.\n"}
{"id": "915115", "url": "https://cs.wikipedia.org/wiki?curid=915115", "title": "Jan mladší Popel z Lobkovic", "text": "Jan mladší Popel z Lobkovic\n\nJan mladší Popel z Lobkovic (8. listopad 1510 – 12. duben 1570, Praha-Hradčany), od roku 1569 starší, také Jan IV. Popel z Lobkowicz byl český šlechtic, představitel mladší – popelovské linie rodu Lobkoviců, zakladatel jeho tachovské pošlosti, nejvyšší komorník a nejvyšší purkrabí Českého království.\n\nNarodil se 8. listopadu 1510 jako třetí syn a třetí z devíti potomků Děpolta Popela z Lobkowicz, který zemřel 3. dubna 1527 v Bílině, kdy byl také pohřben. Jeho matkou byla Anna (Anežka) Mičanová z Klinštejna a Roztok († 1528).\n\nJan mladší Popel z Lobkovic se aktivně účastnil české politiky 16. století. V letech 1544–1555 byl hejtmanem německých lén, roku 1549 prezidentem české komory, v letech 1549–1554 nejvyšším komorníkem. Vrchol jeho kariéry znamenalo jmenování do úřadu nejvyššího purkrabí roku 1554, kterýžto úřad zastával až do své smrti.\n\nRoku 1539 získal Jan z Lobkovic po svém švagrovi Horšovský Týn s panstvím. Po požáru roku 1547 nechal v padesátých letech 16. století horšovskotýnecký hrad honosně upravit v renesanční zámecké sídlo, které si svoji podobu zachovalo dodnes. Podle odhadu majetku českých stavů z roku 1557 byl Jan mladší Popel z Lobkovic nejbohatším příslušníkem panského stavu v Plzeňském kraji.\n\nJan mladší z Lobkovic se těšil velké přízně u krále Ferdinanda I., jehož náklonnost si získal četnými půjčkami a také svou věrností, kterou prokázal při prvním stavovském odboji roku 1547. Král svou přízeň projevoval tím, že Janovi udílel prestižní zemské úřady. Ty jej však nutně připoutávaly k pražskému dvoru, a proto si nechal v letech 1543–1563 postavit na Hradčanském náměstí nový palác, zvaný jako Lobkovický, dnes známý jako Schwarzenberský palác, který si dodnes uchovává svou původní podobu, mu vtisknutou italským architektem Augustinem Gallim, zvaným Augustin Vlach.\n\nJan mladší Popel z Lobkovic zemřel 12. dubna 1570 a byl pochován v horšovskotýnském farním kostele sv. Petra a Pavla.\n\nVětšinu statků vlastnil v západních Čechách. Vlastnil třetinu Bíliny, Horšovský Týn, Němčany, Netiklov, Čilkov, Pátek, Netluky, Lipenec, Mašťov, Kost, třetinu Trosek a od roku 1556 měl v zástavě Tachov. \n\nJan IV. se oženil třikrát, nejdříve 3. listopadu 1535 s Annou z Bibrštejna († 16. září 1554, pohřbena v kostele sv. Anny v Horšovském Týně), dědičkou jedné třetiny Kosti a Trosek, dcerou Jáchyma I. z Biberštejna na Frýdlantě († 1521) a Jitky z Landštejna. Podruhé se oženil 19. ledna 1556 v Českém Krumlově s Bohunkou z Rožmberka (17. březen 1536 – 17. listopad 1557 Horšovský Týn, pochována v kostele sv. Apolináře v Horšovském Týně), dcerou Jošta III. z Rožmberka (30. červen 1488 – 15. říjen 1539) a jeho druhé manželky Anny z Rogendorfu (kolem 1500 – 5. říjen 1562). Nakonec si 29. listopadu 1562 v Boru vzal Alžbětu z Rogendorfu (1519 – 2. květen 1587 Kestřany, pohřbena 10. května 1587 v Kestřanech), dceru Viléma II. z Rogendorfu a Anny z Hohenbergu. Narodily se mu tyto děti:\n\n\n"}
{"id": "915116", "url": "https://cs.wikipedia.org/wiki?curid=915116", "title": "Francis Percival Wenman", "text": "Francis Percival Wenman\n\nFrancis Percival Wenman (6. května 1891, Croydon — 19. března 1972, Cardiff) byl šachista, skladatel šachových úloh a šachový publicista. V roce 1920 zvítězil v šampionátu Skotska.\n\nWenman byl pilným autorem šachových knih, vydal řadu publikací na nejrůznější šachová témata: sbírky komentovaných partií, výběry koncovek a též několik sbírek šachových úloh.\n\nJak již prokázali jeho současníci, mnoho Wenmanových úloh jsou plagiáty:\n\n<br><br><br><br><br><br>Transformace úlohy německého skladatele vzniklá pootočením o 90° je nepochybným plagiátem.<br><br><br><br><br><br><br><br><br><br><br><br><br><br><br><br><br><br><br><br>\n\n<br><br><br><br><br><br>Jiná transformace vzniklá otočením o 180°.<br><br><br><br><br><br><br><br><br><br><br><br><br><br><br><br>\n\n<br><br><br><br><br><br>Mechanické pootočení pozice o 90° ochuzuje kvůli přítomnosti pěšce d4 autorské řešení o možnost 1. dxc5? Kd7.<br><br><br><br><br><br><br><br><br><br><br><br><br><br><br><br>\n\n<br><br><br><br><br>Další transformace vzniklá otočením o 180°.<br><br><br><br><br><br><br><br><br><br><br><br><br><br>\n\nVelké množství dalších úloh, které nemohl kvůli přítomnosti pěšců transformovat, Wenman převzal přímo a vydával za originály.\n\n<br><br><br><br><br><br><br><br><br><br><br><br><br><br><br><br><br><br><br>\n\n<br><br><br>Jiné úlohy obsahující pěšce posunul o sloupec.<br><br><br><br><br><br><br><br><br><br><br><br><br><br><br><br>\n\n<br><br><br><br><br><br><br><br><br><br><br><br><br><br><br><br><br><br><br><br>\n\nPřestože se Wenman pohyboval v šachovém světě od 20. let devatenáctého století a jeho bibliografie zahrnuje desítky publikací v mnoha vydáních, nenašel se autor, který by po jeho smrti v roce 1972 napsal nekrolog. Autoritativní Oxford Companion to Chess obsahující více než 2.500 hesel věnuje podstatnou část hesla \"Plagiarism\" právě Wenmanovi.\n\n\n\n"}
{"id": "915117", "url": "https://cs.wikipedia.org/wiki?curid=915117", "title": "Seznam poslanců Českého zemského sněmu (1895–1901)", "text": "Seznam poslanců Českého zemského sněmu (1895–1901)\n\nToto je seznam poslanců Českého zemského sněmu ve volebním období 1895–1901. Zahrnuje všechny členy Českého zemského sněmu ve funkčním období od zemských voleb roku 1895 až do voleb roku 1901. \n\n"}
{"id": "915118", "url": "https://cs.wikipedia.org/wiki?curid=915118", "title": "Stadion Teddy", "text": "Stadion Teddy\n\nStadion Teddy nebo stadion Teddyho Kolleka (hebrejsky אצטדיון טדי) je fotbalový stadion v izraelském městě Jeruzalém pojmenovaný podle Theodora „Teddyho“ Kolleka. Je domovem klubů Bejtar Jeruzalém, Hapoel Jeruzalém, Hapoel Katamon Jeruzalém a hraje zde i izraelská fotbalová reprezentace. Otevřen byl v roce 1991. V současnosti pojme 31 733 diváků. Kapacita není konečná, v první fázi rekonstrukce se kvůli pořadatelství Mistrovství Evropy U21 zvýšila z 21 600 na nynějších 31 733 míst k sezení, v plánu je další zvýšení až na 50 000 míst.\n\nV roce 2013 stadion hostil několik zápasů Mistrovství Evropy hráčů do 21 let poté, co bylo pořadatelství přiřknuto Izraeli. Byly to následující:\n\n"}
{"id": "915121", "url": "https://cs.wikipedia.org/wiki?curid=915121", "title": "Jan II. Kastilský", "text": "Jan II. Kastilský\n\nJan II. Kastilský (6. března 1405, Toro – 22. července 1454, Valladolid) byl kastilský král v letech 1406 – 1454.\n\nNarodil se jako jediný syn, poslední ze tří potomků kastilského krále Jindřicha III. a jeho manželky Kateřiny z Lancasteru. Na svět přišel v paláci královského kláštera sv. Ildefonsa v Toru v provincii Zamora. Byly mu pouhé dva roky, když jeho otec zemřel. Regenty malého infanta byli ustaveni jeho matka a strýc z otcovy strany, Fernando de Antequera, kteří rozdělili království na dvě části.\n\nV tomto období jeho nedospělosti byla znovuzahájena válka proti Granadskému emirátu (1410 – 1411) a došlo ke sblížení s Anglií (1410) a Portugalskem (1411). Po uzavření tzv. \"Kompromisu z Caspe\" (1412) opustil regent Ferdinand Kastilii, aby převzal trůn Aragonie jako Ferdinand I. Aragonský; svou funkci regenta předal na různá místa: biskupovi Juanu Gonzálezovi Grajalovi ze Sigüenzy, biskupovi Pablovi de Santa María z Cartageny, Enrique Manuelovi de Villena y Castañeda a Per Afánovi de Ribera staršímu, jenž byl \"adelantado mayor de Andalucía\". Kateřina z Lancasteru zemřela 2. června roku 1418 a v březnu následujícího roku 1419 byl Jan ve věku 14 let kortesy v Madridu prohlášen za plnoletého.\n\nSvou důvěru dal kastilskému šlechtici Álvaru de Lunovi. To ovšem vedlo ke střetu se zájmy aragonských infantů a té části kastilské šlechty, jež s nimi byla spojená. Podpora, kterou Alfons V. Aragonský poskytl svým bratřím, vedla k válce mezi Kastilií v Aragonií v letech (1429–1430). Skončila vítězstvím Álvara de Luny a vypovězením aragonských infantů.\n\nNedlouho poté uzavřel Jan manželství se svou sestřenicí Marií Aragonskou, dcerou strýce Ferdinanda I. Aragonského. Svatba se konala v Ávile 4. srpna roku 1420.\n\nKrálovna Marie zemřela po dvaceti pěti letech manželství 18. února roku 1445. Porodila králi čtyři děti, tři dcery však zemřely v útlém věku. Král sice zůstal mužský dědic, syn Jindřich, ale v době královniny smrti infantovo manželství trvalo již sedm let a stále zůstávalo neplodné. Král se tedy na radu svého rádce a oblíbence Alvara z Luny 17. srpna roku 1447 oženil znovu, a to s téměř o čtvrt století mladší Isabelou Portugalskou, dcerou portugalského infanta Jana a Isabely, dcery vévody Alfonse z Braganzy.\n\nMladá královna po těžkém porodu dcery Isabely trpěla depresí a odmítala komunikovat s okolím kromě manžela. Hrabě z Luny se svůj velký vliv, který měl na krále, pokoušel uplatňovat i na Isabelu, ta se však nechtěla podvolit a pokoušela se přesvědčit manžela, aby se hraběte zbavil. To se jí posléze podařilo a společně najali Alfonse Peréze z Vivera na Lunovo odstranění. Hrabě z Luny spiknutí odhalil a svého potenciálního vraha sám zabil. Zato byl uvězněn, odsouzen a 3. června roku 1453 ve Valladolidu stětím popraven.\n\nKrál krátce poté onemocněl a 22. července roku 1454 ve Valladolidu zemřel, jen rok a měsíc po popravě Álvara de Luny. Pohřben byl v kostele sv. Pavla ve Valladolidu, odtud však byly jeho ostatky přeneseny do kláštera Miraflores, kde spočívají vedle ostatků jeho druhé manželky Isabely Portugalské a jejich syna infanta Alfonse. Hroby královského páru kryje náhrobek z alabastru z rukou sochaře Gila de Siloe.\n\nVlády se po Janově smrti ujal jeho prvorozený syn Jindřich, který královnu vdovu i s oběma dětmi poslal do vyhnanství na hrad v Arévalu. Zde se Isabelin psychický stav značně zhoršil. Trpěla halucinacemi a přestala poznávat své okolí, bloumala pomatená po chodbách hradu a volala mrtvého Álvara z Luny. Zemřela v srpnu 1496. Duševní chorobu po ní podědila vnučka Jana.\n\nProtože legitimita jediné dcery Jindřicha IV. Kastilského Jany byla zpochybňována, po jeho smrti v roce 1474 kastilský trůn připadl Isabele, dceři Jana II. Kastilského z jeho manželství s Isabelou Portugalskou, neboť další Janův syn Alfons byl v té době již mrtev.\n\nJan II. Kastilský byl dvakrát ženat. Z prvního manželství s Marií Aragonskou se narodily čtyři děti, tři dívky a chlapec; všechny dcery však zemřely již v útlém věku:\n\nPodruhé se oženil s Isabelou Portugalskou (1428-1496), jež mu porodila dvě děti, dceru a syna:\n\nV roce 2006 u příležitosti rekonstrukce kláštera Miraflores rozhodlo Generální ředitelství kulturních statků a dědictví vlády Kastilie a Leónu realizovat antropologický průzkum posmrtných ostatků Jana II. Kastilského a jeho druhé manželky, jež byly uloženy v kryptě pod královským náhrobkem a ostatků uložených pod náhrobkem infanta Alfonse Kastilského, situovaného po straně téhož kostela. Průzkum provedli Luis Caro Dobón a María Edén Fernández Suárez, výzkumní pracovníci katedry antropologie University v Leónu. Skelet krále Jana byl téměř kompletní, kdežto z kostry jeho manželky se dochovaly pouze některé kosti.\n\n\n"}
{"id": "915123", "url": "https://cs.wikipedia.org/wiki?curid=915123", "title": "Český kráter", "text": "Český kráter\n\nČeský kráter nebo též kráter Čechy či Bohemia představuje v současnosti pracovní hypotézu, která považuje Český masiv za přibližně 2 miliardy let starý impaktní kráter. To je v rozporu s představami hlavního geologického proudu, který vyděluje Český masiv do několika nezávislých jednotek, které vzájemně kolidovaly před více než 300 miliony lety v důsledku jejich pohybu. To vysvětluje dnes všeobecně akceptovaná teorie deskové tektoniky.\n\nPatrně první, kdo si všiml možné spojitosti kruhové stavby Čech a impaktních kráterů, byl roku 1610 Galileo Galilei. Čechy přirovnal ke kráterům na Měsíci v díle Sidereus Nuncius. Druhá polovina 20. století se nesla ve znamení družicového snímkování Země a Čechy upoutaly pozornost astronomů z Bostonské univerzity Farouka El-Baze a Michaela D. Papagiannise. Ti informovali o pravděpodobném impaktním kráteru, který pokrývá většinu tehdejšího západního Československa. Michael D. Papagiannis o problému informoval také na 52. setkání Meteoritické společnosti ve Vídni v roce 1989. Té se účastnil vysokoškolský pedagog Vladimír Bouška a o problému v následujícím roce informoval v časopisu Vesmír. To zaregistroval geolog Petr Rajlich a v roce 1992 se vydal s novými podklady na Mezinárodní konferenci o velkých meteoritických impaktech a planetární evoluci do kanadského Ontaria. Informoval o kruhové struktuře Čech a objevu kráterové brekcie. V roce 1996 vydal kolektiv autorů Rajlich – Beneš – Cobbold experimentální práci, ve které se s Čechami pracuje jako s jednotnou kruhovou litosférickou inkluzí. Horstva, která dnes přibližně do kruhu obepínají Čechy, se měla této inkluzi přizpůsobovat v různých časově oddělených režimech vrásnění formou smyků a horizontálních posunů. Deskově-tektonický model pro Český masiv však získával dominantní postavení. Lze říci, že dlouhodobě nejvyšší podpory a zájmu se hypotéze Českého kráteru v průběhu let dostávalo od Rajlicha, který nashromážděné poznatky shrnul v knize Český kráter, kterou v roce 2007 vydalo Jihočeské muzeum v Českých Budějovicích. V knize je pojednáváno například o existenci prohlubně v Moho ploše pod Českým masivem. Jsou diskutována absolutní stáří nerostů (zirkon, muskovit či monazit), která jsou pro Český masiv často asi 340 milionů let (variská orogeneze). Tato stáří mají v řadě případů indikovat stáří hornin, ve kterých dané nerosty nacházíme (např. písecké pegmatity). Na základě některých studií však tyto horniny prošly pouze variskou hydrotermální fází a stáří těchto pozdních nerostů nevypovídají o skutečném stáří celých hornin nebo minerálních asociací.\n\nPod Českým masivem byla na základě seismických dat nalezena v Moho diskontinuitě kónická deprese, jejíž poloha odpovídá středu předpokládaného kráteru. Její provázání s impaktem by znamenalo, že byla struktura svrchního zemského pláště v oblasti kráteru po velmi dlouhou dobu stabilní. Proměnná by byla především zemská kůra, kterou by postihovaly různorodé procesy vrásnění či hydrotermálních přeměn s růstem nových minerálních fází a přeměnou těch stávajících.\n\nNové světlo na Český kráter vrhly popisy pásem mikrokavit v křemenech a jiných nerostech (např. živcích). Rajlich přišel jako první s myšlenkou, že tato pásma představují pozůstatky po ultrazvukových vlnoplochách, které vznikaly v negativní amplitudě mechanického vlnění generovaného v prvních okamžicích impaktu (ultrazvuková kavitace). Nerosty jako křemen nebo beryl se tak na krátkou chvíli musely chovat jako kapalina. Opětovný přechod v pevnou fázi mohl znamenat mžikový růst krystalů, uvažuje se o jevech ultrazvukového svařování (vznik megabloků křemene).\n\nProblém Rajlichovy hypotézy představuje dosud spolehlivě fyzikálně nepopsaný a experimentálně nepotvrzený přechod pevné látky v kapalinu za působení vysokofrekvenčního mechanického vlnění (ultrazvuku) tak, aby byla umožněna kavitace. České křemeny obsahují často hned několik systémů pásem, které se vzájemně prostupují. Fáze zředění je spatřována v jejich přítomnosti. Fáze zhuštění a imploze dutinek je spatřována v křemeni mezi pásmy, který je křišťálem a oproti běžnému křemeni často neobsahuje plynokapalné uzavřeniny. V takovém případě je uvažován jev ultrazvukového čištění.\n\nRajlich v roce 2014 vydal knihu podoby atlasu s řadou fotografií křemenů a jiných nerostů z Čech i jiných částí světa, ve kterých jsou spatřovány vzory vlnění. Z předpokladu, že podélné vlnění v materiálu je harmonickým rozložením tlaku a z toho plynoucí harmonické rozložení hustoty, navrhli Mestan – Polanco (2014) několik modelů a metod ke studiu křemenů s ohledem na Rajlichovu hypotézu.\n\nVerifikace Českého kráteru by v oblasti otázek geologie kontinentální kůry pravděpodobně znamenala odklon od všeobecně uznávané deskové tektoniky. Impaktní proces by se pro Zemi stal ještě dominantnějším geologickým činitelem. Jedním z alternativních konceptů pro globální zemskou dynamiku je rozpínání Země (zvětšování zemského poloměru v průběhu geologického věku). Ačkoliv existují soudobé studie předpokládající, že se Země rozpíná, je toto téma hodné sporu a hlavním proudem není přijímáno.\n\nČeský kráter by se v případě jeho uznání stal se svým primárním průměrem jistě převyšujícím 500 km rázem největším impaktním kráterem či dopadovou pánví na světě. Největším uznaným impaktním kráterem na Zemi je v současnosti Vredefort v Jihoafrické republice s průměrem asi 300 km (uznán v 90. letech 20. století). Tělesa ve Sluneční soustavě nesou však stopy kráterů, jejichž průměr převyšuje i 1000 km, jako například v případě Caloris Planitia na Merkuru. Jejich rozpoznání usnadňuje fakt, že oproti Zemi nebyla tato tělesa příliš geologicky aktivní a základní morfologické rysy kráterů se mohly dobře uchovat.\n\nJedním z důvodů, proč zatím na Zemi nebyly větší krátery objeveny, může být skutečnost, že zatím nebyla potvrzena platnost Rajlichovy hypotézy. Hypotéza by mohla otevřít cestu k poznání chování hornin a minerálů právě během tvorby velkých impaktů.\n\nSměrem ke knize Český kráter vyšlo několik kritik ve Zpravodaji České geologické společnosti. Vladimír Kusbach po přednášce Rajlicha argumentoval, že Mohelenský peridotit byl v zemském plášti ještě před 370 miliony lety a byl vynesen při deformaci mezi moldanubikem a brunií asi před 340 miliony lety.\n\n"}
{"id": "915126", "url": "https://cs.wikipedia.org/wiki?curid=915126", "title": "Drsný chlapík", "text": "Drsný chlapík\n\nDrsný chlapík (originální francouzský název \"Le Ruffian\") je koprodukční francouzsko-kanadský dobrodružný film z roku 1983, který režíroval José Giovanni podle vlastního scénáře. Film se z větší části odehrává v divoké kanadské přírodě. Hlavní role ztvárnili Lino Ventura a Bernard Giraudeau. Role Lina Venturu, který zde hraje dobrodruha a zlatokopa, se vymyká z rolí úspěšných nebo vlivných mužů, které obyčejně hrával v pozdějších letech své kariéry.\n\nZlatokop Aldo Sévenac hledá zlato v Kanadě, není však úspěšný. Když jednoho dne přepadnou tábor zlatokopů bandité a všechny osadníky povraždí, Aldovi se je společně se dvěma Indiány podaří pobít. Následně si společně odvážejí obrovské množství zlata, které mělo být původně uloupeno. Dvojice Indiánů však chce Alda podvést a všechno zlato získat jenom pro sebe. Aldo je předbíhá a úskokem se jejich nebezpečné přítomnosti zbaví, když ale s nákladem uniká přes divokou řeku, proud ho začne unášet k velkému vodopádu. Jestli se chce sám zachránit, je nucen bedny se zlatem ponechat napospas vodopádu. Aby se sám zachránil, musí vyskočit z člunu a všechno zlato nechat napospas osudu.\n\nPo příjezdu do města vyhledává svého přítele, tělesně postiženého Gérarda a „baronku“, svou dávnější bohatou známou, která teď ve městě provozuje bar. Aldovi se podaří zorganizovat náročnou akci na vyzvednutí pokladu a zabezpečit její financování. Všichni se tak společně vypraví k vodopádu a sám Aldo se spouští pod hladinu a vytahuje bedny se zlatem. I když je přímo na místě úspěch akce ohrožen místním zločincem, který se o skupině dozvěděl a přepadne je, nakonec se přátelům podaří bedny vytáhnout a získat tak obrovské bohatství.\n\n"}
{"id": "915136", "url": "https://cs.wikipedia.org/wiki?curid=915136", "title": "Rue (Somme)", "text": "Rue (Somme)\n\nRue je francouzská obec v departementu Somme v regionu Hauts-de-France. V roce 2010 zde žilo 3 145 obyvatel. Je centrem kantonu Rue.\n\n"}
{"id": "915137", "url": "https://cs.wikipedia.org/wiki?curid=915137", "title": "Volby v Nizozemsku", "text": "Volby v Nizozemsku\n\nVolby v Nizozemsku jsou svobodné. Volí se do parlamentu a Evropského parlamentu. Parlament je dvoukomorový, kde se do poslanecké sněmovny volí 150 členů na čtyřleté volební období. Do senátu volí členové Provinčních rad 75 členů taktéž na čtyřleté volební období.\n\n"}
{"id": "915142", "url": "https://cs.wikipedia.org/wiki?curid=915142", "title": "Le Crotoy", "text": "Le Crotoy\n\nLe Crotoy je francouzská obec v departementu Somme v regionu Hauts-de-France. V roce 2010 zde žilo 2 219 obyvatel.\n\n"}
{"id": "915145", "url": "https://cs.wikipedia.org/wiki?curid=915145", "title": "Virginia Ruziciová", "text": "Virginia Ruziciová\n\nVirginia Ruziciová (* 31. leden 1955, Câmpia Turzii) je bývalá rumunská profesionální tenistka, antuková specialistka. Do dějin světového tenisu se zapsala především jako vítězka Roland Garros roku 1978, kdy ve finále porazila jugoslávskou tenistku Mimu Jaušovecovou. To, že se jí na grandslamových turnajích zdaleka nejvíce daří právě v Paříži, potvrdila i roku 1980, kdy se znovu probojovala do finále Roland Garros, avšak tentokrát podlehla Chris Evertové. Také ve čtyřhře dosahovala úspěchů především na pařížské antuce, v jejím hvězdném roce 1978 totiž v Paříži vyhrála i ženskou čtyřhru, spolu s Mimou Jaušovecovou. Ve smíšené čtyřhře v tom roce došla v Paříži do finále, s Francouzem Patricem Dominguezem, ale nestačili na český pár Renáta Tomanová-Pavel Složil. Ve dvojici s Jaušovecovou se toho roku probojovaly i do finále ženské dvouhry ve Wimbledonu, avšak tentokrát ztroskotaly na australské dvojici Kerry Melville Reidová-Wendy Turnbullová. Krom toho Ruziciová vyhrála 11 dalších turnajů WTA (South Orange 1975, Palm Harbor 1977, Kitzbühel 1978, Brighton 1978, Kitzbühel 1980, Salt Lake City 1980, Monte Carlo 1982, Kitzbühel 1982, Indianapolis 1982, Detroit 1983, Bregenz 1985). Tři z nich byly na tvrdém povrchu, 8 na antuce.\n\n"}
{"id": "915148", "url": "https://cs.wikipedia.org/wiki?curid=915148", "title": "Patrik Dressler", "text": "Patrik Dressler\n\nPatrik Dressler (* 30. října 1990 v Ostravě) je český fotbalový obránce, od ledna 2018 působící v FK Viktoria Žižkov.\n\nSvoji fotbalovou kariéru začal v Baníku Ostrava, kde prošel všemi mládežnickými kategoriemi. V roce 2010 se propracoval do prvního týmu. V červenci 2012 přestoupil do Hlučína. Před jarní částí ročníku 2012/13 zamířil do Viktorie Žižkov. V létě 2015 na Žižkově skončil. Byl na testech v Baníku Ostava, ale nakonec přestoupil do Teplic.\n\n"}
{"id": "915150", "url": "https://cs.wikipedia.org/wiki?curid=915150", "title": "Thérèse Schwartze", "text": "Thérèse Schwartze\n\nThérèse Schwartze (20. prosince 1851, Amsterdam – 23. prosince 1918, Amsterdam) byla nizozemská malířka a litografka. Převážnou část její tvorby tvoří portréty.\n\nNarodila se do umělecké rodiny, její otec Johann Georg Schwartze byl malíř a byl prvním, kdo jí dával lekce malířství. Sestra Georgine byla sochařka a dcera její druhé sestry Clary Theresie, Lizzy Ansingh byla též malířka.\n\nV letech 1873 – 1875 navštěvovala uměleckou akademii Rijksakademie van beeldende kunsten v Amsterdamu. Pak studovala rok u Gabriela Maxe a Franze von Lenbacha v Mnichově. V roce 1879 odjela do Paříže pokračovat ve studiích malířství u Jean-Jacques Hennera.\n\nV roce 1906 se provdala za Antona van Duyla, šéfredaktora časopisu \"Algemeen Handelsblad\".\n\nJako jedna z mála žen, malířek, byla ceněna za přínos světové portrétní malbě a byla přizvána vystavovat svá díla v Galleria degli Uffizi ve Florencii.Byla nejen talentovanou malířkou, ale i zdatnou obchodnicí. Zobrazovala „beau monde“ 19. století a její představitele z královské rodiny, což jí zajišťovalo značný finanční příjem. Získala mezinárodní renomé řadou výstav v Evropě i v zámoří a stala se velmi úspěšnou ve svém oboru. To ale bylo zároveň předmětem kritiky v její vlastní zemi, ve společnosti s příslovečnou kalvinistickou zaujatostí. Ta přijímala s nelibostí její, na tehdejší dobu, moderní portréty, její aktivní roli ve veřejném životě i velké honoráře, které dostávala za své obrazy, zvláště, když „jejím zákazníkem byl král“.\n\nJejí portréty se vyznačovaly elegancí, vytříbenou malířskou technikou, při které používala široké a rázné tahy štětcem a také sytou barevností. Zároveň dokázala přesně vystihnout charakter zobrazovaných osob. Mezi těmi, které portrétovala byli ženy i muži z královského rodu, mladé dívky a ženy z vážených rodin, ale také dívky ze sirotčince, děti bohatých rodičů, uznávaní profesoři z Universiteit Leiden, ale i židovský obchodník se starožitnostmi. Na autoportrétech z různých časových období, dokázala věrně zachytit i vlastní proces stárnutí.\nPortréty zpracovávala nejen technikou olejomalby na plátně, ale také jako pastely na papíru. Kromě malířské techniky se věnovala též leptu a litografii.\n\n22. července 1918 zemřel její manžel Anton van Duyl. Malířka byla již tou dobou sama nemocná a také se velmi trápila jeho smrtí. Zemřela náhle 23. prosince téhož roku. Je pohřbena na hřbitově Nieuwe Ooster v Amsterdamu.\n\nVýznamná díla Thérèse Schwartze jsou zastoupena ve třech velkých amsterdamských muzeích a na Universiteit Leiden.\n\n\n\n\n\n\nThérèse Schwartze se svoji tvorbou i životem stala vzorem pro následující generaci žen – malířek, především z amsterdamské skupiny, známé jako Joffers, kam patřila i její vlastí neteř, malířka, Lizzy Ansingh.\n\n\n\n"}
{"id": "915152", "url": "https://cs.wikipedia.org/wiki?curid=915152", "title": "1. československý beatový festival", "text": "1. československý beatový festival\n\n1. československý beatový festival se konal ve dnech 20.-23. prosince 1967 v pražské Lucerně. Na festivalu vystoupili mimo jiné The Primitives Group, Framus Five, Mickey & Rock´n´roll Stars, Olympic, Synkopy 61, Flamengo, Prúdy, Rebels, Juventus a Soulmen.\n\n"}
{"id": "915154", "url": "https://cs.wikipedia.org/wiki?curid=915154", "title": "Mima Jaušovecová", "text": "Mima Jaušovecová\n\nMima Jaušovecová (* 20. červenec 1956, Maribor) je bývalá jugoslávská profesionální tenistka slovinské národnosti. Byla antukovou specialistkou. Do dějin světového tenisu se zapsala především jako vítězka Roland Garros roku 1977, kdy ve finále porazila rumunskou tenistku Florenţu Mihaiovou. To, že se jí na grandslamových turnajích zdaleka nejvíce daří právě v Paříži, potvrdila i v letech 1978 a 1983, kdy se dvakrát probojovala do finále Roland Garros, avšak tentokrát prohrála, poprvé s Rumunkou Virginiou Ruziciovou, podruhé s Američankou Chris Evertovou. Také ve čtyřhře dosahovala úspěchů především na pařížské antuce, když spolu s Ruziciovou roku 1978 pařížskou čtyřhru žen vyhrála. Toho roku tato dvojice došla i do finále ženské dvouhry ve Wimbledonu, avšak tentokrát ztroskotala na australské dvojici Kerry Melville Reidová-Wendy Turnbullová. Krom toho Ruziciová vyhrála 4 další turnaje WTA (Řím 1976, Toronto 1976, Hamburg 1978, Los Angeles 1982). Tři z nich byly na antuce, 1 na koberci.\n\n"}
{"id": "915155", "url": "https://cs.wikipedia.org/wiki?curid=915155", "title": "Chrám Dia Olympského (Agrigento)", "text": "Chrám Dia Olympského (Agrigento)\n\nChrám Dia Olympského v Agrigentu na Sicílii by největší postavený chrám antického dórského stylu. Nikdy nebyl dokončen, a nyní leží v troskách. Nachází se, spolu s dalšími významnými chrámy, na archeologické lokalitě \"Valle dei Templi\".\n\nChrám byl pravděpodobně založen k připomenutí řeckého vítězství v bitvě u Himéry roku 480 př. n. l.. Podle Diodóra Sicilského byl postaven kartaginskými otroky, zřejmě zajatými vojáky, ale do pozdějšího ovládnutí města Kartaginci, kdy ještě chyběla střecha, nebyl dokončen. Torzo bylo postupně rozbořeno zemětřeseními a využíváním jako zdroj stavebního kamene.\n\nStylobat chrámu měřil 112,70 x 56,2 m, pětistupňová krepidóma byla vysoká asi 4,5 metrů a výška budovy dosahovala zhruba 20 m. Na rozdíl od většiny chrámů centrální cella nebyla obklopena samostatným peristylem, ale sloupy byly součástí zdi jako polosloupy, zatímco prostor mezi nimi byl vyzděn, aby struktura unesla velkou váhu kladí. Pro konstrukci zdiva bylo použito kvádříkové techniky. Výška polosloupů byla odhadnuta na 14,50 - 19,20 metrů. Čelní srana chrámu měla sedm polosloupů, boční strany potom čtrnáct. Ve výklencích v horní části prostoru mezi sloupy stáli zhruba 7,3 m vysocí atlanti.\n"}
{"id": "915163", "url": "https://cs.wikipedia.org/wiki?curid=915163", "title": "Quend", "text": "Quend\n\nQuend je francouzská obec v departementu Somme v regionu Hauts-de-France. V roce 2010 zde žilo 1 381 obyvatel.\n\n"}
{"id": "915164", "url": "https://cs.wikipedia.org/wiki?curid=915164", "title": "Galerie U Betlémské kaple", "text": "Galerie U Betlémské kaple\n\nGalerie U Betlémské kaple vznikla v roce 2005 na místě bývalé Galerie Jiřího a Běly Kolářových. Základem výstavního programu galerie je české poválečné umění – především Skupina 42, poválečný surrealismus, abstraktní umění 60. let, konstruktivismus a současné umění.\n\nV Galerii U Betlémské kaple byly k vidění výstavy Josefa Váchala, Františka Hudečka,Václava Tikala, Emily Medkové, Františka Tichého, Michala Ranného, Miloslava Chlupáče, Jiřího Balcara, Václava Boštíka, Josefa Šímy a mnoha dalších.\n\n\n"}
{"id": "915165", "url": "https://cs.wikipedia.org/wiki?curid=915165", "title": "Atlantská doba bronzová", "text": "Atlantská doba bronzová\n\nAtlantská doba bronzová je kulturní komplex doby bronzové období circa 1300-700 př. n. l. zahrnující kultury Portugalské, Andaluské, Galické, Armorické a kulturu Britských ostrovů. \nTato doba je významná značnou mírou hospodářské i kulturní výměny, což vedlo k vysokému stupni podobnosti pobřežních národů. Zajímavým jevem je budování pobřežních hradů převážně za použití kamene. Obchodní trasy vedly od dnešního Dánska až ke středozemnímu moři.\nPozůstatky po tehdejších kulturách se nachází v četném počtu na místě původních rituálních míst. Hlavními archeologickými nálezy této doby jsou válečné zbraně, různé zdobené helmice a další vojenská výbava.\nPrávě v tomto období se datuje vznik keltské kultury podle profesora Johny T. Kocha od roku 2008. Toto tvrzení je podporováno oxfordským profesorem Sirem Barry Cunliffem, který uvažoval o vývoji keltské tradice v Atlantském prostředí jako lingua franca, později rozšířené do střední Evropy. Toto tvrzení je ale v rozporu se všeobecným názorem, že keltové pochází z halstadtské kultury vyvíjející se na území dnešního Rakouska a Česka.\nKvůli nadbytku kovů (převážně mědi) se v této oblasti kolem devátého století př. n. l. vytvořilo tradiční prostředí (v angličtině nazývaný Carp's Tongue complex), ve kterém se vyvíjely nové typy bronzových zbraní i nástrojů, které byly tak důležité pro obchod v této oblasti\n"}
{"id": "915166", "url": "https://cs.wikipedia.org/wiki?curid=915166", "title": "Velkomoravský kříž z Mikulčic", "text": "Velkomoravský kříž z Mikulčic\n\nVelkomoravský kříž z Mikulčic je stříbrný přívěsek ve tvaru kříže, zobrazuje reliéf s ukřižovaným Kristem v dlouhé bohatě zdobené tunice s třásněmi a kapucí. Křížek je pravděpodobně slovanského či orientálního(?) původu. Tunika mohla představovat tehdejší kněžské či mnišské roucho a Kristus tak mohl být zpodobněn jako kněz, ale vzhledem k jejímu zdobení je možno tuniku považovat i za drahý oděv urozeného velmože, ostatně Kristus někdy býval zpodobňován jako středověký panovník. Nad postavičkou je umístěn štítek s nerozluštěným nápisem CCXO(?), některé badatele dokonce vedl k domněnce, že se jedná o symboly slunce a měsíce oddělené písmenem X. Možná se ale jedná jen o zkomolený běžně používaný řecký Christogram ICXC = Isus Christos. Expresivní výraz tváře Krista na kříži byl dříve vykládán jako vliv iroskotského umění. Iroskotská misie působila patrně na Moravě před příchodem byzantských věrozvěstů Cyrila a Metoděje. Celkové výtvarné zpracování křížku i oděv Krista však nasvědčují spíše syrskému nebo koptskému původu vyobrazení a tedy i vlivu východní byzantské-pravoslavné misie na Velké Moravě. Křížek tak ani nemusel vzniknout na území Velké Moravy, na Moravu se mohl dostat prostřednictvím obchodu. Přesto Římskokatolická církev považuje křížek za dílo iroskotské misie a považuje ho za důkaz přítomnosti katolického křesťanství na Moravě. Křížek byl nalezen několik metrů od zaniklé mikulčické baziliky a pochází pravděpodobně z vykradeného hrobu velkomoravského velmože. Repliku tohoto křížku vlastní i papež Benedikt XVI., kterou dostal od brněnského biskupa Vojtěcha Cikrle jako dar, druhou repliku si nechal biskup Cikrle zhotovit pro svůj pektorál.\n\n"}
{"id": "915167", "url": "https://cs.wikipedia.org/wiki?curid=915167", "title": "Sue Barkerová", "text": "Sue Barkerová\n\nSue Barkerová (* 19. dubna 1956, Paignton, Spojené království) je bývalá britská profesionální tenistka a v současnosti sportovní komentátorka BBC. Do dějin světového tenisu se zapsala především jako vítězka Roland Garros roku 1976, kdy ve finále porazila československou tenistku Renátu Tomanovou. Roku 1977 se probojovala do finále Turnaje mistryň, ale podlehla Chris Evertové. Roku 1979 hrála finále Turnaje mistryň znovu, tentokrát však v ženské čtyřhře. Spolu s Američankou Ann Kiyomura podlehly francouzsko-nizozemskému páru Françoise Dürrová-Betty Stöveová. Krom toho Barkerová vyhrála 10 dalších turnajů WTA (Båstad 1974, Båstad 1975, Kitzbühel 1975, Adelaide 1975, Hamburg 1976, San Francisco 1977, Dallas 1977, Pittsburgh 1979, Sydney 1979, Brighton 1981).\n\nV roce 2011 po ženském finále Wimbledonu 2011 coby televizní reportérka podvakráte prováděla rozhovor s tehdejší vítězkou Petrou Kvitovou pro britskou televizi BBC.\n\n"}
{"id": "915168", "url": "https://cs.wikipedia.org/wiki?curid=915168", "title": "Gregory Mankiw", "text": "Gregory Mankiw\n\nNicholas Gregory Mankiw (* 3. února 1958, Trenton, USA) je profesorem ekonomie na Harvardu. Vyučuje různé kurzy z oborů makroekonomie, mikroekonomie, statistiky nebo například úvod do ekonomie. Mimo jiné je poradcem federální rezervní banky v Bostonu a Rozpočtového úřadu Kongresu USA.\nZa svůj život vydal nespočetnou řadu článků, které vycházejí jak v předních akademických ekonomických časopisech, tak také v populárních novinách a časopisech jako The New York Times nebo The Wall Street Journal.\n\nMankiw napsal mnoho publikací o ekonomii a ekonomických dopadech zákonů. V dubnu 2016 se stal 23. nejvlivnějším ekonomem na světě z 50 000 registrovaných ekonomů, podle RePEc hodnocení, vzniklého na základě jeho publikací, citací a podobných metrik. Mankiw byl také 11. nejvíce citovaný ekonom a 9. nejproduktivnější výzkumný ekonom, měřeno H systémem. Mankiw je také autor několika nejlépe prodávaných učebnic ekonomie, píše populární blog a od roku 2007 vydává přibližně každý měsíc jeden článek pro nedělní business sekci New York Times.  Z průzkumu z roku 2011 vyšel Profesor Mankiw jako druhý nejoblíbenější žijící profesor ekonomie mladší šedesáti let, hned po Paulu Krugmanovi a hned před Daronen Acemogluem.\n\nMankiw je konzervativec. Pracoval jako ekonomický poradce několika republikánských politiků. Mezi lety 2003 a 2005 byl předsedou kanceláře ekonomických poradců prezidenta George Bushe mladšího. V roce 2006 se stal ekonomickým poradce Mitta Romneyho a spolupracoval s ním během jeho prezidentských kampaní v letech 2008 a 2012.\n\nProfesor Mankiw se narodil ve městě Trenton ve státě New Jersey. Všichni jeho prarodiče pocházeli z Ukrajiny. V mládí navštěvoval Pingry School. V roce 1975 studoval astronomii na letním vědeckém programu. V roce 1980 se stal bakalářem ekonomie na Princetonské univerzitě. Na Princetonské univerzitě byl spolužákem ekonoma Davida Romera, který se později stal jeho spoluautorem. Mankiw bydlel ve stejném pokoji jako autor divadel Richard Greenberg.\n\nPo svém bakalářském studiu strávil Mankiw rok studiem na MIT a následující rok studoval na Harvardově univerzitě. Poté pracoval jako řadový ekonom pro kancelář ekonomických poradců mezi lety 1982 a 1983. To předcházelo jeho pozdější pozici předsedy této organizace. Poté co opustil kancelář ekonomických poradců, získal titul PhD v oboru ekonomie na univerzitě MIT. Jeho supervizorem byl Stanley Fisher. Poté se vrátil na Harvardovu univerzitu, kde studovat právo. Ale protože již měl hotové své PhD z ekonomie, uvědomil si, že ekonomie je pro něj lepší cesta. Proto z Harvardovi univerzity odešel učit na rok na MIT. Poté se stal asistentem profesora na ekonomie na Harvardově univerzitě v roce 1985. Samostatným profesorem se stal v roce 1987 ve věku 29 let.\n\nMankiw je většinou považován za Neokeynesiánského ekonoma, přestože nejeden finanční novinář říká, že jej nelze takto snadno kategorizovat. Mankiw udělal důležitou práci o „nákladech na změnu menu“, které jsou zdrojem cenové přilnavosti. Jeho list „malé náklady menu a velké hospodářské cykly: Makroekonomický model monopolu“ publikovaný ve čtvrtletníku Journal of Economics publikované v roce 1985 srovnával firemní podněty k přiřazení cen po šoku nominální agregátní poptávky se společenským blahem plynoucím z tohoto rozhodnutí (rozhodnutí jakou cenu přiřadit). List shrnoval, že zvýšení v agregátní poptávce může buďto zvýšit blahobyt nebo ho snížit, ale snížení blahobytu není nikdy větší než náklady na změnu menu. Kdežto snížení agregátní poptávky může snížit blahobyt v objemu větším než náklady jen o náklady menu. Z pohledu společenského plánovače mohou bít ceny zaseklé na příliš vysoké úrovni, ale nikdy ne příliš nízko. Tento článek byl základem pro práci Olivera Blancharda a Noburiho Kiyotaki o externalitách agregátní poptávky a pro práci Laurence Ball a David Romer o interakci mezi a reálnými a nominálními nepružnostmi(rigidities). \n\nV roce 2002, Mankiw a Ricardo Reis navrhli alternativu k široce používané Neokeynesiánské Phillipsově křivce, založené na pomalém šíření informace mezi lidmi určujícími ceny. Jejich přilnavo-informační model zobrazuje tři vzájemně provázané teze, které jsou více konzistentní s uznávanými efekty monetární politiky. Zaprvé: deflace vždy snižuje agregátní poptávku (Ačkoli oznámená deflace je méně snižující než ta překvapivá). Zadruhé: šoky v monetární politice svůj maximální dopad na inflaci s podstatným zpožděním. A zatřetí, změna v inflaci pozitivně koreluje s úrovní ekonomické aktivity.\n\nV souvisejícím článku z roku 2003 Mankiw, Reis a Justin Wolfers analyzují data o inflačních očekáváních, ukazujících značný nesoulad mezi spotřebiteli a profeonálními ekonomy o očekávané budoucí inflaci. ??Tento nesoulad se liší v čase, hýbe s inflací, absolutní hodnota změny v inflaci a relativní cenová variabilita.??? Článek argumentuje, že uspokojující model ekonomické dynamiky musí :..:::adresovat tyto momenty hospodářského cyklu. Poznamenává, že většina makroekonomických modelů neondogenně vytváří nesouhlas, ukazují že lepivě-informační model široce koresponduje s mnoha z těchto faktů. Tento model je také konzistentní s ostatními zkoumanými odchylkami očekávané inflace of plně rozumné, zahrnující samokorrelující předpověď chyb a nedostatečnou citlivost k posledním makroekonomických novin. \n\nMankiw také napsal několik esejí o empirické analýze spotřebitelského chování, často zdůrazňující roly různorodosti. Článek spolunapaný Johnem Campbellem v roce 1989 nalezle, že data o agregátní spotřebě lze nejlépe popsat modelem ve kterém polovin spotřebitelů se řídí hypotézou permanentního příjmu a polovina jednoduše spotřebovává svůj současný příjem „často nazýváno z ruky do huby“) Článek spolu sepsaný Stephenem Zeldesem v roce 1991 ukazuje že spotřeba majitelů akcií neodpovídala silněji s akciovým trhem než spotřeba ne držitelů akcií, poskytující možné vysvětlení pro majetkové prémiové puzzle. \n\nMankiwův nejčastěji citovaný článek je „Příspěvek k empirikám ekonomického růstu“ spolu napsaný David Romerem a Davidem Weilem, publikovaný ve čtvrtletníku Journal of Economics v roce 1992. Článek poukazuje na to, že Solowův růstový model, jednou rozšířený k zahrnutí role pro lidský kapitál, dělá důvodně dobrou práci při vysvětlování rozdílů ve standardu žití. Podle Google Scholar, byl tento článek citován více než 15 000krát, což z něj dělá jeden z nejvíce citovaných článků v oboru ekonomie.\n\nVedle prací v makroekonomii, Mankiw také napsal několik jiných významných článků. V roce 1989 spolunapsasl článek spolu s Davidem Weilem zkoumající demografické určující faktory poptávky po bydlení a předvídal že stárnutí baby boomerů oslabí trh s bydlením v 90. letech a na začátku nového tisíciletí. V roce 1986 spolu sepsal list s Michaelem Whistonem v oboru Mikroekonomické teorie ukazující že v nedokonalé soutěži, vstupy mají tendenci přebývat u průmyslů s homogenním zbožím, protože soutěžící neberou v potaz obchod-kradoucí externalitu kterou uvalují na své rivaly. Když je zboží různorodé, je nejednoznačné, jestli volné vstupy produkují příliš mnoho, čí příliš málo firem, protože vyrovnávací obchodkradení and produktová různorodost externality. \n\nMankiw také sepsal dvě populární učebnice na univerzitní úrovni: Makroekonomii pro středně pokročilou úroveň studentů (nyní existuje 10. vydání) a více známou učebnici zásady ekonomie. Podmnožiny kapitol později zmíněné knihy se prodávají pod názvy „Principy Makroekonomie“ a „Principy mikroekonomie“, „rychlé principy Makroekonomie“ a „úplné základy ekonomie“.  Tato kniha byla označena pro rekordní posun. The new Yourk Time oznámili v roce 1995 že Mankiwovi bylo nabídnuto 1.4$ milionů záloha od Harcourt Brace ve Fort Worth aby napsal učebnici základů ekonomie. To je přibližně třikrát více než bylo nabídnuto za jakoukoli jinou učebnici.\n\nKdyž byla první edice Zásad ekonomie publikována v roce 1997, magazín The Economist napsal:\n\nPan Mankiw vytvořil něco dlouho po termínu.: dostupné představení do moderní ekonomie. Psaním stylem více magazín než těžko stravitelná učebnici a vysvětlujíce i komplexní myšlenky intuitivní a konzistentní cestou, zanechá pouze málo studentů unuděných či zmatených.. Nejvíce osvěžující je nestrannost této učebnice. Pan Mankiw vypadá že odhaluje nastavení jak různé myšlenkové školy přispěly k současnému stavu ekonomického vědění\n\nOd té doby bylo prodáno více než 1 milion kopií jeho učebnice a Mankiw dostal odhadem 42 milionů dolarů jako honorář za tuto knihu, která stojí 280 $ zakus\n\n"}
{"id": "915170", "url": "https://cs.wikipedia.org/wiki?curid=915170", "title": "Intense (album, Armin van Buuren)", "text": "Intense (album, Armin van Buuren)\n\nIntense je pátým studiovým albem holandského trance DJe Armin van Buurena.\n\nPrvní představenou písní (21. leden 2013), a zároveň druhým singlem na albu je \"Waiting for the Night\" je též ústřední melodií nizozemského filmu \"Loving Ibiza ()\" a vznikl při spolupráci se zpěvačkou Fiora.\n\nDruhou představenou písní na albu je \"Forever is Ours\", která vznikla ve spolupráci se zpěvačkou Emma Hewitt.\n\nNa třetí představené písni (17. březen 2013) a zároveň na prvním oficiálním singlu, kterým je \"This Is What It Feels Like\" spolupracoval kanadský zpěvák a skladatel Trevor Guthrie. V doprovodném hudebním videoklipu se též zahrál Ron Jeremy.\n\nAlbum bylo přednostně vydáno na Spotify dne 29. dubna 2013, oficiální vydání na digitálních a fyzických médiích následováno 3. květen 2013.\n\nBěhem rozhovoru s britským DJ Pete Tongem popsal Armin žánrové složení \"Intense\" jako \"\"\"\"\n"}
{"id": "915171", "url": "https://cs.wikipedia.org/wiki?curid=915171", "title": "Tripolis (Řecko)", "text": "Tripolis (Řecko)\n\nTripoli (řecky , do 19. století , , italsky Tripolizza) je město v Řecku, v Peloponéském kraji Arkádie, jejíž je i hlavním městem. Žije zde 25 520 obyvatel.\n\nPůvod jména \"Tripolitsa\" je pravděpodobně slovanský, protože se město původně nazývalo \"Droboglitsa (Δρομπογλίτσα)\", což se mělo postupně Řeky komolit na \"Ντροπολιτσά (Dropolitsa)\" a konečně na \"Tripolitsa (Τριπολιτσά)\", tedy v překladu z řečtiny \"Tři městečka\". Název pochází ze slovanského \"drobol (dub)\". Jméno však může být i řeckého původu; z řeckých slov \"Treis\" a \"poleis\", tedy zmíněná Tři města, což potvrzují i ​​archeologické nálezy, kde se zjistilo, že město vzniklo spojením několika osad. Město bylo někdy nazývané také jako Ydropolitsa (Υδροπολιτσά), tedy Vodní městečko.\n\nTripoli vzniklo mezi 8.–10. stoletím, kdy zde vznikla malá slovanská osada. Peloponésští Slované, kteří zde žili od 6. století, byli totiž definitivně poraženi a byzantská vláda většinu z nich odsunula pryč a zbytek co zůstal se trvale usadil nebo uprchl do hor. Malá slovanská osada na území dnešního Tripoli se později spojila s několika početnějšími řeckými osadami a Slované s Řeky splynuli a zanikli.\n\nPozději se osada, kvůli přelidnění, přesunula o pár kilometrů. Skutečné město tu však vzniklo asi v 15. století, tedy během vlády Benátčanů. Ital Stefano Magno popisuje město jako \"Drobolizza\". Největší rozvoj však přišel až během turecké nadvlády, i když už tady Řekové netvořili většinu. V 17. století zde žilo přibližně 20 000 obyvatel, většinu však tvořili muslimové, tedy Turci (spousta z nich byli potomci islamizovaných Řeků) a muslimští Arvaniti, místní Řekové se vystěhovali na venkov. Tripolitsa byla sídlem tureckého místodržícího oblasti Peloponés. V 18. století, Řekové povstali, ale Turci jie porazili a tak obehnali Tripolis hradbami. Turci poté mnoho Řeků ve městě vyvraždili. V roce 1821, během Řecké války za nezávislost, řečtí povstalci pod vedením Theodora Kolokotronise dobyli město Tripolis a tím zároveň padla turecká správa nad Peloponésem. Řekové mnoho muslimů ve městě vyvraždili. Arvaniti a Turci, kteří přežili, utekli do Malé Asie.\n\nŘekové dále zničili všechny městské mešity.\nPo osvobození Řecka v roce 1830 mělo město Tripoli pouze 3 380 obyvatel, všichni byli Řekové. Do konce 19. století se ve městě usadili Řekové z nedalekých venkovských krajů a přišel sem velký počet Kréťanů. V roce 1831 zde vznikla první škola.\n\n\n"}
{"id": "915172", "url": "https://cs.wikipedia.org/wiki?curid=915172", "title": "Zelená karta (pojištění)", "text": "Zelená karta (pojištění)\n\nZelená karta je mezinárodní osvědčení o platném pojištění odpovědnosti z provozu vozidla, které začalo být vydáváno v souladu s doporučením, jež bylo přijaté 25. ledna 1949 Podvýborem pro silniční dopravu při Výboru pro vnitrozemskou dopravu Evropské hospodářské komise Organizace spojených národů.\n\nBez zelené karty nesmíte s autem vyjet na veřejnou komunikaci, a už vůbec ne do zahraničí (tam i s duplikátem). Na zelené kartě je uveden seznam zemí, ve kterých pojištění odpovědnosti platí. Pokud je země přeškrtnutá, je nutné si před vjezdem tam koupit tzv. hraniční pojištění, popř. využít služby jiné pojišťovny, která nemá danou zemi ve výlukách.\n\nV návaznosti na doporučení přijaté 25. ledna 1949 Hospodářským výborem OSN pro Evropu byl postupně vyvinut systém zelených karet. Je to síť profesionálních orgánů uznaných členskými státy (národních pojišťovacích kanceláří), které jsou propojeny přes bilaterální dohody. Cílem tohoto systému je ochrana třetích stran, které jsou poškozené při dopravních nehodách, a usnadnění likvidace škod, které zahrnují odpovědnost zahraničního motoristy. \n\nTento systém byl postupně upravován v „První motorové směrnici“, která vychází ze směrnice Rady č. 72/166/EHS ze dne 24. dubna 1972 o sbližování právních předpisů členských států, v „Druhé motorové směrnici“, která vychází ze směrnice Rady č. 84/5/EHS ze dne 30. prosince 1983 o sbližování právních předpisů členských států a ve „Třetí motorové směrnici“, která vychází ze směrnice Rady č. 90/232/EHS ze 14. května 1990 o sbližování právních předpisů členských států. \n\nTyto směrnice uložily řidičům všech zahrnutých zemí povinnost uzavřít pojištění odpovědnosti za škodu způsobenou v automobilové dopravě, přičemž byl stanoven minimální limit pojištění. Dále byly členské státy vyzvány zřídit finanční fondy, které slouží k odškodňování (min. do výše povinného pojištění) obětí nehod způsobených nepojištěnými nebo neznámými automobily. A nakonec uložily směrnice státům povinnost přijmout taková opatření, aby toto pojištění odpovědnosti pokrývalo všechny členská státy a zaručovaly buď pojistnou ochranu ve znění daného členského státu, nebo domovského, dle toho, v jakém státě je pojistná ochrana vyšší. \n\nDalší oporou systému zelených karet jsou Interní Předpisy (Dohody o interních pravidlech), díky kterým může vstoupit vozidlo na cizí území členského státu bez předkládání zelené karty, ačkoliv ji stále musí vozit sebou. Existují však i státy, kde je stále nutné ukázat zelenou kartu při vjezdu na jejich území.\n\nV ČR se je mezinárodně uznávaný doklad o zřízení pojištění odpovědnosti z provozu vozidla řídí zákonem č. 168/1999 Sb., ve znění zákona č. 137/2008 Sb. Tzv. povinné ručení vzniká na základě uzavřené pojistné smlouvy. Ihned po sjednání pojištění vystaví pojišťovna zelenou kartu, která slouží k prokazování sjednaného povinného ručení v Česku i v zahraničí. Každý řidič je povinen mít kartu u sebe. Jestliže není tento doklad schopen na požádání předložit příslušníkům policie ČR, může být na místě finančně penalizován blokovou pokutou ve výši 1500–3000 Kč. Pokud pak se stane nehoda a někdo z jejích účastníků nemá zelenou kartu, je to automatický důvod k zavolání policie. Potvrzení o zaplacení povinného ručení není dokladem o povinném ručení, a proto jej řidič nemusí mít u sebe. Zelená karta obsahuje informace o stavu vozidla a registrační značce. Případné změny stavu vozidla musí být nahlášeny pojišťovně a následně musí být vystavená nová zelená karta.\n\nVšechny země, ve kterých platí zelená karta, jsou vyznačeny na zadní straně dokladu.\n\nZelená karta platí v těchto zemích: \n\nBelgie, Bulharsko, Česká republika, Dánsko, Estonsko, Finsko, Francie, Itálie, Irsko, Island, Kypr, Lichtenštejnsko, Litva, Lotyšsko, Lucembursko, Maďarsko, Malta, Německo, Nizozemsko, Norsko, Polsko, Portugalsko, Rakousko, Rumunsko, Řecko, Slovenská republika, Slovinsko, Spojené království Velké Británie a Severního Irska, Španělsko, Švédsko, Albánie, Andorra, Bosna a Hercegovina, Makedonie, Chorvatsko, Monako, San Marino, Srbsko, Černá Hora, Švýcarsko, Turecko, Ukrajina, Vatikán, Bělorusko, Írán, Izrael, Moldavsko, Maroko, Rusko a Tunisko. \n\nOd 1. ledna 2016 platí zelená karta také v Ázerbájdžánu s výjimkou Náhorního Karabachu. Na území Kypru a Srbska jsou území, kde zelená karta neplatí. Tam si musí řidič nakoupit hraniční pojištění (např. Kosovo, severní Kypr). \n\nPokud není na zelené kartě přeškrtnuto označení některé z následujících zemí, tak platí i v nich: \n\nÍrán, Izrael, Maroko, Tunisko, Ázerbájdžán, Bělorusko, Moldávie, Rusko a Tunisko.\n"}
{"id": "915174", "url": "https://cs.wikipedia.org/wiki?curid=915174", "title": "Nancy Richeyová", "text": "Nancy Richeyová\n\nNancy Richeyová (* 23. srpen 1942, San Angelo) je bývalá americká profesionální tenistka. Do dějin světového tenisu se zapsala především jako vítězka Roland Garros roku 1968 a Australského mistrovství roku 1967 (ještě před open érou). Při svém vítězném tažení v Paříži ve finále porazila Britku Ann Haydonovou-Jonesovou, při triumfu v Austrálii porazila domácí Lesley Turnerovou Bowreyovou. Do finále Australského mistrovství se dostala i rok předtím, avšak vzdala. Ve stejném roce hrála neúspěšně i první finále na Roland Garros a probojovala se i do finále Amerického mistrovství. To si zahrála ještě v roce 1969 (již v open éře), ale i tentokrát nakonec na trofej nedosáhla, zastavila ji Margaret Courtová.\n\n"}
{"id": "915176", "url": "https://cs.wikipedia.org/wiki?curid=915176", "title": "Česká hokejbalová reprezentace", "text": "Česká hokejbalová reprezentace\n\nČeská hokejbalová reprezentace je výběrem nejlepších českých hráčů v hokejbale. Od roku 1996 se účastní mistrovství světa. Tým je řízen Českomoravským svazem hokejbalu, který je členem ISBHF. Největším úspěchem českého týmu jsou tři zlaté medaile z mistrovství světa 1998, 2009 a 2011.\n\n Oficiální stránky Českomoravského svazu hokejbalu\n"}
{"id": "915179", "url": "https://cs.wikipedia.org/wiki?curid=915179", "title": "Jan Hartvík z Nostic", "text": "Jan Hartvík z Nostic\n\nJan Hartvík z Nostic (1610 Kunzendorf, Lehnické knížectví (po 1945 Małowice/Wińsko, Dolnoslezské vojvodství) – 27. března 1683 Vídeň), (německy \"Johann Hartwig von Nostitz\"), byl český šlechtic a politik hornolužického původu, rytíř řádu zlatého rouna.\n\nJan Hartvík z Nostic byl nejmladším synem Jana Mikuláše z Nostic (1562 v Budyšíně – 29. 7. 1619) z rottenburské větve rodu a jeho druhé manželky Žofie z Nostic-Rottenburgu. Jeho starším bratrem byl Ota z Nostic, později užívající přídomek z Nostic-Rokytnic (23. květen 1608 – 14. listopad 1664), tajný rada, hejtman vratislavský, hejtman ve Svídnicku a Javorsku, zakladatel rokytnické pošlosti české větve nostického rodu, syn Jana Mikuláše z Nostic a jeho první manželky Heleny ze Schlichtingu.\n\nVýznamnou událost v Janově životě představovalo zdědění majetku a panského titulu po jeho zemřelém strýci Otovi roku 1631, český stav svobodných pánů 29. ledna 1631. Aby se dědictví ujal, přestěhoval se do Čech, stal se obyvatelem Českého království a brzy se začal účastnit i jeho politického života. V letech 1638–1642 byl radou dvorského a komorního soudu, roku 1644 byl jmenován prezidentem rady nad apelacemi. Dne 6. srpna 1646 byl povýšen do hraběcího stavu Českého království. Dne 9. května 1651 obdržel říšský hraběcí stav, 16. května pak byl jmenován nejvyšším zemský komorníkem. Dne 5. února 1652 se stal nejvyšším kancléřem, v kterémžto úřadě působil až do své smrti. Kromě toho byl c. k. tajným radou a roku 1672 byl dokonce vyznamenán Řádem zlatého rouna.\nV roce 1658 byl přítomen zvolení a korunovaci Leopolda I. na římského císaře.\n\nZemřel 27. března 1683 ve Vídni a byl pohřben v rodové hrobce pod kaplí sv. Anny (Nostickou kaplí) v katedrále sv. Víta v Praze.\n\nJan Hartvík z Nostic zdědil Falknov (Sokolov), Jindřichovice (\"Heinrichsgrün\"), Řehlovice a Měšice. Spoustu statků pak sám také skoupil, a to roku 1651 Grabštein, 1652 Pakoměřice a Líbeznice, 1654 Bašt, 1662 Trmice, 1666 Kraslici, 1667 Žďár, též Žernoseky. Od mohučského arcibiskupa obdržel roku 1673 část říšského hrabství Rieneck, čímž nabyl i práva účastnit se kollegia Franckého kraje, do něhož byl uveden roku 1674. Zděděné pražské domy na Malé Straně pak nechal přestavět v 60. a 70. letech 17. století patrně Francescem Carattim na honosný Nostický palác.\n\nByl donátorem 13. kaple Svaté cesty z Prahy do Staré Boleslavi. Kaple byly stavěny v letech 1674–1690, v horním rohu výklenku bylo jméno stavebníka a jeho erb.\n\nZaložil Nostickou obrazárnu, z větší části dodnes dochovanou ve sbírkách Národní galerie v Praze. Soudobou nizozemskou malbu nakupoval ve vídeňské pobočce Forchhondtova antverpského obchodu a v českých ateliérech svých současníků, například Karla Škréty nebo Michaela Leopolda Willmanna. Obrazy stejně jako uměleckořemeslné předměty, zejména nádobí (stříbro, glyptika, sklo) shromáždil ve svém zámku ve Falknově.\n\nJan Hartvík z Nostic byl dvakrát ženatý. Poprvé se oženil roku 1638 s Kateřinou Marií říšskou hraběnkou ze Žďáru (* asi 1622 či těsně poté, † počátkem roku 1658, pohřbena zřejmě v rodinné hrobce v katedrále sv. Víta v Praze). Kateřina Marie pocházela z vlivné a zámožné katolické rodiny hrabat ze Žďáru. Byla dcerou předního dvořana a českého dvorského maršálka Floriána Jetřicha říšského hraběte ze Žďáru (1598–1653) a po matce Alžběte Koroně Bořitové z Martinic (asi 1603/4-1649) byla vnučkou proslulého politika Jaroslava Bořity říšského hraběte z Martinic.Tyto rodové okolnosti přispěly v následujících letech (po sňatku) k Janově politickému a společenskému růstu.\n\nPo smrti Kateřiny Marie na prahu jara roku 1658 se ještě téhož roku na podzim oženil podruhé s Eleonorou Marií říšskou hraběnkou (Popelovou) z Lobkovic, ovdovělou říšskou hraběnkou Hovorovou (v jejím případě nesprávně Berkovou!) z Dubé a Lipé, († 22. 8. 1681, pohřbena u kapucínů v Sokolově).\n\nJan Hartvík měl s první chotí vícero dětí (dle archivních podkladů cca 7, ale možná i 8), ale ty měly údajně zemřít všechny předčasně v dětství či před svou dospělostí. Se svou druhou manželkou měl jistě syna Václava Desideria (* asi 1669, jinde chybně i 1654!, † 1701?). Většinou se (možná nesprávně!) uvádí, že měl s druhou chotí i staršího syna Antonína Jana. U něho však není jisté datum narození. Většinou se udává rok 1656, ale i 1652 atp. Pokud by tomu tak bylo, byl by Antonín Jan ještě synem první Janovy choti - hraběnky ze Žďáru. Vyskytuje se ale i datum narození k roku 1659 (uvádí ho např. erudovaný historik Petr Maťa), které by dosvědčilo, že byl potomkem až druhé Janovy manželky, se kterou se Jan oženil roku 1658. Potomci Jana Hartvíka nesli přídomek \"\"von Nostitz-Rieneck\"\" (počeštěně z Nostic-Rieneck) a žijí dodnes.\n\n"}
{"id": "915182", "url": "https://cs.wikipedia.org/wiki?curid=915182", "title": "Moldauhafen", "text": "Moldauhafen\n\nMoldauhafen (česky \"Vltavský přístav\") je přístav na ostrově Kleiner Grasbrook v areálu námořního přístavu v Hamburku v Německu. Vystavěn byl v roce 1887, pozemek o rozloze 30 000 m² byl na základě Versailleské smlouvy propůjčen v roce 1929 na 99 let (do roku 2028) Československu, od roku 1993 je spravuje Česko. Využívala jej Československá námořní plavba, resp. Česká námořní plavba.\n\nSeverní strana přístavu se nazývá \"Prager Ufer\" („Pražský břeh“), jižní strana nese název \"Melniker Ufer\" („Mělnický břeh“).\n\n\n"}
{"id": "915185", "url": "https://cs.wikipedia.org/wiki?curid=915185", "title": "Farní sbor Českobratrské církve evangelické v Praze 2 – Vinohrady", "text": "Farní sbor Českobratrské církve evangelické v Praze 2 – Vinohrady\n\nFarní sbor Českobratrské církve evangelické v Praze 2 - Vinohradech je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farářka Ester Čašková, kurátorkou sboru Jana Šarounová.\n\n\n"}
{"id": "915186", "url": "https://cs.wikipedia.org/wiki?curid=915186", "title": "Farní sbor Českobratrské církve evangelické v Praze 3 – Jarov", "text": "Farní sbor Českobratrské církve evangelické v Praze 3 – Jarov\n\nFarní sbor Českobratrské církve evangelické v Praze 3 – Jarov je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farářka Elen Plzáková, kurátorem sboru Jan Fencl.\n\n\n"}
{"id": "915187", "url": "https://cs.wikipedia.org/wiki?curid=915187", "title": "Farní sbor Českobratrské církve evangelické v Praze 3 – Žižkov II", "text": "Farní sbor Českobratrské církve evangelické v Praze 3 – Žižkov II\n\nFarní sbor Českobratrské církve evangelické v Praze 3 - Žižkov II je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Jaromír Strádal, kurátorkou sboru Eva Potměšilová.\n\n\n"}
{"id": "915190", "url": "https://cs.wikipedia.org/wiki?curid=915190", "title": "Farní sbor Českobratrské církve evangelické v Praze 4 – Braník", "text": "Farní sbor Českobratrské církve evangelické v Praze 4 – Braník\n\nFarní sbor Českobratrské církve evangelické v Praze 4 – Braník je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Jaroslav Pechar, kurátorem sboru Tomáš Bedrník.\n\nKostel vznikl původně jako provizorní stavba, vzhledem ke změně politické situace po roce 1948 však již nedošlo na stavbu jiné budovy sboru. V roce 2016 proběhly stavební projekty k rozšíření sborových prostor. Roku 2017 byla slavnostně otevřena přístavba zvaná EVEN, která však z různých důvodů nemohla být spojena s původní budovou kostela..\n\nSbor vydává vlastní časopis Brána. V týdnu probíhají mnohá setkání, která jsou vždy oznamována na webu sboru a také i ve facebookové skupině \"Braník a spol.\".\n\nV létě jsou pořádány dva tábory, jeden pro mladší a druhý pro starší děti. O vánočních svátcích probíhá tradiční vánoční hra.\n\n\n"}
{"id": "915192", "url": "https://cs.wikipedia.org/wiki?curid=915192", "title": "Farní sbor Českobratrské církve evangelické v Praze 4 – Modřany", "text": "Farní sbor Českobratrské církve evangelické v Praze 4 – Modřany\n\nFarní sbor Českobratrské církve evangelické v Praze 4 - Modřany je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Zvonimír Šorm, kurátorem sboru Tomáš Mikolášek.\n\nRoku 2006 proběhla rekonstrukce sborového domu v provedení známého architekta a herce Davida Vávry.\n\n\n"}
{"id": "915193", "url": "https://cs.wikipedia.org/wiki?curid=915193", "title": "Marussia F1", "text": "Marussia F1\n\nMarussia F1 Team, dříve závodící jako \"Marussia Virgin Racing\" (2011) a \"Virgin Racing\" (2010), je tým formule 1, původně patřící bývalé ruské automobilce Marussia. Od sezóny 2013 za něj závodili Francouz Jules Bianchi a Brit Max Chilton. Ti nahradili po sezóně 2012 jezdeckou dvojici Timo Glock a Charles Pic. Zamýšlenou náhradou byl nejprve Brazilec Luiz Razia, ale tým nedostal po testech v Jerezu adekvátní finanční podporu od jeho sponzorů, a tak byl vystřídán juniorem špičkového týmu Ferrari, mladým Francouzem Julesem Bianchim. Dne 24. 7. 2014 vstoupil do týmu nový záložní jezdec Alexander Rossi.\n\nBěhem své třetí sezóny po vážné havárii a zranění Julese Bianchiho utrpěné v Japonské Grand Prix tým závodil poprvé s jedním vozem během prvního Ruského Grand Prix. Tým se poté potýkal s finančními problémy, nezúčastnil se posledních třech závodů a ocitl se v insolvenci. Návrat stáje do světa F1 v sezóně 2015 byl po změně majitele a měsících jednání, spekulací a nejistoty potvrzen a s novými investory tým dále závodí jako Manor Marussia.\n\nKvůli nedostatku financí se již sezóny 2017 nezúčastnil.\nPrvní formulí navrženou Marussia F1 byla Marussia MR01 pro závody v roce 2012, následovaly modely MR02 a MR03. Na rozdíl od svých předchůdců (Virgin VR-01 a Virgin MVR-02), MR01 nebyla designovná výhradně technologií \"CFD (Computational fluid dynamics)\", ale kombinací testování v aerodynamickém tunelu a CFD modelování.\n\nV sezóně 2012 se tým Marussia F1 umístil na 11. místě a další rok si o jednu příčku polepšil. Model MR02 byla první formule týmu používající technologii \"KERS (Kinetic energy recovery system)\". Formule MR03 od sezóny 2014 mění své motory od firmy Cosworth na motory od firmy Ferrari.\n\nNejvětším úspěchem týmu byla Grand Prix Monaka 2014, Bianchi zde skončil na devátém místě.\n\ntučně vyznačené závody znamenají zisk pole position\n"}
{"id": "915197", "url": "https://cs.wikipedia.org/wiki?curid=915197", "title": "Farní sbor Českobratrské církve evangelické v Praze 4 – Nusle", "text": "Farní sbor Českobratrské církve evangelické v Praze 4 – Nusle\n\nFarní sbor Českobratrské církve evangelické v Praze 4 - Nuslích je církevní sbor Českobratrské církve evangelické v Nuslích, městské části Praha 4. Sbor sídlí v budově evangelického kostela v ulici Žateckých 1169/11.\n\nSbor spadá pod Pražský seniorát. Duchovním sboru je farář Dan Páleník, kurátorem sboru je Vladimír Kněžek.\n\nFaráři sboruː\n\n"}
{"id": "915199", "url": "https://cs.wikipedia.org/wiki?curid=915199", "title": "Květen 2013", "text": "Květen 2013\n\n"}
{"id": "915200", "url": "https://cs.wikipedia.org/wiki?curid=915200", "title": "Farní sbor Českobratrské církve evangelické v Praze 4 – Jižní Město", "text": "Farní sbor Českobratrské církve evangelické v Praze 4 – Jižní Město\n\nFarní sbor Českobratrské církve evangelické v Praze 4 - Jižní Město je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Michal Šourek, kurátorem Pavel Hejda.\n\nSbor se schází ve Sborovém domě Milíče z Kroměříže.\n\n\n"}
{"id": "915201", "url": "https://cs.wikipedia.org/wiki?curid=915201", "title": "Farní sbor Českobratrské církve evangelické v Praze 5 – Radotín", "text": "Farní sbor Českobratrské církve evangelické v Praze 5 – Radotín\n\nFarní sbor Českobratrské církve evangelické v Praze 5 - Radotín je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Petr Špirko, kurátorkou sboru Běla Ulmanová.\n\n\n"}
{"id": "915202", "url": "https://cs.wikipedia.org/wiki?curid=915202", "title": "Farní sbor Českobratrské církve evangelické v Praze 5 – Smíchov", "text": "Farní sbor Českobratrské církve evangelické v Praze 5 – Smíchov\n\nFarní sbor Českobratrské církve evangelické v Praze 5 – Smíchov je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Maroš Klačko, kurátorem sboru Aleš Kratochvíl.\n\n\n"}
{"id": "915214", "url": "https://cs.wikipedia.org/wiki?curid=915214", "title": "Farní sbor Českobratrské církve evangelické v Praze 6 – Dejvice", "text": "Farní sbor Českobratrské církve evangelické v Praze 6 – Dejvice\n\nFarní sbor Českobratrské církve evangelické v Praze 6 - Dejvice je sborem Českobratrské církve evangelické v Praze. Sbor spadá pod Pražský seniorát.\n\nFarářem sboru je Pavel Ruml, kurátorem sboru je Jan Mašek.\n\nSbor dříve sídlil ve Wuchterlově ulici v Dejvicích, v květnu 1997 se konaly první bohoslužby v nové modlitebně v ulici Dr. Zikmunda Wintra (tato adresa je již v Bubenči). Modlitebna je pod úrovní chodníku. Má devět oken, do kterých Hanuš Härtel navrhl devět vitráží podle devíti druhů „ovoce Ducha svatého“. Vitráže vytvořili skláři Miloslav Štědra a Jan Pánek, nová okna byla instalována na konci roku 1999.\n\n\n"}
{"id": "915218", "url": "https://cs.wikipedia.org/wiki?curid=915218", "title": "Farní sbor Českobratrské církve evangelické v Praze 9 – Horní Počernice", "text": "Farní sbor Českobratrské církve evangelické v Praze 9 – Horní Počernice\n\nFarní sbor Českobratrské církve evangelické v Praze 9 - Horní Počernice je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Petr Firbas, kurátorem sboru Martin Hrubeš.\n\n\n"}
{"id": "915220", "url": "https://cs.wikipedia.org/wiki?curid=915220", "title": "Miroslav Kráľ", "text": "Miroslav Kráľ\n\nMiroslav Kráľ (* 2. listopadu 1947 Topoľčany) je bývalý slovenský fotbalista, útočník a fotbalový trenér.\n\nV československé lize hrál za ZVL Žilina, nastoupil ke 171 ligovým utkáním a dal 26 gólů. Reprezentoval Československo na Olympijských hrách 1968 v Mexiku.\n\nV roce 1994 byl trenérem MŠK Žilina.\n\n\n"}
{"id": "915221", "url": "https://cs.wikipedia.org/wiki?curid=915221", "title": "Farní sbor Českobratrské církve evangelické v Praze 10 – Uhříněves", "text": "Farní sbor Českobratrské církve evangelické v Praze 10 – Uhříněves\n\nFarní sbor Českobratrské církve evangelické v Praze 10 – Uhříněves je sborem Českobratrské církve evangelické v Praze. Sbor spadá pod Pražský seniorát. Využívá evangelický kostel na uhříněveském Husově náměstí.\n\nDuchovním sboru je farář Jiří Ort, kurátorem sboru Pavol Bargár.\n\n\n"}
{"id": "915223", "url": "https://cs.wikipedia.org/wiki?curid=915223", "title": "Farní sbor Českobratrské církve evangelické v Soběhrdech", "text": "Farní sbor Českobratrské církve evangelické v Soběhrdech\n\nFarní sbor Českobratrské církve evangelické v Soběhrdech je sborem Českobratrské církve evangelické v Soběhrdech. Sbor spadá pod Pražský seniorát.\n\nDuchovním sboru je farář Petr Turecký, kurátorem sboru Pavel Stolař.\n\n\n"}
{"id": "915225", "url": "https://cs.wikipedia.org/wiki?curid=915225", "title": "Farní sbor Českobratrské církve evangelické v Sedlci-Prčicích", "text": "Farní sbor Českobratrské církve evangelické v Sedlci-Prčicích\n\nFarní sbor Českobratrské církve evangelické v Sedlci-Prčicích je sborem Českobratrské církve evangelické v Sedlci-Prčicích. Sbor spadá pod Pražský seniorát.\n\nDuchovním sboru je jáhenka Pavla Jandečková, kurátorem sboru Petr Dubský.\n\n\n"}
{"id": "915226", "url": "https://cs.wikipedia.org/wiki?curid=915226", "title": "Emil Šulc", "text": "Emil Šulc\n\n__BEZOBSAHU__\n\nEmil Šulc (1. května 1891 – 3. ledna 1957, Praha, Československo) byl český architekt, jehož návrhy se realizovaly především v Praze. Dle jeho plánů se roku 1921 na domě na pražském Vyšehradě (Vratislavova 28/VI) upravily fasády v přízemí. O tři roky později realizoval zastřešení části dvora a zbudoval kavárnu v Havlíčkově ulici na Novém Městě pražském. V letech 1927 a 1928 vyprojektoval rodinný dvojdům na Břevnově a v následujícím roce navrhl rodinný dům na Smíchově. Roku 1930 vyprojektoval polovinu rodinného dvojdomu v Košířích (ulice Nad Kuliškou). Roku 1932 vyprojektoval novobarokní vilu, jež stojí v pražských Střešovicích, a v následujícím roce činžovní vilu v Libni (Na Truhlářce 1456/11).\n"}
{"id": "915227", "url": "https://cs.wikipedia.org/wiki?curid=915227", "title": "DMZ (komiks)", "text": "DMZ (komiks)\n\nDMZ je americká komiksová série napsaná Brianem Woodem a ilustrovaná Woodem a Riccardem Burchiellim. V USA komiks vydalo nakladatelství DC Comics prostřednictvím svého imprintu Vertigo Comics. Původní vydání bylo vydáváno měsíčně časopisecky od listopadu 2005 do února 2012. Celou sérii tvoří 72 čísel, která byla později vydána ve 12 svazcích.\n\nDěj série je umístěn do blízké budoucnosti, kdy došlo v USA k druhé občanské válce a z Manhattanu v New Yorku je demilitarizované pásmo (DMZ). Válka probíhá mezi armádou Spojených států amerických a Svobodných států amerických. Rozkladný proces jednoty USA byl zapříčiněn neustálými zahraničními intervencemi americké armády. Secese Unie započala ve státu Montana a postupně se rozšířila po celých USA. První boj proběhl ve městě Allentown, stát Pennsylvania, kde zvítězila vojska Svobodných států a následně zahájila útok na New York. Svobodné státy obsadily New Jersey, zatímco Spojené státy udržely čtvrtě Queens a Brooklyn. Z Manhattanu se tím stalo přirozené demilitarizované pásmo. Po náhlé evakuaci, na ostrově Manhattan zůstalo 400 000 obyvatel.\n\nV první 22 číslech série je sledován osud mladého novináře Mattyho Rotha, který se rozhodne zůstat v DMZ a napsat reportáž. V číslech 23 až 28 je popsána DMZ z pohledu dalších lidí. Od čísla 29 se opět děj soustředí na osud Mattyho Rotha.\n\nV České republice vydalo příběhy DMZ nakladatelství BB/art.\n\n\n"}
{"id": "915229", "url": "https://cs.wikipedia.org/wiki?curid=915229", "title": "Farní sbor Českobratrské církve evangelické ve Škvorci", "text": "Farní sbor Českobratrské církve evangelické ve Škvorci\n\nFarní sbor Českobratrské církve evangelické ve Škvorci je sborem Českobratrské církve evangelické ve Škvorci. Sbor spadá pod Pražský seniorát.\n\nSbor administruje f. Elen Plzáková.\n\n\n"}
{"id": "915230", "url": "https://cs.wikipedia.org/wiki?curid=915230", "title": "Farní sbor Českobratrské církve evangelické v Praze 10 – Vršovice", "text": "Farní sbor Českobratrské církve evangelické v Praze 10 – Vršovice\n\nFarní sbor Českobratrské církve evangelické v Praze 10 - Vršovice je sborem Českobratrské církve evangelické v Praze. Sbor spadá pod Pražský seniorát.\n\nFarářem sboru je mgr. Matěj Opočenský, kurátorem Tomáš Vokatý.\n\n\n"}
{"id": "915237", "url": "https://cs.wikipedia.org/wiki?curid=915237", "title": "Albertadromeus", "text": "Albertadromeus\n\nAlbertadromeus („běžec z Alberty“) byl jen asi 1,6 metru dlouhý a 16 kg těžký býložravý nebo všežravý dinosaurus ze skupiny Ornithopoda. Je znám pouze z neúplných fosilních pozůstatků kostry, objevených roku 2009 v sedimentech souvrství Oldman. Žil před zhruba 77 miliony let, patřil tedy k pozdním svrchnokřídovým formám dinosaurů. Tito menší dinosauři obývali severozápad současné Severní Ameriky. Zřejmě byli častou kořistí velkých tyranosauridů i menších dromeosauridních teropodů, před kterými se snažili zachránit rychlým útěkem.\n\n"}
{"id": "915239", "url": "https://cs.wikipedia.org/wiki?curid=915239", "title": "137 (číslo)", "text": "137 (číslo)\n\nSto třicet sedm je přirozené číslo. Následuje po číslu sto třicet šest a předchází číslu sto třicet osm. Pořadové číslo je \"stý třicátý sedmý\" nebo \"stosedmatřicátý\". Římskými číslicemi se zapisuje CXXXVII.\n\nSto třicet sedm je\n\n\n\n\n\n\n\n\n"}
{"id": "915242", "url": "https://cs.wikipedia.org/wiki?curid=915242", "title": "Matthias Sindelar", "text": "Matthias Sindelar\n\nMatthias Sindelar, rodným jménem Matěj Šindelář (10. února 1903, Kozlov – 23. ledna 1939, Vídeň ) byl rakouský fotbalista narozený na území dnešní České republiky, na Vysočině, v rodině tamního kováře Jana Šindeláře.\n\nJeho rodina přesídlila roku 1905 do Vídně, žila nicméně v českojazyčné čtvrti Favoriten. Čtvrť byla sídlem klubu Austria Vídeň a Sindelar se stal jeho oporou. Hrával na pozici útočníka. Dvakrát, v letech 1933 a 1936, s ním vybojoval Středoevropský pohár, nejprestižnější mezinárodní klubovou soutěž meziválečné Evropy. Krom toho se stal roku 1926 rakouským mistrem. Sindelar byl též člen slavného rakouského reprezentačního mužstva, jemuž se říkalo \"Wunderteam\". S rakouskou reprezentací se zúčastnil mistrovství světa v roce 1934. Sindelar byl kapitánem týmu a díky svým výkonům byl zpětně federací FIFA zařazen do all-stars a vyhlášen druhým nejlepším hráčem šampionátu. Rakousko na turnaji obsadilo 4. místo. Sindelar odehrál za národní tým Rakouska celkem 43 utkání a vstřelil 27 branek. Mezinárodní federací fotbalových historiků a statistiků byl vyhlášen nejlepším rakouským fotbalistou 20. století. Měl přezdívku 'Der Papierene' („Papírák“) pro svou subtilní postavu.\n\nPo anšlusu Rakouska si Šindelář poněkud zadal s novým režimem, když zakoupil arizovanou kavárnu, jejíž původní židovský majitel zemřel později v koncentračním táboře v Terezíně. Do NSDAP Šindelář ale nikdy nevstoupil, ač mu to bylo nabízeno. Dne 23. ledna 1939 byl Šindelář nalezen mrtvý v posteli ve svém vídeňském bytě na Annagasse 3. Vedle něj ležela jeho přítelkyně Camilla Castagnola, která pak zemřela o den později, aniž nabyla vědomí. Jako oficiální příčina úmrtí byla stanovena otrava kysličníkem uhelnatým. Dodnes se však v souvislosti s jeho smrtí objevují spekulace o sebevraždě. Narážka na tuto možnost se objevila i v básni \"Auf den Tod eines Fußballers\", kterou po jeho smrti napsal spisovatel Friedrich Torberg.\n\nPřetrvávající mýtus o Šindelářově podílu na odporu proti nacistům vyvracel např. vídeňský žurnalista Peter Menasse. Mj. i pod vlivem jeho článku ustanovil městský radní pro kulturu komisi, která přezkoumávala nárok Šindeláře na čestný hrob na vídeňském ústředním hřbitově. Rozhodla však ve prospěch jeho zachování.\n\n"}
{"id": "915245", "url": "https://cs.wikipedia.org/wiki?curid=915245", "title": "Thórovo kladivo ze Skåne", "text": "Thórovo kladivo ze Skåne\n\nThórovo kladivo ze Skåne je masivní, bohatě zdobený „pohanský“ amulet z 9. století, z období vikingů. Symbolizuje hromovou zbraň, jíž vládne mýtický severský bůh Thór. Stříbrný přívěsek, nalezený ve švédské provincii Skåne roku 1877, má na průvlečíku zobrazené oči s výčnělkem nápadně se podobající ptačímu zobáku. Neznámý tvůrce patrně chtěl vytvořit amulet kladiva, které nese v zobáku havran, proto se také takto tvarovanému Thórovu kladivu někdy říká Havraní kladivo. Jistou inspiraci je možno nalézt v severské mytologii, v níž krkavci Hugin a Munin (neboli „paměť“ a „myšlenka“) sloužili coby zvířecí poslové nejvyššího boha Ódina, Thórova otce.\n\nAmuletu se patrně přikládala magická úloha. Tak jako Thórovo kladivo chrání bohy a lidi před obry, tak i tento amulet měl zřejmě chránit svého nositele před zlem z nadpřirozeného světa a dodávat mu sílu. Svým charakterem se podobá křesťanským křížům, které vznikaly ve stejné době. Je dost možné, že tyto pohanské amulety se ve své době snažily křesťanské kříže napodobovat. Již byly nalezeny různé odlévací formy, kde bylo možno odlévat Thórova kladívka i Kristovy křížky dohromady.\n\nUprostřed \"mjollniru\" ze Skåne je také malý ozdobný otvor, kde se u některých novodobých replik umisťuje kamínek či barevné sklíčko jako dekorace, avšak není známo, že by originál byl takto podobně ozdoben.\n\n"}
{"id": "915251", "url": "https://cs.wikipedia.org/wiki?curid=915251", "title": "Shadowgun", "text": "Shadowgun\n\nShadowgun je česká videohra pro IOS a Android z roku 2011. Vytvořilo ji studio Madfinger Games. Žánrově se jedná o Third-person shooter. Hra byla na Booom 2011 nominována na nejlepší českou hru roku 2011. Na Anifilmu 2011 byla hra oceněna v kategorii \"Nejlepší český herní titul pro mobilní přístroje\".\n\nHru lze řadit k akčním adventurám. Boj probíhá jako ve většině stříleček, ale je zde i ne moc obvyklý systém krytí. Kromě boje hra obsahuje, i logické prvky. V některých částech je potřeba hacknout zámky namačkáním správné sekvence čísel. Pomocí toho se lze posunout dále v příběhu, ale i otevřít novou zbraň. Zbraní je ve hře několik. Kromě kulometu je zde i brokovnice, granátomet a raketomet. V levelech lze nalézat Shadowgun loga, která otevírají stránky v Shadowpedii. Ta dává hráči informace o postavách, nepřátelích, zbraních a lokacích ve hře.\n\nHra byla pravděpodobně inspirována Gears of War. Obě hry mají podobné mechaniky a jsou si vizuálně podobné.\n\nHra se odehrává v roce 2350, kdy vesmíru vládnou zkorumpované intergalaktické korporace, z nichž je největší Toltech Enterprises. Ta ovládá 75 % všech známých zdrojů v galaxii. Korporace a vlády planet si najímají žoldáky známé jako Shadowgun k plnění různých úkolů. Jedním z nich je i John Slade, který dostal za úkol dopadnout Edgara Simona, který si staví armádu složenou z mutantů a bojových robotů.\n\n\nHra byla kladně přijata kritikou. Hodnocení hry se pohybovala většinou mezi 70 a 80%. Nejkritičtěji hru hodnotil časopis Edge, který hru kritizoval hlavně za vzhled levelů a zbraní. Nejpozitivněji hru hodnotil Da Gameboyz, od kterého obdržela 95%.\n\nMadfinger později vydalo rozšíření , které přidává 4 nové úrovně navazující na příběh hry. Taktéž v několika směrech vylepšuje původní hru. Kromě toho byl přidán nový druh zbraně, nepřítele a herní interakce. Datadisk má i svůj vlastní soundtrack. Leftover je volně ke stažení.\n\nV roce 2012 vyšel multiplayerový spin-off . Ten si taktéž získal značnou popularitu, a dokonce byl společností Google označen za jednu z nejlepších her pro Android za rok 2012.\n\n"}
{"id": "915252", "url": "https://cs.wikipedia.org/wiki?curid=915252", "title": "Peter Hlinka", "text": "Peter Hlinka\n\nPeter Hlinka (* 5. prosince 1978, Prešov) je slovenský fotbalista, který hraje na postu defenzivního záložníka nebo obránce. V současnosti působí v rakouském klubu FC Wacker Innsbruck (od února 2015).\n\nNa Slovensku hrál za 1. FC Tatran Prešov a mimo jedné sezóny v německém FC Augsburg (2007/08) působí v Rakousku. Zde nastupoval za SW Bregenz, SK Sturm Graz, SK Rapid Wien a FK Austria Wien. S Rapidem Vídeň vyhrál v sezóně 2004/05 rakouskou Bundesligu. V roce 2012 odešel do rakouského klubu SC Wiener Neustadt. V sezóně 2012/13 zde odehrál 33 zápasů a vstřelil 4 góly. V červnu 2013 odmítl nabídku jiného rakouského celku SV Ried a naopak o rok prodloužil smlouvu s SC Wiener Neustadt. V SC Wiener Neustadt působil do července 2014. Další angažmá si sehnal v únoru 2015, kdy podepsal smlouvu s jiným rakouským klubem FC Wacker Innsbruck.\n\nHlinka reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy ve fotbale hráčů do 21 let 4. místo.\n\nHrál následně i na Letních olympijských hrách 2000 v Sydney, kde Slovensko skončilo v základní skupině D na nepostupovém čtvrtém místě.\n\nV dresu slovenské seniorské reprezentace nastoupil v letech 2002–2006 ke 28 zápasům a v roce 2005 vstřelil jeden gól. Debutoval 17. dubna 2002 v přátelském zápase proti Belgii (remíza 1:1).\n\n"}
{"id": "915260", "url": "https://cs.wikipedia.org/wiki?curid=915260", "title": "Jiří Prskavec", "text": "Jiří Prskavec\n\nJiří Prskavec (* 18. května 1993 Mělník) je český vodní slalomář, kajakář závodící v kategorii K1. Je synem kajakáře Jiřího Prskavce.\n\nV roce 2010 zvítězil v individuálním závodě i v závodě hlídek na Mistrovství Evropy juniorů, o rok později vyhrál závod jednotlivců na Mistrovství světa do 23 let. Na Letních olympijských hrách mládeže 2010 získal bronz. V roce 2011 vybojoval v individuálním závodě na seniorském Mistrovství Evropy bronzovou medaili, o dva roky později získal zlatou medaili, ke které přidal ještě tentýž den zlato ze závodu hlídek. Na domácím Mistrovství světa 2013 v Praze-Troji vybojoval stříbrnou medaili za reprezentačním kolegou Vavřincem Hradilkem. V roce 2014 obhájil evropský titul, když si z kontinentálního šampionátu přivezl zlato z individuálního závodu K1. Na MS 2014 vybojoval s reprezentačními kolegy stříbro v závodě hlídek.\n\nZ světového šampionátu 2015 získal zlaté medaile jak v individuálním závodě, tak v závodě hlídek. Stejné cenné kovy z týchž disciplín vybojoval na Mistrovství Evropy 2016. Z ME 2017 si přivezl zlato z hlídek a bronz z individuálního závodu. Na ME 2018 vybojoval v týchž disciplínách stejné cenné kovy.Ze světového šampionátu 2018 si přivezl stříbro z individuálního závodu a bronz ze závodu hlídek.\n\nNa letních olympijských hrách startoval poprvé v Riu 2016, kde i přes dvousekundovou penalizaci ve finálové jízdě vybojoval bronzovou medaili.\n"}
{"id": "915264", "url": "https://cs.wikipedia.org/wiki?curid=915264", "title": "Komunitní centrum", "text": "Komunitní centrum\n\nKomunitní centrum je zařízení sloužící ke konání nejrůznějších aktivit (například kulturních, vzdělávacích nebo tělovýchovných) pro určitou komunitu anebo k poskytování sociálních služeb zejména sociálně vyloučeným osobám.\n\nV pražské arcidiecézi římskokatolické církve se takto označuje centrum společensko-duchovních aktivit pro potřeby farnosti i širokou veřejnost, jehož součástí je povětšinou i kostel téhož zasvěcení. Budování komunitních center (zejména na pražských sídlištích) patřilo mezi priority kardinála Vlka, pražského arcibiskupa v letech 1991 až 2010. Pražská arcidiecéze pokračuje ve výstavbě komunitních center i po roce 2010 a to zejména formou rekonstrukcí farních budov. Děje se tak na uzení Prahy s přispěním evropského dotačního programu Pól Růstu, tak na území malých obcí Středočeského kraje za přispění dotací z Místních akčních skupin (MAS).\n\n\n"}
{"id": "915272", "url": "https://cs.wikipedia.org/wiki?curid=915272", "title": "Zemské volby v Čechách 1901", "text": "Zemské volby v Čechách 1901\n\nZemské volby v Čechách 1901 byly volby konané v Českém království od 8. do 15. října 1901 (užší volby, tj. druhá kola volebních klání v některých obvodech, se konaly ještě 16. a 17. října), kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému.\n\nV roce 1901 nadále dominovala české politice mladočeská strana, ale její pozice ve společnosti již nebyla tak jednoznačná jako v první polovině 90. let, kdy ve volbách do Říšské rady roku 1891 a zemských volbách roku 1895 rozdrtila pozice staročeské strany a sjednotila velkou část městských, maloměstských i venkovských elit pod radikálně opozičním programem obhajoby českých národních zájmů. Mladočeši se od poloviny 90. let vydali pod vedením Josefa Kaizla prostřednictvím takzvané \"etapové politiky\" směrem k realističtějšímu a pragmatičtějšímu postoji. V celostátních volbách do Říšské rady roku 1897 zaznamenali výrazný úspěch a díky početní síle jejich klubu se stali významnou silou, o jejíž podporu se ucházela vláda Kazimíra Badeniho. Mladočeši pak roku 1897 skutečně přešli do provládního tábora. Klíčovým ústupkem vlády měla být Badeniho jazyková nařízení, která výrazně zvyšovala oficiální status češtiny, ale která nebyla pro německou opozici uvedena v platnost a vedla nakonec k pádu Badeniho kabinetu. V následujících letech se mladočeši dále pokoušeli o provládní politiku, Kaizl se dokonce stal ministrem financí ve vládě Franze Thuna, ale ani toto přímé vládní angažmá neuspokojilo české jazykové, autonomistické a státoprávní požadavky. \n\nNa celostátní politické scéně zároveň takzvaná Badeniho volební reforma zavedla všeobecné volební právo (byť nadále bez rovnosti hlasů a se zachováním kuriálního systému). Díky dramatickému nárůstu počtu oprávněných voličů se otevřel prostor pro nové politické subjekty. Poprvé se do Říšské rady jako relevantní síla dostali čeští sociální demokraté, jako nezávislá politická síla se ustavili čeští agrárníci, politický katolicismus nebo národní sociálové. V době vyostřeného česko-německého konfliktu v českých zemích přestávali zároveň být provládní mladočeši výlučnými nositeli opozičního a nacionálního radikalismu a tuto roli přejaly radikální státoprávní formace. Samostatně se také vyhranila skupina realistů okolo Tomáše Masaryka.\n\nPo Kaizlově demisi roku 1899 mladočeši zaujali opět opoziční stanovisko a periodicky se vraceli k ostré obstrukční politice. Předlitavský parlament ve Vídni zažíval opakované slovní i fyzické potyčky. Roku 1900 nastoupila vláda Ernesta von Koerbera, která se pokoušela překlenout národnostní rozpory programem ekonomické modernizace, ale česko-německý konflikt pokračoval.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Zvoleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo šest nevolených virilistů, kteří mandát nabývali z titulu své funkce. \n\nMladočeská strana potvrdila svou pozici nejsilnější české i celozemské politické strany, ovšem výrazně oslabila ve srovnání s předchozími volbami roku 1895. V sudetoněmeckém (českoněmeckém) táboře došlo k výraznému posunu, kdy dosavadní dominanci liberální strany nahradila faktická rovnost sil mezi liberální stranou a nacionalistickým blokem všeněmců a nacionálních radikálů. Nacionální pozice zastávala i Německá lidová strana. Zcela bez zastoupení zůstala v české i českoněmecké společnosti sociální demokracie, kterou znevýhodňoval kuriový volební systém a omezené volební právo. V kurii velkostatků, kde v předchozím funkčním období všechny mandáty ovládala Strana konzervativního velkostatku, posílila nyní díky předběžné dohodě o rozdělení mandátů s konzervativním velkostatkem Strana ústavověrného velkostatku, jež na rozdíl od konzervativních šlechticů byla stoupencem centralistického modelu uspořádání rakouského státu, s německorakouskou (vídeňskou) orientací. Skupina národně (pročesky) orientovaných velkostatkářských konzervativců ovšem tento kompromis odmítla a veřejně vyzvala k neúčasti na volbě ve velkostatkářské kurii.\n\nVolby celkově poznamenala neúčast voličů. Zúčastnilo se jich jen cca 40 % oprávněných voličů. Historik Otto Urban v tom vidí důsledek obecného znechucení politikou, paralyzovanou česko-německou obstrukcí.\n\nPodle sociálního a profesního dělení byli etnicky čeští poslanci zemského sněmu zvolení v kuriích měst, venkovských obcí a živnostenských a obchodních komor rozděleni následovně: 38 \"buržoazních a maloburžoazních vzdělanců\" (z toho 18 právníků, 5 lékařů a lékárníků, 4 vysokoškolští učitelé, 1 středoškolský učitel, 3 vědci a novináři, 1 katolický kněz, 1 státní úředník a 6 samosprávních úředníků), 10 \"buržoazních podnikatelů\" (z toho 3 továrníci, 3 obchodníci a peněžníci, 2 inženýři a 2 manažeři), 8 příslušníků \"maloburžoazie\" (z toho 8 řemeslníků a živnostníků) a 41 příslušníků \"agrární buržoazie\" (z toho 39 rolníků či statkářů a 2 mlynáři).\n\nVýrazně se proměnilo vlastní personální obsazení sněmu. Celkem 102 z 236 volených poslanců nebylo dosud členy Českého zemského sněmu. Podle národnosti zde zasedalo 97 Čechů (+ 3 Češi z řad virilistů) a 69 Němců (+ 21 proněmeckých členů ústavověrného velkostatku a 3 Němci z řad virilistů). Zbylí poslanci za konzervativní velkostatek byli často národnostně nevyhranění. Ti z nich, kteří nebyli šlechtického původu byli z velké části české národnosti. Zemský sněm v tomto složení setrval až do zemských voleb roku 1908. \n\n"}
{"id": "915274", "url": "https://cs.wikipedia.org/wiki?curid=915274", "title": "Ondřej Karlovský", "text": "Ondřej Karlovský\n\nOndřej Karlovský (* 10. července 1991 Hradec Králové) je bývalý český vodní slalomář, kanoista závodící v kategorii C2. Jeho partnerem v lodi byl Jakub Jáně.\n\nV roce 2008 získal spolu s Jáněm na Mistrovství Evropy juniorů i Mistrovství světa juniorů vždy stříbrnou medaili v individuálním závodě C2 a zlatou medaili v závodě hlídek C2, další cenné kovy na evropských i světových šampionátech do 23 let vybojovali v následujících letech (2010, 2011 a 2012). Na seniorském Mistrovství Evropy 2012 pomohli českému týmu k zisku stříbrné medaile v závodě družstev, o rok později skončili třetí v individuálním závodě C2. Z Mistrovství světa 2013 v Praze si odvezli zlatou medaili ze závodů C2 hlídek, v individuálním závodě C2 byli šestí. Na ME 2014 vybojovali v hlídkách bronz, stejný cenný kov ve stejné disciplíně získali tentýž rok i na světovém šampionátu. Ze závodu hlídek na Mistrovství Evropy 2015 si přivezli stříbrné medaile, o dva roky později bronz. Na ME 2018 získali v individuálním závodě bronz a v hlídkách stříbro.\n"}
{"id": "915276", "url": "https://cs.wikipedia.org/wiki?curid=915276", "title": "Jakub Jáně", "text": "Jakub Jáně\n\nJakub Jáně (* 13. září 1990 Hradec Králové) je český vodní slalomář, kanoista závodící v kategorii C2. Jeho partnerem v lodi byl do roku 2018 Ondřej Karlovský, od té doby závodí s Terezou Fišerovou.\n\nV roce 2008 získal spolu s Karlovským na Mistrovství Evropy juniorů i Mistrovství světa juniorů vždy stříbrnou medaili v individuálním závodě C2 a zlatou medaili v závodě hlídek C2, další cenné kovy na evropských i světových šampionátech do 23 let vybojovali v následujících letech (2010, 2011 a 2012). Na seniorském Mistrovství Evropy 2012 pomohli českému týmu k zisku stříbrné medaile v závodě družstev, o rok později skončili třetí v individuálním závodě C2. Z Mistrovství světa 2013 v Praze si odvezli zlatou medaili ze závodů C2 hlídek, v individuálním závodě C2 byli šestí. Na ME 2014 vybojovali v hlídkách bronz, stejný cenný kov ve stejné disciplíně získali tentýž rok i na světovém šampionátu. Ze závodu hlídek na Mistrovství Evropy 2015 si přivezli stříbrné medaile, o dva roky později bronz. Na ME 2018 získali v individuálním závodě bronz a v hlídkách stříbro.\n\nV roce 2018, po vyřazení mužské kategorie C2 z programů velkých akcí, začal startovat s Terezou Fišerovou v závodech smíšených deblkánoí.\n"}
{"id": "915288", "url": "https://cs.wikipedia.org/wiki?curid=915288", "title": "Vratislav Greško", "text": "Vratislav Greško\n\nVratislav Greško (* 24. července 1977, Tajov) je bývalý slovenský fotbalista, který hrál na postu levého obránce. Hráčskou kariéru ukončil ve slovenském klubu ŽP ŠPORT Podbrezová.\n\nNa Slovensku hrál za FK Dukla Banská Bystrica a FK Inter Bratislava. Poté odešel do zahraničí do německého Bayeru Leverkusen, odkud přestoupil do italského Interu Milán. Poté působil v Parmě, Blackburnu, Norimberku (zde získal v sezóně 2006/07 německý fotbalový pohár DFB-Pokal) a opět v Leverkusenu.\n\nV roce 2011 se vrátil na Slovensko a podepsal smlouvu s ŽP ŠPORT Podbrezová. V srpnu 2013 dostal od disciplinární komise trest zákazu startu v pěti soutěžních utkáních za úder hlavou v nepřerušené hře. V sezoně 2013/14 vyhrál s týmem 2. slovenskou ligu, což znamenalo premiérový postup klubu do 1. ligy. Po sezoně 2014/15 ukončil hráčskou kariéru.\n\nGreško reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy ve fotbale hráčů do 21 let 4. místo. 27. května v úvodním střetnutí s Tureckem přispěl jednou brankou k výhře 2:1. V souboji o třetí místo se Španělskem (porážka 0:1) dostal červenou kartu.\n\nV dresu slovenské seniorské reprezentace nastoupil v letech 2000–2007 ke 34 zápasům a vstřelil dva góly.\n\n"}
{"id": "915291", "url": "https://cs.wikipedia.org/wiki?curid=915291", "title": "100 nábojů", "text": "100 nábojů\n\n100 nábojů je americká komiksová série napsaná Brianem Azzarellem a ilustrovaná Eduardem Rissem. V USA komiks vydalo nakladatelství DC Comics prostřednictvím svého imprintu Vertigo Comics. Původní vydání bylo vydáváno měsíčně časopisecky od srpna 1999 do dubna 2009. Celou sérii tvoří 100 čísel, která byla později vydána ve 13 svazcích. Série byla oceněna cenami Eisner Award a Harvey Award.\n\nŽánrem se jedná o noir a pulp moderní fikci, která hojně využívá grafického zobrazování násilí. Scenárista Brian Azzarello často využíval místní dialekty, slangovou řeč a dialogy v metaforách. Původním záměrem bylo vydávat různé kriminální případy, ale postupně se ze 100 nábojů stala kriminální sága s provázaným dějem.\n\nJádrem série je otázka, zda by člověk spáchal násilnou odvetu, pokud by získal prostředky a příležitost, díky kterým by měl jistotu beztrestně uspět. Takovou příležitost v sérii nabízí záhadný Agent Philip Graves se svým kufříkem, který obsahuje pistoli, sto nábojů a dokumentaci viníka.\n\nPostupně je rozpracováván příběh o organizaci The Trust, jejíž výkonnou složkou je skupina The Minutemen, jejichž členem je i Agent Graves. Tato organizace byla založena v 16. století hlavami třinácti nejmocnějších a nejbohatších evropských rodin. Ve 20. století však byli The Minutemen zrazeni organizací The Trust a Agent Graves se postavil na vlastní nohy a vzepřel se organizaci. Další členy z The Minutemen vyřadil z programu a vymazal jim paměť. Postupně některé členy reaktivuje a najímá i nové členy, aby se mohl postavit organizaci The Trust.\n\nV České republice vydalo příběhy 100 nábojů nakladatelství BB/art.\n\n\n"}
{"id": "915293", "url": "https://cs.wikipedia.org/wiki?curid=915293", "title": "Juan Alberto Schiaffino", "text": "Juan Alberto Schiaffino\n\nJuan Alberto „Pepe“ Schiaffino Villano (28. července 1925 Montevideo – 13. listopadu 2002) byl uruguaysko-italský fotbalista.\n\nHrával na pozici útočníka. Reprezentoval dvě země, Uruguay ve 21 utkáních (8 branek) a Itálii ve 4 utkáních. S uruguayskou reprezentací získal zlatou medaili na mistrovství světa roku 1950. Díky svému výkonu na tomto turnaji se dostal i do all-stars a byl federací FIFA zpětně vyhlášen 2. nejlepším hráčem šampionátu. Hrál i na mistrovství světa 1954, kde Uruguay obsadila 4. místo. S AS Řím získal v sezóně 1960/61 Veletržní pohár, předchůdce Evropské ligy. S AC Milán se stal třikrát mistrem Itálie (1955, 1957, 1959), s Peñarolem Montevideo čtyřikrát mistrem Uruguaye (1949, 1951, 1953, 1954). Mezinárodní federací fotbalových historiků a statistiků byl vyhlášen nejlepším uruguayským fotbalistou 20. století a 17. nejlepším hráčem 20. století vůbec. Po skončení hráčské kariéry se stal trenérem, v letech 1974–1975 vedl uruguayský národní tým, v letech 1975–1976 Peñarol.\n\n"}
{"id": "915297", "url": "https://cs.wikipedia.org/wiki?curid=915297", "title": "Lenka Machoninová", "text": "Lenka Machoninová\n\nLenka Foletti Machoninová (* 11. července 1951 v Praze) je česká herečka.\n\nNarodila se v rodině divadelníka a překladatele Sergeje Machonina. V roce 1972 vystudovala herectví na Divadelní fakultě Akademie múzických umění. První angažmá získkala v Jihočeském divadle v Českých Budějovicích. Od roku 1976 působila v pražském Divadle na okraji režiséra Zdeňka Potužila. Poté, co divadlo ukončilo svou činnost, hrála v letech 1986 – 1989 v souboru Laterny magiky se skupinou \"Alfréd a spol.\"\n\nPo sezóně (1990) věnované pouličnímu divadlu, založila v roce 1991, s manželem Albertem Foletti, potulný Cirkus Giroldón . Za tu dobu procestoval Cirkus Giroldón bezmála celou Evropu (Itálie, Francie, Anglie, Irsko, Dánsko, Portugalsko, Švýcarsko, Německo, Rumunsko, Čechy, Slovensko,…) a zahrál stovky představení. V posledních letech vystupují Lenka a Alberto každé léto také v Rusku, na Sibiři a v roce 2016 zavítal Cirkus Giroldón do Gruzie.\n\n\n\n\n\n\n\n"}
{"id": "915298", "url": "https://cs.wikipedia.org/wiki?curid=915298", "title": "Mistrovství světa superbiků 2013", "text": "Mistrovství světa superbiků 2013\n\nMistrem světa se poprvé ve své kariéře stal britský jezdec Tom Sykes. Titul si zajistil v první jízdě v Jerezu, tj. v předposledním závodě sezony.\n\nProvizorní kalendář byl veřejnosti představen Mezinárodní motocyklovou federací 6. října 2012 se 14 potvrzenými podniky a jedním nepotvrzeným. 15. ledna byl závod konaný v Indii posunut z 10. března na 17. listopad. 8. března byl vydán definitivní kalendář povrzující závody v Portimãu a Imole, stejně jako představující nově konaný závod v tureckém Instanbul Parku. Poprvé po osmi letech nezavítaly superbiky na brněnský Masarykův okruh. Během sezony pak byl zrušen i závod v Indii. Sezona byla poznamenána tragickým úmrtím italského závodníka Andrey Antonelliho soutěžícího v doprovodném seriálu mistrovství světa supersportů. Kvůli této události byla zrušena druhá jízda na okruhu v Moskvě. Závodníci tak nakonec zavítali na 14 různých okruhů a absolvovali 27 jednotlivých jízd.\n"}
{"id": "915299", "url": "https://cs.wikipedia.org/wiki?curid=915299", "title": "Gavdos", "text": "Gavdos\n\nGavdos (\"Γαύδος\") je řecký ostrov v Libyjském moři, necelých 50 km jižně od Kréty. Je součástí prefektury Chania. Ostrov má rozlohu 27 km² a dle sčítání lidu z roku 2011 je na něm hlášeno 152 obyvatel, i když celoročně jich tam zůstává přibližně 50. Hlavním městem je Kastri, nejvyšším bodem je hora Vardia (345 m. n. m.). Mys Tripiti na jihu ostrova je nejjižnějším místem Řecka a celé Evropy. Ostrov tvoří zároveň obec, obecní jednotku a komunitu spolu s neobydleným ostrůvkem Gavdopoula (\"Malý Gavdos\") o rozloze necelé 2 km², který leží mezi Gavdosem a Krétou.\n\nV obci, obecní jednotce resp. v komunitě žilo v roce 2011 152 obyvatel. Celkem je v obci 6 sídel, z nichž 5 je na hlavním ostrově Gavdos a jedno v roce 2011 bez stálých obyvatel je na ostrůvku Gavdopoúla. Sídla na ostrově Gavdos s uvedením počtu obyvatel v závorce jsou Fokia (53), Kastri (37), Vatsiana (31), Karabe (21), Ampelos (10).\n\nGavdos je osídlen již od neolitu. Bývá ztotožňován s ostrovem Ogýgie, na němž podle legendy nymfa Kalypsó sváděla Odyssea (dalším možným kandidátem je maltský ostrov Gozo). V římských dobách byl nazýván \"Cauda\"; zmiňuje se o něm svatý Pavel z Tarsu, který zde našel útočiště před mořskou bouří na své cestě do Říma. V 9. století se uvádí na Gavdosu 8 000 obyvatel, ostrov měl samostatné arcibiskupství. Od té doby se v důsledku eroze a vyčerpání přírodních zdrojů, především vody, stále vylidňuje.\n\nPro klid a odlehlost naopak vyhledávají ostrov dobrodružně založení turisté, především hippies a nudisté. V letní sezóně tak žijí na Gavdosu přes tři tisíce lidí. Ostrov je přístupný trajektem z Kréty, který ale jezdí nepravidelně, podle počasí. Není zde lékařská služba, elektrickou energii zajišťují nárazově naftové generátory. Hlavní atrakcí pro návštěvníky je nejjižnější výběžek Evropy, skalní brána, na které je umístěna obří židle s větrnou růžicí. Ostrov je porostlý macchií, teploty dosahují přes 40 °C. Za vlády generála Metaxase sloužil k internaci politických vězňů.\n\n"}
{"id": "915300", "url": "https://cs.wikipedia.org/wiki?curid=915300", "title": "Show Your Bones", "text": "Show Your Bones\n\nShow Your Bones je druhé studiové album americké indie rockové skupiny Yeah Yeah Yeahs, které vyšlo 27. března 2006 prostřednictvím společnosti Interscope. Album bylo nominované na cenu \"Grammy Award\" v kategorii Nejlepší alternativní album.\n\nV prvním týdnu se alba prodalo 56 tisíc kopií, což ho umístilo na 11. příčku americké hitparády \"Billboard\" 200.\n\nNa začátku roku 2005 se kapela rozhodla zbavit veškerého materiálu, který napsala pro novou desku a změnit celkový styl kapely. Karen O k tomuto odvážnému kroku řekla,: „Nechceme udělat 'Fever To Tell část 2'. Chceme změnit náš styl. Sice ještě nemáme ponětí jak to uděláme, ale je v našem nejlepším zájmu to zkusit a prozkoumat různé cesty, kterými se vydat.“ Kytarista Nick Zinner dodal: „Zdá se, že je tento krok pro nás nutný a je taky zřejmé, že se už nechceme opakovat. Jsem zklamaný z kapel, jejichž druhé album zní jako B-strana jejich první nahrávky.“\n\nV interview s magazínem \"Blender\" kapela prozradila, že se během nahrávání a skládání této desky málem rozpadla, proto tuto dobu nazývají jejich „nejtemnějšími“ časy.\n\nAlbum je zatím nejvíce podmanivou nahrávkou, kterou kdy kapela natočila, hlavně v porovnání s jízlivým zvukem jejich eponymního EP. Producent alba, Sam Spiegel, dodal nahrávce jemné vrstvy kláves, sirén, zvonků a tleskání; v 5 z 11 skladeb je zřetelně použita akustická kytara.\n\nVětšina recenzí je pozitivních: magazín E! dal desce známku A- a dodal, že: „Skupina v honbě za úspěchem mění svůj hudební styl, s hitem 'Maps' jako odrazovým můstkem.“ \"The Village Voice\" zveřejnil pozitivní kritku. \"Los Angeles Times\" dal albu tři a půl hvězdy ze čtyř a napsal: „minimalistcký rock s reálnými pocity a epickým rozsahem.“ \"The A.V. Club\" ohodnotil známkou B+ a dodal: „Stejně jako dříve je ochota kapely uzemnit lidské emoce něčím, co ji odlišuje od ostatních.“ Časopis Playlouder napsal: „Jestli 'Fever To Tell' usilovala o drsný post punk, tak 'Show Your Bones' je gothická deska.“ \"Alternative Press\" dal nahrávce 4 hvězdy z pěti a popsal ji: „druhá deska, která spíše než aby byla typickým zklamáním, nechá vás ve stavu nekonečného fantazírování, jak asi bude třetí, čtvrtá, pátá deska znít.“ Collective (BBC) ohodnotil album podobně a jednuše napsal: „Prostě a jednoduše: je to dobrá deska.“\nYahoo! Music dal albu hodnocení 7/10: „S pár chybami, ale tleskáme za přidání zranitelnosti k plánu hry, který kapela načala.“ \"Under the Radar\" dal desce stejné hodnocení a nazval ji „lehce těžkopádnou“, ale „každopádně uspokojující“. \"Prefix Magazine\" taktéž napsal pozitivní hodnocení: „o mnohem více přístupnější, než předchozí deska. Avšak skladba 'Maps' nezní jako správně zvolená 'vstupní brána'.“\n\n\"The New York Times\" zveřejnil průměrnou kritiku, ve které mimo jiné napsal: „Desce se nedá důvěřovat. Vyvolává dojem kapely, která si není úplně jistá, jakým směrem se vydat.“ \"The Guardian\" ohodnotil album 2 z 5 a dodal: „Kromě některých částí, které stojí za to, kapela stále bojuje se snahou získat nějaký úspěch.“ \"The Austin Chronicle\" udělil stejný počet hvězd a napsal: „Ten je tam okázalý art-punk, křečovité nadšení a nekontrolovatelný řev. Místo toho tu máme jednoduchou melodii, nosový zpěv a povědomé písničky, což nás přivádí k otázce: Y Control?“(poznámka: 'Y Control' je název jedné skladby na předchozí desce)\n\nAlbum bylo nominováno na cenu \"Grammy Award\" v kategorii \"Nejlepší alternativní album\". V prosinci roku 2006 bylo magazínem \"NME\" jmenováno druhým nejlepší albem roku a píseň \"Cheated Hearts\" byla zvolena 10. nejlepší písní roku. \"Rolling Stone\" zařadil desku na 44. místo nejlepších alb roku 2006, zatímco magazín \"Spin\" ji umístil na 31. místo z jejich seznamu 40 nejlepších alb roku 2006. V roce 2009 bylo magazínem \"Rhapsody\" album zvoleno 10. \"Nejlepší m Alt/Indie albem dekády\". NME ranked it #32 on their Top 100 Albums of the Decade list.\n\n"}
{"id": "915303", "url": "https://cs.wikipedia.org/wiki?curid=915303", "title": "Johann Caspar Ferdinand Fischer", "text": "Johann Caspar Ferdinand Fischer\n\nJohann Caspar Ferdinand Fischer (křtěn 6. září 1656 Krásno – 27. srpna 1746 Rastatt) byl český barokní hudební skladatel a kapelník, mistr suity pro cembalo a varhany.\n\nNarodil se jako syn Jana Fischera a byl pokřtěn 6. září roku 1656 v Krásnu na Chebsku. Z prvního krátkého manželství s Marií Franciscou Macasin von Sternenfels († 1698) měl tři děti. Roku 1700 se potom podruhé oženil s Annou Franciscou († 1732), která mu dala další tři děti.\n\nNejprve působil v Ostrově, později v bádenském Rastattu. Přes svoje postavení dvorního kapelníka prožil část života v chudobě, když vedle starosti o početnou rodinu vydával svoje díla na vlastní náklady. Zemřel v Rastattu 27. srpna 1746.\n\nVystudoval v v Ostrově piaristické gymnázium, kde se naučil hrát na klavír a na housle. Jeho rané práce se dochovaly v klášterním archívu. Někdy mezi lety 1686 až 1689 začal v Ostrově působit jako kapelník u sasko-lauenburského dvora. Zde měl příležitost se setkat s rozmanitými hudebními vlivy, které se později odrážely v jeho tvorbě.\n\nRoku 1690 se stal kapelníkem u bádenského dvora a roku 1715 se přestěhoval do Rastattu, kde sloužil bádenskému dvoru až do své smrti. Velká část jeho prací se však nezachovala. Z dnešního pohledu mají největší význam jeho skladby pro klávesové nástroje. Jeho varhanní cyklus \"Ariadne Musica\" (1702) tvoří preludia a fugy v 20 různých tóninách.\n\nFischer, nazývaný „bádenským Bachem“, uvedl do německé hudby francouzský vliv, reprezentovaný například Jeanem Baptistou Lullym. Nahrazením klasické francouzské předehry také přizpůsobil pro cembalo principy orchestrální suity. Z jeho díla přejímali J. S. Bach a G. F. Händel.\n\nSoučasné ostrovské městské fanfáry vycházejí z jeho tvorby. Ve městě mu byla také roku 1998 odhalena pamětní deska.\n\n"}
{"id": "915304", "url": "https://cs.wikipedia.org/wiki?curid=915304", "title": "Nejlepší fotbalista 20. století", "text": "Nejlepší fotbalista 20. století\n\nNa konci 20. století se objevila série anket a žebříčků, které se pokusily určit nejlepšího fotbalistu uplynulého století (a tím pádem, de facto, všech dob). Již roku 1999 sestavila žebříček Mezinárodní federace fotbalových historiků a statistiků (IFFHS). Svůj vlastní žebříček pak publikovaly i nejvýznamnější fotbalové časopisy, britský \"World Soccer\", francouzský \"France Football\" a \"Planète Foot\", italský \"Guerin Sportivo\", brazilský \"Placar\", nizozemský \"Voetbal International\". Nejlepšího fotbalistu 20. století se pokusila vyhlásit i mezinárodní fotbalová federace FIFA. Ta nejprve volbu nechala na uživatelích internetu, v té zvítězil Diego Maradona. Poté se FIFA nicméně rozhodla sestavit ještě alternativní žebříček, který sestavili fotbaloví odborníci, a v něm dominoval Pelé.\n\nIFFHS z žebříčku vyčlenila brankáře a vyhlásila samostatně dvacítku nejlepších gólmanů 20. století.\n\nGordon Banks, Franco Baresi, Franz Beckenbauer, Oleg Blochin, Bobby Charlton, Bobby Moore, Zbigniew Boniek, Paul Breitner, Johan Cruijff, Alfredo Di Stéfano, Eusébio, Just Fontaine, Enzo Francescoli, Garrincha, Francisco Gento, George Best, Gerd Müller, Gianni Rivera, Ruud Gullit, Jairzinho, Mario Kempes, Kevin Keegan, Sándor Kocsis, Raymond Kopa, Denis Law, Diego Maradona, Josef Masopust, Lothar Matthäus, Johan Neeskens, Paolo Maldini, Paolo Rossi, Pelé, Michel Platini, Ferenc Puskás, Rob Rensenbrink, Roberto Rivelino, Roberto Baggio, Romário, Karl-Heinz Rummenigge, Allan Simonsen, Omar Sívori, Josip Skoblar, Stanley Matthews, Christo Stoičkov, Marco van Basten, Paul Van Himst, George Weah, Lev Jašin, Zico, Dino Zoff\n\nGordon Banks, Franco Baresi, Marco van Basten, Franz Beckenbauer, George Best, Jan van Beveren, Oleg Blochin, Eric Cantona, Carlos Alberto Torres, Jan Ceulemans, Bobby Charlton, Henri Coppens, Johan Cruijff, Kenny Dalglish, Eusébio, Garrincha, Eric Gerets, Ruud Gullit, Willem van Hanegem, Ernst Happel, Jairzinho, Jimmy Johnstone, Mario Kempes, Grzegorz Lato, Michael Laudrup, Denis Law, Diego Maradona, Stanley Matthews, Sandro Mazzola, Ladislao Mazurkiewicz, Bobby Moore, Gerd Müller, Johan Neeskens, Günter Netzer, Antonín Panenka, Daniel Passarella, Pelé, Jean-Marie Pfaff, Michel Platini, Ferenc Puskás, Roberto Rivelino, Frank Rijkaard, Uwe Seeler, Sócrates, Alfredo Di Stéfano, Tostão, Lev Jašin, Zico, Dino Zoff, Andoni Zubizarreta\n"}
{"id": "915305", "url": "https://cs.wikipedia.org/wiki?curid=915305", "title": "Na vlásku šťastně až navěky", "text": "Na vlásku šťastně až navěky\n\nNa vlásku šťastně až navěky, (anglicky: \"Tangled Ever After\"), je americká krátkometrážní šestiminutová animovaná groteska z roku 2012, která bezprostředně navazuje na celovečerní pohádkový film \"Na vlásku\" z roku 2010.\n\nJde o jakýsi humorný dovětek, závěrečná tečka či doplněk původního celovečerního filmu, vytvořený původním tvůrčím týmem. Děj filmu se odehrává během svatebního obřadu obou hlavních hrdinů původního snímku, princezny Lociky /Rapunzel/ a jejího zachránce zlodějíčka Evžena /Flynna/. Ve filmu vystupují prakticky všechny hlavní postavy z původního snímku, hlavní roli tu ale hrají obě zvířata, tedy inteligentní strážní kůň Maxim (Maximus) a dále pak Locičin věrný přítel a kamarád chameleon Pascal. Jsou zde použity i všechny hlavní rekvizity původního filmu. Jedinou novou nepůvodní rekvizitou jsou zde svatební prsteny, které Maxim s Pascalem během obřadu ztratí a po zběsilé honičce královským městem je opět naleznou a doručí zpět Locice a Evženovi. Film je koncipován jakožto jedna jediná akční scéna.\n"}
{"id": "915307", "url": "https://cs.wikipedia.org/wiki?curid=915307", "title": "Augustin Kordina", "text": "Augustin Kordina\n\nMUDr. Augustin Kordina (1831 – 1908) byl český lékař a politik. Po dobu 27 let vykonával funkci starosty České Skalice a po 41 let byl také okresním starostou. Působil rovněž jako poslanec Českého zemského sněmu. V zemských volbách roku 1878 sem byl zvolen za kurii venkovských obcí v obvodu Nové Město nad Metují, Náchod, Česká Skalice, Opočno atd. Byl mu udělen rytířský Řád Františka Josefa a zlatý knížecí řád Schaumburg-Lippe. V roce 1880 se uvádí, že na poslanecké křeslo v zemském sněmu rezignoval.\n"}
{"id": "915308", "url": "https://cs.wikipedia.org/wiki?curid=915308", "title": "Filip Prosper Španělský", "text": "Filip Prosper Španělský\n\nFilip Prosper Španělský ( \"Felipe Próspero José Francisco Domingo Ignacio Antonio Buenaventura Diego Miguel Luis Alfonso Isidro Ramón Víctor\"; 5. prosince 1657, Madrid – 1. listopadu 1661, Madrid) byl španělský infant, kníže asturijský ze španělské linie Habsburské dynastie.\n\nByl starší syn španělského krále Filipa IV. a jeho druhé ženy Marie Anny Rakouské, která byla neteří svého chotě. Jeho nevlastní sestra Marie Tereza se stala francouzskou královnou a sestra Markéta Tereza císařovnou. Bratr Karel, narozený pár dní po smrti Filipa Prospera, byl posledním Habsburkem na španělském trůnu.\n\nAčkoli se dožil pouhých čtyř let, byl velice důležitý pro posílení pozice Španělska vůči Francii a z části přispěl k uzavření pyrenejského míru v roce 1659. Od narození měl sklony k epileptickým záchvatům, které byly příčinou jeho předčasné smrti. Pohřben byl do rodinné hrobky v El Escorialu.\n"}
{"id": "915316", "url": "https://cs.wikipedia.org/wiki?curid=915316", "title": "Seznam poslanců Českého zemského sněmu (1901–1908)", "text": "Seznam poslanců Českého zemského sněmu (1901–1908)\n\nToto je seznam poslanců Českého zemského sněmu ve volebním období 1901–1908. Zahrnuje všechny členy Českého zemského sněmu ve funkčním období od zemských voleb roku 1901 až do voleb roku 1908.\n\n"}
{"id": "915319", "url": "https://cs.wikipedia.org/wiki?curid=915319", "title": "Evropský literární klub", "text": "Evropský literární klub\n\nEvropský literární klub – ELK (nakladatelství a kulturní spolek) bylo významné nakladatelství, knižní distribuce a kulturní spolek, první knižní klub u nás. ELK založili v Praze v roce 1935 nakladatelé Bohumil Janda s bratrem Ladislavem Jandou, literární kritik a historik Václav Tille a spisovatel Emil Vachek. \nKlub byl zlikvidován komunisty v roce 1949. \n\n Klub byl novinkou československého nakladatelského světa, protože vytvářel vzájemnou vazbu mezi čtenářem, nakladatelem a autory či překladateli na pravidelných osobních setkáních a společenských akcích.\nPáteří klubu byli členové – odběratelé knih. Platili měsíční poplatek, který činil za jednu knihu polovinu ceny.\nČtenářské zájmy hájila čtenářská rada složená z důvěrníků těch místních klubových skupin, které čítaly alespoň 30 členů.\nSídlo klubu bylo v Přemyslově ulici č. 16 v Praze na Smíchově, reprezentativní prostory měl klub v Paláci Lucerna a galerii ve Vodičkově ul. (dřívější Poštova galerie). Po roce 1945 bylo středisko ELK zřízeno také v Brně.\n\nPředsedy klubu byli např. Bohumil Janda, Václav Tille, Josef Bohuslav Foerster, Albert Pražák. Místopředsedové Emil Vachek nebo Ladislav Janda. Mezi zakladatele pařili Max Švabinský, Václav M. Havel (otec prezidenta Václava Havla), Josef Horák, Josef Kopta, Albert Pražák, František Langer, Jan Jesenský, Antonín Matějček, Karel Josef Beneš, František Halas, Jaroslav Jan Paulík, Jiří Weil aj. Ředitelem akciové společnosti odpovědným za provoz byl Ladislav Janda. Jednatelem akciové společnosti byl František Kovárna. \n\nNejvětší členskou základnu měl klub po roce 1945, téměř sto tisíc členů.\n\n Kolem ELK se sdružovali významné osobnosti např. Vítězslav Nezval, Josef Knap, Jaroslav Seifert, Josef Kopta, Emil Vachek, Rudolf Medek, Viktor Dyk, Bohumil Mathesius, Zdeněk Vančura, Vojtěch Jirát, Hugo Siebenschein, Milada Krausová-Lesná, Jiří Pober, Miroslav Novotný, Vladimír Kratochvíl, Vilém Mathesius, Toyen (Marie Čermínová), Jindřich Štírský, Ada Hoffmeister, Josef Bohuslav Foerster, Václav Tille, Josef Čapek, Max Švabinský, Max Brod, Gustav Meyrink, Franz Werfel, Václav M. Havel (otec prezidenta Václava Havla), Josef Horák, František Kovárna, Albert Pražák, František Langer, Jan Jesenský, Antonín Matějček, Vladimír Neff, Karel Josef Beneš, František Halas, Jaroslav Jan Paulík, Jiří Weil, Jindřich Štyrský, Oldřich Menhart, František Muzika a další. Podíleli se na pořádání kulturních akcí v rámci ELK. Někteří z nich patřili k bezmála devíti stům autorům, redaktorům, poradců nebo výtvarníků nakladatelství ELK a Sfinx.\n\nELK bylo první nakladatelství spolkového principu. Nebyl družstvem jako například nakladatelství Družstevní práce. \nDíky odstranění knihkupeckého článku se knihy dostávaly ke čtenáři přímo, a tím Bohumil Janda docílil zlevnění pro členy klubu. Motivací byla malá koupěschopnost obyvatel daná hospodářskou krizí. \n\nMezi lety 1934 a 1949 vydalo nakladatelství ELK více než 321 knižních titulů od 280 autorů, z toho 120 autorů domácích a 160 autorů zahraničních.\n\nPrvní kniha pod značkou ELK byla \"Rozchod!\" od Karla Konráda v roce 1934.\nČinnost klubu začala 1. 1. 1935 (první členové), 6. 7. 1935 byly schváleny stanovy klubu a 20. 12. 1940 byla založena akciová společnost ELK a klub se tak stal samostatným nakladatelstvím. \n\nNakladatelství vydávalo díla velikánů, jakými byli např. Karel Havlíček Borovský, Božena Němcová, Jan Neruda, Jaroslav Vrchlický, Jakub Arbes, Vítězslav Nezval, Jaroslav Seifert, Josef Kopta, Emil Vachek, Rudolf Medek, Viktor Dyk, Bohumil Mathesius, Zdeněk Vančura, Josef Kajetán Tyl, Toyen (Marie Čermínová), Václav Tille, Max Brod, Gustav Meyrink, Franz Werfel, Jan Jesenský, František Halas, Antoine de Saint-Exupéry.\n\nByla zastoupena překladová literatura, hlavně anglosaská, německá, francouzská, ruská, maďarská, italská, dánská, norská, švédská, finská, švýcarská, holandská, bulharská, jihoslovanská, řecký, polská, mexická, perská, indická, japonská a čínská.\n\nEdice: Svět, Ráj knihomolů, Národní knihovnice, Život, Slavín.\n\nO grafickou stránku nakladatelství se staral Jaroslav Benda, Jindřich Štyrský, František Muzika či Oldřich Menhart. \n\nNázev ELK vznikl z edice nakladatelství Sfinx, Evropská knihovna.\n\n\nELK byl koncipován jako kulturní spolek, který nabízel svým členům mnohá kulturní vyžití. Reprezentativní prostory klubu byly v Paláci Lucerna (za přispění Václava M. Havla). Tam se pořádaly přednášky, výstavy, besedy, schůzky, filmová, hudební a divadelní představení. Klub měl vlastní galerii ve Vodičkově ul. (dřívější Poštova galerie). Po roce 1945 bylo středisko ELK zřízeno také v Brně. Klub poskytoval členům výtvarnou službu (od 1942), která opatřovala členům výtvarná díla a předměty užitého umění, dále pak vstupenky na kulturní akce mimo klub. Součástí klubu byly divadelní, filmové a gramofonové služby.\n\nDne 2. 3. 1948 byla komunisty uvalena na ELK národní správa. Dne 3. 6. 1949 byla činnost ELK násilně ukončena a z nakladatelství ELK, nakladatelství Sfinx, nakladatelského družstva Máje a nakladatelství František Borový vznikl Československý spisovatel.\n\n\n"}
{"id": "915322", "url": "https://cs.wikipedia.org/wiki?curid=915322", "title": "Jägalský vodopád", "text": "Jägalský vodopád\n\nJägalský vodopád (estonsky Jägala juga) je jeden z největších estonských vodopádů. Nachází se na dolním toku řeky Jägale necelých 5 km od jejího ústí na území obce Jõelähtme, přibližně 25 km východně od Tallinnu. \n\nVodopád vznikl na přechodu řeky Jägaly přes Baltský klint. Má výšku 8,1 m, což ho činí po Valastském vodopádu druhým nejvyšším vodopádem v Estonsku. Protože však na vzniku Valastského vodopádu se podílel svou činností člověk, je Jägalský vodopád mezi estonskými vodopády nejvyšším přirozeně vzniklým.\n\nŠířka vodopádu se výrazně mění v průběhu roku v závislosti na průtoku — v době jarního tání se rozlévá do šířky 60–70 m. Průměrný průtok 12,8 m³/s a jarní průtok 200 m³/s činí Jägalský vodopád po Narevském vodopádu druhým nejvodnějším v Estonsku. Protože ovšem Narevský vodopád je kvůli náhonu Narevské vodní elektrárny po většinu roku suchý, zůstává po většinu času nejvodnějším estonským vodopádem Jägalský vodopád.\n\nVodopád vznikl pravděpodobně při poklesu hladiny v někdejším Ancylovém jezeře přibližně 6000 let př. n. l. V období Limneového moře se průtok postupně se prodlužující řeky zvýšil natolik, že se vodopád erozí terénního stupně začal pohybovat do vnitrozemí o několik centimetrů ročně. V letech 1688–1931 činil průměrný roční ústup vodopádu přibližně 17 cm. Vodopád tak během své cesty vyhloubil přibližně 280 m dlouhý a 10–12 m hluboký kaňon.\n\nJako typický severoestonský klintový vodopád se Jägalský vodopád nachází na rozhraní ordovických vápencových a pískovcových vrstev.\n\nPro své v rámci Estonska rekordní rozměry i díky své blízkosti k Tallinnu je Jägalský vodopád vyhledávaným turistickým cílem. \n\nVodopád je přístupný z levého břehu od vesnice Koogi po cca 1km silniční spojce vedoucí z centra vesnice na severovýchod, a z pravého břehu od vesnice Jägala-Joa po cca 500m zpevněné cestě vedoucí z centra vesnice na jih.\n\n"}
{"id": "915324", "url": "https://cs.wikipedia.org/wiki?curid=915324", "title": "Tipsport Arena", "text": "Tipsport Arena\n\nTisport arena je název více sportovních zařízení: \n"}
{"id": "915325", "url": "https://cs.wikipedia.org/wiki?curid=915325", "title": "Saint-Valery-sur-Somme", "text": "Saint-Valery-sur-Somme\n\nSaint-Valery-sur-Somme je francouzská obec v departementu Somme v regionu Hauts-de-France. V roce 2010 zde žilo 2 818 obyvatel.\n\n"}
{"id": "915331", "url": "https://cs.wikipedia.org/wiki?curid=915331", "title": "Åke Johansson", "text": "Åke Johansson\n\nÅke „Bajdoff“ Johansson (19. března 1928, Norrköping, Švédsko – 21. prosince 2014) byl švédský fotbalista, který hrával na pozici záložníka. V roce 1957 získal ve Švédsku ocenění Guldbollen pro nejlepšího fotbalistu roku.\n\nCelou svou kariéru strávil v klubu IFK Norrköping, se kterým vyhrál šestkrát titul ve švédské první lize Allsvenskan. Bylo to v letech 1952, 1956, 1957, 1960, 1962 a 1963. Za klub odehrál 321 zápasů, což je k roku 2012 stále klubový rekord.\n\nNastupoval za švédskou fotbalovou reprezentaci. Celkem odehrál v národním týmu 53 zápasů, vstřelil jednu branku.\n\nÚčast Åke Johanssona na vrcholových turnajích:\n\n"}
{"id": "915334", "url": "https://cs.wikipedia.org/wiki?curid=915334", "title": "Lukáš Dvořák", "text": "Lukáš Dvořák\n\nLukáš Dvořák (* 1982, Praha) je český fotograf a malíř. Jeho výtvarná díla byla publikována v řadě módních časopisů, včetně \"Harper's Bazaar\", \"Marie Claire\", \"Vanity Fair\", \"Cosmopolitan\", \"Woman\", nebo pánských magazínech \"Playboy\" a \"GQ\".\n\nNarodil se v roce 1982 v Praze. Na počátku své kariéry se věnoval hlavně malbě a hudbě, setkání s fotografií přišlo až v roce 2004. Věnuje se módní fotografii, za kterou odešel do italského Milána. \n\nFotografuje pro řadu módních magazínů jako jsou \"Harper´s Bazaar, Marie Claire, Vanity Fair, Playboy, GQ, Cosmopolitan, Woman\" a další. Ve své tvorbě výrazně preferuje černobílou fotografii, která je v jeho podání silně kontrastní a působivá. Jeho snímky charakterizuje intenzivní emotivní a smyslně erotický náboj. Inspiruje se cestováním po světě, kde hledá místa s nejkrásnějším světlem. Lokalita a světlo jsou pro něj stejně důležité jako charizmatické a ženské typy modelek, které fotografuje.\n\nJe zastupován galerií Leica Gallery Prague. \n\n\n\n"}
{"id": "915336", "url": "https://cs.wikipedia.org/wiki?curid=915336", "title": "Henry Thillberg", "text": "Henry Thillberg\n\nHenry Thillberg (* 17. srpna 1930) je bývalý švédský fotbalista, který hrával na pozici záložníka.\n\nCelou svou kariéru strávil v klubu Malmö FF, se kterým vyhrál jednou titul ve švédské první lize Allsvenskan (v sezóně 1952/53) a jednou prvenství ve Svenska Cupen (v téže sezóně).\n\nNastupoval za švédskou fotbalovou reprezentaci. Celkem odehrál v národním týmu 22 zápasů a vstřelil 8 branek, přičemž některé zdroje uvádějí 9 vstřelených branek.\n\n"}
{"id": "915338", "url": "https://cs.wikipedia.org/wiki?curid=915338", "title": "Paskalizace", "text": "Paskalizace\n\nPaskalizace je inovativní technologie využívaná v potravinářském průmyslu. Jedná se o ošetření potravin vysokým tlakem. Ve světě je tato technologie známá také pod zkratkou HPP – High Pressure Processing - již od 19. století. Tehdy bylo zjištěno, že vysoký tlak dokáže zničit bakterie, které jsou zodpovědné za zkažené potraviny. Teprve na konci dvacátého století ale byla vyvinuta technologie, která umožnila tento poznatek používat v průmyslové výrobě.\nPaskalizace pracuje na jednoduchém principu: potravina je zabalena do pružného obalu a umístěna do tlakové komory vysokotlakého lisu. Vše je ponořeno do tlakovací kapaliny - většinou pitné vody. Po uzavření se v komoře zvýší tlak na 6000 i více barů. (srov. na nejhlubším místě Marianského příkopu v hloubce 11 km, je tlak pětkrát nižší). Tento tlak se udržuje po dobu 2 – 15 min v závislosti na typu potraviny.\nVe světě se již metoda ošetření vysokým tlakem používá na maso, šunku, uzeniny, mořské plody, ovocné a zeleninové šťávy a pyré, dressingy, dipy, quacamole, vařenou rýži, apod. V České republice je technologie v současné době využívána v některých společnostech, které vyrábějí čerstvé směsné zeleninovo-ovocné šťávy.\n\nProblém životnosti potravin řeší lidstvo od nepaměti dodnes. V minulosti to byla otázka života či smrti. Lidé potřebovali uchovat sezónní potraviny z období sklizně a hojnosti na dobu nedostatku, uchránit před znehodnocením nejen potraviny na zimu, ale setbu a sadbu na příští jaro. Vědecko-technický rozmach tento proces zásadně změnil. Vyrábí a pěstuje se ve velkých objemech, potraviny cestují na velké vzdálenosti. Především u čerstvých potravin, masa, mléka, zeleniny a ovoce, trvá mnohem déle, než projdou celý řetězec od producenta přes obchodníka na náš stůl. V rámci tohoto procesu jsou čerstvé potraviny neustále ohrožovány rizikem kontaminace bakteriemi, viry, plísněmi, hrozí jim mechanické poškození. Množství takto zničených potravin je ohromné. Až 25 % světové produkce potravin se zkazí. Jen v Evropě jsou vypočítány ztráty potravin na 280 kg na osobu za rok.\nMezi tradiční a dobře známé technologie dlouhodobého konzervování potravin patří sušení, solení, mražení, tepelná úprava – pasterizace, chemické ošetření. U potravin, které se mají dostat k zákazníkovi v syrovém stavu je to opět chemické ošetření a chlazení. Zvýšená poptávka po čerstvých potravinách a nutnost udržet je déle čerstvé vede potravinářské inženýry k hledání nových technologií. Inovace musí zároveň reagovat na sílící společenskou objednávku na udržitelný rozvoj, ochranu zdrojů a etické zacházení se zvířaty.\n\nVýhodou paskalizace je inaktivace živých mikrobů, bakterií, virů a plísní bez nutnosti ohřevu. Potravina si zachová přirozený vzhled, barvu, obsah nutričních látek, chuť i vůni. Nejde ovšem o sterilaci, potraviny zůstávají čerstvé a nadále se uchovávají chlazené, jejich trvanlivost se však několikanásobně zvýší .\n\n"}
{"id": "915339", "url": "https://cs.wikipedia.org/wiki?curid=915339", "title": "Ráz těles", "text": "Ráz těles\n\nRáz těles je střetnutí dvou těles. Pokud se srazí dvě tělesa při pohybu, vznikají na styčné ploše síly, které způsobí změnu pohybu těles.\n\nRáz těles, častěji srážka těles, je interakce těles, při níž se soustředíme na pozorování počátečního stavu S a koncového stavu S.\n\n\nMírou pružnosti rázu je činitel restituce formula_3 (vzpruživost, koeficient restituce) daný poměrem skutečné vzájemné rychlosti srazivších se těles ku rychlosti, kterou by měla stejná tělesa po dokonale pružné srážce. Při dokonale nepružné srážce je formula_4. Má rozměr 1 (je bezrozměrný), proto jde o činitel, nikoli součinitel.\n\nPři makroskopických srážkách bývá pravidelně formula_5. Případná kinetická energie rotačního pohybu se zpravidla započítává do vnitřní energie. Při mikroskopických srážkách může také vzrůst energie postupného pohybu na úkor rotační či energie vzbuzených stavů; pak mluvíme o srážce superelastické, formula_6.\n\n"}
{"id": "915340", "url": "https://cs.wikipedia.org/wiki?curid=915340", "title": "Charles Gustafsson", "text": "Charles Gustafsson\n\nCharles Gustafsson (* 25. prosince 1932) je bývalý švédský fotbalista, který hrával na pozici záložníka.\n\nCelou svou kariéru strávil v klubu Malmö FF.\n\nDvakrát nastoupil za švédskou fotbalovou reprezentaci, branku nevstřelil. Bylo to 25. září 1955 proti Norsku (remíza 1:1, Nordic Football Championship) a 16. června 1957 proti Maďarsku (0:0, přátelské utkání).\n\n"}
{"id": "915349", "url": "https://cs.wikipedia.org/wiki?curid=915349", "title": "Sven-Ove Svensson", "text": "Sven-Ove Svensson\n\nSven-Ove Svensson (1923 – leden 1987) byl švédský fotbalista a později trenér, který hrával na pozici záložníka. V roce 1954 získal ve Švédsku ocenění Guldbollen pro nejlepšího fotbalistu roku. Díky svému jménu měl přezdívku SOS.\n\nTéměř celou svou kariéru strávil v klubu Helsingborgs IF (HIF). Dalším klubem, kde působil, byl BK Drott. Byl znám svým bojovným duchem a vitalitou. Celkem odehrál v letech 1944–1956 za HIF 546 zápasů, v nejvyšší lize Allsvenskan oficiálně 216. Po ukončení aktivní hráčské kariéry vedl Helsingbors IF jako trenér.\n\nV roce 1958 prodělal zranění menisku a musel skončit s fotbalem.\n\nNastupoval za švédskou fotbalovou reprezentaci, ve které debutoval ve svých 29 letech. Celkem odehrál v národním týmu 31 zápasů a vstřelil 8 gólů.\n\n"}
{"id": "915351", "url": "https://cs.wikipedia.org/wiki?curid=915351", "title": "Ladislav Janda", "text": "Ladislav Janda\n\nLadislav Janda (1898 Praha – 1984 Praha) byl český nakladatel, knihkupec, legionář, důstojník československé armády a manažer. \n\nLadislav Janda vybudoval ve dvacátých letech dvacátého století knižní distribuci a knihkupectví Kramerius, v roce 1933 je sloučil s nakladatelstvím Sfinx svého bratra Bohumila Jandy a převzal funkci ředitele pro ekonomické, organizační a distribuční záležitosti.\n\nV roce 1935 byl zakládajícím členem Evropského literárního klubu – ELK (nakladatelství a kulturní spolek), první knižní klub u nás, který založil v Praze společně se svým bratrem Bohumilem Jandou, literárním kritikem a historikem Václavem Tillem a spisovatelem Emilem Vachkem. Po celou dobu fungování klubu byl místopředsedou ELK a ředitel odpovědným za provoz.\n\nKlub byl zlikvidován komunisty v roce 1949.\n\n\n"}
{"id": "915358", "url": "https://cs.wikipedia.org/wiki?curid=915358", "title": "Zulfija Činšanlová", "text": "Zulfija Činšanlová\n\nZulfija Činšanlová, \"Зүлфия Чиншанло, 赵常玲\" (* 25. července 1993, Almaty) je kazašská reprezentantka ve vzpírání, soutěží ve váze do 53 kilogramů. V roce 2009 se v Kojangu stala vůbec nejmladší mistryní světa v dějinách tohoto sportu. Prvenství zopakovala na Mistrovství světa ve vzpírání 2011 v Paříži. V roce 2012 se v Londýně stala olympijskou vítězkou, když vytvořila v nadhozu nový světový rekord 131 kg.\n\nAsijský olympijský výbor ji zařadil mezi dvacet nejlepších sportovců kontinentu za rok 2012. Obdržela kazašské státní vyznamenání, řád Kurmet a řád Barys.\n\nNa Asijských hrách 2014 v Inčchonu získala stříbrnou medaili, porazila ji Sü Šu-ťing z Tchaj-wanu, která vzepřela nový světový rekord 132 kg v nadhozu a 233 kg ve dvojboji. Na domácím mistrovství světa ve vzpírání 2014 v Almaty jí Činšanlová porážku vrátila, když zlepšila světový rekord v nadhozu na 134 kg a ve dvojboji dosáhla 232 kg.\n\nČinšanlová pochází z národa Dunganů, což je označení pro čínské muslimy v bývalém SSSR, kteří sami sebe označují za Chueje a hovoří dialektem čínštiny. Dětství prožila v Číně, od roku 2007 reprezentuje Kazachstán. Číňané ji ale podle tvrzení médií nadále považují za svoji reprezentantku jménem \"Čao Čchang-ling\", která byla do Kazachstánu pouze zapůjčena v rámci tzv. vlčího plánu. Sama sportovkyně ale tato tvrzení důrazně popřela.\n\n"}
{"id": "915359", "url": "https://cs.wikipedia.org/wiki?curid=915359", "title": "Modulární programování", "text": "Modulární programování\n\nModulární programování je technika návrhu softwaru, která zdůrazňuje rozdělení funkčnosti programu na nezávislé, zaměnitelné moduly, z nichž každý obsahuje vše nezbytné pro jediný aspekt požadované funkcionality. Koncepčně moduly představují oddělení zodpovědností a zlepšují udržovatelnost softwaru explicitním vyjádřením logických hranic mezi komponenty. Při vytváření většího množství softwarových projektů přinášejí koncept znovupoužitelnosti, umožňující moduly vytvořené v jednom projektu používat i v projektech jiných.\n\nModuly se obvykle začleňují do programů pomocí rozhraní. Rozhraní modulu popisuje, které prvky jsou modulem poskytovány a které jsou modulem vyžadovány. Prvky definované v rozhraní jsou přístupné z ostatních modulů. Implementační část obsahuje konkrétní implementaci kódu, typů a dalších prvků, které odpovídají prvkům deklarovaným v části rozhraní.\n\nModulární programování spolu se strukturovaným programováním a objektově orientovaným programováním představují různé aspekty návrhu a vytváření softwaru metodou „shora-dolů“ ( ) „postupným zjemňováním“ ( ), které vznikaly v šedesátých letech 20. století, a jejichž společným cílem je usnadnit konstrukci rozsáhlých softwarových programů a systémů rozkladem na menší části. Zatímco \"modulární programování\" se zabývá strukturou programu na nejvyšší úrovni (skupiny funkcí), \"strukturované programování\" se vztahuje na používání řídicích struktur na úrovni jednotlivých funkcí a v rámci funkcí; objektově orientované programování pak na využívání datových objektů jako speciálního nástroje pro vytváření datových struktur.\n\n"}
{"id": "915361", "url": "https://cs.wikipedia.org/wiki?curid=915361", "title": "Cyril a Metoděj - Apoštolové Slovanů", "text": "Cyril a Metoděj - Apoštolové Slovanů\n\nCyril a Metoděj - Apoštolové Slovanů je dokumentární drama o příchodu věrozvěstů Cyrila a Metoděje na Velkou Moravu natočený u příležitosti 1150. výročí počátku šíření křesťanství slovanským jazykem ve slovanských zemích.\n\nDobrodružně naučné výpravné televizní dokumentární drama je natočeno v pěti jazykových mutacích. Dokumentární drama na způsob dokumentů BBC sestává ze 4 dílů a obsahuje asi 70 % hraných prvků, zbylých 30 % obstarávají dobové informace včetně map. V případě filmu nejde o běžný sestřih televizní série, nýbrž o samostatný snímek, který má svůj vlastní scénář a zčásti i jiný obsah.\n\nObě verze, televizní a filmová, se liší důrazem na jiné podrobnosti. V televizním dokumentárním seriálu vystupuje postava vypravěče objasňujícího obtížně zobrazitelné momenty, vyprávění navíc doplňuje animovaná \"živá mapa\", která diváka provází napříč časem i prostorem a dokumentuje vždy konkrétní politickou situaci v daném místě Evropy.\nNaopak filmová verze se vydává trochu jinou cestou, ve srovnání s televizním seriálem jsou výrazně posíleny bojové scény a herecké role včetně role hlavního protivníka Konstantina a Metoděje. Jde o fiktivní postavu falešného kněze Eibena, který v pozici dvojitého agenta a středověkého lobbisty nenápadně ovlivňuje chod tehdejších dějin. \nFilm se natáčel za realizace čtyř států v barrandovských ateliérech, ve skanzenu Řepora v Praze mezi pražskými částmi Řeporyje a Stodůlky, v archeoskanzenu v Modré u Velehradu, na loukách a v lesích u Velehradu v archeoskanzenu Chotěbuz v Těšínském Slezsku, v tureckém Istanbulu, v italské Raveně a na kyperském pobřeží Středozemního moře.\n\n\nPříběh z 9. století popisuje počátky šíření křesťanství na Moravě a v sousedních zemích. Hlavními postavami hraného dokumentárního dramatu a celovečerního filmu jsou věrozvěsti Konstantin Filozof (známý pod mnišským jménem Cyril) a jeho bratr Metoděj, kteří byli svatořečeni a jsou označováni jako Apoštolové Slovanů.\n\nDěj čtyřdílného televizního seriálu sleduje významný úsek dějin Byzantské říše a dějin Moravy mezi lety 826 až 885. Vyskytují se zde však drobné nepřesnosti a zjednodušení, které plně nekorespondují s historickými fakty. \n1. díl\nPrvní díl popisuje dramatické okamžiky z dětství a mládí bratrské dvojice ze Soluně, jejich osudy v Byzanci a první misijní cesty k Saracénům a k Chazarům, kde mj. naleznou ostatky čtvrtého papeže Klimenta I. z moře, kde zemřel mučednickou smrtí v r. 101. Film zároveň popisuje Konstantinovu účast v tehdejších obrazoboreckých sporech, které v té době zasáhly Byzantskou říši, a podivuhodné osudy Metoděje v době, kdy byl archontem na neklidné půdě Strymonské správní oblasti (zvané thema), která byla zmítána četnými vzpourami.\n\n2. díl\nPo žádosti vládce Moravy Rostislava o vyslání biskupů a učitelů pravé křesťanské víry na území Moravy film líčí výjimečný příběh vzniku staroslovanského písma (glagolice) a první překlady nejdůležitějších knih. Poté, co je popsána náročná pouť Konstantina a Metoděje z Konstantinopole na Moravu, začíná dramatický boj o prosazení slovanské liturgie na Moravě a v Blatensku.\nKromě šíření křesťanství a budování samostatné moravské církevní organizace pokládají základ právního státu podle řecké Eklogy s přihlédnutím k místním podmínkám.\n\n3. díl\nVěrozvěstové při své misijní činnosti narážejí na pohanské přežitky a na odpor latinských kněží a východofranského krále Ludvíka II. Němce. Zakládají církevní školu, zavádějí slovanské písemnictví, šíří křesťanství a obhajují slovanskou liturgii před benátským kněžstvem, akvilejským patriarchou i samotným papežem v Římě. Vážně nemocný Konstantin však v Římě unaven a vysílen umírá a po jeho smrti se pokračování misijního díla ujímá Metoděj, který je jmenován prvním moravským arcibiskupem a papežským legátem.\nMezitím však na Moravě dojde ke zvratu a sporu mezi Rostislavem a jeho synovcem Svatoplukem. Rostislav se dostane s pomocí Svatopluka do franského zajetí, je oslepen a uvězněn. \n\n4. díl\nFrankové zajmou také arcibiskupa Metoděje, kterého ve své nenávisti odsoudí a uvrhnou do vězení v otevřené zamřížované jámě v klášteře ve švábském Ellwangenu, kde má navždy zmizet ze světa. Je uvězněn i Svatopluk a na Moravu jsou jako správci dosazena franská markrabata Wilhelm a Engilšalk. Moravané se vzbouří a vyvolají mohutné povstání v čele se Svatoplukovým příbuzným Slavomírem, které je schopen potlačit pouze Svatopluk. Je tedy propuštěn z vězení a postaven do čela silného vojska. Svatopluk však přeběhne na stranu Moravanů, kteří pak pobijí všechny franské vojáky. Po zásahu papeže Jana VIII.. jsou bavorští biskupové přinuceni Metoděje po dva a půl roce propustit a arcibiskup se konečně vrací na Moravu, aby pokračoval v započatém díle.\n\nSvatopluk se stal nezávislým vládcem Velké Moravy a jako vynikající válečník a mimořádně schopný panovník postupně rozšiřuje území Velké Moravy o další území. Metoděj prokazuje organizační a správní schopnosti a pracuje na překladech další literatury do slovanského jazyka. Téměř neustále však musí čelit intrikám latinských kněží, v čemž vyniká především kněz Wiching, jemuž se s pomocí Svatopluka podaří získat biskupský stolec v Nitře. Po změně na papežském stolci a především sérii Wichingových intrik nakonec Metoděj ztratí podporu Říma, kde byl mezitím jmenován nový papež Štěpán V. Ještě před svou smrtí označí Metoděj za svého nástupce Gorazda, jednoho ze svých nejlepších učedníků, ale jeho nepřátelům se díky podvrženému dopisu podaří po smrti Metoděje dosáhnout vyhnání všech slovanských učedníků z Moravy. Přesto dílo obou bratrů pokračuje v jiných slovanských zemích, především na Balkáně a ve východní Evropě, přetrvá věky a podstatným způsobem ovlivní evropské dějinné události.\nFilm v roce 2013 (listopad, prosinec) v českých kinech vidělo 1 666 diváků.\n\nWebové stránky filmu\n"}
{"id": "915370", "url": "https://cs.wikipedia.org/wiki?curid=915370", "title": "Slovenská hokejbalová reprezentace", "text": "Slovenská hokejbalová reprezentace\n\nSlovenská hokejbalová reprezentace je výběrem nejlepších slovenských hráčů v hokejbale. Od roku 1996 se účastní mistrovství světa a do roku 2000 hrálo i mistrovství Evropy. Tým je řízen Slovenskou hokejbalovou únií, která je členem ISBHF. Největším úspěchem slovenského výběru jsou dvě zlaté medaile z mistrovství světa 1999 a 2013.\n\n Oficiální stránky Slovenské hokejbalové únie\n"}
{"id": "915375", "url": "https://cs.wikipedia.org/wiki?curid=915375", "title": "Kanadská hokejbalová reprezentace", "text": "Kanadská hokejbalová reprezentace\n\nKanadská hokejbalová reprezentace je výběrem nejlepších kanadských hráčů v hokejbale. Od roku 1996 se účastní mistrovství světa. Tým je řízen Kanadskou hokejbalovou asociací, která je členem ISBHF. Největším úspěchem kanadského týmu je pět zlatých medailí z mistrovství světa 1996, 2001, 2003, 2005 a 2007.\n\n / Oficiální stránky Kanadské hokejbalové asociace\nKanadská hokejbalová reprezentace žen\n"}
{"id": "915385", "url": "https://cs.wikipedia.org/wiki?curid=915385", "title": "Bengt Nyholm", "text": "Bengt Nyholm\n\nBengt „Zamora“ Nyholm (30. ledna 1930 – 10. září 2015) byl švédský fotbalista, který hrával na pozici brankáře. V roce 1961 získal ve Švédsku ocenění Guldbollen pro nejlepšího fotbalistu roku. Měl přezdívku Zamora po španělském brankáři Ricardo Zamorovi.\n\nTéměř celou svou kariéru strávil v klubu IFK Norrköping, který jej v roce 1948 angažoval z mateřského IF Älgarna. S IFK vyhrál šestkrát titul ve švédské první lize Allsvenskan.\n\nV letech 1959–1964 nastupoval za švédskou fotbalovou reprezentaci. Celkem odehrál v národním týmu 30 zápasů.\n\n"}
{"id": "915390", "url": "https://cs.wikipedia.org/wiki?curid=915390", "title": "Pavel Miki a druhové", "text": "Pavel Miki a druhové\n\nSv. Pavel Miki a druhové (26 japonských mučedníků) byli japonští křesťané, kteří jako první na Dálném východě pro své křesťanské přesvědčení podstoupili mučení a smrt.\n\nOd zahájení křesťanské misie 15. srpna 1549, kterou založil sv. František Xaverský se během 50 let rozrostl počet křesťanů v Japonsku na úctyhodných 300 000. Následovala první vlna krutého pronásledování. V Nagasaki 5. února 1597 byla jako první ukřižována skupina 26 křesťanů, mezi nimiž bylo 6 španělských misionářů, 2 japonští jezuité a 17 japonských laiků.\n\nDochovalo se svědectví o řeči, kterou pronesl Pavel Miki přibitý na kříži.\n"}
{"id": "915397", "url": "https://cs.wikipedia.org/wiki?curid=915397", "title": "Chvála", "text": "Chvála\n\nChvála může být:\n\n\n\n"}
{"id": "915403", "url": "https://cs.wikipedia.org/wiki?curid=915403", "title": "Americká hokejbalová reprezentace", "text": "Americká hokejbalová reprezentace\n\nAmerická hokejbalová reprezentace je výběrem nejlepších amerických hráčů v hokejbale. Od roku 1998 se účastní mistrovství světa. Tým je řízen Americkým hokejbalovým institutem, který je členem ISBHF. Největším úspěchem amerického výběru je druhé místo z mistrovství světa 2015.\n\n Oficiální stránky Amerického hokejbalového institutu\n"}
{"id": "915404", "url": "https://cs.wikipedia.org/wiki?curid=915404", "title": "Volby v Norsku", "text": "Volby v Norsku\n\nVolby v Norsku jsou svobodné. Volí se do parlamentu, Sámského parlamentu a místních zastupitelstev. Do jednokomorového parlamentu je voleno 169 poslanců na čtyřleté volební období. Do Sámského parlamentu je voleno 39 členů taktéž na čtyřleté volební období.\n\n"}
{"id": "915406", "url": "https://cs.wikipedia.org/wiki?curid=915406", "title": "Oisemont", "text": "Oisemont\n\nOisemont je francouzská obec v departementu Somme v regionu Hauts-de-France. V roce 2010 zde žilo 1 189 obyvatel.\n\n"}
{"id": "915421", "url": "https://cs.wikipedia.org/wiki?curid=915421", "title": "Mateja Kežman", "text": "Mateja Kežman\n\nMateja Kežman (srbskou cyrilicí Матеја Кежман; * 12. dubna 1979, Bělehrad, Jugoslávie) je bývalý jugoslávský resp. srbský fotbalový útočník. V roce 2003 získal ocenění fotbalista roku v Nizozemsku.\n\nKežman byl fotbalovým světoběžníkem, doma hrál za kluby FK Zemun, FK Radnički, Pirot FK Smederevo, FK Loznica, FK Partizan, v zahraničí pak za nizozemský PSV Eindhoven, anglickou Chelsea FC, španělské Atlético Madrid, turecký Fenerbahçe SK, francouzský Paris Saint-Germain FC, ruský Zenit Petrohrad, hongkongský South China AA a běloruský FK BATE. Celkem tak hrál v 9 zemích, přičemž v pěti získal ligový titul.\n\nTřikrát se stal v dresu PSV Eindhoven nejlepším střelcem Eredivisie. Bylo to v sezónách 2000/01 (24 gólů), 2002/03 (35 gólů) a 2003/04 (31 gólů). Když obhájil v Eredivisie střeleckou korunu, byl už pro PSV neudržitelný, získala jej anglická Chelsea.\n\nKežman reprezentoval jak Jugoslávii, tak pozdější Srbsko a Černou Horu. Celkem nastřílel v 50 reprezentačních startech 18 gólů.\n\nÚčast Mateji Kežmana na vrcholových turnajích:\n\n"}
{"id": "915424", "url": "https://cs.wikipedia.org/wiki?curid=915424", "title": "Senarpont", "text": "Senarpont\n\nSenarpont je francouzská obec v departementu Somme v regionu Hauts-de-France. V roce 2010 zde žilo 676 obyvatel.\n\n"}
{"id": "915432", "url": "https://cs.wikipedia.org/wiki?curid=915432", "title": "Forceville-en-Vimeu", "text": "Forceville-en-Vimeu\n\nForceville-en-Vimeu je francouzská obec v departementu Somme v regionu Hauts-de-France. V roce 2010 zde žilo 268 obyvatel.\n\n"}
{"id": "915433", "url": "https://cs.wikipedia.org/wiki?curid=915433", "title": "Pavel Čermák", "text": "Pavel Čermák\n\nPavel Čermák (* 14. května 1989 v Mostě) je český fotbalový obránce, momentálně působící v týmu FK Baník Sokolov.\n\nSvou fotbalovou kariéru začal v SFK Meziboří, odkud přestoupil v průběhu mládeže do Mostu a později do Teplic.\n\nV roce 2007 se vrátil do Mostu, kde působil rok. Za klub během této doby odehrál celkem 7 prvoligových utkání, ve kterých se gólově neprosadil.\n\nV létě 2008 podepsal kontrakt s týmem FK Viktoria Žižkov. V sezoně 2011/12 s mužstvem postoupil do nejvyšší soutěže, odkud klub po roce sestoupil zpět do 2. ligy. Dohromady dal 4 góly v 67 zápasech.\n\nV zimním přestupovém období ročníku 2009/10 odešel na hostování do Příbrami. V celku působil půl roku a během této doby neodehrál žádný zápas.\n\nV létě 2013 se stal hráčem slovenské Senice, kde podepsal dvouletý kontrakt s následnou opcí. Tým se stal hráčovým prvním zahraničním angažmá. Ve slovenské nejvyšší soutěži za Senici debutoval v ligovém utkání 13. července 2013 proti FC Spartak Trnava (výhra Senice 2:1), odehrál celý zápas. V roce 2014 hostoval v Hradci Králové. Poté se vrátil zpět do Senice. 14. května 2015 v týmu společně s Tomášem Kóňou, Lukášem Opielou a Tomášem Majtánem předčasně skončil.\n\nV lednu 2014 zamířil na roční hostování s opcí do Hradce Králové. V druholigové sezoně 2013/14 postoupil s Hradcem Králové do nejvyšší soutěže. Za klub odehrál celkem 16 utkání, ve kterých vsítil jednu branku.\n\nPřed sezonou 2015/16 přestoupil do německého týmu FSV Budissa Bautzen, kde podepsal roční kontrakt. V té době v klubu působilo mnoho českých fotbalistů (bratři Jakub Jakubov a Alexander Jakubov, Petr Králíček, Pavel Patka a Karel Vrabec).\n\nAktuální k 8. červnu 2015\n\n"}
{"id": "915435", "url": "https://cs.wikipedia.org/wiki?curid=915435", "title": "Josef Hádek", "text": "Josef Hádek\n\nJosef Hádek (26. května 1922, Bozkov u Semil – 13. července 2009, Město Albrechtice) byl kněz v litoměřické diecézi.\nNa kněze byl vysvěcen 8. dubna 1950 předčasně a tajně biskupem Trochtou v soukromé kapli biskupské rezidence. Spolupracoval s Františkem Rabasem, tajným generálním vikářem a když František Rabas očekával zatčení, byl Josef Hádek jmenován tajným generálním vikářem po něm. Působil jako kaplan v Horním Litvínově a od roku 1951 jako administrátor v dnes již zaniklých Ervěnicích a v Holešicích, kde byl roku 1954 zatčen a odsouzen za velezradu k 14 letům vězení. V roce 1960 byl na amnestii propuštěn z vězení s podlomeným zdravím, ale stále sledován StB. Zbavený kněžské služby pracoval jako pomocný dělník a později jako účetní v Okresním stavebním podniku Semily. V roce 1982 přišel jako duchovní správce k sestrám boromejkám nejdříve do ÚSP v Podlesí a poté od roku 1988 do Města Albrechtic.\n\n"}
{"id": "915436", "url": "https://cs.wikipedia.org/wiki?curid=915436", "title": "Seriózní muž", "text": "Seriózní muž\n\nSeriózní muž, anglicky \"\", je ponurá komedie z roku 2009, kterou napsali, produkovali a režírovali Joel a Ethan Coenovi. Michael Stuhlbarg hraje hlavní roli židovského profesora z Minnesoty, jehož život se rozpadá jak po profesionální, tak po osobní stránce, což ho vede k pochybám o jeho víře. Film získal velmi pozitivní kritiky, nominaci na Zlatý glóbus pro Stuhlbarga a nominaci na Oscara za nejlepší film v roce 2009.\n\nV polském štetlu na začátku 20. století, Žid vypráví své manželce o tom, že mu na cestě domů pomohl Traitle Groshkover, kterého k nim pozval na polévku. Jeho manželka ale namítá, že Groshkover je mrtvý, a jejich návštěvník tedy musí být dybuk. Groshkover (Fyvush Finkel) se jejímu tvrzení při příchodu vysměje, načež manželka bodne Groshkovera do hrudníku jehlou na led. Krvácející Groshkover odchází do sněžné noci.\n\nV Minnesotě v roce 1967, Larry Gopnik (Michael Stuhlbarg) – profesor fyziky – se znenadání dozvídá od své manželky, že se s ním chce rozvést, aby si mohla vzít ovdovělého Sy Ablemana (Fred Melamed).\n\nS Larrym a Judith žijí v jejich domě další 3 lidé. Jejich syn Danny (Aaron Wolff), který dluží dvacet dolarů za marihuanu strach nahánějícímu spolužákovi ze školy. Peníze si ale schoval do tranzistorového rádia, které mu zabavil jeho učitel. Larryho dcera Sarah si vždy upravuje své vlasy, a jeho bratr Arthur (Richard Kind) přespává v Larryho domě na gauči a tráví svůj volný čas zapisováním „pravděpodobnostní mapy vesmíru“ do svého poznámkového bloku.\n\nLarryho také čeká hlasování o získání pozice trvalého profesora, a jeho vedoucí katedry (Ari Hoptman) nechá proniknout ven zprávu, že anonymní dopis doporučuje komisi rozhodující o Larryho pozici jeho zamítnutí. Clive Park, student strachující se o ztrátu svého stipendia, potkává Larryho v jeho kanceláři, aby mu vysvětlil, že by nebylo moudré, kdyby ho Larry nenechal uspět v jeho předmětu. Po jeho odchodu najde Larry u sebe v kanceláři obálku s penězi. Když se pokusí peníze vrátit, Clivův otec navštíví Larryho doma a vyhrožuje mu žalobou za pomluvu, pokud by Larry obvinil Cliva z úplatkářství, nebo žalobou za ponechání si peněz, pokud by nenechal Cliva úspěšně absolvovat.\n\nNa nátlak Judith a Sye se Larry a Arthur stěhují do blízkého motelu. Judith mezi tím vybrala veškeré jejich společné úspory z banky, takže se Larry, kterému nezbyl ani dolar, obrací k soucítícímu rozvodovému právníkovi (Adam Arkin). Zároveň se Larry dozvídá, že Arthur čelí obvinění ze sexuálního obtěžování a sodomie, navzdory své snaze se seznámit na večírcích pro nezadané.\n\nAby se Larry dokázal vyrovnat s událostmi, které se okolo něj dějí, obrátí se na svou židovskou víru. Domluví si konzultace se dvěma rabíny (Simon Helberg a George Wyner), kteří ale Larryho nedokáží pochopit a zdá se, že je jeho problémy vůbec nezajímají. Hlavní rabín z jeho synagogy je zaneprázdněn a nemá čas jej vyslechnout. Larryho duševní stav dojde na hranici únosnosti, když mají on a Sy Ableman autonehodu ve stejnou dobu, každý ale na jiném místě. Larry vyvázne bez zranění, Sy při nehodě umře. Na naléhání Judith Larry zaplatí za Syův pohřeb, i když k tomu nevidí důvod.\n\nLarry je hrdý a pyšný na Dannyho při jeho obřadu bar micva, ale není si vědom jeho vypjatých nervů a ovlivnění marihuanou. Během obřadu se Judith omluví Larrymu za všechny nedávné trable a prozradí mu, že ho měl Sy rád natolik, že dokonce napsal dopis komisi, která rozhoduje o Larryho přijetí na trvalou pozici profesora. Danny se po obřadu setká s hlavním rabínem synagogy, který odcituje část textu písně Somebody to Love kapely Jefferson Airplane, vrátí Dannymu jeho tranzistor a doporučí mu, aby už byl hodný chlapec.\n\nVedoucí Larryho katedry mu gratuluje k Dannyho Bar micva a naznačí, že bude přijat jako stálý profesor. Potom, co dostane vysoký účet za Arthurova právníka, rozhodne se Larry na jeho zaplacení použít peníze od Cliva a nechat ho dokončit předmět. Načež Larrymu zavolá jeho doktor, který ho potřebuje urgentně vidět ohledně výsledků jeho rentgenových snímků z předchozí návštěvy. Ve stejnou chvíli se Dannyho učitel snaží otevřít nouzový úkryt, protože se ke škole blíží ničivé tornádo.\n\nLokacím ve filmu byla věnována veliká pozornost. Bratři Coenové chtěli najít sousedství s originálními příměstskými domy, které by vypadaly stejně jako domy ze 60. let ze St. Louis Park v Minnesotě. Nejdříve se projelo velké množství možných lokalit, než se shodli na lokaci ve městě Bloomington v Minnesotě.\n\nPro tento film se k bratrům Coenovým opět přidal kameraman Roger Deakins, který s bratry Coenovými takto pracoval již na desátém filmu.\nKostýmová výtvarnice Mary Zophres se u film Seriózní muž k bratrům Coenovým vrátila již po deváté.\n\nFinální filmové titulky obsahují vtipný dodatek: \"Při natáčení filmu nebyli zraněni žádní židé.\"\n\nFilm byl v České republice do kin uveden 19. srpna 2010 a na DVD byl později vydán 30. listopadu 2011\nV roce 2013 byl film pro české publikum zpřístupněn na českém internetovém obchodě iTunes Store\n\nStuhlbarg dostal ocenění Chaplin Virtuoso Award na mezinárodním filmovém festivalu v Santa Barbaře a byl nominován na nejlepšího herce na 67. předávání cen Zlatý glóbus. Stuhlbarg, Kind, Melamed a Lennick byli nominováni na cenu Gotham Award za nejlepší herecký výkon skupiny herců. Ethan a Joel Coenovi, obsazující režiséři Ellen Chenoweth a Rachel Tenner, společně s herci Kindem, Lennickem, Melamedem, Stuhlbargem, Wollfem a herečka McMannus byli oceněni cenou Roberta Altmana. Roger Deakins obdržel v roce 2009 cenu za nejlepší kameru na Hollywood Awards, na udílení cen San Francisco Film Critics Circle Awards, také ocenění Nikola Tesla Award na udílení cen Satellite Awards a také cenu za nejlepší kameru na Independent Spirit Awards.\n\nBratři Coenové získali v roce 2009 množství ocenění a nominací za nejlepší původní scénář. Film Seriózní muž byl vybrán jako jeden z deseti nejlepších filmů roku 2009 asociací National Board of Review of Motion Pictures, Americkým filmovým institutem a asociací Southern Film Critics Association.\n\n"}
{"id": "915438", "url": "https://cs.wikipedia.org/wiki?curid=915438", "title": "Čakanovce (okres Lučenec)", "text": "Čakanovce (okres Lučenec)\n\nČakanovce ( ) jsou obec na Slovensku, v okrese Lučenec v Banskobystrickém kraji.\n\nŽije zde  obyvatel. V roce 2001 se 72 % obyvatel hlásilo k maďarské národnosti.. Katastrální území obce sousedí s Maďarskem.\n\n"}
{"id": "915444", "url": "https://cs.wikipedia.org/wiki?curid=915444", "title": "Zemské volby v Čechách 1908", "text": "Zemské volby v Čechách 1908\n\nZemské volby v Čechách 1908 byly volby konané v Českém království od 20. února do 5. března 1908, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému. Šlo o historicky poslední volby do zemského sněmu před jeho paralýzou prostřednictvím obstrukcí a následným rozpuštěním roku 1913.\n\nV roce 1908 už česká politická scéna díky zavedení rovného a všeobecného volebního práva na celostátní úrovni, poprvé realizovaného ve volbách do Říšské rady roku 1907, nabyla rysů systému více politických stran. Původní dominance staročeské a od počátku 90. let 19. století mladočeské strany byla vystřídána soutěží několika silných, stavovsky a ideologicky definovaných politických subjektů, přičemž podobné rozrůzňování probíhalo i v sudetoněmeckém (českoněmeckém) táboře. I historické strany jako mladočeská se musely vyrovnávat s proměnou volebního systému a založit svou agitaci na daleko širší voličské a společenské základně. Národnostní konflikt obou zemských etnik zároveň zůstával nevyřešen a ani opakovaná kola usmiřovacích a vyrovnávacích konferencí na tom nic neměnila. Ideologické a etnické štěpení se prohlubovalo i na celostátní úrovni. Po čtyřletém funkčním období vlády Ernesta von Koerbera zažívalo Předlitavsko období vládní nestability, rychlého střídání kabinetů a častého zablokování Říšské rady obstrukcemi, na což exekutiva reagovala opakovaně vládnutím mimoparlamentním způsobem.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Zvoleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo šest nevolených virilistů, kteří mandát nabývali z titulu své funkce.\n\nSněmovní volby potvrdily ústup pozic mladočeské strany, která sice zůstávala díky omezenému volebnímu právu významnou silou, ale v počtu mandátů ji předstihli čeští agrárníci. Podobně se propadala i pozice tradiční hlavní politické strany českoněmeckého tábora, pokrokové strany. I v sudetoněmecké společnosti uspěli agrární kandidáti a kromě toho i radikálně nacionalistické formace antisemitského a všeněmeckého ražení. Naopak slabé byly české i německé strany katolické orientace. Beze změn zůstal poměr sil mezi oběma politickými proudy velkostatkářů, tedy konzervativním a ústavověrným velkostatkem. Velkostatkáři totiž podobně jako v zemských volbách roku 1901 uzavřeli předběžnou dohodu o rozdělení mandátů s tím, že ve sboru svěřeneckých velkostatků připadne všech 16 křesel konzervativnímu velkostatku a ve sboru nesvěřeneckém pak 33 mandátů konzervativnímu a 21 ústavověrnému velkostatku.\n\nZ národnostního hlediska byl sněm složen z 99 etnických Čechů (včetně 1 virilního mandátu rektora české univerzity) a 90 Němců (včetně 21 proněmeckých a provídeňských ústavověrných velkostatkářů a 1 virilního mandátu rektora německé univerzity). 49 poslanců za konzervativní velkostatek bylo národnostně převážně nevyhraněno, do kategorie národnostně nevyhraněných řadily Národní listy v povolební analýze i 4 zbylé virilní hlasy představitelů katolické hierarchie.\n\nČeský zemský sněm zůstával i nadále složen na základě kuriového systému, tedy s výrazně omezeným volebním právem (zcela bez zastoupení i nadále proto zůstávali sociální demokraté). Pro nemožnost dohody české a německé politické reprezentace byl sněm trvale paralyzován a jeho význam jako relevantního politického fóra klesal. V době sněmovních voleb působila v Předlitavsku vláda Maxe Becka. Ta měla ambici dosáhnout urovnání národnostních sporů a utvořit trvalejší provládní většinu. Na Českém zemském sněmu ale po volbách opět probíhaly česko-německé potyčky a obstrukce a vláda reagovala tím, že sněm prakticky nesvolávala. První zasedání sněmu se po březnových volbách uskutečnilo až 15. září 1908. Okamžitě na něm byly předloženy různé stranické návrhy na reformu volebního systému, 8. října 1908 pak vláda předložila vlastní návrh. Němečtí poslanci ale proti navrhovaným změnám přešli do obstrukce a zablokovali jakékoliv jednání tohoto zákonodárného sboru. Kvůli obstrukci bylo znemožněno i formální konstituování sněmu s jeho orgány a výbory. Početní poměry na sněmu vyžadovaly pro schválení případné volební reformy přítomnost minimálně 182 poslanců, z nichž pro návrh muselo hlasovat 122. Ani jedno ze zemských etnik tak nemohlo takovou změnu prosadit proti vůli druhého zemského národa.\n\n15. října 1908 byl sněm odročen a začala vleklá krize jeho akceschopnosti. Čeští poslanci mezitím jako odvetu začali paralyzovat jednání Říšské rady pomocí obstrukcí. Eskalace národnostního napětí pak dokonce vedla v prosinci 1908 vládu k vyhlášení stanného práva v Praze a okolí. \n\nSněm se již nikdy ve svém plénu nesešel a v roce 1913 ho vláda nechala rozpustit (takzvané Anenské patenty) a nahradit technokratickou zemskou správní komisí.\n\n"}
{"id": "915448", "url": "https://cs.wikipedia.org/wiki?curid=915448", "title": "Miroslav Štěpánek (rozcestník)", "text": "Miroslav Štěpánek (rozcestník)\n\nMiroslav Štěpánek je jméno více osob:\n\n\n"}
{"id": "915449", "url": "https://cs.wikipedia.org/wiki?curid=915449", "title": "Fly-by-wire", "text": "Fly-by-wire\n\nFly-by-wire (FBW) je systém, který nahrazuje ruční ovládání letadla elektronickým řízením. Umožňuje řízení letadla bez pilota (automatické vyrovnávání letadla).\n\nVýrobci dopravních letadel Boeing a Airbus se liší v přístupu a nasazení fly-by-wire systému. V letadlech Airbus tento systém nedovolí pilotovi přebrat úplnou kontrolu nad letadlem (dodržení koridoru, ovládání výkonu).\nV Boeingu 777 mohou piloti převzít nad letadlem úplnou kontrolu.\n\n"}
{"id": "915458", "url": "https://cs.wikipedia.org/wiki?curid=915458", "title": "Kříž královny Dagmar", "text": "Kříž královny Dagmar\n\nKřížek dánské královny Dagmar je nákrční šperk, dvojdílné byzantské enkolpion s oboustranou smaltovanou výzdobou, pravděpodobně patřil dánské královně Dagmar Dánské, jež byla českou princeznou Markétou Přemyslovnou.\n\nKřížek byl nalezen v roce 1683 v Dagmařině hrobě v klášterním kostele svatého Brandta v Ringstedu na Sjællandu v Dánsku. Markéta pocházela z českého rodu Přemyslovců, byla dcerou krále Přemysla Otakara I. a byla provdána za Valdemara II., krále Dánska. Při svatbě přijala jméno Dagmar Dánská.\n\nKřížek z jejího hrobu byl mnohokrát zkoumán v literatuře francouzské, německé, dánské i české a autoři dosud nedošli k jednotnému závěru. Dánové se pochopitelně pokoušeli oslabit záznam v inventáři dánské královské pokladnice o místě nálezu, protože šlo o královské pohřebiště, kde sousední hrob patřil původem dánské královně Richize. Většina literatury se ovšem shoduje na původní atribuci Dagmaře a Byzanci.\n\nJde o dvoudílný dutý křížek - relikviář, protože do dutiny se pro ochranu nositele vkládala relikvie a zavíral se pomocí šesti nýtků na výstupcích. Je zhotoven doléváním ze zlata, má rozměry 2,4 x 2,8 cm bez ouška, které je novodobé. Na líci je zobrazen Kristus ukřižovaný \nPodle výzdobné techniky pestrobarevného přihrádkového emailu, schématu Kristovy postavy a podle popisek psaných řeckou alfabetou je pravděpodobné, že byl zhotoven v Byzanci v intervalu od přelomu 10. a 11. století do konce 12. století. Někteří autoři poukázali na styky českého království s Kyjevskou Rusí a možnost získání při sńatku odtamtud, zobrazení postav jim připomíná pravoslavné ikony. \n\nDosavadní názory naposledy shrnul dánský historik Kasper Holdgaard Andersen z univerzity v Aarhusu \n\nKřížek je vystaven v Národním muzeu v Kodani. Dočkal se mnoha replik i více či méně věrných napodobenin, dnes je v tradičně protestantském Dánsku oblíbený převážně mezi dánskými luterány.\n\n\n"}
{"id": "915464", "url": "https://cs.wikipedia.org/wiki?curid=915464", "title": "Adam Maher", "text": "Adam Maher\n\nAdam Maher (* 20. července 1993, Ait Izzou, Maroko) je nizozemský fotbalový útočník nebo záložník marockého původu, který v současnosti působí v nizozemském klubu PSV Eindhoven. V roce 2012 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nV A-mužstvu AZ Alkmaar debutoval 15. prosince 2010 v utkání Evropské ligy 2010/11 proti běloruskému týmu FK BATE a hned vstřelil gól. AZ vyhrál 3:0.\n\nV sezóně 2012/13 vyhrál s klubem nizozemský fotbalový pohár po finálové výhře 2:1 nad PSV Eindhoven, ke které přispěl jedním gólem.\n\nV červenci 2013 přestoupil do PSV Eindhoven.\n\nZúčastnil se Mistrovství světa hráčů do 17 let 2009 v Nigérii, kde mladí Nizozemci nepostoupili ze základní skupiny C.\nV červnu 2013 byl nominován na Mistrovství Evropy hráčů do 21 let konané v Izraeli. 6. června se podílel jedním gólem na výhře Nizozemska 3:2 v základní skupině B nad Německem. S týmem se dostal do semifinále, kde Nizozemsko vypadlo s Itálií po porážce 0:1.\n\nZa nizozemskou reprezentaci (Oranje) debutoval v neoficiálním přátelském zápase s Bayernem Mnichov v roce 2012. Oficiální debut absolvoval pod trenérem Louisem van Gaalem 15. srpna 2012 proti domácí Belgii (prohra 2:4), kde nastoupil do druhého poločasu.\n\n"}
{"id": "915465", "url": "https://cs.wikipedia.org/wiki?curid=915465", "title": "TG3", "text": "TG3\n\nTG3 (celým názvem \"Telegiornale Tre\") je zpravodajská relace vysílaná na programu Rai 3 od roku 1979. Celosvětově se vysílá na Rai Italia.\n\n\"TG3\" se začal vysílat v roce 1979, společně s TGR, které bylo až do reformy v roce 1987 s TG3 úzce spjato. Vysílala se dvě vydání, v 19.00 a 22.00 hod. Obsahovalo 10 minut národních zpráv a 20 minut zpráv zahraničních.\nReforma znamenala velikou změnu pro agendu TG3 i pro diváky. Zahrnovala mimo jiné osamostatnění \"TGR\" od hlavního vydání v 19.00, od té doby vydání trvá půl hodiny a založení rubriky o počasí \"Meteo 3\".\nV devadesátých letech TG3 zaznamenal velký nárůst sledovanosti. Po válce v Perském zálivu se také přidaly tři nová vydání, ve 14.20, 22.30(současně vysíláno z Říma a New Yorku) a v noci. V roce 1999 se změnil název na \"Telegiornale 3\"(\"T3\") a pod tuto hlavičku se opět sjednotil s regiony. Název se vrátil zpět na TG3 v roce 2000 a regiony se osamostatnily v roce 2003.\n\nV roce 1987 sem společně s novým šéfredaktorem Sandrem Curzim nepřišla nejen rozsáhlá reforma, ale i politická orientace TG3 a to konkrétně ke Partito Comunista Italiano. Se změnou šéfredaktora částečně zmizely sympatie ke komunistům, ale levicové zaměření zůstalo. Tvořila tedy určitou opozici ke křesťanskodemokratickým TG1 a GR2 a ke sociálnědemokratickým TG2 a GR1.\n\nPondělí - Pátek\nSobota\nNeděle\n\n"}
{"id": "915469", "url": "https://cs.wikipedia.org/wiki?curid=915469", "title": "FC Vysočina Jihlava 2013/14", "text": "FC Vysočina Jihlava 2013/14\n\nTento článek se podrobně zabývá soupiskou a statistikami týmu FC Vysočina Jihlava v sezoně 2013/2014.\n\nTaké do třetí prvoligové sezony povede Vysočinu jako hlavní trenér František Komňacký, ačkoliv se na konci května spekulovalo o jeho možném odchodu. Zájem o bývalého asistenta reprezentačního trenéra údajně projevily Slavia Praha a Viktoria Plzeň, která ovšem spekulaci vzápětí popřela. O pár dní později tuto možnost vyloučil i majitel Slavie Aleš Řebíček a Komňacký se tak mohl soustředit na sestavovaní týmu pro novou sezonu. Ostatně sám přiznal, že by musela přijít hodně lukrativní nabídka, aby předčasně ukončil dvouletou smlouvu s klubem, což se nestalo. Jeho asistenty budou i v této sezoně Josef Vrzáček a Marek Zúbek, ovšem ke změně došlo na pozici trenéra brankářů. Tam dosavadního Tomáše Jansu, jenž se nově bude věnovat především brankářům v mládežnických výběrech, nahradil jako hrající trenér brankářů dosavadní jednička Jaromír Blažek. Ten zároveň přiznal, že v jarní části by měl místo v brance přepouštět častěji svému náhradníkovi Janu Hanušovi. Po porážce 0:5 v předposledním podzimním kole v Příbrami se vedení klubu rozhodlo trenéra Komňackého a jeho asistenta Vrzáčka odvolat. Nový trenérem pak byl jmenován Petr Rada, asistenta mu do konce roku 2013 dělal kromě Marka Zúbka také Josef Jinoch. V zimě pak Josefa Jinocha na pozici asistenta trenéra vystřídal Zdeněk Klucký.\n\nKe změně nedošlo ani u juniorského týmu, kde dvojici trenérů Roman Kučera a Pavel Procházka doplňuje jako asistent bývalý hráč Vysočiny Michal Kadlec, jenž zároveň jako hlavní trenér povede přípravku C (ročník 2004). Další známý bývalý hráč Vysočiny, Michal Lovětínský, bude dělat asistenta trenéra u \"B\" týmu starších žáků a Michal Veselý jako hlavní trenér povede přípravku E (ročník 2006).\n\nI po propadáku z minulé sezony, kdy skončily v tabulce na posledním místě a nesestoupily jen díky odhlášení některých účastníků, povede v této sezoně ženský tým zřejmě i nadále jako trenér Miloš Císař spolu s asistentem Karlem Líbalem.\n\nPrvní posilou Vysočiny před startem nového ročníku Gambrinus ligy se stala dvojice navrátilců, Milan Kopic a Jan Šilinger. Milan Kopic se vrací po půlroční pauze způsobené zraněním kolena, které vyústilo v jeho pátou operaci. Hned v první přípravném zápase proti Trenčínu však musel být již ve 12. minutě střídán a objevili se spekulace, že se opět zranil. Jan Šilinger se vrací také po půlroční pauze, když na podzim hostoval ve Znojmě. Z něho se však v zimě vrátil a jarní část sezony byl bez zápasového vytížení.\n\nHned na úvodním tréninku 19. června 2013 se, kromě testovaných hráčů, hlásila další nová posila – obránce Jan Mikula, který přišel na roční hostování bez opce z juniorky Slavie Praha. Dne 24. června se pak k týmu připojil i slovenský útočník Matúš Marcin z Prešova, jehož forma působení se v tu chvíli po administrativní stránce teprve dolaďovala. Už o dva dny později přišel formou ročního hostování bez opce posílit jihlavskou defenzivu Adam Jánoš ze Sparty Praha a o další den později přestoupila posila do ofenzivy týmu, útočník pražské Dukly Vojtěch Přeučil, jenž byl v týmu původně na testech. Pouhé dva dny před úvodním zápasem nového ročníku Gambrinus ligy do týmu přestoupil bosenský záložník Haris Harba z Hradce Králové. Už dříve do týmu přestoupil další testovaný hráč, útočník Jakub Teplý z třetiligového Frýdku-Místku. Dne 24. srpna pak na Vysočinu zamířila další posila do obrany – středový či krajní obránce Jiří Krejčí z maďarského klubu Pécsi MFC. Na začátku září pak ofenzivu doplnil útočník Jindřich Kučera z juniorského týmu.\n\nJiž krátce po skončení sezony 2012/13 se objevily spekulace, podle kterých by mohl Lukáš Masopust zamířit do jiného týmu. Zájem o něj údajně projevily Slovan Liberec, Sparta Praha, Viktoria Plzeň a Slavia Praha. Jako první tuto spekulaci odmítl nový generální ředitel Slavie Jaromír Šeterle. Na začátku přípravy to vypadá, že v týmu zůstane.\n\nJako první tým opustil Tomáš Rada, kterému skončilo hostování z tureckého Sivassporu. Vedení Vysočiny se jej poté pokoušelo ze Sivassporu získat, ale Rada nakonec zamířil na Slovácko. Hostování také skončilo Václavu Tomečkovi a Václavu Vašíčkovi (oba SK Sigma Olomouc) a Davidu Vaněčkovi z FC Viktoria Plzeň. Na Vašíčka ani na Vaněčka Vysočina neuplatnila opci.\n\nNové smlouvy se nedočkala trojice Dalibor Rožník, Igor Obert a Tomáš Sedláček, jenž na jaře hostoval ve Žďáře nad Sázavou. O něho sice Žďár projevil zájem, ale útočník se rozhodl ukončit profesionální kariéru a vrátit se do středních Čech, do blíže neznámého celku v ČFL. Naonec nastupoval za SK Převýšov. Z dosud neznámých důvodů pak byla předčasně ukončena smlouva i Peteru Čvirikovi.\n\nV půlce července na hostování odešli Lukáš Kryštůfek a David Vacek a to do Graffinu Vlašim, resp. Ústí nad Labem. Na začátku srpna je následoval útočník Muris Mešanović, který zamířil na půlroční hostování do FK DAC 1904 Dunajská Streda. Dne 23. srpna se na oficiálních internetových stránkách objevila informace, že by slovenský útočník Arnold Šimonek měl odejít na roční hostování s opcí na přestup do tureckého druholigového Manisasporu. To bylo o 3 dny později potvrzeno. Na začátku září pak zamířil na půlroční hostování do slovenského celku Dukla Banská Bystrica další útočník, Matúš Marcin.\n\nV letním přípravném období se ve Vysočině objevila čtveřice testovaných hráčů – obránce a trojice útočníků. Jediným testovaným obráncem byl Makedonec Valentin Kolevski z celku FK 11 Oktomvri Prilep. Ten se hlásil již na prvním tréninku společně s útočníky Vojtěchem Přeučilem z pražské Dukly a Jakubem Teplým z třetiligového Frýdku-Místku. Posledním testovaným hráčem byl Albánec Mateus Shkreta z juniorky Teplic. Už 27. června se vedení Dukly a Vysočiny domluvily na přestupu Vojtěcha Přeučila, který tak jako první z testovaných hráčů uspěl. Na testech uspěl i Jakub Teplý. Na začátku září pak přišli další dva hráči – exjablonecký záložník Anes Haurdić (nyní FK Sarajevo) a bulharský útočník Miroslav Antonov z PFC Montana.\n\nV rámci letní přípravy se Vysočina představila v Žirovnici na Perleťovém poháru, kde se umístila na 2. místě. Nejprve v semifinále porazila góly Kolouška a Přeučila ostravský Baník (2:0). Ve finále ovšem nestačila na Bohemians 1905 a utrpěla porážku 1:2, ačkoliv ji už v 1. minutě poslal do vedení Mešanović.\n\nV dalších přípravných zápasech se Vysočina utkala se slovenskými celky FK AS Trenčín a TJ Spartak Myjava a českými týmy FK Pardubice a v generálce na ligu FK Čáslav. Pouze právě Čáslav dokázala porazit a tyto zápasy zakončila bilancí 1 vítězství, 1 remíza a 2 porážky při skóre 7:6.\n\nZápasy s PFK Botev Plovdiv a ŠK Slovan Bratislava musely být z důvodu nepříznivého počasí zrušeny.\n\nKopeme za fotbal je fotbalový projekt, který umožňuje týmům z okresních přeborů a nižších fotbalových soutěží získat možnost zatrénovat si jeden den pod vedením některého z trenérů týmů Gambrinus ligy či proti týmu z Gamrinus ligy sehrát přátelské utkání.\n\n\nPoznámky:\n\nJeště před začátkem zimního přestupního období se začalo jednat o možnostech hostování členů širšího kádru Jindřicha Kučery a Jana Urbánka v druholigovém Graffinu Vlašim.\n\n\nPoznámky:\n\n\nV letním přípravném období odehrál jihlavský juniorský tým 4 zápasy, v nichž třikrát vyhrál, jednou prohrál a připsal si celkové skóre 10:7. Porazit dokázaly rezervu druholigových Českých Budějovic, třetiligový Žďár nad Sázavou a divizní Velké Meziříčí. Porážku si naopak připsali s druholigovým Táborskem.\n\nPoznámky:\n\n\nPoznámky:\n\nDne 29. září 2013 se vedení Vysočiny Jihlava rozhodlo odhlásit ženský fotbalový tým z Moravskoslezské ligy žen. Oficiálními důvody odstoupení týmu byly dlouhodobé personální problémy a špatná tréninková morálka. Tým tak tuto sezonu odehrál v lize pouhé dva zápasy, přičemž oba prohrál a skončil s negativním skóre 0:7.\n\nI v nové sezoně se Vysočina Jihlava dočkala svých zástupců u reprezentace. Už 24. července obdrželi pozvánku do výběru Česka U17 záložník David Štěpánek a útočník Jiří Klíma. Reprezentační trenér Aleš Čvančara oba hráče nominoval na turnaj v Maďarsku. V prvním zápase proti Albánii oba hráči odehráli plných 90 minut, ovšem nezabránili porážce 1:2. Také ve druhém, zápase, s Chorvatskem, odehráli oba jihlavští hráči celý zápas a Klíma jedním gólem pomohl k výhře 2:0 a k postupu do finále turnaje. Ve finále Češi narazili na Srbsko a prohráli 2:3. I tentokrát odehrál Štěpánek celý a v 8. minutě vyrovnával na 1:1. Klíma se do hry dostal až 53. minutě, kdy nahradil českobudějovického Frnocha. Jiří Klíma se zúčastnil i turnaje v Rumunsku, v prvním zápase proti domácímu celku (1:2) odehrál 90 minut a v 8. minutě poslal hosty do vedení. Ve druhém zápase, proti Skotsku, šel na hřiště až ve 40. minutě, ale tým znovu prohrál (0:2). Ve třetím zápase, proti Bulharsku, opět odehrál celých 90 minut a góly v 1. a 5. minutě přispěl k výhře 3:1. Bez zraněného jihlavského Klímy odehrála sedmnáctka úvodní fázi kvalifikace na ME. Celé úvodní utkáním s Izraelem (4:2) odehrál David Štěpánek, stejně jako druhý zápas s Lichtenštejnskem (3:0), po němž si reprezentace zajistila postup na do další fáze. Do třetího zápasu s Francií (0:3) už ovšem nezasáhl. Štěpánek s Klímou byli nominováni i na lednový přátelský dvojzápas se Severním Irskem. První zápas (2:1) odehráli oba celý, ale ani jednou se neprosadili; ve druhém zápase také odehráli všech 90 minut a Klíma v 66. minutě vyrovnal na konečných 1:1. A totožní hráči zastupovali Vysočinu i v únorovém dvojzápase s Walesem – při úvodní porážce 1:3 odehráli celý zápas, ve druhém (2:2) střídal Štěpánek v 60. minutě královéhradeckého Trubače, zatímco Klíma byl ve 40. minutě střídán sparťanským Pulkrabem; ani jeden z nich se neprosadil. Stejní hráči byli nominováni i na kvalifikační turnaj o postup na ME a oba odehráli celý úvodní zápas proti Anglii (0:1). Ve druhém zápase s Itálií (2:1) odehrál Štěpánek celý zápas, zatímco Klímu v 79. minutě vystřídal příbramský Josef Kvída; ještě předtím v 73. minutě vyrovnával na 1:1. V posledním zápase proti Albánii (2:0) odehrál Štěpánek opět celý zápas a Klímu střídal 51. minutě slávistický Ondřej Badocha, ovšem reprezentace na šampionát nepostoupila, když skončila ve skupině druhá za Anglií.\n\nDalší jihlavský zástupce, brankář Marek Kolář, obdržel nominaci na soustředění brankářů pod vedením Petra Kouby, které se uskuteční na začátku srpna v Nymburce. Soustředění se je určeno pro vybraných osm brankářů kategorie U18 a U19.\n\nHned dvojice jihlavských hráčů se zúčastní zářijového soustředění reprezentace Česka U18 v Praze. Trenér Miroslav Soukup povolal středního záložníka Jana Zábrodského a útočníka Tomáše Dubu. Pouze mezi náhradníky pak zůstal další střední záložník David Jančík. V nominaci na zářijový Memoriál Václava Ježka se nakonec neobjevil žádný zástupce Jihlavy, pouze mezi náhradníky zůstali Marek Kolář a Jan Zábrodský. Svého zástupce však měla na říjnovém turnaji ve Francii, kam byl nominován Tomáš Duba. Mezi náhradníky pak zůstal Jan Zábrodský. V úvodník utkání s Polskem (1:1) odehrál Duba pouze úvodní poločas, pak jej vystřídal plzeňský Miloš Kratochvíl. Ve druhém zápase s USA (0:1) si dotyční role vyměnil, pouze ke střídání došlo až v 67. minutě. Tomáš Duba zasáhl i do poslední zápasu, když v souboji s domácí Francií (0:4) v 71. minutě střídal příbramského Petra Rysa. Pro turnaj v turecké Antalyi se dostal pouze Tomáš Duba mezi náhradníky, nikdo jiných z jihlavských hráčů nebyl nominován. Na lednový Memoriál Valerije Granatkina do ruského Petrohradu, nebyl žádný z jihlavských hráčů nominován. Ovšem na březnové soustředění do Otrokovic obdržel pozvánku brankář Marek Kolář. Hned dvojice jihlavských zástupců se objevila v nominaci na dva dubnové přátelské zápasy s Irskem – brankář Marek Kolář a obránce Patrik Fiala. Marek Kolář odchytal celý první zápas (2:1) a inkasoval pouze ve 49. minutě z kopačky Daryla Powera. Patrik Fiala naopak nastoupil v odvetě (0:2) a odehrál 58 minut, než ho vystřídal českobudějovický Filip Vaněk.\n\nPozvánku na Slovakia Cup, který se uskutečnil na přelomu dubna a května, obdržel pouze brankář Marek Kolář; dvojice Jiří Klíma a David Štěpánek zůstali mezi náhradníky. Kolář nastoupil do úvodního utkání s Ukrajinou (0:1), kde inkasoval ve 42. minutě z kopačky Vachiberadzeho. Také ve druhém zápase se Slovenskem (0:1) inkasoval jediný gól, když ho v 70. minutě překonal Robert Matejka. Do souboje o konečné páté místo s Belgií (4:1) již nenastoupil.\n\nNa zářijové soustředění reprezentace U19 v Kravařích byl pozván i jihlavský obránce Dominik Pedro. Bez jihlavských zástupců vstoupila devatenáctka v říjnu do první fáze kvalifikace na ME, Dominik Pedro zůstal ve výběru Miroslava Koubka pouze mezi náhradníky. Ten zůstal mezi náhradníky i na přátelský zápas proti Španělsku. Jihlavský zástupce se neobjevil ani v nominaci nového trenéra Pavla Hoftycha na přátelské dvojzápasy se Srbskem.\n\nHned trojici jihlavských zástupců pozval trenér české reprezentace U20 Jakub Dovalil na říjnový turnaj v Nizozemsku. Nominováni byli brankář Luděk Vejmola a záložníci Jan Kliment a Lukáš Masopust. Kliment i Masopust si zahrál hned v úvodním zápase proti Nizozemsku (1:0). Do druhého zápasu s Tureckem (0:0) zasáhl pouze brankář Vejmola, jenž tak udržel čisté konto. Také do třetího zápasu turnaje proti Německu (1:1) zasáhli jihlavští zástupci, záložníci Kliment a Masopust. Oba odehráli první poločas, po němž je vystřídali Michal Trávník ze Slovácka, resp. vlašimský Michael Krmenčík.\n\nPozadu nezůstal ani trenér „lvíčat“ Jakub Dovalil. Ten v přátelském zápase proti Nizozemsku v polovině srpna měl k dispozici hned dvojici jihlavských hráčů – Lukáše Masopusta a Adama Jánoše. Oba hráči nastoupili do zápasu v základní sestavě – Jánoše vystřídal v 69. minutě střelec jediného gólu zápasu, slávista Ondřej Petrák, Masopusta v 77. minutě teplický Marek Krátký. Stejná dvojice zastupovala Jihlavu i v nominace na přátelské zápasy s FK Mladá Boleslav a 1. FK Příbram. Adam Jánoš v prvním zápase, který „lvíčata“ vyhrála 2:0, odehrál všech 90 minut, Lukáše Masopusta v 85. minutě vystřídal mladoboleslavský David Štípek. Jánoš se objevil na hřišti i v zápase proti Příbrami (1:5), když v 76. minutě střídal Davida Štípka.\nStejnou dvojici hráčů povolal Jakub Dovalil i na listopadové přátelské zápasy s Kyprem a Anglií. V úvodním zápase s Kyprem (3:0) nastoupil pouze Jánoš a odehrál všech 90 minut. Také do zápasu s Anglií (2:2), které se hrálo ve Wokingu, nastoupil pouze Jánoš, ovšem po červené kartě jej musel v 56. minutě předčasně opustit. Hned trojice hráčů Vysočiny se objevila v širší nominaci na březnový zápas s Norskem, ale pouze Lukáš Masopust se ocitl v té užší. Adam Jánoš a Jan Mikula zůstali pouze mezi náhradníky. V zápase s Norskem nakonec Masopust odehrál 63 minut, než jej vystřídal olomoucký Tomáš Zahradníček. Na květnový přátelský zápas se Slovenskem (1:3) obdržel pozvánku brankář Luděk Vejmola, mezi náhradníky se pak ocitl záložník Jakub Fulnek. Do zápasu Vejmola nezasáhl, přednost dostal Lukáš Zima z Reggiany Calcio. Na červnový zápas s Rakouskem se nominace dočkal Lukáš Masopust, mezi náhradníky zůstal Jan Mikula. Ale ani tentokrát hráč Jihlavy do zápasu nezasáhl, neboť Masopust se na jednom z tréninků před zápasem zranil.\n\nTrenér reprezentačního áčka Josef Pešice zařadil jihlavského záložníka Lukáše Masopusta mezi náhradníky pro listopadový přátelský zápas s Kanadou.\n\nDo výběru Slovenska U20, kam jej vybral trenér Ivan Galád, na přátelský zápas se Spojenými arabskými emiráty U23 se dostal i útočník Matúš Marcin, který se v létě stal novou posilou Jihlavy. Do zápasu (2:1) nakonec nastoupil v 55. minutě, kdy střídal nitranského Šimona Šmehyla.\n\nMezi náhradníky slovenské reprezentace do 21 let na únorový přátelský zápas s Portugalskem U20 se dostal i jihlavský Matúš Marcin. Mezi náhradníky byl i v nominaci na březnový první zápas Challenge Trophy proti Turecku.\n"}
{"id": "915470", "url": "https://cs.wikipedia.org/wiki?curid=915470", "title": "Richard Placht", "text": "Richard Placht\n\nRichard Placht (4. ledna 1880 Chrastava – 2. února 1962 Vídeň) byl sochař, rytec a medailér severočeského (sudetoněmeckého) původu.\n\nRichard Placht v letech 1891–1895 navštěvoval nižší gymnasium v České Lípě. V letech 1895–1898 vystudoval odbornou uměleckořemeslnou školu v Jablonci nad Nisou. V letech 1896–1898 pokračoval studiem Akademie výtvarných umění v Praze v ateliéru pro monumentální sochařství Josefa Václava Myslbeka. Studia zde nedokončil a (jak bylo tehdy zvykem) pokračoval v letech 1898–1901 na výtvarné akademii ve Vídni v ateliéru rytectví a drobné plastiky prof. Josefa Tautenhayna.\n\nNejprve kolem roku 1903 krátce praktikoval v Praze a pro české objednavatele rád pracoval i později. 23. září roku 1904 nastoupil ve Vídni jako prozatímní rytecký elév do Hlavního mincovního úřadu. Ve zkušební době se v ryteckém oddělení osvědčil jako mistr, takže již 15. dubna 1905 byl povýšen na rytce asistenta. Od roku 1909 byl samostatným rytcem mincí a od roku 1916 do roku 1941 celé oddělení vedl. Roku 1909 se stal členem vídeňského Künstlerhausu. Roku 1912 byl jmenován komorním medailérem arcivévody Františka Ferdinanda d'Este. Roku 1923 byl za své zásluhy jmenován vládním radou Rakouské republiky. Roku 1945 se stal členem Uměleckého svazu rakouských umělců – medailérů.\n\nJeho práce byla několikrát oceněna na medailérských výstavách, např. 1905, 1907,1908 a 1909 ve Vídni, 1906 v Londýně, 1909 v Mnichově, aj. Za pracovní zásluhy mu byla roku 1901 udělena cena Nikolause Dumby, a dále Rytířský kříž Rakouského záslužného řádu. K Plachtovým osmdesátinám roku 1960 uspořádalo Kunsthistorisches Museum ve Vídni jeho výstavu.\n\nPlacht se specializoval na portrétní a příležitostné plakety, medaile, mince, ale i odznaky. Vytvořil přes čtyři sta plaket (zejména křestní, rodinné – portrétní i novoročenky) a medailí (historické, výroční, spolkové i sportovní). kolekce jeho prací mají Národní muzeum v Praze, Muzeum skla a bižuterie v Jablonci nad Nisou, Moravské zemské muzeum v Brně a Heeresgeschichtliches Museum ve Vídni (15 kusů). Nejčastěji byly odlévány či raženy v různých kovech (stříbro, bronz, železo či olovo), a to ve vídeňské mincovně nebo v závodě Ivana B. Pichla v Praze.\n\nJeho díla bývají málokdy signována, proto v české numismatické literatuře zůstávají někdy neidentifikována nebo připisována Ivanu B. Pichlovi.\n\n\n\n"}
{"id": "915471", "url": "https://cs.wikipedia.org/wiki?curid=915471", "title": "Milena Antoniewicz", "text": "Milena Antoniewicz\n\nMilena Antoniewicz (* Kalisz) je polská klavíristka.\n\nPolská klavíristka Milena Julia Antoniewicz – Piszczorowicz se začala hře na klavír věnovat v raném dětství. Absolvovala v klavírní třídě prof. Jana Janskiho na Akademii Muzyczne im. Ignacego Jana Paderewskiego v Poznani a na německé Hochschule für Musik und Theater v Rostocku u prof. Stephana Imordeho. Projekt \"Zakázaná hudba\" zaměřený na hudebníky z Terezína (Česká republika, Německo, Izrael) a projekt \"Let's play together - Spielen wir zusammen\", který byl součástí Polsko-Německého roku, kulturního programu Ministerstva kultury a Ministerstva zahraničních věcí Polské republiky.\n\nVyhrála 1. cenu za projekt \"Goodnight - Gute Nachtgeschichten?\" v I. mezinárodní soutěži v Rostocku, je také držitelkou pěti cen od primátora města Kalisz, za úspěchy šíření hudby a propagaci jednoho z nejstarších polských měst. Obdržela stipendia od GFPS, Rotary Deutschland, Inner Wheel Club Berlin-Tiergarten, Maršála Polska, Yehudi Menuhin Live Music Now. Byla nominována na cenu Eurotalent Polské televize. Milena Antoniewicz je ředitelkou Multi.Art Foundation. Vyučuje na Akademia Muzyczna v Poznani a na Państwowa Szkoła Muzyczna Henryka Melcera v Kaliszi.\n\n"}
{"id": "915479", "url": "https://cs.wikipedia.org/wiki?curid=915479", "title": "Luboš Patera", "text": "Luboš Patera\n\nLuboš Patera (* 10. dubna 1963 Kladno) je občanský aktivista bojující za práva dětí v České a Slovenské republice. Působí v občanském sdružení pro ochranu práv dětí, rodičů a prarodičů – Iustin. Jde o jednoho z prvních otců, kteří uspěli se svojí žalobou proti České republice u Evropského soudu pro lidská práva. Je zastáncem \"Cochemského modelu\" pro přístup státu k řešení rozchodu / rozvodu rodičů a propagátorem střídavé péče.\n\n"}
{"id": "915482", "url": "https://cs.wikipedia.org/wiki?curid=915482", "title": "Skákal pes", "text": "Skákal pes\n\nSkákal pes je česká lidová píseň. Na stejnou melodii lze zpívat i mnohé jiné písně, např. \"Nechoď tam, prší tam\" či \"Ten náš pes\"\n\n<score lang=\"ABC\" vorbis=\"1\">\nT:Skákal pes\nC:Lidovka\nM:4/4\nL:1/4\nQ:1/8=240\nGGE2 | GGE2 | GGAG | G2F2 |\nFFD2 | FFD2 | FFGF | F2E2 |]\n</score>\n"}
{"id": "915485", "url": "https://cs.wikipedia.org/wiki?curid=915485", "title": "Musée de la chasse et de la nature", "text": "Musée de la chasse et de la nature\n\nMusée de la chasse et de la nature (\"Muzeum lovu a přírody\") je soukromé muzeum v Paříži. Nachází se ve 3. obvodu v ulici \"Rue des Archives\" v historické čtvrti Marais. Muzeum se zaměřuje na lovecké zbraně, trofeje, umělecká díla s námětem lovu a na myslivost. Rozloha hlavní expozice v paláci hôtel de Mongelas je 650 m.\n\nArdenský průmyslník François Sommer (1904-1973) a jeho manželka Jacqueline založili v roce 1964 nadaci \"Fondation de la Maison de la Chasse et de la Nature\" (Nadace Domu lovu a přírody), která si dala za úkol rozvíjet v praktickém lovu respekt k přírodě a především k divoké fauně, vytvořit muzeum lovu a přírody (1967) a zřídit a udržovat zoopark Bel-Val v Ardenách (1971).\n\nSommerův přítel André Malraux zajistil pro muzeum jako sídlo pařížský palác hôtel de Guénégaud. V roce 1964 pronajalo město Paříž palác na 99 let nadaci, která nechala palác zrestaurovat. Od roku 2007 je hlavním sídlem muzea hôtel de Mongelas rovněž ve čtvrti Marais.\nSbírky se nacházejí v Paříži v palácích hôtel de Guénégaud (původní sídlo muzea) a hôtel de Mongelas (nové sídlo muzea) a rovněž ve druhém patře zámku Chambord, kde nadace od roku 1971 vystavuje část sbírek obrazů a tapisérií (především období Františka I.) a moderního umění.\n\nSbírky představují lovecké umění a působení člověka v přírodě. Jsou rozděleny do tří oblastí:\n\nMuzeum pravidelně organizuje také dočasné výstavy s náměty štvanice v 19. století, psi v dějinách umění, lovectví v renesanci apod. nebo představuje současné umělce.\n"}
{"id": "915492", "url": "https://cs.wikipedia.org/wiki?curid=915492", "title": "Palla", "text": "Palla\n\nPalla (někdy též pala) je zdobený lněný čtverec vyztužený lepenkou, jímž se při mši přikrývá kalich s mešním vínem (krví Páně), aby do něj nespadly nějaké nečistoty nebo hmyz. Vyvinula se ze zadní části korporálu a používá se v římskokatolické církvi a luterských církvích.\n"}
{"id": "915493", "url": "https://cs.wikipedia.org/wiki?curid=915493", "title": "Pala", "text": "Pala\n\nPala může být:\n\n\n\n\n\n\n\n\n\n"}
{"id": "915494", "url": "https://cs.wikipedia.org/wiki?curid=915494", "title": "Nadine Beiler", "text": "Nadine Beiler\n\nNadine Beiler (* 27. května 1990, Inzing, Tyrolsko) je rakouská popová a R&B zpěvačka. Je známá coby vítězka třetí série rakouské pěvecké soutěže Starmania (2007) a reprezentantka Rakouska na Eurovision Song Contest 2011 v Düsseldorfu, kde s písní \"\"The Secret Is Love\"\" obsadila 18. místo se ziskem 64 bodů.\n\nNadine se narodila v Inzingu, malém městečku v Tyrolsku. Oba její rodiče pracují ve zdravotnictví – matka jako masérka, otec jako lékař. Má sestru.\nOd útlého věku Nadine zpívala na malých akcích a svatbách.\n\nV létě 2006 se Nadine zúčastnila tyrolského castingu do německé pěvecké televizní soutěže Starmania stanice ORF. V prvních dvou kolech castingu sklidila od poroty chválu, z třetího kola postoupila jako nejmladší zpěvačka do finálové osmnáctky.V živých přenosech interpretovala písně od Christiny Aguilery, Simona & Garfunkela či Judy Garland.26. prosince 2007 obdržela ve finálovém kole 68% všech diváckých hlasů (téměř půl milionu), porazila zpěváka Toma Neuwirtha a stala se vítězkou soutěže. Následně vydala první singl \"\"Alles was du willst\"\" a uspořádala turné po Rakousku.\n\nOd října 2010 studuje v Innsbrucku právo.\n\n25. února 2011 Nadine zvítězila v národním kole Rakouska do Eurovision Song Contest v Düsseldorfu. S baladou \"\"The Secret Is Love\"\" získala 46,73% diváckých hlasů v superfinále, kde porazila druhé Trackshittaz.\nV druhém mezinárodním semifinále se 12. května dostala mezi deset nejúspěšnějších vystupujících, díky čemuž postoupila do finále. Zde o dva dny později obsadila 18. místo se ziskem 64 bodů. Nejvyšší dvanáctibodové ohodnocení obdržela z Německa. Po zveřejnění dělených výsledků diváků a poroty vyšlo najevo, že odborní porotci Nadine ocenili 5. místem, zatímco diváci 24. (předposledním).\n\nV létě 2013 Nadine plánuje vydání singlu \"\"Right On\"\" ve Velké Británii.\n\n"}
{"id": "915501", "url": "https://cs.wikipedia.org/wiki?curid=915501", "title": "Rozhněvaný muž", "text": "Rozhněvaný muž\n\nRozhněvaný muž (originální francouzský název \"L'Homme en colère\") je koprodukční francouzsko-kanadské filmové drama z roku 1979, které režíroval Claude Pinoteau podle vlastního scénáře. Celý film se odehrává v Kanadě.\n\nHlavní role ztvárnili francouzský herec Lino Ventura společně s americkou herečkou Angie Dickinson.\n\nPan Dupré přichází do Kanady k identifikaci Juliena, svého mrtvého syna. Po příjezdu zjišťuje, že mrtvé tělo nepatří jeho synovi a navíc zjišťuje, že jeho syn je podezřelý z vraždy. Pan Dupré postupně odkrývá celou pravdu. Jeho syn se zapletl s nebezpečnou zločineckou bandou. Ve hře jsou drogy a také velké peníze, které si Julien přivlastnil a proto je kromě policie hledán také okradenými kriminálníky. Rozhodne se syna vypátrat, není to však lehké. Sám se několikrát ocitne v nebezpečí. Po čase poznává zajímavou ženu, paní Karin a mezi oběma začíná zvláštní vztah. V průběhu těžkého pátrání ho Karin také jednou zachrání. Pan Dupré nakonec syna s její pomocí nalézá, policie je jim však v patách. Navrhuje Julienovi, aby se vzdal policii a šel do vězení, protože to pro něj bude bezpečnější, než pobyt na svobodě. Julien nesouhlasí a mezi otcem a synem nastává vážná roztržka, dokonce bitka. Nakonec pod tíhou okolností ale Julien přece jenom přistupuje na otcem navrhované řešení.\n\n"}
{"id": "915504", "url": "https://cs.wikipedia.org/wiki?curid=915504", "title": "ERT", "text": "ERT\n\nERT (: , : \"Řecký rozhlas a televize\", čili \"Řecká vysílací společnost\") je řecká veřejnoprávní televize a rozhlas. V červnu 2013 vláda rozhodla, že kvůli korupci a finanční neefektivnosti přeruší společnost po skončení svého programu 11. června (tedy v ranních hodinách 12. června) rozhlasové i televizní vysílání. V červnu roku 2015 byla její činnost na návrh vlády opět obnovena.\n\nRozhlasové vysílání ERT začalo v roce 1938 ve formě programu Aténské rozhlasové stanice, která později přerostla v Národní rozhlasovou společnost EIR.\n\nEIR se v roce 1950 stala zakládacím členem Evropské vysílací unie EBU.\n\nPo experimentálním televizním vysílání ze studia EIR v aténském Zappeionu v roce 1965 se rozběhlo pravidelné vysílání 23. února 1966.\n\nV roce 1987 došlo zákonem ke sloučení všech rozhlasových a televizních stanic v Řecku do společnosti ERT, která tak nahradila dřívější EIR, již přejmenovanou na EIRT (Národní instituce pro rozhlas a televizi). Zároveň vznikla ERT3, autonomní buňka uvnitř ERT, sdružující vysílání ET3 a regionálních rozhlasových stanic pro severní Řecko.\n\nNa přelomu tisíciletí ERT vysílala tři televizní programy.\n\nTelevize byla financována smíšeným způsobem, základem byl poplatek za elektroměr a příjmy z reklamy. ERT byla dlouhodobě schodková.\n\nV roce 2006 dostala ERT první digitální multiplex. V červnu 2013 ERT vysílala tři celoplošné televizní a čtyři rozhlasové programy, dále několik regionálních programů a vysílání do zahraničí \"Voice of Greece\".\n\n\n11. června 2013 oznámil mluvčí řecké vlády Lukase Papadimose, že televizní i rozhlasové vysílání ERT bude přerušeno po skončení programu plánovaného na tento den, tedy v ranních hodinách 12. června. Oficiálním důvodem byly „nedostatek transparentnosti a neuvěřitelná extravagance“, média viděla též zřejmou souvislost s úspornými opatřeními kladenými na řeckou vládu Evropskou komisí a Mezinárodním měnovým fondem v souvislosti s pomocí těchto institucí v řecké finanční krizi. Rozhodnutí se dotklo zhruba 2500 zaměstnanců, kteří dostali výpověď a mohou požádat o místo ve vysílací společnosti, která má ERT nahradit. Proti rozhodnutí se postavily odbory, které vyjádřily odhodlání pokračovat ve vysílání. Rozhodnutí vyvolalo okamžité protesty u ústředí televize. Podporu ERT vyslovila Evropská vysílací unie EBU. Prezident Evropské federace novinářů Mogens Blicher-Bjerregård označil plán řecké vlády za absurdní a velkou ránu pro demokracii.\n\nPřerušení mělo být na nezbytnou krátkou dobu. 14. června premiér Antonis Samaras navrhl obnovení zpravodajského vysílání, které by zaručoval menší počet najatých žurnalistů. Zaměstnanci televize zahájili po přerušení vysílání okupační stávku a ze sídla televize dále provozovali vysílání živého zpravodajství, které bylo dostupné na internetu a přes satelit.\n\nZástupci EBU navštívili 14. června Atény a při jednáních tam oslovili zástupce vlády, aby ta svůj zákaz odvolala.\n\nDne 7. listopadu zásahová komanda policie obsadila budovu společnosti a přinutila k opuštění objektu pracovníky, kteří bez ohledu na zastavené financování vládou vysílali alespoň přes internet.\n\nO obnovení vysílání rozhodla v únoru 2015 levicová vláda Alexise Tsiprase, která tak splnila jeden z předvolebních slibů. V červnu 2015 veřejnoprávní televize a rozhlas ERT vysílání obnovilo, přičemž zpět se mohli vrátiti i všichni dříve propuštění zaměstnanci. \n\n\n"}
{"id": "915507", "url": "https://cs.wikipedia.org/wiki?curid=915507", "title": "Fext", "text": "Fext\n\nFext (též fekst či fest, asi z německého \"fest\", pevný, podle nezranitelnosti) je lidové označení pro člověka, jehož ostatky se po smrti nerozložily, jen seschly a setrvávaly v neporušené podobě. Lidová slovesnost často fextům připisovala nadpřirozené schopnosti, kterými měli disponovat již za svého života, zpravidla to byla nezranitelnost. Pověsti o fextech pocházely obvykle z Rychnovska a okolí. Na Vambersku se označení používá i v přeneseném smyslu pro osoby, kterým se rychle hojí rány, snadno překonávají nemoci, dožívají se vysokého věku, tedy jako synonymum pro běžnější označení \"nezmar\".\n\nPověsti vysvětlují vznik fexta různě. Podle výpovědí paní Luňáčkové a Fr. Malátka z Velké Skrovnice přišel fext na svět ve dvojím obalu. Jeden byl po narození spálen, druhý sbalen do klubíčka a zašit novorozeněti pod paži. Z dítěte vyrostl nezranitelný silák nadliské postavy, který se dožil dvojnásobného věku a ani po smrti se jeho kostra nerozpadla. Také se ale říkalo, že nezranitelnosti bylo dosaženo nějakým kouzlem nebo upsáním duše ďáblovi.\n\nZajímavé je, že pověsti o fextech znají v Evropě jen Češi (+ Slováci), Němci a Švédové. Může to souviset se vznikem tohoto mýtu v dobách třicetileté války (kdy se Švédové v centrální Evropě potulovali). Pověsti z té doby hovoří o velice důležitém atributu fextů – obracejí vystřelené kule, buď stranou (viz Ivan Olbracht - Nikola Šuhaj loupežník, kde šlo údajně o přeměnu působením čarodějnice), nebo naopak proti tomu, kdo kuli na fexta vystřelí. Jedna z pověstí tvrdí, že fext tímto způsobem trpí za nějakou hroznou vinu, nejčastěji za zabití dosud nepokřtěného dítěte. Proto nemůže zemřít i kdyby chtěl a je odsouzen potulovat se mezi lidmi, dokud se nevykoupí dobrým skutkem s využitím své nezranitelnosti - např. záchranou nevinných lidí před tlupou zdivočelých vojáků, kteří zahynou právě díky střelbě na fexta. Proto má fext v dobách míru jen malou naději na vysvobození. Takto vykoupený fext ještě potřebuje zemřít, a to zastřelením, přičemž nesmí být použita kulka, ale něco, čím se obvykle nestřílí (knoflík, pecka, střípek skla apod.). Pak se údajně změní v prach, který vítr okamžitě rozfouká.\n\nNa konci třicetileté války a krátce po ní bylo zejména v Německu kronikáři zaznamenáno několik případů, kdy na sebe někteří odvážlivci nechali úmyslně střílet, aby se přesvědčili, že jsou skutečně fexti. Většina zaznamenaných případů ale skončila negativním výsledkem – smrtí odvážlivce.\n\nAbsence rozkladu ostatků byla v první polovině 20. století vysvětlována několika způsoby. Jednak vysycháním nebo zmýdlovatěním, kdy se tuk chemicky mění na hmotu podobnou mýdlu, nebo obsahem půdních látek, které brání zetlívání, případně vlivem léků, které zemřelý užíval.\n\nPodle pověstí byli fextové díky své pevné kůži nezranitelní a poznali se podle toho, že kůže ani po smrti nezetlela. V některých pověstech byli schopni pohybu i po smrti, zpravidla pokud někdo odcizil část jejich ostatků, které chránili.\n\nNěmecká verze pověsti hovoří navíc o schopnosti fexta odklánět kule, vystřelené na něho, často přímo proti střelci (německá pověst: \"kugelfest\").\n\nHrobka ve farním chrámu byla označována jako podzemní město mrtvých. Většina rakví byla otevřena, mnoho mrtvol zůstalo zachováno a stejně tak zůstal patrný i výraz v jejich tvářích. Pozornost přitahoval fekst, který byl po léta opřen o jeden z pilířů hrobky. Nakonec ho uložili do dubové rakve, aby došel pokoje.\n\nV Dobrém v Orlických horách vykopali na hřbitově feksta a po léta ho měli vystaveného v chrámu, dokud na místo nenastoupil nový farář, který nařídil opětovné pohřbení. Jednalo se prý o bývalého rychtáře vsi Osečnice, o kterém se vyprávěl příběh časově spadající do doby třicetileté války. Byl tehdy pracovně mimo ves, když ji přepadli Švédové a odvlekli veškerý dobytek pryč. Když se rychtář po návratu dozvěděl, co se stalo, vypravil se Švédy pronásledovat. Přiblížil se k nim, z dálky vystřelil a lidem, kteří ho doprovázeli, nakázal, aby běželi a křičeli. Švédové se ulekli, že stojí proti přesile, utekli a vesničané si odvedli svůj dobytek. Rychtáři ale bylo jasné, že akce nezůstane bez odezvy, a tak vesničany poslal do bezpečí a prázdnou osadu hlídal sám. Když do Osečnice dorazil švédský důstojník a po rychtáři vystřelil, ten pouze vyndal kulku z prsou, hodil zpět po Švédovi a poté ho sám zastřelil. Osečnický rychtář žil ještě dlouhá léta, nakonec byl pochován na místním hřbitově. Když po řadě let chtěli pochovat jeho syna, našli v zetlelé rakvi zachovalé tělo se seschlou kůží, feksta.\n\nV těžkých dobách si jistý hrnčíř přivydělával prodejem kostí z odkryté krypty sudslavského hřbitova. Nevědomky jednou uložil do rance i žebro z feksta. Vyšel ze hřbitova a když se ohlédl, spatřil, že se za ním šine postava obra kostlivce, který šel za lupičem svého žebra. Útěk nepomohl, fekst lupiče stále pronásledoval a zřejmě by mu nepomohlo, ani že odhodil vak s kostmi, kdyby v tu chvíli v Malé Skrovnici nezakokrhal kohout. Vtom pronásledovatel zmizel.\n\n\n\n"}
{"id": "915508", "url": "https://cs.wikipedia.org/wiki?curid=915508", "title": "Římskokatolická farnost Odry", "text": "Římskokatolická farnost Odry\n\nŘímskokatolická farnost Odry je farnost Římskokatolické církve v děkanátu Bílovec ostravsko-opavské diecéze.\n\nFarnost v Odrách je zmiňována poprvé roku 1373; tehdy se připomíná jako svědek v listině olomoucké biskupské kanceláře oderský farář Jan, zřejmě šlechtického původu, neboť je v letech 1373 a 1381 jmenován i v zemských deskách jako majitelé dvora v Dubanech. Z roku 1374 je – jako nepřímý doklad existence kostela – i nejstarší oderský zvon, druhý nejstarší na Moravě. Další zvon je z roku 1499, další zpráva o faráři je pak až z roku 1509, kdy jím byl Vojtěch Četka z Bílovce. Ten roku 1512 odstoupil a novým „rektorem a farářem“ byl na přímluvu oderské vrchnosti bratrů Jaroslava a Petra z Lideřova 5. června 1512 jmenován olomoucký kněz Jakub z Jičína.\n\nS podporou vrchnosti se na oderském panství brzy rozšířilo luteránství a roku 1553 je zmiňován první jmenovitě známý evangelický pastor v Odrách jménem Bonaventura již jako „starý farář“. Do třicetileté války zde pak působilo třináct pastorů, často vzdělaných duchovních, kteří udržovali široké styky s kazateli a evangelickými šlechtici v okolí. V duchovní správě jim pomáhala pomocní duchovní (kaplani, jáhni). V roce 1628 byl poslední oderský pastor Daniel Philomates vyhnán a dožil ve slovenské Modré. Ještě roku 1635 zde byli po ústupu protestantských vojsk císařskými lapeni dva protestantští kazatelé.\n\nPrvní katolický farář byl Johann Friedrich Hlasnig, působící v Odrách od roku 1629. Pro nedostatek věřících byly z Oder zprvu spravovány, vedle rozsáhlé farnosti oderské, i farnosti Mankovice a Vražné (do 1638), Suchdol nad Odrou (do 1631) a Spálov (1631–1634). Pod vedením nové katolické vrchnosti Oppersdorfů bylo oderské panství postupně rekatolizováno. Ve 40. letech 17. století vznikla tradice cechovního procesí o Božím Těle; od roku 1635 zde rovněž byla obnovena katolická škola.\nProtože obvod oderské farnosti byl velký, museli v duchovní službě vykonávat kapucíni z Fulneka, což však snižovalo farní příjmy. Roku 1697 proto majitel paství baron Hoffmann nadal místo stálého městského kaplana a od roku 1723 zde působil navíc kooperátor placený obcemi Heřmanice, Véska a Kamenka. 23. února 1709 se stal v oderském kostele údajně zázrak, při kterém kopie obrazu Panny Marie Čenstochovské potila krev. V letech 1718–1719 byl převážně z odkazu měšťanky Marie Brumovské postaven u Oder hřbitovní kostelík s oltářem Ježíše, Marie a Josefa. V roce 1731 byl do Oder přeložen nedávno zřízený potštátský děkanát.\n\nZ josefinských církevních reforem se Oder nedotklo rušení klášterů, zato s tím spojený vznik náboženské matice a nových duchovních správ. V rámci velké oderské farnosti bylo původně plánováno zřídit nové farnosti ve Vésce, Vlkovicích a Heřmánkách, nakonec se roku 1784 uskutečnil jen první záměr. Mezi další důsledky josefinských reforem bylo zrušení Božítělové kaple (1783) a rozšíření stávajícího hřbitova mimo město po zákazu pohřbívání mrtvých uvnitř hradeb a v kryptě kostela.\n\nRoku 1855 byla v Odrách otevřena nemocnice z nadace Charlotty lantkraběnky Fürstenbergové, při níž působily sestry III. řádu svatého Františka povolané z mateřince v Münsteru. V nemocnici byla roku 1860 zřízena kaple.\nV roce 1861 byla z iniciativy lantkraběnky Fürstenbergové vybudována i dívčí škola s kaplí Stigmatizace svatého Františka z Assisi, v níž řeholní sestry zajišťovaly výuku. Působila zde až do 1. března 1939, po druhé světové válce byla obnovena, ale 17. května 1951 opět zrušena a sestry byly nuceny odejít. Po roce 1989 získaly budovu zpátky a od 1. září 1991 škola opět působí pod názvem Střední pedagogická škola a Střední zdravotnická škola svaté Anežky České; jedná se o církevní školu a jejím zřizovatelem je biskupství ostravsko-opavské.\n\nPatronát farnosti patřilo od počátku do roku 1629 vrchnosti, tj. majiteli panství Odry, od třicetileté války ale vykonával prezentační a kolační právo olomoucký (arci)biskup. Když byly koncem 80. let 18. století nutné opravy kostela, nechtěl se na nich biskup jako patron podílet a rovněž vrchnost nákladný patronát nad oderskou farností odmítla, od roku 1789 ho tedy převzala náboženská matice.\n\nV roce 1836 bylo ve farnosti 5500 římských katolíků, 16 evangelíků a čtyři židé; duchovní správu obstarávali tři kněží (farář, kaplan a kooperátor). Roku 1859 to bylo 6053 katolíků, 16 evangelíků a pět židů. V roce 1930 žilo ve farnosti 5410 obyvatel, z čehož 5076 (94 %) se přihlásilo k římskokatolickému vyznání.\n\nObvod farnosti Odry od středověku zahrnoval řadu vesnic v okolí města. Některé z nich byly postupně odloučeny: v roce 1784 vytvořily Heřmanice u Oder, Heřmánky, Kamenka, Slezské Vlkovice a Véska novou farnost Véska, roku 1809 získalo vlastní farnost Veselí a roku 1867 Dobešov. V současnosti (2013) farnost tvoří:\n\nFarnost Odry patřila kolem roku 1632 k děkanátu Krnov, kolem roku 1652 k děkanátu Opava a nejpozději roku 1670 pak k děkanátu Lipník nad Bečvou. V roce 1725 byl zřízen nový děkanát se sídlem v Potštátě a Odry k němu patřily, již roku 1731 však bylo sídlo děkanátu přesunuto do Oder (děkanát Odry). Děkanát v Odrách trval až do reorganizace církevní správy roku 1962, jež navazovala na reformu státní správy z roku 1960. Od 1. ledna 1963 patří farnost Odry k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Bartoloměje, v jádře pozdně gotická trojlodní bazilika upravovaná barokně koncem 17. a koncem 18. století. Vedle toho se v samotném městě Odry slouží mše pravidelně v Domově pro seniory a v městské nemocnici, příležitostně (jednou ročně) pak v kapli svatého Josefa a v kapli Panny Marie u skalních sklepů. Na hřbitově je barokní kaple svaté Rodiny (kaple Ježíše, Marie a Josefa) z roku 1719.\n\nPokud jde o přifařené vsi, konají se bohoslužby pravidelně jen ve filiálním kostele svatého Martina v Tošovicích. Jde o novogotickou stavbu z let 1912–1916, nahrazující původní dřevěný kostel z 15. století, zaniklý roku 1910.\n\nDvakrát do roka se bohoslužby konají:\n\nSoučasným oderským farářem je od roku 2010 Petr Kuník. Farnost vydává farní časopis Zvon. Při farním kostele působí sbor Chorus Collegium Odry.\n\nZ farnosti Odry byly již za nedostatku katolických kněží za třicetileté války spravovány některé okolí farnosti (Suchdol nad Odrou, Spálov, Mankovice, Vražné). Podobě od druhé světové války jsou okolní venkovské farnosti často spravovány excurrendo oderskými kněžími. V současnosti (2013) jsou takto z Oder spravovány farnosti Dobešov, Mankovice, Pohoř, Veselí u Oder, a částečně též Kokočov, totiž ve vztahu k vesnici Klokočůvek (samotný Kokočov je spravován z farnosti Vítkov. Ve farních kostelech spravovaných farností, jakož i v kapli svatého Antonína Paduánského v Klokočůvku, se konají pravidelné týdenní bohoslužby.\n\nDuchovní správci oderské farnosti:\n\n"}
{"id": "915509", "url": "https://cs.wikipedia.org/wiki?curid=915509", "title": "Pelikán africký", "text": "Pelikán africký\n\nPelikán africký (\"Pelecanus rufescens\") je jedním z menších druhů pelikánů, který obývá tropickou a subtropickou severní Afriky od Senegalu na západě až po Etiopii na východě a dále přes rovník až po Jihoafrickou republiku na jihu kontinentu. Někdy zalétává na sever až na Kanárské ostrovy, do Maroka, Egypta, Izraele i na Arabský poloostrov. Žije tam v různých biotopech, od sladkovodních jezer a přehradních nádrží, rozlehlých břehů a ústí velkých řek až po mangrovy a mořské laguny. Preferuje klidné stojaté vody porostlé vodní vegetaci, na otevřeném mořském pobřeží se nevyskytuje. Je to společenský pták, žije celoročně ve skupinách. Na některých místech Afriky pravidelně migruje v reakci na měnící se výskyt potravy (období dešťů nebo sucha).\n\nVelikost tohoto druhu se pohybuje od 120 do 130 cm a váha od 4 do 7 kg, samice bývá o poznání menší. Rozpětí silných širokých křídel dosahuje 260 až 290 cm. Peří mají světle šedé s různě intenzivním růžovým nádechem na spodní straně těla, letky jsou černé. Na krku je mnohdy málo zřetelný hustý hřeben. Neopeřené části tj. obličej, zobák, vak a poměrně krátké nohy se 4 prsty spojenými plovací blánou jsou bledé, ale v době hnízdění dostávají intenzivní zabarvení. Vak se stává žlutým, má svislé tmavé proužky a jeho vnitřek je tmavě červený, zobák sežloutne a nohy dostávají barvu od žluté po červenou. Nedospělí jedinci mají horní část těla nahnědlou s růžovým pelem. Ve srovnání s ostatními druhy pelikána působí šedivým dojmem, je nejméně vybarvený. Jeho hlasový projev se omezuje většinou jen na zavrčení.\n\nI přes silná křídla má potíže se vzlétnutím, potřebuje dlouhou dráhu na rozběh. Za letu nemá krk natažen, hlavu má přitlačenou k hrudi. V období sucha se z některých míst stěhují na nevelké vzdálenosti za potravou, při letu v hejnu vytvářejí šikmou linii, ptáci na čele se střídají.\n\nNěkdy loví samostatně, jindy jde skupina ptáků mělkou vodou v řadě vedle sebe s ponořenými otevřenými zobáky a do vaku, který pojme až 8 litrů, chytají vyplašené ryby o hmotnosti 80 až 300 gramů. Vodu z naplněného vaku vytlačí přes špičku zobáku a nalovené ryby spolknou. Jejich kořisti bývá rybí potěr i dospělé ryby, nejčastěji z čeledi vrubozubcovitých. Žerou i drobné bezobratlé živočichy a obojživelníky, v dobách sucha i kobylky a jiný větší hmyz. Dospělý pták denně spotřebuje asi 1 kg potravy. Nejaktivnější jsou z rána a v podvečer, někdy loví i za měsíčné noci. Odpočívají a hřadují na útesech, stromech nebo přímo na písčitých dunách v blízkosti místa s potravou.\n\nTento monogamní druh hnízdí v tradičních hnízdištích kde vytváří kolonie o velikosti 20 až 500 párů, často společně s jinými ptačími druhy nebo rody. Po rozmíškách o místa a samice se utvoří páry které začínají stavět nebo opravovat hnízda na velkých stromech, skalách, v rákosí nebo přímo na zemi na písčitých ostrovech a to obvykle ke konci období dešťů. Samec přináší materiál a samice staví plytké hnízdo s dolíkem z větví a suché trávy. Hnízda bývají velice hustě u sebe a používají se opakovaně.\n\nPo snůšce 2 až 3 vajec ve dvou až třídenních intervalech je střídavě oba rodiče zahřívají asi 30 až 35 dnů. Postupně vylíhnutá mláďata se rodí holá, po stravě kterou jím oba rodiče přinášejí již natrávenou ve vaku, rychle rostou. Při krmení strčí do rodičovského vaku hlavu a zobákem si potravu sama vybírají. Mezi potomky je o potravu veliký zápas a většinou v hnízdě přežije nejstarší, nejsilnější. Své prvé pokusy o létání začínají asi ve 3 měsících.\n\nMladí dosáhnou sexuální zralosti ve 3 nebo 4 létech, v zoologických zahradách se dožívají až 20 let. Pelikán africký žije na rozsáhlém území a přestože odvodňováním mokřin dochází k postupnému snižování počtu míst s dostatkem potravy a hodných ke hnízdění, není považován za ohrožený, v subsaharské oblasti je stále místy hojným druhem. V přírodě nemá mnoho přirozených nepřátel, nebezpečí pro něj představuje hlavně krokodýl nilský.\n\n"}
{"id": "915518", "url": "https://cs.wikipedia.org/wiki?curid=915518", "title": "Kostel svatého Jiří (Lubojaty)", "text": "Kostel svatého Jiří (Lubojaty)\n\nKostel svatého Jiří se nachází v Moravskoslezském kraji ve vsi Lubojaty, která je jednou z nejstarších historicky doložených vsí na Bílovecku. Původní kostel byl založen Budislavem z Lubojat pravděpodobně na konci 13. století. Presbytář farního kostela svatého Jiří je jednou z nejstarších staveb na Novojičínsku. Kostel je chráněn jako kulturní památka České republiky, v roce 2011 byl prohlášen kulturní památkou i nově nalezený náhrobek jednoho z členů rodu Bítovských.\n\nSlezsko bylo po dlouhou dobu středověku neprostupné kvůli lesům. V oblasti došlo k osídlení až na přelomu 12. a 13. století za české kolonizace. Ves na území moravské enklávy v historickém Slezsku byla vysazena patrně ve 14. století, kdy náležela k bíloveckému statku.\n\nU Olomouce byl roku 1078 založen benediktinský klášter Hradisko, pod jehož správu spadal kostel v Pusté Polomi, jehož součástí byla i ves Lubojaty. První historickou zmínkou z roku 1276 o existenci kaple je latinská listina CDM IV, CXXXIV. Listina dokumentuje, že Budislav z Lubojat nechal postavit kapli v Lubojatech bez souhlasu hradišťského opata. Tímto činem se dotkl práv fary v Pusté Polomi a zájmů hradišťského kláštera.\n\nPrvní písemnou zprávu o středověké kapli sv. Jiří v Lubojatech máme z roku 1276. Tomuto období, kdy byl pravděpodobně gotický kostel postaven, nasvědčuje také jádro s pravoúhlým presbytářem a hranolovou věží. Podle děkanské matriky z r. 1672 byl kostel zasvěcen sv. Jiří a patřil k panství Bílovec.\nBudislav z Lubojat nechal postavit malý jednolodní kostel s jednou západní věží a interiér s nezaklenutou lodí, presbytářem, odděleným lomeným vítězným obloukem a klenutým vzdutou křížovou žebrovou klenbou, a sakristií s klenutou lomenou valenou klenbou. Zvenčí byl přístupný z boční strany lodi. Kolem kostela je hřbitov obehnaný ohradní kamennou zdí, která byla přistavěna až v 16. nebo 17. století.\n\nVzhledem k tomu, že nic ze stávající zděné stavby nenasvědčuje tomu, že by stála již ve 13. stol., docházíme k domněnce, že původní stavba byla dřevěná. Západní věž v té době kostel neměl, jak vyplývá z archeologického průzkumu, který proběhl v roce 2010. Kamenná výstavba započala presbytářem ve druhé čtvrtině 14. stol., jehož zdobí křížová klenba s dvakráte vyžlabenými klenebními žebry vynášenými kružbovými konzolami a konzolami v podobě lidských tváří. Žebra z tufinu dosedají na nízko usazené konzoly. V severozápadním koutě má konzola podobu bezvousého mladého muže s pootevřenými ústy, v severovýchodním koutě pak hlavy staršího muže s mohutným knírem. Presbytář od lodi odděluje lomený pravidelně vyklenutý vítězný oblouk. Krátký, rovně ukončený presbytář, zvenčí zpevněný opěráky, se na území Slezska objevuje již od 3. čtvrtiny 13. století.\n\nNa sever od presbytáře se nachází přiléhající sakristie. Baroku je přičítáno přepažení sakristie a proražení průchodu na kazatelnu.\n\nDo interiéru kostela se vstupuje lomeně ukončeným portálem vedoucím do podvěží. To je zaklenuto křížovou klenbou. Do lodi je nutno projít pod hudební kruchtou v západní části lodi z roku 1856, kterou podpírají dva litinové sloupy. Předpokládá se, že loď byla provedena ze dřeva. Loď kostela má větší rozměr na šířku než na délku. Okno v jižní stěně má původní středověký tvar s ostře lomeným záklenkem a okoseným prostředím. Celkem je loď osvětlena třemi okny.\nPřístavbu západní kamenné věže datujeme kolem roku 1520, podle umístění zvonu ve zvonovém patře věže roku 1523. Dendrochronologický průzkum zvonové stolice určil její dataci přibližně k roku 1466. Ta mohla být začleněna do nové zděné věže. Díky dubovým kleštinám, datovaných do roku 1565, nový zvon zvonovou stolici příliš nezatěžoval. Nálezy kosterních pozůstatků pod základy stávající zděné věže dokazují její pozdější přístavbu. Podle spár v severní i jižní zdi se domníváme, že věž byla původně plánovaná jako průchozí ze všech tří stran. Další úpravou byla nová konstrukce krovu, datovaná k letem 1784 a 1785, která změnila původní sklon střechy.\n\nV kostelní věži pod úrovní podlahy se roku 2010 našel náhrobník Bítovských z Bítova. Podle archeologů se jedná o pískovcový náhrobek z 16. století. Deska je ve své horní části zdobená vavřínovým věncem, ve kterém je umístěn erb Bítovských, a to hořící srdce v renesančně tvarovaném štítu.\n\n\n"}
{"id": "915522", "url": "https://cs.wikipedia.org/wiki?curid=915522", "title": "Seznam poslanců Českého zemského sněmu (1908–1913)", "text": "Seznam poslanců Českého zemského sněmu (1908–1913)\n\nToto je seznam poslanců Českého zemského sněmu ve volebním období 1908–1913. Zahrnuje všechny členy Českého zemského sněmu ve funkčním období od zemských voleb roku 1908 až do rozpuštění sněmu Anenskými patenty roku 1913. \n\n"}
{"id": "915525", "url": "https://cs.wikipedia.org/wiki?curid=915525", "title": "Nits", "text": "Nits\n\nNits (až do roku 1992 \"The Nits\") je nizozemská popová hudební skupina. Vznikla 1974 v Amsterdamu.\n\nPočet členů skupiny se měnil. V roce 2013 byli členy skupiny zpěvák a textař Henk Hofstede, Rob Kloet (bicí) a Robert Jan stips (klávesy). Nejvetším úspěchem bylo album \"In the Dutch Mountains\" (v holandských horách) z roku 1987 a stejnojmenný singl.\n\n\n"}
{"id": "915526", "url": "https://cs.wikipedia.org/wiki?curid=915526", "title": "Remedura", "text": "Remedura\n\nRemedura (z lat. \"remederi\" – „zhojit“) je oprava, náprava nějaké záležitosti. V procesním právu je to zejména vyhovění opravnému prostředku, přičemž pokud nápravu zjedná přímo subjekt či orgán, který chybu způsobil, jedná se o autoremeduru. \n\nObecně opravný prostředek zajišťuje právo remedury příslušející tomu, kdo hledá nápravu právních poměrů, jež se ho přímo dotýkají. Kultivovaný právní řád se snaží obecnou remeduru co nejlépe zpřístupnit. \n\nTermín se používá nejen ve správních a soudních řízení, ale i ve vztahu k politické odpovědnosti, kdy lze hovořit například o remeduře státního rozpočtu, remeduře správního systému atd. Stejně tak jej lze použít i mimo právní oblast, například Karel Čapek ke krizi českého divadla psal, že „nebylo by té krize, kdyby toto národně uvědomělé publikum, protestující spontánně proti německým filmům, hledalo stejně spontánně remeduru v českém divadle“. \n"}
{"id": "915530", "url": "https://cs.wikipedia.org/wiki?curid=915530", "title": "Předmětová klasifikace Jamese Duffa Browna", "text": "Předmětová klasifikace Jamese Duffa Browna\n\nPředmětová klasifikace vytvořená Jamesem Duffem Brownem byla na svou dobu jedinečná a netypická a stala se počátkem moderních bibliografických klasifikačních systémů. Brown si jako jeden z prvních uvědomoval nutnost interdisciplinárního přístupu a stejně jako Dewey a později Ranganathan zastával názor, že nejlepší metodou pro vyhledávání materiálů v knihovně je klasifikovaný katalog. \n\nPrvní Brownova předmětová klasifikace vznikla ve spolupráci s J. Henrym Quinnem, jeho asistentem v clerkenwellské knihovně. Společně v r. 1894 vytvořili Quinn-Brownovo schéma, které se ale brzy ukázalo jako nedostatečné. Brown tuto klasifikaci o 4 roky později přepracoval na Adjustable Classification (1898), ale ta se rovněž ukázala jako ne zcela vyhovující. První verze Subject Classification vyšla v r. 1906, druhá byla publikována v r. 1914 těsně před Brownovou smrtí – tyto dvě byly vydány Brownem samotným, potřetí byla vydána Brownovým synovcem J.D. Stewartem v r. 1939. Všechna tři vydání jsou prakticky stejná. První vydání bylo přijato příznivěji ve Velké Británii, ale i v USA bylo považováno za vítaný doplněk ke klasifikační literatuře . Ve Velké Británii byla Brownova klasifikace považována za vhodnější pro Anglii než Deweyův desetinný systém, který byl přesto i ve Velké Británii rozšířenější. Brownova pravidla byla vytvořena pro řazení knih ve volně přístupných regálech ve veřejné knihovně. \n\nToto schéma, které bylo přijato jen v několika málo britských knihovnách, bylo založeno na principu obecných kategorií, které obsahovaly více podkategorií. \nObsahovalo tyto třídy:\n\nNovinkou bylo, že každá z těchto tříd byla ještě dále rozdělena čísly a malými písmeny – např. třída A byla uspořádána takto:\n\n\nDalší verzí, kterou J. D. Brown publikoval v r. 1898, byla tzv. Adjustable Classification, kterou otiskl v první britské učebnici o tématu předmětového třídění \"Manual of library classification and shelf arrangement\" (1898). Toto třídění také využívalo písmena A-L, ale v jiném pořadí než Quinn-Browna klasifikace. \nObsahovalo tyto hlavní třídy:\n\nKaždá třída byla rozdělena řadovými číslovkami, celkově na 2250 oddílů. Některé, jako např. geografická jména Anglie nebo klasifikace sportů a her, byly seřazeny abecedně a podle toho očíslovány. Tato klasifikace se rozšířila více než předchozí Quinn-Brownova. Byla považována za jednodušší než konkurenční americký Deweyho desetinný systém.\n\nV r. 1906 Brown vytvořil novou předmětovou klasifikaci. Ačkoliv se tato klasifikace nerozšířila tolik, jako Deweyho desetinný systém, používala se přesto v britských veřejných knihovnách velice dlouho, až do 60. let 20. stol. V době svého vzniku byla velmi originálně postavena na úvaze, že předmět má v klasifikaci pouze jedno místo, v závislosti na aspektu, z jakého je nahlížen. Podle Browna totiž dosavadní klasifikace vědomostí závisela na tom, která oblast zájmu bude dána do popředí, a proto jsou všechny dosavadní klasifikace do jisté míry nepřesné. Kromě toho nejsou trvalé a vhodné pro všechny předměty. Dosavadní svět znalostí Brown vidí jako pomíjivý, flexibilní a proměnlivý v závislosti na tom, jaké téma je umístěno v popředí zájmu. Subjekty nelze rozdělovat uměle podle zvyklostí jako je např. tradiční dělení vědy do kategorií, proto Brown došel k názoru, že v britských knihovnách není vhodné používat Deweyův desetinný systém, který byl v té době hlavním systémem používaným jak v Británii, tak v USA. Mezi klasifikovanými předměty mohou vznikat složité vztahy. Jelikož je lidské poznání velmi složité, vzniká velké množství různých kombinací, časté změny a variace. To je velmi matoucí a často je nemožné prokázat, že předměty pocházejí ze stejného zdroje. Podle Browna není proto možné, aby tazatel našel komplexní literaturu k hledanému předmětu na jednom stálém místě. Na každý subjekt je možné nahlížet z mnoha různých. Brownova originalita spočívá především v myšlence, že znalosti se mohou různě kombinovat a slučovat v nespočetných kombinacích, tento interdisciplinární přístup byl v jeho době velmi neobvyklý. Spatřoval také těsnou souvislost teoretických a aplikovaných věd.\nPodle Browna by měl být konkrétní předmět preferován před více obecnou kategorií, jako příklad uvádí předmět růže. Růže může být nahlížena z mnoha pohledů – z hlediska biologického, botanického, zahradnického, historického, geografického, etického, dekorativního, bibliografického, poetického, symbolického, sociologického a mnoha dalších. Knihy by tedy měly být umístěny co nejpřesněji konkrétnímu tématu podle skutečných předmětů, nepříliš obecně. Stejně jako u ostatních bibliografických klasifikačních systémů se to ale nedá zcela přesně dodržovat. \nKritika Brownova systému byla spíše kvůli umístění subjektů než kvůli Brownovým názorům na klasifikaci obecně. Brown věřil, že každá věda a umění pramení z nějakého určitého zdroje a nepotřebuje být řazena do alfabetických, chronologických ani dalších umělých oddílů, došlo ale k některým poněkud krkolomným zařazením, které vzbudily vlnu kritiky, jako např. zařazení hudby za akustiku do třídy fyzikálních věd.\n\n\nTato pravidla se mohla podle potřeb dále rozvíjet. Přestože měly mít všechny předměty své pevné místo, bylo nutné je kombinovat i mezi sebou. Brown proto popisuje tři možnosti zápisu. Jsou to: syntéza zápisů ze stejné hlavní třídy (Intraclass Synthesis), syntéza zápisů z různých hlavních tříd (Interclass Synthesis) a syntéza za použití kategorické tabulky (Cathegorical Table).\n\nZápis předmětů z různých podtříd jedné hlavní třídy lze vytvořit pomocí znaménka plus (+) mezi čísly. Například předmět krajina malovaná akvarely se bude skládat z čísla A639 – označení pro krajinomalbu a z čísla A616 – označení pro akvarely – výsledné označení bude A639+616. Dalším příkladem je označení pro psy a kočky – \nF952 pro kočky, F918 pro psy – výsledkem bylo označení F952 + 918. Pořadí je libovolné, v katalogu by byly oba zápisy F952 + 918 i F918+952, včetně lokace, na kterém místě (byla by pouze na jednom) se kniha nachází.\n\nZápisy předmětů z různých hlavních tříd se vytvářejí pomocí znaménka plus (+) mezi čísly. Např. kniha o logice (A300) a rétorice (M170) se zapíše jako A300 + M170. Stejně jako v zápisu dvou podtříd ze stejné třídy dochází i zde k problému s pořadím, které se řeší stejně jako u zápisů předmětů ze stejné třídy katalogem. U geografických názvů se pododdíl zapisuje bez znaménka plus – např. geologie (D398) a Arran (V222) se zapisuje jako D398V222 – geologie Arranu.\n\nKategorická tabulka obsahuje seznam prvků, které mohou být připojeny ke všem třídám i podtřídám. Dá se aplikovat víceméně na každý předmět, ale základním účelem je, aby se zabránilo opakování podtříd u různých předmětů. Zápisu prvků předchází tečka, ale nejedná se o desetinné číslo, a čísla nemohou být ani dále spojována nebo rozšiřována. Ve 3. vydání Subject Classification je v tabulce 980 prvků. I když nejsou všechny záznamy vhodné k přidávání ke každé třídě, je tato myšlenka kombinování všech hlavních témat s jakýmkoliv prvkem z kategorické tabulky v praxi bibliografického popisu zcela unikátní. \nKategorická tabulka se skládá se ze dvou částí – z vlastní kategorické tabulky, což je systém seřazený podle čísel, a z indexu kategorické tabulky, který je abecední. \nNapř. ekonomika hudebních soutěží se zařadí jako C798.760 – C798 (Hudební soutěže. Festivaly) a .760 (Ekonomie), dalším příkladem složitějšího zápisu u předmětů z různých hlavních tříd je umělecká kniha zobrazující sluneční soustavu – jelikož je v kategorické tabulce pouze záznam pro umění (.116) a ne sluneční soustavu (C850), bude zápis jedině jako C850.116. Pokud by kniha byla zároveň i bibliografií (.1), bylo by nutné se rozhodnout pro pořadí – buď A601 + C850.1 (Fine Arts—Solar System—Bibliography) anebo C850 + A601.1 (Solar System—Fine Arts—Bibliography) .\n\nBrownova pravidla měla vliv na následující praxi věcného pořádání. Vznikla diskuze o obecném problému, jak vyjádřit v klasifikačním systému interdisciplinární témata. Dva hlavní prvky Brownovy Subject Classification, kategorická tabulka a odmítání řadit témata na základě vědních disciplín, se objevily i v následujících bibliografických klasifikacích. Číselná syntéza je dnes běžná v některých klasifikacích a idea vyjádřit více než jeden element díla se objevila např. v Ranganathanově koncepci analyticko-syntetické klasifikace . \n\n\n"}
{"id": "915534", "url": "https://cs.wikipedia.org/wiki?curid=915534", "title": "Jan Kašpar (rozcestník)", "text": "Jan Kašpar (rozcestník)\n\nJméno a příjmení Jan Kašpar nese více známých osobností:\n\n\nJan Kašpar mohou být i dvě rodná jména:\n\n"}
{"id": "915538", "url": "https://cs.wikipedia.org/wiki?curid=915538", "title": "Jan Kašpar (herec)", "text": "Jan Kašpar (herec)\n\nJan Kašpar (6. září 1952 Praha − 11. června 2013 Praha) byl český divadelní a filmový herec, dlouholetý člen Divadla Járy Cimrmana.\n\nByl vyučeným zámečníkem, ale hned po vojenské službě nastoupil do Městských divadel pražských jako kulisák. V roce 1975 odtud musel odejít kvůli účinkování v tajném představení \"Žebrácké opery\" Václava Havla, a tak se dostal do Divadla Járy Cimrmana. Postupně se zde z kulisáka a technika stal hercem.\n\nNa začátku 80. let 20. století se rozvinul milostný vztah mezi Janem Kašparem a Olgou Havlovou, manželkou Václava Havla, který trval do druhé poloviny 80. let, kdy byl Olgou Havlovou ukončen.\n\nV dubnu 1988 zůstal po pádu ze stromu ochrnutý a od té doby byl upoután na invalidní vozík. Nadále však zůstal členem divadla, a proto na něj od té doby Zdeněk Svěrák a Ladislav Smoljak při psaní her pamatovali a zařazovali vždy nějakou \"sedací\" roli (Smil Flek z Nohavic v \"Blaníku\", Praotec Čech ve hře \"České nebe\"), či přímo role invalidů a vozíčkářů (\"Záskok\", \"Švestka\", \"Afrika\"). V některých starších hrách také náhodou existovala v podstatě sedací role (Děd Vševěd, továrník Bierhanzel), takže i v nich se nadále mohl uplatnit.\n\nKašpar se před rokem 1989 angažoval při tvorbě samizdatového videojournalu (spolupracoval například s \"Janem Rumlem\"), jednalo se o amatérské natáčení zákulisí českého disentu. Jako většina členů Divadla Járy Cimrmana se objevoval i v malých rolích ve filmech. Jan Kašpar se v rehabilitačním centru v Kladrubech aktivně zapojil do skupiny dobrovolníků, z níž vznikl svaz paraplegiků a s účastí Zdeňka Svěráka i centrum Paraple.\n\nZemřel 11. června 2013. Jeho poslední rolí před kamerou byl invalidní host pan Benál v seriálu \"Čtvrtá hvězda\". Ten byl dokončen a odvysílán až po Kašparově smrti a 2. díl (v němž hrál) mu byl posmrtně věnován.\n\n\n\n"}
{"id": "915558", "url": "https://cs.wikipedia.org/wiki?curid=915558", "title": "Anton Kozman", "text": "Anton Kozman\n\nAnton Kozman (16. května 1937 Moldava nad Bodvou – 31. března 2011 Prešov) byl slovenský fotbalista, který nastupoval jako útočník a záložník. Jeho bratrancem byl fotbalista Ján Czeszciczky.\n\nZačínal v Moldavě nad Bodvou. V československé lize hrál za Jednotu Košice, Duklu Pardubice, Tatran Prešov a Lokomotivu Košice. Nastoupil ke 179 ligovým utkáním a dal 21 gólů. V Poháru vítězů pohárů nastoupil v 1 utkání. Finalista Československého poháru 1965/66.\n\n"}
{"id": "915559", "url": "https://cs.wikipedia.org/wiki?curid=915559", "title": "Ostravská bagdeta", "text": "Ostravská bagdeta\n\nOstravská bagdeta je plemeno holuba domácího vyšlechtěné v České republice. Je to čistě okrasné plemeno střední velikosti vyznačující se dlouhým, silným a dolů ohnutým zobákem a dlouhým esovitě zahnutým krkem s péřovou náprsenkou. Je to plemeno vzácné, ohrožené vyhynutím, v roce 2012 bylo v České republice chováno 340 ptáků. V zahraničí se nechová vůbec. V seznamu plemen EE a v českém vzorníku plemen náleží do plemenné skupiny bradavičnatých plemen a to pod číslem 0109.\n\nNa Ostravsku se bagdeta chová asi od devadesátých let 19. století. Vznikla systematickým křížením na základě tehdy populárních bradavičnatých plemen holubů, především francouzské a norimberské bagdety a v menší míře byl použitý také kariér. Dále byli použiti holubi rackové, po kterých zdědila ostravská bagdeta péřovou náprsenku a kulatou hlavu, antverpský výstavní holub, holub poštovní a podle některých autorů i koburský skřivan. Velice dlouho byla ostravská bagdeta považována jen za ráz poštovního holuba, jako samostatné plemeno byla uznána až v roce 1937.\n\nJe to holub střední velikosti se vzpřímenou postavou a dlouhým krkem a nohama. Hlava je úzká, protáhlá a v týlu vyklenutá. Profil hlavy tvoří linii stoupající v mírném oblouku od hrotu zobáku přes nízké čelo na temeno a týl, který je charakteristicky kruhově vyklenutý. Zobák je dlouhý, silný, ohnutý mírně dolů, jeho hrot je tupý. Je nejčastěji světle masový, u černých a modrých barevných rázů je tmavý. Ozobí je dobře vyvinuté, u mladých zvířat je hladké, u starších holubů hrubší, ale nenarušuje linii profilu. Oči jsou velké, jiskrné, s perleťově bílou duhovkou, jen u bílých badget je oko tmavé, vikvové. Obočnice jsou široké, jemně růžové, u mladých zvířat hladké, u starších mírně vrásčité. Hlava plynule přechází v krk, bradu a část hrdla vyplňuje lalůček, též zvaný blanka nebo žilka. Krk je delší, štíhlý, esovitě zahnutý, jeho vrchní část se stáčí dozadu nad trup, dolní část se vypíná v mírném oblouku dopředu a široce přechází v hruď. Na dolním úseku přední strany krku se nachází pernatá náprsenka tvořená zkadeřeným peřím, která je dobře svisle rozčísnutá. Hruď je dobře zaoblená a klenutá, křídla přiléhají k tělu a jejich letky se nekříží. Úzce složený ocas je nesen v linii zad a mírně přečnívá složená křídla. Nohy jsou vyšší, neopeřené, drápky mají stejnou barvu jako zobák.\n\nBarva opeření není pro ostravské bagdety příliš podstatná. Uznány jsou všechny barevné a kresebné rázy poštovního holuba, chová se plnobarevná ve všech základních barvách, dále v rázu pruhovém či kapratém, bělokosé běloocasaté kresbě a v barvě grošované a tygří.\n\n"}
{"id": "915566", "url": "https://cs.wikipedia.org/wiki?curid=915566", "title": "Milan Kratochvíl", "text": "Milan Kratochvíl\n\nMilan Kratochvíl (26. listopadu 1939) je bývalý český fotbalista, útočník.\n\nV československé lize hrál za Bohemians Praha. Nastoupil ke 116 ligovým utkáním a dal 8 gólů.\n\n"}
{"id": "915568", "url": "https://cs.wikipedia.org/wiki?curid=915568", "title": "Benátská krajka", "text": "Benátská krajka\n\nBenátská krajka (angl.: \"Venice point\") je souhrnný název pro řadu variant šité krajky vyráběné v Benátkách od poloviny 17. asi do konce 18. století. K nejznámějším variantám patří: \"reliéfová\" (Raised point), \"růžičková\" (Rose point), \"plochá\" (Flat point), \"karnevalová\", \"papežská\" a \"španělská\". V závislosti na rozdílnosti stylu a období vzniku se vývoj benátské krajky někdy rozděluje do tří etap:\n\n\nImitace benátské krajky se dají vyrábět na člunkových vyšívacích strojích. \n\n"}
{"id": "915572", "url": "https://cs.wikipedia.org/wiki?curid=915572", "title": "Jakub Spravedlivý", "text": "Jakub Spravedlivý\n\nJakub Spravedlivý, hebrejsky יַעֲקֹב הַצַּדִּיק (Ja‘akov ha-Cadik), řecky Ιακωβος Δικαιος (Jakóbos Dikajos), je v Novém zákoně jmenován „Jakub, bratr Páně“, tedy bratr Ježíše Krista. V Novém zákoně se vyskytují i jiní Jakubové, se kterými je občas zaměňován, zejména se dvěma apoštoly Jakubem, synem Zebedeovým (Jakubem Starším, Větším) a Jakubem, synem Alfeovým (Jakub Mladší, Menší).\n\nJakub Spravedlivý byl v 1. století n. l. společně s apoštoly význačným představitelem vznikajícího mesiánského judaismu, vedl jednu z jeruzalémských synagóg (byl prvním jeruzalémským biskupem) a toto postavení v ní zastával až asi do roku 62, kdy byl na podnět velekněze Anana z Annášova rodu svržen z chrámové věže a ukamenován. Přízvisko „Spravedlivý“ či též „Obdivuhodný“, řecky Ωβλιας (Óblias), získal na základě svého zbožného a nezištného způsobu života – od narození byl nazírem, v Chrámu často klečel na kolenou a prosil Pána za odpuštění pro lid . Je považován za autora jednoho novozákonního spisu, jenž je znám jako list Jakubův.\n\nPodle latinské verze Pseudo-Matoušova (apokryfního) evangelia (odstavec XLI) byl Jakub prvorozeným synem Josefa, jenž se mu narodil v prvním manželství . Coby vdovec si pak Josef vzal za manželku Marii, jež mu porodila Ježíše, a Marie se tak stala Jakubovou macechou. Kromě Ježíše měl mít i bratry: Josefa, Šimona a Judu .\n\nNaopak podle Eusebiových dějin (4. stol) je Jakub synem Marie Kleofášovy, sestry Ježíšovy matky, a Kleofáše, který podle Hegesippa byl bratrem pěstouna Pána Josefa. Měl tedy být dvojnásobně spřízněn s Ježíšem, s jeho oběma rodiči, a podle hebrejské terminologie bratrem ve smyslu \"bratranec\".. V řečtině, ve které jsou napsána evangelia a celý NZ, je však pro pojmy bratranec a bratr užíváno odlišných výrazů. V řeckém originále je tedy nazýván Lukášem, či apoštolem Pavlem nikoliv blízkým příbuzným, ale jedním ze sourozenců (dle Mk 6:3 jich je nejméně šest) Ježíše Krista.\n"}
{"id": "915575", "url": "https://cs.wikipedia.org/wiki?curid=915575", "title": "Alenconská krajka", "text": "Alenconská krajka\n\nAlencon je jemná šitá krajka ze lněné příze. Označení pochází od stejnojmenného města v Normandii, kde byla vyvinuta koncem 17. století jako reprodukce, resp. zdokonalení benátské krajky. \nZhotovení krajky bylo mimořádně nákladné. Původně se na výrobě jedné krajky podílelo až 18 pracovnic, každá z nich byla specializovaná na jeden určitý úkon (ražení vzoru na měděnou desku - otisk vzoru na pergamen – vypíchání obrysů na podkladovou tkaninu – šití jednoho z ornamentů – zhotovení půdice – sešívání ornamentů a půdice do jednoho celku apod.)\n\nOrnamenty měly kontury vystupující nad povrch krajky, výplň ornamentů byla vyšitá \"smykovacími stehy\", tylová půdice s šestihrannými (nebo jinak tvarovanými ) očky z velmi jemné příze. Na některých variantách se do kraje výrobku vkládaly koňské žíně pro zvýšení tuhosti a trvanlivosti. \n\nKomerční výroba alenconu na původním principu se udržovala s menšími obměnami a s přestávkami až do konce 19. století, vedle Alenconu také v Bayex, v Bruselu a na ostrově Burano (u Benátek). (Např. po revoluci roku 1789 výroba prakticky zanikla, asi o 15 let později však Napoleon nařídil její obnovení). Od začátku 20. století není nic známo ani o výrobě původním způsobem ani o nových imitacích.\nKrajky se používaly na zdobení oděvů i ložního prádla, varianty se přizpůsobovaly dobovému vkusu, alencon však vždy patřil k nejdražším krajkám. Za dosud nejnákladnější se považují šaty z alenconu prodané v roce 1867 za tehdejších 17 000 $ (na této krajce pracovalo 40 žen po dobu 7 let, částka odpovídala ceně cca 23 kg zlata. \n\nNěkteří znalci označovali alencon přívlastkem \"„královna krajek“,\" výrobky však nikdy nedosáhly úrovně obliby bruselské krajky. \n"}
{"id": "915577", "url": "https://cs.wikipedia.org/wiki?curid=915577", "title": "Stevan Mirković", "text": "Stevan Mirković\n\nStevan Mirković (v srbské cyrilici Стеван Мирковић; 27. října 1927, Valjevo, Království Srbů, Chorvatů a Slovinců – 26. září 2015, Bělehrad) byl účastník jugoslávského partyzánského boje, voják Jugoslávské lidové armády. \n\nV roce 1944 vstoupil do řad partyzánů a také do komunistické strany. Bojoval na Sremské frontě, kde byl raněn. V 80. letech zastával řadu vyšších postů v jugoslávské armádě V letech 1987–1989 zastával pozici náčelníka generálního štábu JNA. Na konci roku 1989 odešel do výslužby. Zůstal nicméně i nadále členem organizace jugoslávské lidové armády, existující při Svazu komunistů. S rostoucím vlivem Slobodana Miloševiće v průběhu roku 1989 a 1990 zostřoval postupně svoji kritiku vůči srbskému předákovi.\n"}
{"id": "915583", "url": "https://cs.wikipedia.org/wiki?curid=915583", "title": "Volby v Polsku", "text": "Volby v Polsku\n\nVolby v Polsku jsou svobodné. Volí se do parlamentu, místních zastupitelstev a Evropského parlamentu. Parlament je dvoukomorový, který se dělí na Sejm a Senát. Do Sejmu je poměrným volebním systémem voleno 460 členů na čtyřleté volební období a do Senátu je většinovým volebním systémem voleno 100 členů taktéž na čtyřleté volební období. Každých pět let probíhají přímé prezidentské volby.\n\n"}
{"id": "915587", "url": "https://cs.wikipedia.org/wiki?curid=915587", "title": "Kaple svatého Jana Nepomuckého (Zdoňov)", "text": "Kaple svatého Jana Nepomuckého (Zdoňov)\n\nKaple svatého Jana Nepomuckého je římskokatolická kaple v Hrnčířském údolí v obci Zdoňov, farnosti Teplice nad Metují.\n\nNa místě současné kaple v Hrnčířském údolí mezi Svatým kopečkem a Křížovým vrchem, cestou ze Zdoňova do Dolního Adršpachu, stávala od roku 1728 dřevěná kaple, kterou nechal postavit správce místního panství Mathias Ignaz Doubrawa. Chátrající kaplička byla přestavěna na kamennou v roce 1880 z iniciativy Barbary Zinke, rozené Rost, z čp. 81, která po své smrti odkázala církvi peníze za závazek, že církev bude udržovat kapli v dobrém stavu. Každoročně se ke kapli konala dvě procesí a to na svátek patrona kaple (24. června) a v době svátku Nanebevstoupení Ježíše Krista. Rodina Rostova pečovala o kapličku až do svého odsunu.\n\nV roce 2005 bylo provedena nová střecha a fasáda, což kapli zachránilo. V roce 2009 byla zrestaurována výmalba a opraven kříž a v roce 2011 byla dovnitř umístěna socha patrona kaple.\n\nBohoslužby se v kapli nekonají.\n\n"}
{"id": "915592", "url": "https://cs.wikipedia.org/wiki?curid=915592", "title": "Suchá hmotnost vozidla", "text": "Suchá hmotnost vozidla\n\nSuchá hmotnost vozidla () je hmotnost vozidla se standardní výbavou, bez provozních náplní (např. motorový olej, chladicí médium, palivo) a bez cestujících (včetně řidiče) a nákladu. Někteří výrobci motocyklů udávají suchou hmotnost i bez akumulátoru.\n\nTento údaj je odlišný od: \n\nPohotovostní hmotnost vozidla, kam patří i provozní náplně.\n\nProvozní hmotnost vozidla používané státními regulačními úřady nebo jinými organizacemi. Například v Evropské unii se počítá jako pohotovostní hmotnost plus 75 kg jako hmotnost řidiče, v souladu s Evropskou směrnicí 95/48/EC. Organizace také mohou definovat pohotovostní hmotnost s pevným množstvím paliva nebo jinými proměnnými hodnotami pro porovnání s jinými vozidly.\n\nUžitková hmotnost vozidla nebo také užitná hmotnost vozidla je hmotnost nákladu, osob a pomocného nebo pracovního zařízení přechodně i nepevně připojeného.\n\nCelková hmotnost vozidla součet pohotovostní a užitkové hmotnosti.\n\n\n"}
{"id": "915602", "url": "https://cs.wikipedia.org/wiki?curid=915602", "title": "Kawasaki Zephyr 1100", "text": "Kawasaki Zephyr 1100\n\nKawasaki Zephyr 1100 je motocykl firmy Kawasaki kategorie nakedbike, vyráběný v letech 1992-1998. Slabší modely jsou Kawasaki Zephyr 750, Kawasaki Zephyr 550 a pro Japonsko vyráběný Zephyr 400.\n\nNakedbike klasické koncepce se vzduchem chlazeným řadovým čtyřválcem a dvěma tlumiči vzadu místo centrálního tlumiče. Slabinou je vyšší hmotnost a spotřeba při jízdě po dálnici.\n\n"}
{"id": "915603", "url": "https://cs.wikipedia.org/wiki?curid=915603", "title": "Pražský rejdič středozobý", "text": "Pražský rejdič středozobý\n\nPražský rejdič středozobý je plemeno holuba domácího pocházející z České republiky. Má společný původ s pražským rejdičem krátkozobým. Je to drobný holub s hranatou hlavou, lehce nazad skloněným trupem a vypjatou, zaoblenou hrudí. Má vynikající letové schopnosti, trénované hejno by mělo vydržet létat ve velkých výškách aspoň dvě hodiny. K letovému sportu se ale v současnosti nepoužívá a střednězobý pražský rejdič se chová převážně jen jako chůvka pro krátkozobé rejdiče. Je to nejohroženější české národní plemeno holubů, v roce 2012 bylo v České republice chováno jen 125 ptáků. V seznamu plemen EE není dosud zařazen, v českém vzorníku patří mezi rejdiče.\n\nRejdiči jsou ve městech Střední Evropy chováni už dlouho. Kromě Prahy se tato plemena rozvíjela také ve Vídni, Budapešti, v Berlíně nebo v Bratislavě. V těchto lokalitách vznikala svérázná plemena krátkozobých rejdičů s typickými znaky a většina těchto krátkozobých plemen měli i svoji variantu s delším zobákem, přičemž tito rejdiči jsou velmi podobného vzhledu. První zmínka o existenci pražského středozobého rejdiče pochází z roku 1886, kdy byla vydána monografie Holubářství, jejímž autorem je Vladislav Šír. V této knize je popsán jak krátkozobý pražský rejdič, tak rejdič označovaný jako pražský bělouš. O dlouhozobém rejdiči zvaném pražský bělouš nebo pražský čápík píše i Bohumil Bauše ve svém překladu knihy Drůbež od Carla Gottloba Fridricha, která byla vydána v Německu v roce 1896. Středozobí rejdiči byli po vzniku pražského krátkozobého rejdiče vždy méně ceněni než jejich krátkozobá forma, ale byli početnější a chovatelé krátkozobých rejdičů často začínali právě u holubů středozobých, protože jejich chov je jednodušší. Postupem času se ze středozobých rejdičů stali ptáci, kteří byli považováni za odpad vyštěpující se občas v chovu krátkozobých pražských rejdičů a kteří se používají jen jako chůvky pro krátkozobé rejdiče, kteří kvůli extrémně zkrácenému zobáku nemohou sami odchovávat holoubata. V současné době je to plemeno na pokraji vyhynutí, chovají ho pouze čtyři chovatelé.\n\nPražský rejdič středozobý je starším vývojovým typem krátkozobého rejdiče. Plemennými znaky se mu velmi podobá, výrazně se od něj odlišuje tvarem hlavy a zobáku a letovými schopnostmi. Je to holub menšího tělesného rámce se středně dlouhou postavou, od ohbí křídel po konec ocasu není delší než 22 cm, celková délka ptáka od špičky zobáku po konec ocasu, je 32–34 cm. Má vždy působit dojmem dobrého letce.\n\nHlava je jemná, hranatá, ale ne tak výrazně kostkovitá jako u krátkozobého rejdiče. Je spíše nižší, širší, s mírně zploštělým čelem a jemně klenutým temenem. Hrbolky nad očnicemi a na temeni nejsou výrazné, ale aspoň jejich náznak je žádoucí. Zobák je velmi široce nasazený, přiměřeně silný a mírně tupý. Je trochu sklopený, navazuje na linii čela a je spíše kratší, od čela na hrot zobáku 10-14 mm dlouhý. Typickým znakem středozobého rejdiče jsou velké perlové oči. Jen u sedlatých a čistě bílých jsou duhovky tmavé. Obočnice jsou úzké a jemné. Co se plemenných znaků hlavy týče, pražský krátkozobý rejdič je nejprošlechtěnějším středně výkonným vysokoletcem.\n\nKrk je středně dlouhý, u hlavy štíhlý s jemně vykrojeným hrdlem a v týlu je mírně prohnutý vzad. Nesený je kolmo a široce nasedá na trup. Postoj ptáka je poněkud vztyčený, elegantní, tělo je držené mírně skloněné vzad a holub našlapuje na špičky prstů. Hruď je široká, vypjatá a dobře zaoblená, záda spíše krátká. Křídla jsou středně dlouhá, letky jsou široké, plné, u složeného křídla spočívají lehce na ocasu a nekříží se. Zvláštností jsou tzv. štítky tvořené čtyřmi mírně zdviženými pery za vnitřními loketními letkami. Na konci hřbetu proto záda nejsou zcela uzavřená, neboli krytá křídly. U běloušů a u vlaštováků však štítky často chybí. Ocas je úzce složený, středně dlouhý, nedotýká se země a současně přesahuje křídla o 1–1,5 cm. Nohy jsou středně dlouhé, běháky a prsty jsou neopeřené, červené barvy.\n\nOpeření je husté, krátké a širší, přiléhavé, pružné a hladké. Jeho barva je čistá a lesklá, rovnoměrně rozložená po všech barevných částech. Chová se v identických barevných a kresebných rázech jako pražský rejdič krátkozobý. Kvůli malému množství chovaných jedinců však pravděpodobně mnoho těchto rázů vymizelo, v současných chovech jsou drženi ptáci černí a modří běloprsí a bělouši.\n\nPražský rejdič středozobý patří mezi středně výkonné rejdiče. Pro tyto ptáky je typický vytrvalý let v hejnu ve středně vysokých výškách. Do nich stoupá v sevřeném hejnu spirálovitým letem a let je doprovázen prudkými obraty, tzv. překládáním. Holubi vylétávají do výšky 600-1000 m a ve vzduchu by měli vydržet minimálně 2 hodiny. V tréninku by měli létat i 3-4 hodiny. Trénink holubů spočívá v jejich řízeném vypouštění z holubníku, mladí holubi jsou stimulováni k výškovému letu pomocí praporků a po skončení letu se na zavolání vrací zpátky. V současné době se pražský středozobý rejdič k letovému sportu používá vzácně.\n\nNa přelomu 19. a 20. století, v době největšího rozkvětu chovu, holubáři vypouštěli svá hejna najednou, ta se na obloze v letu spojovala a soupeřilo se v tom, kolik holubů se vrátí domů. Hejna rejdičů totiž mohla strhnout i cizí holuby do svého holubníku. Chovatelsky cennější jedinci se k letu nevypouštěli.\n\nChov pražského rejdiče středozobého je snadný, jsou to ptáci plodní, kteří dobře odchovávají holoubata. Pro zvýšení letových schopností se zušlechťují krví podobných rejdičů, vysokoletci nejsou pro křížení příliš vhodní, protože v dalších generacích vznikají typově i výkonnostně nevyrovnaní jedinci.\n\nPlemenem, který má nejblíže pražskému středozobému rejdiči, je pražský rejdič krátkozobý. V chovech těchto ptáků se jedinci s delším zobákem často vyštěpují. Plemena se od sebe odlišují především tvarem hlavy a délkou zobáku a schopností létat, pražský krátkozobý rejdič je již dlouho především voliérovým ptákem.\n\nVelice podobným plemenem je vídeňský vysokoletec. Od něj se pražský středozobý rejdič liší kulatejší a širší hlavou, trochu kratším zobákem, odlišnou postavou a štítky, které u něj vyžadovány vzorníkem, zatímco u vídeňského vysokoletce jsou chybou. Předkem vídeňských vysokoletců může být právě pražský středozobý rejdič. Starorakouský rejdič je plemeno, které bylo znovuobjeveno a zařazeno do vzorníků plemen až na přelomu 80. a 90 let 20. století. Je to středozobý rejdič s kulatou hlavou,chovaný v běloprsé kresbě (tzv. vlaštovák). Od pražského rejdiče se odlišuje především tvarem hlavy, která je zaoblená s klenutým čelem, a tmavou barvou očí. I přes tyto rozdíly byl použit k regeneraci tohoto barevného rázu pražského rejdiče středozobého. Budapešťský rejdič vlaštovák je středozobou variantou budapešťského rejdiče krátkozobého. Je to vysokoletec s málo prošlechtěnými znaky hlavy, kresby či barvy, využívaný především jako chůvka pro krátkozobé holuby. Standardem plemene se podobá starorakouskému rejdiči. Plemena slovenský a bratislavský vysokoletec mají svůj původ pravděpodobně také v pražském rejdiči. Jsou to ptáci s prodlouženou postavou střední velikosti, kteří dokáží létat pět hodin a z toho jednu hodinu ve velké nebo nedohledné výšce.\n\n\n"}
{"id": "915606", "url": "https://cs.wikipedia.org/wiki?curid=915606", "title": "Transkei", "text": "Transkei\n\nRepublika Transkei byl loutkový stát na jihu Afriky, který vznikl v důsledku politiky apartheidu a existoval v letech 1976 až 1994. Měl rozlohu 41 000 km², v roce 1992 v něm žilo 4 780 000 obyvatel. Hlavním městem byla Umtata.\n\nNázev \"Transkei\" označuje část Kapska na východ od řeky Great Kei River, kde žijí převážně Xhosové. V roce 1959 zde vytvořila jihoafrická vláda bantustan pro domorodé obyvatelstvo, který získal roku 1963 vnitřní samosprávu a 26. října 1976 plnou nezávislost. Tu ale nikdo kromě JAR neuznal (Lesotho odmítlo navázat s Transkei diplomatické styky, i když se ho k tomu Jihoafričané snažili donutit hospodářskou blokádou). Záměrem bylo vytlačit černochy z atraktivnějších oblastí a soustředit je ve formálně nezávislých státečcích, které však byly ekonomicky i politicky plně závislé na bělošské vládě v Pretorii. Transkei byla z deseti bantustanů nejstarší a nejlidnatější. Africký národní kongres zřizování bantustanů kritizoval jako nástroj diskriminace původních obyvatel.\nTranskei byla chudá země, hlavním zdrojem příjmů byly platy transkeiských občanů pracujících v Jihoafrické republice. Platidlem byl jihoafrický rand. Ačkoli oficiálně existovalo více stran, všechnu moc držela Transkei National Independence Party. Samovládcem byl Kaiser Matanzima, po vojenském převratu v roce 1986 ho vystřídal Bantu Holomiza. V roce 1994 byl v důsledku pádu apartheidního režimu bantustan Transkei zrušen a stal se součástí provincie Východní Kapsko.\n\n"}
{"id": "915609", "url": "https://cs.wikipedia.org/wiki?curid=915609", "title": "Richard Veverka", "text": "Richard Veverka\n\nRichard Veverka (* 10. listopadu 1958) je bývalý český fotbalista, útočník. Jeho syn Richard Veverka je také ligový fotbalista.\n\nV československé lize hrál za Spartak Hradec Králové. V lize nastoupil v 16 utkáních, střelil 2 góly a odehrál 1118 minut. Ve druhé lize hrál i za TŽ Třinec.\n\n\n"}
{"id": "915611", "url": "https://cs.wikipedia.org/wiki?curid=915611", "title": "Perzekuce kněží litoměřické diecéze", "text": "Perzekuce kněží litoměřické diecéze\n\nLitoměřická diecéze patří k nejvíce sekularizovaným diecézím na světě. Už na začátku 20. století některé regiony patřily k nejvíce sekularizovaným, např. Mostecko. Dalším významnými faktory je odsun dvou třetin diecezanů německé národnosti a komunistická perzekuce.\n\nPro litoměřickou diecézi byla další komunistická perzekuce velmi krutá, protože již po válce byla diecéze oslabena odsunem mnoha německých kněží. Po komunistickém puči v roce 1948 totalitní systém v Československu nejdříve nechtěl jít proti katolíkům přímo, protože jich bylo hodně i v komunistické straně. Proto začal začal s perzekucí postupně a opatrně.\n\nList byl přijat 15. června 1949 na biskupské konferenci v Praze. V tomto pastýřském listu biskupové vysvětlovali katolíkům následky komunistické politiky. Tzv. „Katolická akce“ byla označena za rozkolné hnutí a aktivistickým kněžím i laikům pohrozeno exkomunikací. List měl být čten na bohoslužbách ve všech kostelích na svátek Božího těla dne 19. června 1949, čemuž se ovšem komunistická moc snažila zabránit. kněží, kteří přes výhrůžky tento pastýřský list při mši přečetli byli vystaveni různým represím, zejména pak věznění. V litoměřické diecézi přečetli pastýřský list např. Františkek Appl, Jan Bárta, Václav Alois Huťař, Josef Just, Ezechiel Kindermann, František Krutílek, Anicet František Petružela, Jindřich Tomíček, Josef Zlámal atd.\n\nDruhou vlnou byl útok proti klášterům Akce K a následná internace řeholníků v roce 1950. Kněží odstranění z farností byli buď internováni v táborech nucené práce, zařazeni do pomocných technických praporů nebo přímo uvězněni. Někteří kněží, kteří byli postihnuti Akcí K nebo trestání PTP, vězením, ztrátou souhlasu byli občas přesouváni do litoměřické diecéze nebo získali tzv. státní souhlas pro veřejné působení v duchovní správě po roce 1968.\n\nNejtěžší následky pro litoměřickou diecézi měl soud s biskupem Štěpánem Trochtou a jeho spolupracovníky Františkem Rabasem, Františkem Vlčekem a Bohumilem Landsmannem v roce 1954. Další soudy s tzv. ilegálními skupinami následovaly - např. Appl František a spol, Bárta Josef a spol, Bečvář Jan Helikar Josef a spol, Blechová Anna a spol, Cukr Josef a spol, Just Josef a Pieschová Lucie, Krutílek František a spol. Komunistický režim útočil proti biskupům, duchovenstvu, řádům (mužským, ženským i tzv. třetím řádům - pro laiky žijící spiritualitou řádu) zvláště proti jezuitům a salesiánům a dále proti organizacím laiků jako byly mariánské družiny, katolická akce atd. Důvody pro odsouzení se stávalo pro tehdejší komunistický režím protistátní činností např. kontakt s nadřizenými v zahraničí, kontakt s internuciaturou, kontakt s novináři nebo pracovníky zastupitelských úřadů západoevropských států, kontakt s emigranty, pomoc při zasílání zpráv do zahraničí, materiální podpora perzekvovaným osobám, ukrývání uprchlíka, ukrývání církevního majetku, udělení pověření v intencích mexických fakult, přebírání pověření a činnost vyplývající z mexických fakult, svěcení kněží nebo biskupů bez státního souhlasu, tvorba textů kritických k režimu, rozmnožování a rozšiřování textů kritických k režimu, rozmnožování a rozšiřování náboženských textů, kritika režimu během kázání a při vyuce náboženství, četba pastýřských listů, četba exkomunikačních dekretů, udržování kontaktů s řeholní komunitou, pomoc řeholníkům v centralizačních klášterech, vzdělávání a vedení bohoslovců mimo fakultu, vedení a účast v kroužcích Katolické akce, vedení a účast ve spolcích, působení ve vojenské duchovní službě, pomoc při přechodu hranic, kontakt s provokatérem StB\n\nU některých duchovních se po období perzekuce projevila vůle k aktivní spolupráci s režimem (Sdružení katolických duchovních Pacem in terris v Severočeském kraji, spolupráce s Stb atd), přesto jsou ponecháni v tomto seznamu.\n\n\n\n"}
{"id": "915612", "url": "https://cs.wikipedia.org/wiki?curid=915612", "title": "Řád finského lva", "text": "Řád finského lva\n\nŘád finského lva (finsky \"Suomen Leijonan ritarikunta\", švédsky \"Finlands Lejons orden\") je finské státní vyznamenání udělované za vojenské a civilní zásluhy. Řád by založen 11. září 1942 zákonem 747/1942 jako výraz snahy zachovat prestiž Řádu bílé růže a je dodnes udělován prezidentem Finské republiky.\nŘád je udělován finských ale také cizím občanům a jeho velmistrem je prezident. Tvůrcem řádu byl finský klenotník Oskar Pihl.\nOdznakem řádu je zlatý tlapatý kříž provedený v bílém smaltu. V jeho středu je umístěný medailonek s vyobrazením finského lva ve zlatě na červeném pozadí.\n\nHvězda řádu je stříbrná, pěticípá se středovým medailonkem se zlatým finským lvem na červeném pozadí. Hvězda se nosí na levé straně hrudi.\nStuha řádu je karmínově červená.\nŘád je dnes udělován v celkem 7 různých třídách a uděluje se s meči (za vojenské zásluhy) a bez mečů (za civilní zásluhy). V době svého založení byl udělován jenom v celkem 5. třídách.\n\n"}
{"id": "915614", "url": "https://cs.wikipedia.org/wiki?curid=915614", "title": "Aakirkeby", "text": "Aakirkeby\n\nAakirkeby je dánské město na ostrově Bornholm v Baltském moři. Jedná se o třetí největší město ostrova po Rønne a Nexø a na rozdíl od nich leží ve vnitrozemí, zhruba na půl cesty mezi nimi. V rámci správního členění Dánska patří stejně jako zbytek Bornholmu do Hovedstadenu. V roce 2013 mělo Aakirkeby zhruba dva tisíce obyvatel.\n\n\n"}
{"id": "915620", "url": "https://cs.wikipedia.org/wiki?curid=915620", "title": "PlayStation 4", "text": "PlayStation 4\n\nPlayStation 4 (PS4) je herní konzole od japonské společnosti Sony Interactive Entertainment, výrobu zajišťuje společnost Foxconn Technology Group. Konzole byla oznámena jako nástupce PlayStationu 3 během konference svolané 20. února 2013. Prodej konzole oficiálně začal 15. listopadu 2013 v Severní Americe, v Česku byl prodej zahájen 13. prosince 2013. PlayStation 4 patří již do 8. generace herních konzolí spolu s konkurenčními konzolemi jako je Nintendo Wii U a Microsoft Xbox One. Jde o druhou nejprodávanější herní konzoli v historii po PS2.\n\nSpolečnost Sony při návrhu PS4 upustila od komplikované architektury PlayStationu 3, založené na procesoru Cell. U PS4 tak je použit model běžný u PC, který představuje zejména osmijádrové APU od společnosti AMD, jehož grafická část u základního modelu dosahuje výkonu 1,84 TeraFLOPs a u modelu PlayStation 4 Pro dosahuje grafická část výkon 4,2 TeraFLOPs.\n\nSony u své v pořadí čtvrté konzole má v úmyslu zaměření na sociální hraní díky tlačítku „share“ \"(angl. sdílet)\", který se nachází na ovladači DualShock 4. Při jeho stisknutí začnete streamovat Vašim přátelům in-game obraz hry, kterou aktuálně hrajete nebo naopak. Konzole umožňuje propojení se službami či zařízeními následujícími metodami: Gaikai, herní služba postavena na cloudu, která umožňuje streamovat video herní obsah; PlayStation App, program navržený pro PS4, který pomocí chytrých telefonů nebo tabletů umožní druhý obrazový výstup a PlayStation Vita, která může sloužit jako ovladač konzole díky vlastnosti Remote Play.\n\nPodle hlavního architekta konzole, Marka Cernyho, vývoj konzole osmé generace od Sony začal již počátkem roku 2008. Před méně než dvěma roky, začala Sony prodávat PlayStation 3 pro tehdejší aktuální sedmou generaci video herních konzolí. PS3 šla do prodeje po několikaměsíčním odkládání kvůli problémům ve výrobě. Odklady způsobily, že Sony přišla se svojí PS3 až rok po Xboxu 360 ze stáje společnosti Microsoft, která měla na svém kontě prodaných více jak 10 milionů kusů. Jim Ryan, CEO divize PlayStationu pro Evropu řekl, že se už Sony chce vyvarovat opakováním s problémy při PlayStationu 3.\n\nV roce 2012, Sony začala prodávat vývojářské verze své budoucí konzole pro herní vývojáře, v podstatě se jednalo o upravené PC uvnitř s procesorem AMD (APU). Tyto vývojářské verze se nazývaly \"Orbis\". Na začátku roku 2013, Sony oznámila událost s názvem PlayStation Meeting 2013, která se měla odehrát 20. února 2013 v New Yorku. Akce byla propagována se sloganem „future of PlayStation“ \"(angl. budoucnost PlayStationu)\". Na této akci Sony oficiálně představila PlayStation 4 včetně informací o použitém hardwaru, též se zde diskutovalo i o nových inovacích, které PS4 přinese. Sony také ukázala záběry z připravovaných her, které byly ještě ve vývoji, jako technologickou demonstraci a sílu konzole. Představení samotné konzole a ještě více informací o ní Sony ukázala v červnu 2013 na výstavě E3. Na výstavě Gamescom v německém Kolíně nad Rýnem, konané 20. srpna 2013, společnost konečně oznámila zahájení prodeje a to 15. listopadu 2013 v USA a Kanadě a 29. listopadu 2013 v některých zemích Evropy, Austrálii a ostatních státech amerického kontinentu. V Česku se prodej zahájí 13. prosince 2013 a např. v Japonsku, domovské zemi konzole, až 22. února 2014.\n\nKonzole obsahuje hardware, který je velmi podobný s hardwarem použitým v osobních počítačích. Obdobné součástky zajistily lehčí a cenově dostupnější vývoj her pro herní studia. Konzole jako taková byla představena na výstavišti E3 v roce 2013 společností Sony.\n\nHardware PlayStation 4 představuje zejména APU mikroprocesor od společnosti AMD vyvíjený ve spolupráci se Sony.\n\nTento čip v sobě spojuje relativně veliký počet různých součástí, kterým dominují tři druhy procesorů, dále paměťový řadič a video dekodér.\n\nProcesory (CPU) představují základ konzole. V první řadě to je 8 klasických 64-bitových procesorů (CPU jader), které řídí celou konzoli. Jedno jádro má výkon 12,8 GFLOPs, všech 8 společně má výkon přibližně 102,4 GFLOPs (ev. 134,4 GFLOPs pro verzi PlayStation 4 Pro). Jejich síla spočívá zejména v zavedené kompatibilitě a úzkém spojení s výkonnými GPU jádry.\n\nGrafická část (GPU) je taktovaná na rychlost 800 MHz (911 MHz u PS4 Pro) a s jednotkami CPU úzce spolupracuje 18 nebo 36 GPU procesorů (8 asynchronních jader), které kromě grafických výpočtů počítají i herní fyziku a efekty. Grafická část má výkon až 1,84 TFLOPs (4,19 TFLOPs PS4 Pro). GPU nemá žádnou paměť VRAM, protože pro grafické operace používá systémovou paměť RAM.\n\nKonzole má i audio procesor (DSP jádro), který zpracovává zvuk. Nakonec má konzole na mainboardu jeden mikroprocesor ARM, který řídí konzoli, když je vypnuté APU. Také se stará o úlohy spojené se stahováním, nahráváním a sociálním hraním. Tyto úlohy mohou být nezávisle ukončeny na pozadí během hraní a i tehdy, když je konzole v režimu spánku.\n\nOperační paměť typu GDDR5 je schopna běžet na frekvenci až 2,75GHz (5,5GT/s) a maximální paměťová propustnost je až 176GB/s. Konzole obsahuje 8GB operační paměti typu GDDR5, což je 16× větší množství než v předchůdci a dává tak výraznou rezervu do budoucna.\n\nZabudovaná optická mechanika dokáže jen číst Blu-ray či DVD média, nikoliv zapisovat. Rychlost čtení Blu-ray disků je oproti PS3 více jak trojnásobná. Oproti předchůdci, optická mechanika dokáže přečíst až 16vrstvý Blu-ray disk s celkovou kapacitou 400GB. Přehrávání CD disků již není podporováno. Ačkoli konzole podporuje fotografie a videa v rozlišení 4K, PS4 není schopna renderovat hry v rozlišení větším, jak 1080p (Full HD). Konzole obsahuje pevný disk s velikostí 500GB, přičemž umožňuje disk vyměnit za vlastní pomocí návodů dostupných online.\n\nKonektivita konzole je zajištěna pomocí Ethernetu, Wi-Fi, Bluetooth modulu a dvou USB portů ve verzi 3.0. Pomocný Aux port je v konektorové výbavě též zahrnut kvůli propojení PlayStation Camera, digitální kameře snímající pohyb. Mono sluchátka, která můžou být připojena přímo do gamepadu, jsou již součástí balení. Co se týče digitálních A/V výstupů, je tu kromě HDMI i optický SPDIF konektor. Konzole již neobsahuje žádný analogový A/V výstup. Konzole obsahuje stav s nízkým odběrem proudu, nazvaným „Suspend Mode“. Tento stav uvede konzoli do režimu s nízkým odběrem, zatímco po probuzení konzole má hráč okamžitý přístup k pozastavené hře. PlayStation 4 v tomto stavu umožňuje stahovat různý obsah a též stahovat i systémové aktualizace.\n\nPlayStation 4 se ovládá pomocí ovladače DualShock 4, který je podobný svému předchůdci, který ale s PS3 kompatibilní není. DualShock4 se s konzolí propojuje přes Bluetooth 2.1 +EDR. Ovladač přinesl jisté inovace a to např. kapacitní touchpad v prostřední části ovladače. Též podporuje pohybové snímání díky tří-osovému setrvačníku & acelerometru a také vylepšené vibraci. DualShock 4 je první ovladač od společnosti Sony, který oficiálně podporuje kromě PlayStationu i PC. Uvnitř ovladače je zabudovaná baterie typu Li-Ion s celkovou kapacitou 1000mAh, která se však nedá žádným způsobem vyměnit. DualShock 4 váží 210g a jeho rozměry jsou 162x92x98mm.\n\nGamepad obsahuje i konektory jako stereo 3.5mm jack a microUSB, ale také i mono reproduktor. Přes zmíněný microUSB port se dá pohodlně nabíjet a po nabití baterie opět může pracovat bez kabelu. Ovladač obsahuje následující tlačítka: Hlavní tlačítka označována jako akční(, , , ), krajní tlačítka (R1/L1), spouště (R2/L2), analogové páčky (L3/R3), PlayStation tlačítko, tlačítko pro sdílení, tlačítko pro nastavení, čtyř-směrové tlačítka a nakonec tlačítko pro obsluhu touchpadu. Velmi známá tlačítka Start a Select se integrovaly do již zmíněného Options tlačítka. Jednoúčelové Share tlačítko dovoluje hráčům nahrát jejich záběry z her. DualShock 4 také obsahuje světlý sloupek, který může zobrazovat různé barvy. Barvy můžou upozornit hráče na různé varování, např. na skoro vybitou baterii v ovladači. Také slouží pro kameru, aby lépe rozeznala pohyb a hloubku ovladače. Toto je postaveno na již existující technologii, která se uplatnila u pohybového ovladače, PlayStation Move. Existující PS Move ovladače jsou s PS4 kompatibilní, na rozdíl od DualShocku 3.\n\n15. září 2016 vyšla druhá generace ovladače DualShock 4 V2. Mezi vylepšení patří například komunikace přes rozhraní USB (původní jen přes Bluetooth), delší životnost baterie a možnost vidět světelnou lištu z horní části touchpadu.\n\nJe to pohybový ovladač s integrovaným pohybovým snímačem původně vytvořený pro PlayStation 3, avšak podporuje též i PlayStation 4. PS Move snímá pohyb a pozice je rozpoznávána díky PlayStation kameře (u PS3 PlayStation Eye). PS Move je konkurencí Wii Remote od společnosti Nintento a Kinect snímači od společnosti Microsoft. PlayStation Move se skládá ze dvou ovladačů. První ovladač se nazývá jednoduše „pohybový ovladač“, který uživateli umožňuje snímat jeho pohyb, pokud uživatel stojí čelem před PlayStation kamerou. Druhý ovladač je „navigační ovladač“ a je navržen pro spolupráci s pohybovým ovladačem, navigační ovladač slouží pro různé typy her, kde se uplatní a díky tlačítkům, které obsahuje, dokáže zastoupit funkcí i gamepad DualShock. Sony pro PS Move prodává i nástavce, kteří z něj mohou udělat samopal či pistoli. Kromě toho tu je i nástavec, který ho promění ve volant. K dostání je i nabíjecí stanice. Ačkoliv byl PS Move uveden již pro existující PlayStation 3, kampaň pro toto zařízení byla velice masivní. PS Move vyšel 15. září 2010 v Evropě a Asii, 16. září 2010 v Austrálii, 17. září 2010 ve Velké Británii a USA a 23. října v Japonsku. V roce 2013 Sony potvrdila, že PlayStation Move bude plně kompatibilní s PlayStationem 4 a bude ještě přesnější ve snímání díky pokrokovější kameře PlayStation Camera.\n\nJedná se o kameru výhradně určenou pro PlayStation 4, která snímá pohyb. Obsahuje dva optické snímače s rozlišením 1280x800px, clonou f/2.0 s, ohniskovou vzdáleností 30cm a zorným polem 85°. Nastavení kamery umožňuje různé typy provozování. Oba snímače v kameře spolu umožňují vytvořit objekty v jejich zorném poli díky fotogrammetrii, tedy podobně jako Kinect u Xboxu 360. Eventuálně jde jeden snímač využít pro tvorbu videa, zatímco druhý snímač by byl využit pro zaznamenávání pohybů. PlayStation Camera také obsahuje čtyřkanálový mikrofon, který slouží pro potlačení nežádoucích zvuků v pozadí a může být případně použit pro vykonávání příkazů hlasem. Rozměry kamery jsou 186x27x27mm. Kamera může natáčet ve formátu RAW nebo YUV a ke konzoli se připojuje přes pomocný (neboli Aux) konektor. PlayStation Camera byla vydána jako volitelné příslušenství a prodává se tedy samostatně.\n\nPS4 Camera Version 2 (CUH-ZEY2) má novou kompaktní válcovou formu a stojan umožňující jednodušeji přizpůsobit úhel kamery.\n\nPlayStation VR je systém virtuální reality pro systém PlayStation 4. Náhlavní souprava obsahuje panel displeje s rozlišením 1080p, LED světla pro sledování jejího pohybu, a ovládací skříň, která zpracovává 3D zvukové efekty, stejně jako výstup videa na externí displej. PlayStation VR lze také použít s pohybovým ovladačem PlayStation Move.\n\nZ oficiálních periferiích se dá k PS4 také připojit klávesnice a myš Hori Tactical Assault Commander a závodní volanty značek Hori, Thrustmaster a Logitech.\n\nChytré mobily a tablety od společnosti Sony vč. herní přenosné konzole, PlayStation Vita, dokáží komunikovat s PS4 a na svých displejích můžou zobrazit obraz z konzole. Mimoto mohou konzoli uvést do režimu spánku.\n\nJedná se o vychytávku, která umožňuje obraz vč. zvuku přesměrovat z PlayStationu 4 do přenosné herní konzole PlayStation Vita či smartphonů a tabletů XPERIA™ místo televize. V podstatě tato vlastnost umožňuje hrát hry z konzolí na přenosných zařízeních. Jedná se o obdobu funkce Off-TV Play u konkurenční konzole Nintendo Wii U. Co se týče oficiální kompatibility, Sony oznámila, že veškeré hry určené pro PS4 budou podporovat funkci Remote Play a tudíž budou moci být hrány na PS Vitě a zařízeních XPERIA.\n\nJe aplikace pro mobilní telefony s operačním systémem Apple iOS nebo Google Android. Aplikace umožňuje komunikovat s PS4 přes smartphone, podobně jako program SmartGlass u konkurenčního Xboxu. Hráči mohou tedy tuto aplikaci použít např. pro nakupování her, když jsou mimo domov, v přímém přenosu sledovat přátele, jak hrají některou svojí hru, mohou chatovat se svými kontakty v PlayStation Network atd.\n\nSpecifikace:\n\nKonektory:\n\nDualshock 4:\n\nPlayStation 4 běží na operačním systému \"Orbis OS,\" který je založen na operačním systému FreeBSD. Konzole přímo nevyžaduje k fungování internetové připojení, ale je-li připojena, získá tím bohatší funkcionalitu. Síť PlayStation Network umožní uživatelům se připojit k mnohým online službám včetně online obchodu PlayStationu Store, zpoplatněných služeb Video Unlimited, Spotify (placená je pouze premium verze) a další. Uživatelé také mohou procházet herní tituly a mohou je streamovat přes Gaikai téměř okamžitě. Přístup k multiplayeru v každé hře kromě free-to-play verzím bude vyžadovat členství v PlayStation Plus službě, které je zpoplatněno. Kvůli tomu, Sony nepovolila na své konzoli tzv. online passy, což je kód, díky kterému může osoba, jenž zakoupila již použitou hru, hrát multiplayer. Online pass byla reakce herních vydavatelů na stále populárnější nákupy her v bazarech. Sony má v úmyslu ještě rozšířit a rozvinout stávající služby, a tak prodloužit životnost konzole.\n\nPlayStation 4 podporuje přehrávání Blu-ray a DVD disků. Přehrávání CD disků není podporováno, jelikož konzole již nedisponuje infračerveným 780 nm laserem. Vlastní audio a video soubory však lze přehrávat z jednotek USB a ze serverů DLNA pomocí aplikace Media Player.\n\nUživatelské rozhraní v PS4 se nazývá \"PlayStation Dynamic Menu\" a je to nástupce XrossMediaBar, který Sony používala u PlayStationu 3, PlayStationu Portable a PSX. Nové menu je oproti XMB více přizpůsobitelné podle hráče. Uživatelský profil hráčům zobrazuje nedávnou aktivitu, jejich celá jména a další podrobnosti. Domovská stránka PS4 též obsahuje uzpůsobený obsah přátel. Služby třetích stran jako je Netflix a Amazon Instant Video, jsou dostupné skrze nové uživatelské prostředí. Je tak možné dělat více úloh najednou, např. otevřít internetový prohlížeč při rozehrané hře. Co se týče ovládání hlasem, mikrofon nebo kamera umožňují uživateli ovládat konzoli skrze hlasové příkazy.\n\nJe to komplexní online služba poskytovaná výhradně herním konzolím PlayStation od společnosti Sony. Kromě podpory PlayStationu 4 je dostupná i pro PlayStation 3, PlayStation Portable a PlayStation Vita. PSN je část služby Sony Entertainment Network. Pokud chce být uživatel na síti PSN, musí mít svou přezdívku (\"označováno jako online ID\"), automaticky generované přenosné ID a svůj založený profil, což zahrnuje kromě osobních údajů také profilový obrázek. PSN má také zabudovaný systém odměn zvaný Trophies. Největší konkurencí ve svém oboru je služba Xbox Live společnosti Microsoft. Aktuálně je PS Network dostupný v 63 zemích světa.\n\nPod pojmem PlayStation Network se de facto skrývají jednotlivé online služby - online obchod PlayStation Store, služba PlayStation Plus, video portál YouTube, sociální síť Facebook, rodičovská ochrana, novinky ze světa PlayStation „What's New“, možnost chatovat / volat s přáteli, možnost hrát videohry po Internetu, aktualizační služba firmwaru apod.\n\nJedná se o virtuální online obchod, spuštěný v listopadu 2006 společně s příchodem PlayStationu 3, dostupný přes síť PlayStation Network. PS Store je dostupné pro PlayStation 4, PlayStation 3, PlayStation Vita a PlayStation Portable. V lednu 2013 se PlayStation Store stalo dostupným přes internetový prohlížeč z jakéhokoliv zařízení. Díky tomu mohou hráči být na PS Store kdykoliv, pokud mají dostupný Internet a zařízení s prohlížečem. Obchod nabízí širokou škálu stahovatelného obsahu jak zdarma, tak placeně. Dostupný obsah zahrnuje plné hry, rozšiřitelný obsah, herní dema, trailery z her a témata pro konzole. Dostupný obsah se liší podle regionu. Placený obsah se může platit dvěma způsoby - buďto pomocí kreditní karty nebo zakoupeného kreditu pomocí dobíjecí karty dostupné v kamenných řetězcích i online obchodech, platí se pomocí české koruny. Jeho obsah v PAL regionu, do jehož spadá i Česko, se aktualizuje pravidelně každou středu.\n\nOproti PS3, konzole PS4 vyžaduje předplacené PS Plus pro hraní v režimu více hráčů (multiplayer). Tato služba je v podstatě předplatné, díky kterému uživatelé každý měsíc získají zdarma dvě vybrané hry, které jim zůstávají do doby, než si PS Plus znovu předplatí. Dalšími výhodami je online úložiště o velikosti 1GB (s novým updatem konzole na podzim 2015 dojde k navýšeni na 10 GB), slevy na placený obsah v obchodě PS Store, dřívější přístup k beta verzím her, demoverzí, prémiového stahovatelného obsahu a další výhody. PlayStation Plus je možné zakoupit na tři měsíce nebo na rok.\n\nSony je zaměřena na sociální aspekty jako na hlavní funkci PlayStationu 4. Přestože konzole obsahuje vylepšenou funkcionalitu se sociálními sítěmi, je to volitelná vlastnost a může být zcela vypnuta. Hráči mají na výběr, zda použijí jako své vystupování, skutečné jméno, svou přezdívku a nebo i úplnou anonymitu, pokud je to důležité. Ovladač DualShock 4 obsahuje „share“ tlačítko, které hráči umožňuje prohlížet posledních 15 minut z hraní a z toho vytvářet vytípané obrázky nebo videa vhodné ke sdílení. Ty jsou z konzole souvisle nahrávány buďto k přátelům používajícím též PSN nebo na sociální sítě jako je Facebook nebo Twitter a další. Další vlastností konzole je živé vysílání. Hráči mohou procházet živé přenosy jejich hráčům skrze menu PS4 s možností komunikace s hráčem skrze kameru nebo mikrofon pro sledování nebo i výpomoc pro těžké překážky. Hráči také mohou vysílat živé video z jejich hraní přes služby Twitch a Ustream. Přátelé mohou tyto videa komentovat a hodnotit z jiných internetových prohlížečů a zařízení.\n\nHry pro PlayStation 4 nejsou regionálně omezeny. To v praxi znamená, že pokud se hra koupí např. v USA, hráč z Německa ji bude moci bez problémů provozovat na své konzoli koupené v Německu. Sony také věří, že PS4 umožní nezávislým a také i profesionálním herním vývojářům lehčí vývoj pro tuto konzoli díky použitým součástkám podobným počítačovým. Sony také dovoluje nezávislým vývojářům vydávat hry pod vlastním jménem na síti PSN pro PS4, PS3 a PS Vitu. Společnost oznámila, že nejméně deset her od nezávislých vývojářů bude mít svůj debut na konci roku 2013. Každý herní titul pro PS4 si bude moci uživatel koupit buďto fyzicky nebo online. Některé hry budou mít svou demoverzi, což umožní hráči si hru před koupí nejdříve vyzkoušet. Sony navíc nevyžaduje, aby se konzole připojovala online k ověření její legitimity. PlayStation 4 také obsahuje vlastnost \"PlayGo\", která umožňuje hrát hru, kdy ještě není dokončena její instalace / stahování.\n\nNěkteré hry jsou exkluzivně vyvinuty jen pro PS4, mezi nejprodávanější patří: Uncharted, The Last of Us, Spider-Man, , God of War, Gran Turismo, Bloodborne, Persona 5, , Last Guardian, Yakuza 6, Shadow of the Colossus a WipEout Omega.\n\nKonzole podporuje některé hry vydané pro svého předchůdce PlayStation 2 prostřednictvím emulátoru (tedy i offline, bez Gaikai). Sony také plánuje streamování her z jiných PlayStation platforem prostřednictvím cloudu. Emulace bude fungovat prostřednictvím služby Gaikai, kterou Sony koupila v červenci 2012. Služba tedy bude streamovat a renderovat předchozí PlayStation hry do PS4 a PS Vita přes Internet. Hrát jdou jen některé hry, nyní je to 54 her z PS2.\n\nSpolečnost Sony v srpnu 2013 oznámila, že předobjednávky PS4 pokořily hranici jednoho milionu. Při startovním dni prodeje konzole se v Severní Americe prodalo přes jeden milion kusů. Během startovního dne ve Velké Británii se PlayStation 4 stal nejlépe prodávanou konzolí za 48 hodin s celkovým počtem 250 000 kusů. K 28. prosinci 2013 bylo celkem prodáno 4 200 000 kusů konzole. K 2. březnu bylo prodáno celkem 6 000 000 kusů, původně mělo být prodáno pouze 5 000 000 kusů do konce března. Na konci roku 2014 bylo oznámeno tedy v listopadu, že konzole PS4 je nejprodávanější za 9 měsíců v USA.\nV průběhu výstavy CES 2016 SONY oznámilo prodej 35,9 miliónů konzolí. Podle společnosti Sony se 22. května 2016 konzole Playstation 4 prodalo 40 miliónů. Od 16. června 2018 bylo celkem prodáno přes 80 milionů kusů.\n\nK říjnu 2019 se prodalo přes 102,8 milionů PS4, jde tak o druhou nejprodávanější konzoli v historii po PS2.\n\nZmenšený PlayStation 4 Slim (typ CUH-2000) vyšel 15. září 2016 jako nástupnická verze původního PS4. 500 GB verze byla prodávána za stejnou cenu jako původní PS4 verze, k dispozici byla také verze s 1 TB paměti. Od dubna 2017 se vyrábí jen verze s 1 TB úložného prostoru. Jde o 40 % menší verzi než původní model, je mírně zaoblenější a povrch vršku má místo dvoutónového provedení celý matný. Dva USB porty na přední straně byly aktualizovány na novější standard USB 3.1 a mají mezi sebou větší rozestup, optický audio port byl ovšem odstraněn. PS4 Slim má rychlejší podporu Wi-Fi 5GHz a bluetooth 4.0, oproti původní PS4, která podporuje pouze 2,4 GHz Wi-Fi a zastaralé připojení bluetooth 2,1.\n\nModernizovaná verze PlayStation 4 Pro (typ CUH-7000) vyšla 10. listopadu 2016. Jedná se o verzi se zdokonaleným hardwarem umožňující rozlišení 4K a s vylepšenou výkonností PS-VR. Disponuje výkonnějším GPU zvládající až 4,2 teraflops a rychlejším CPU v taktu 2.13 GHz, oproti původnímu PS4 s grafikou 1,8 teraflops a CPU 1.6 GHz. V době vydání šlo o nejvýkonnější herní konzoli na světě, 7. listopadu 2017 však byla překonaná novou konzolí Xbox One X. Jelikož si uživatelé stěžovali na příliš hlučný ventilátor PS4 Pro, v listopadu 2018 vyšel novější typ CUH 7216B, který již disponuje výrazně tišším chlazením.\n\nV srpnu 2018, k oslavě 500 milionů prodaných konzolí PlayStation, připravila Sony 50 000 kusů konzolí \"PS4 Pro Limited Edition „500 Million“\". Hlavní změnou této limitované edice je větší úložný prostor 2 TB, k dalším patří průsvitně tmavě modrý odstín konzole i ovladačů a pamětní měděná destička na přední straně. V balení je mimo ovladače a sluchátek rovněž PlayStation Camera a vertikální podstavec.\n\n\n"}
{"id": "915626", "url": "https://cs.wikipedia.org/wiki?curid=915626", "title": "Jakub Bitman", "text": "Jakub Bitman\n\nJakub Bitman (* 22. července 1988) je český badmintonista, sedminásobný mistr ČR v badmintonu.\n\n\nJakub Bitman a Alžběta Bášová se kvalifikovali ve smíšené čtyřhře na mistrovství světa 2013 v čínském Kantonu.\n\n"}
{"id": "915629", "url": "https://cs.wikipedia.org/wiki?curid=915629", "title": "Alžběta Bášová", "text": "Alžběta Bášová\n\nAlžběta Bášová (* 22. října 1993) je česká badmintonistka, desetinásobná mistryně České republiky v párových disciplínách. \n\n\nJakub Bitman a Alžběta Bášová se kvalifikovali ve smíšené čtyřhře na mistrovství světa 2013 v čínském Kantonu.\n\n"}
{"id": "915630", "url": "https://cs.wikipedia.org/wiki?curid=915630", "title": "Emilie Demant Hattová", "text": "Emilie Demant Hattová\n\nEmilie Demant Hattová (21. ledna 1873 – 4. prosince 1958) byla dánská umělkyně, spisovatelka a etnoložka.\n\nVystudovala umění v Kodani, ale poté, co se v roce 1904 seznámila s Johanem Turim začala studovat sámské jazyky a zajímat se o etnologii. V letech 1907-1908 pobývala v Laponsku a pozorovala stěhování sobích nomádů. Svoje poznatky zveřejnila v knize Johana Turiho \"Muitalus sámiid birra\".\n"}
{"id": "915633", "url": "https://cs.wikipedia.org/wiki?curid=915633", "title": "Porgy and Bess", "text": "Porgy and Bess\n\nPorgy and Bess může být:\n\n"}
{"id": "915634", "url": "https://cs.wikipedia.org/wiki?curid=915634", "title": "Hymna Německé demokratické republiky", "text": "Hymna Německé demokratické republiky\n\nAuferstanden aus Ruinen byla hymna bývalé NDR. Slova napsal básník a pozdější ministr kultury Johannes Robert Becher, autorem melodie je Hanns Eisler. Poprvé píseň zazněla 4. listopadu 1949.\n\nV roce 1958 obvinil západoněmecký časopis Welt am Sonntag Eislera, že v této hymně vykradl píseň \"Goodbye Jonny\", kterou zpíval Hans Albers ve filmu \"Wasser für Canitoga\" (1939).\n\nText hymny vyjadřuje naději ve sjednocení Německa. Becher původně v první sloce napsal „heilig Vaterland“ („svatá vlasti“), ale s ohledem na ateistickou povahu režimu to nakonec změnil na „einig Vaterland“ („jednotná vlasti“). Od sedmdesátých let bylo jasné, že případné sjednocení nebude probíhat v komunistické režii, takže se tento verš stal nepohodlným. Proto se hymna stále častěji hrála pouze v instrumentální verzi.\n\nJe zajímavé, že text \"Auferstanden aus Ruinen\" se dá zpívat i na hudbu Deutschlandlied. Lothar de Maizière tedy v roce 1990 navrhl, aby byla první sloka začleněna do hymny sjednoceného Německa, ale západní představitelé to odmítli.\n\n"}
{"id": "915640", "url": "https://cs.wikipedia.org/wiki?curid=915640", "title": "Fritz Walter", "text": "Fritz Walter\n\nFriedrich „Fritz“ Walter (31. října 1920, Kaiserslautern – 18. června 2002, Enkenbach-Alsenborn) byl německý fotbalista.\n\nHrával na pozici útočníka či ofenzivního záložníka. Figuruje na seznamu UEFA Jubilee 52 Golden Players.\n\nS reprezentací bývalého Západního Německa se stal mistrem světa v roce 1954. Na šampionátu tým vedl jako kapitán, dostal se do all-stars a federací FIFA byl zpětně vyhlášen třetím nejlepším hráčem turnaje. Zúčastnil se i mistrovství světa roku 1958, kde Němci skončili na 4. místě. Celkem za národní tým odehrál 61 utkání a vstřelil 33 branek. Celou svou kariéru strávil v jediném klubu: 1. FC Kaiserslautern. Získal s ním dva tituly německého mistra (1951, 1953). V letech 1937–1959 za něj odehrál 411 ligových zápasů, v nichž vstřelil 380 gólů. Za války a krátce po ní strávil pět let v zajateckém táboře. Stadion v Kaiserslauternu od roku 1985 nese jeho jméno: Fritz-Walter-Stadion.\n\n"}
{"id": "915641", "url": "https://cs.wikipedia.org/wiki?curid=915641", "title": "Jean-Éric Vergne", "text": "Jean-Éric Vergne\n\nJean-Éric Vergne (* 25. dubna 1990 v Pontoise, Francie) je francouzský automobilový závodník, pilot Formule E. Momentálně jezdí v šampionátu Formule E, za tým Techeetah.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "915643", "url": "https://cs.wikipedia.org/wiki?curid=915643", "title": "Alfons Maria Stickler", "text": "Alfons Maria Stickler\n\nAlfons Maria kardinál Stickler SDB (23. srpna 1910 Neunkirchen – 12. prosince 2007 Vatikán) byl rakouský římskokatolický kněz, vysoký úředník římské kurie, salesián, kardinál.\n\nVstoupil do kongregace salesiánů Dona Bosca (SDB), první sliby složil 15. srpna 1928 v noviciátě. Studoval v řádových domech v Německu, Rakousku a Itálii (v Turíně a v Římě). Kněžské svěcení přijal 27. března 1937 v Římě. Poté pokračoval ve studiích na Papežském Atheneum svatého Apolináře, kde v roce 1940 obhájil doktorát práv. Řadu let přednášel kanonické právo na Salesiánské univerzitě v Turínu, kde byl v letech 1953 až 1958 děkanem (v roce 1957 byla univerzita přemístěna do Říma) a v letech 1958 až 1966 rektorem. Jako expert se účastmil jednání Druhého vatikánského koncilu. Od roku 1971 byl prefektem vatikánské knihovny.\n\nNa podzim 1983 byl jmenován titulárním arcibiskupem, biskupské svěcení mu udělil papež Jan Pavel II. 1. listopadu téhož roku. Při konzistoři v květnu 1985 byl jmenován kardinálem. Po této nominaci se stal plnoprávným knihovníkem a archivářem Římskokatolické církve. Na odpočinek odešel v červenci 1988. Byl zastáncem tradiční předkoncilní liturgie. Od srpna 2006, po smrti kardinála Willebrandse byl nejstarším kardinálem na světě.\n\n\n"}
{"id": "915644", "url": "https://cs.wikipedia.org/wiki?curid=915644", "title": "Giedo van der Garde", "text": "Giedo van der Garde\n\nGiedo van der Garde (* 25. dubna 1985 Rhenen, Nizozemí) je nizozemský automobilový závodník, bývalý pilot Formule 1. V roce 2013 závodil pro tým Caterham. Jeho týmovým kolegou byl Charles Pic. V roce 2014 byl testovacím jezdcem týmu Sauber. V minulosti také testoval například pro tým Spyker F1.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "915651", "url": "https://cs.wikipedia.org/wiki?curid=915651", "title": "Šneková turbína", "text": "Šneková turbína\n\nArchimédova turbína, nazývaná také jako šneková nebo šroubová turbína, je vodní turbína, která je obměnou vodního kola na horní vodu a jako taková využívá potenciální energii vody. Nicméně, ve srovnání s účinností vodního kola, je účinnost šnekové turbíny větší. Turbína se skládá z rotoru tvaru Archimédova šroubu rotujícího v půlkruhového žlabu. Voda natéká do turbíny, svou hmotností působí na listy šnekovnice – to má za následek otáčení rotoru. Na dolním konci turbíny voda volně vytéká. Na horním konci šroubu je připojen přes převodovku k rotoru generátor.\n\nArchimedův šroub je vynález známý již od starověku a je považován za jednoduchý stroj. Uvádí se, že šroub vynalezl Archimedes ze Syrakus (287–212 př. n. l.). V roce 1819 francouzský inženýr Claude Louis Marie Henri Navier (1785–1836) navrhl použít Archimedův šroub jako druh vodního kola. V roce 1922 William Moerscher zapsal vynález hydrodynamické šroubové turbíny u Amerického patentového úřadu. V 90. letech 20. století inženýr Karl-August Radlik (1912–2001) a prof. Ing. Karel Brada, DrSc., rozvinuli myšlenku Archimédova šroubu jako vodní turbíny. První modelová turbína byla odzkoušena na ČVUT v Praze v roce 1995–1996. V roce 1997 české firma SIGMA Hranice pod vedením Ing. Karla-Augusta Radlika a prof. Ing. Karela Brady, DrSc. uvedla na trh první prototyp Archimédovy turbíny, a tato byla následně nainstalována v obci Obere Schlägweidmühle. V současné době je již v Evropě postaveno několik malých vodních elektráren s technologií šnekové turbíny. V Polsku první Archimédovu turbínu nainstalovala a spustila česká společnost GESS-CZ, s.r.o. z Hranic v červnu 2011 na řece Radomce v obci Jastrzębia pod Radomilem.\n\nArchimédova turbína je používána na řekách s relativně nízkými spády (od 1 m do 10 m) a s menšími průtoky (do cca 10 m3/s na jednu turbínu). Vzhledem ke své konstrukci a velmi nízkým otáčkám rotoru je provoz turbíny přátelský k vodní fauně, označováno jako „fishfriendly“. Archimédova turbína může být použit všude tam, kde jsou požadavky ochrany životního prostředí obzvláště přísné.\n\n\n\n"}
{"id": "915652", "url": "https://cs.wikipedia.org/wiki?curid=915652", "title": "Jorge Burruchaga", "text": "Jorge Burruchaga\n\nJorge Luis Burruchaga (* 9. října 1962, Gualeguay, Argentina) je bývalý argentinský fotbalista a trenér.\n\nHrál na postu záložníka. Je odchovancem klubu Arsenal de Sarandí, později hrál za CA Independiente (s ním získal roku 1984 Pohár osvoboditelů i Interkontinentální pohár) a francouzský FC Nantes. Za argentinskou reprezentaci odehrál 57 zápasů a zaznamenal v nich 13 zásahů. Ve finále mistrovství světa ve fotbale 1986 vstřelil Němcům v 85. minutě za stavu 2:2 po samostatném úniku vítězný gól a rozhodl tak o zisku druhého titulu z MS pro Argentinu.\n\nPo ukončení aktivní kariéry se stal trenérem, působil v Sarandí a Independiente, od roku 2011 vede paraguayský klub Libertad Asunción.\n\n"}
{"id": "915662", "url": "https://cs.wikipedia.org/wiki?curid=915662", "title": "Albuch", "text": "Albuch\n\nAlbuch (též Aalbuch) je označení pro oblast v severovýchodní části Švábské Alby ležící západně od Brenzu zhruba mezi městy Heidenheim an der Brenz, Aalen a Geislingen an der Steige. Podle geomorfologického členění Německa tvoří v rámci Švábské Alby společně s na východ ležícím Härtsfeldem podcelek zvaný Albuch und Härtsfeld. Mezi nejvýznamnější kopce v oblasti patří Stuifen (757 m n. m.), Kocher (684 m n. m.) a Hohenstauffen (684 m n. m.).\n"}
{"id": "915674", "url": "https://cs.wikipedia.org/wiki?curid=915674", "title": "Komunitní centrum Praha-Barrandov", "text": "Komunitní centrum Praha-Barrandov\n\nKomunitní centrum Barrandov s kostelem zasvěceným Kristu Spasiteli vyrůstá od listopadu 2018 v Praze na Barrandově. Dokončení je plánováno na září 2020.\n\nNový kostel má rozšířit nabídku bohoslužeb pro obyvatele barrandovského sídliště, kteří se jich nyní účastní zejména v kostele sv. Filipa a Jakuba na Zlíchově. Na území farnosti Praha-Hlubočepy však žije zhruba 30 tisíc lidí, a zlíchovský kostel s kapacitou kolem 80 lidí tak již jejím potřebám naprosto nedostačuje. Komunitní centrum by mělo v budoucnu sloužit nejen věřícím, ale všem obyvatelům sídliště.\n\nV roce 2012 farnost vyzvala architekty, aby předložili své návrhy a nabídky. Komise zástupců farnosti a odborníků jmenovaných Arcibiskupstvím pražským vybrala na jaře 2013 projekt architektů Jakuba Žišky a Pavla Šmelhause z Atelieru Žiška.\n\nCelý objekt má být dvoupodlažní a má mít věž se zvonem. Kostel má mít kapacitu zhruba 220 sedících lidí. Má v něm vzniknout multifunkční sál pro zhruba 80 lidí, jaký na sídlišti dosud chybí. Mají se zde konat přednášky, oslavy, plesy, koncerty, filmový klub i další kulturní akce. Počítá se i s třemi klubovnami pro výuku náboženství, setkávání maminek a dětí, mládeže či seniorů, hudebními zkouškami nebo akcemi charity či skautů. Součástí plánů je také kavárna a čajovna. Kavárna v přízemí má být obrácena k dětskému hřišti. V suterénu s prosklenou stěnou na jih k lesu vznikne komunitní centrum s klubovnami. V suterénu má být též kancelář farnosti s knihovnou.\n\nInteriéru kostela má dominovat skleněný kříž se sochou Krista Spasitele z běleného lipového dřeva a kruhová kaple se svatostánkem. Po vyschnutí stavby mají být na kůr instalovány nové varhany. Autory liturgických prvků, zejména oltáře, svatostánku, křtitelnice atd., mají být prof. Stanislav Kolíbal a akademický sochař Petr Váňa.\n\nPůvodně byl počátek výstavby datován zhruba do roku 2014 či 2017. V letech 2013–2014 začaly přípravy projektu k povolovacímu řízení, v roce 2015 bylo vydáno územní rozhodnutí. Stavba měla být zahájena v roce 2017 a dokončena zhruba o tři roky později. V únoru roku 2017 kostel obdržel stavební povolení. V roce 2018 byl jako generální dodavatel vybrán Metrostav a. s. Od čtvrtka 25 října 2018 začalo být zařizováno staveniště.\n\nNa slavnost všech svatých 1. října 2018 arcibiskup Dominik Duka požehnal základní kámen kostela a komunitního centra, čímž byla stavba slavnostně zahájena. Třetina nákladů má být hrazena darem Arcibiskupství pražského, jinak má být výstavba hrazena soukromými dárci s řad obyvatel Barrandova a přátel farnosti.\n\nVe špičce má na stavbě pracovat současně až 50 dělníků. Hlučné práce mají probíhat jen od 8 do 19 hodin. Stavební firma má zakázáno pracovat o nedělích a během církevních a státních svátků. Předpokládaný termín ukončení stavby je září 2020.\n\nZasvěcením kostela Kristu Spasiteli chce barrandovská farnost navázat na odkaz sv. Anežky, která s pomocí svého bratra Václava I. založila první klášter klarisek v Čechách. O letnicích roku 1234 ve věku 23 let do něj sama vstoupila a později byla jmenována jeho abatyší.\n\nV areálu kláštera (U Milosrdných 17, Praha 1) byl roku 1267 vybudován kostel Krista Spasitele, který se měl stát pohřebištěm Přemyslovců. Při vpádu pasovských v roce 1611 byl klášter vypleněn a za Josefa II. zrušen. Farnost by chtěla otevřít kostel na Barrandově okolo roku 2017 – tedy k 650. výročí postavení původního kostela Krista Spasitele.\n\nNa Barrandově také žije početná skupina občanů ze zemí bývalého Sovětského svazu. Zasvěcení kostela Kristu Spasiteli by tak podle zástupců farnosti mohlo vytvořit vazbu na katedrálu Krista Spasitele v Moskvě – zbouranou Stalinem a obnovenou po pádu SSSR - a stát se východiskem pro případnou ekumenickou spolupráci.\n"}
{"id": "915679", "url": "https://cs.wikipedia.org/wiki?curid=915679", "title": "Kostel Krista Spasitele", "text": "Kostel Krista Spasitele\n\nKostel Krista Spasitele může být:\n\n\n"}
{"id": "915688", "url": "https://cs.wikipedia.org/wiki?curid=915688", "title": "Národní autority České republiky", "text": "Národní autority České republiky\n\nNárodní autority České republiky (AUT) je soubor českých národních autorit obsahující jak jmenné (personální a korporativní), tak věcné autority (tematické, geografické a formální). Databáze národních autorit je od roku 1996 spravována Národní knihovnou České republiky, autoritní záznamy jsou využívány zejména regionálními knihovnami, méně potom specializovanými, o možnost převzetí v archivech a muzeích se vedou diskuse.\n\nJednotlivé autoritní záznamy vytváří jak NK ČR, tak regionální knihovny (skrz protokol Z39.50). Jednotlivé autoritní záznamy mají jednoznačné identifikační číslo autority (většinou se skládají z písmenného prefixu a čísla, z historických důvodů se vlastní vytvoření odlišuje podle toho, která česká knihovna záznam navrhla, např. Karel Čapek má ID jk01021023), dále závazné záhlaví (Čapek, Karel, 1890-1938), které je pro vyloučení nejednoznačností doplněno kvalifikátorem (u personálních autorit přesná data a místa narození/úmrtí, pole publikační činnosti ad.). Struktura je dána MARC21 a záznamy jsou vytvářeny podle pravidel AACR2.\n\nNárodní autority České republiky jsou spojovány s dalšími národními autoritami v projektu Virtual International Authority File (VIAF).\n\n\n\n"}
{"id": "915693", "url": "https://cs.wikipedia.org/wiki?curid=915693", "title": "Aalten", "text": "Aalten\n\nAalten je obec na východě Nizozemska. Leží v Geldrách na hranici s německou spolkovou zemí Severní Porýní-Vestfálsko. V roce 2013 v něm žilo 27.090 obyvatel. V roce 2005 se stala součástí Aaltenu bývalá obec Dinxperlo.\n\nV Aaltenu je stanice na místní dráze z Arnhemu do Winterswijku.\n\n"}
{"id": "915697", "url": "https://cs.wikipedia.org/wiki?curid=915697", "title": "Vyza malá", "text": "Vyza malá\n\nVyza malá (\"Huso dauricus\", \" калуга\", kaluga) je velká dravá jeseterovitá ryba vyskytující se v povodí řeky Amur ve Východní Asii.\n\nSpolečně s vyzou velkou patří mezi největší sladkovodní ryby na světě, s maximální velikostí kolem 1,000 kg a 5,6 m se může dožít i více než 55 let. Vyza malá je ale jistě jednou z největších z rodiny jeseterovitých. Stejně jako poněkud větší vyza velká tráví část svého života ve slané vodě. Mají šedozelené až černé hřbety se žlutavě zeleno-bílým podbřiškem. Kaluga byla drancována téměř k vyhubení pro její cenné jikry (kaviár). Navzdory neustálým hlídkám proti pytláctví, pytláci stále ryby loví. Lov vyzy kdekoli v řece Amur je trestným činem, za který lze uložit vysoký trest. Je však známo, že vyzy mají agresivní charakter, a byly o nich hlášeny případy převracení rybářských lodí a utopení rybářů, ačkoli neexistuje žádný konkrétní důkaz o tom, že by napadly nebo lovily lidi. V oblastním muzeu v Chabarovsku je vypreparovaná ryba, která byla chycena v roce 1996, vážila 250 kilogramů v délce 350 cm.\n\nVyza malá je semi-anadromní druh ryby, část svého života tráví ve slané vodě ale většinu z jejího života ve sladké vodě. Kaluga je jeden ze čtyř druhů jeseterů vyskytující se v řece Amur. Řeka Amur je jednou z největších řek ve východní Asii a leží mezi hranicemi Číny a Ruska. V této řece existují dva typy Kalugy. Jedna skupina Jeseterů se tře v hlavním toku řeky, zatímco jiní migrují po proudu. V raném stádiu života, vyzy raději žijí v čistém prostředí. Upřednostňují místo řeky, kde je čisté bílé dno a otevřený prostor pro plavání nad dnem. Vyza také preferuje vyhnout se jakémukoli úkrytu v řece. Pozorování svědčí o tom, že embrya Kalugy to mohou dělat, aby se vyhnuli predátorům v blízkosti dna řeky. Jeseter Kaluga je v současné době ohrožen kvůli lidské interakci. Nicméně faktory životního prostředí, jako jsou teplota vody, představují riziko pro plísně na vykuleném plůdku a mohly by být také příčinou vyhubení. Intenzita migrace je také velkým faktorem života vyzy. Rychlost vody v proudu má velký vliv na migraci vykuleného plůdku, což znamená, že čím větší je síla proudu vody, tím větší je pravděpodobnost migrace embrya. Migrace hraje v raném životě vyzy velkou roli. Migrace Kalugy je považována za pasivní migraci, protože embrya nemají žádnou kontrolu nad místem, kam je řeka bere. Když však vyzy vyroste, migruje tam a zpět mezi horním a dolním proudem. Generační délka tohoto druhu není menší než 20 let.\n\nJeseteři jsou z volných vod drancováni především pro kaviár. Chov jeseterů a produkce kaviáru v akvakultuře je tedy považováno nejen za perspektivní oblast, ale také za způsob ochrany jesetrů. Celosvětová produkce jesetrů vzrostla v posledních letech z 2500 tun v roce 1999 na 25 600 tun v roce 2008 (FAO, 2008). U výroby kaviáru lze sledovat podobný trend. Ta vzrostla z 1,7 tuny v roce 2003 na 27,3 tun v roce 2007.Vysoká cena kaviáru tery zaručuje rentabilitu chovu jeseterů v akvakultuře. Přičemž kaviár z albinotické formy jesetera patří k nejdražším na světě. Kilogram tohoto vysoce kvalitního \"zlatého kaviáru\" může stát podle Guinessovy knihy rekordů až 25 000 $.\n\nVyza malá tráví velkou část svého života ve slané vodě a vrací se do řek k rozmnožování. Kaluga se tře v dolním toku řeky Amur v silně proudících stanovištích v hlavním toku řeky na dně štěrku nebo písčitého štěrku při teplotě vody 12-20 °C v hloubkách 2–3 m. Tření probíhá od konce května do července. Dospělí se množí během života. Periodicita tření je 4–5 let u samic (jikrnaček) a 3–4 roky u samců (mlíčáků). Teplota vody ovlivňuje nástup zralosti samic. Samice se v teplých letech třou o rok dříve než v chladných letech.\n\nVyza malá se tře v mělkých štěrkových částech ve sladkovodním ústí řeky Amur. Jejich rodiče v životě nemají žádnou roli. Nestarají se tak o své jikry. Zůstávají jikrou od 83 do 295 hodin než se vykulí. Vyživují se pak žloutkovým váčkem až 8 nebo 9 dní do rozplavání. Poté je Kaluga nucen lovit. Loví drobný zooplankton, hmyz a korýše. Dostanou se k moři pomocí proudu, a zůstanou tam, dokud nejsou připraveni k dalšímu rozmnožování, ve věku od 10 do 14 let. Samice se mohou třít pouze každé čtyři roky. Jejich období tření začíná v květnu a končí v červenci. Dospělí jeseteři cestují v malých skupinách (3 až 20 jedinců) do mělkých štěrkových lůžek k výtěru. Někdy, pokud je jeseter příliš velký, může zemřít, když uvízne v mělké vodě. Vyza malá může hybridizovat s vyzou velkou.\n\nDospělí jedinci vyzy mají obrovské chutě. Dokáží ulovit štiku, kapra, sleďe, lososa a většinu jiných ryb nebo korýšů, které se jim vejdou do úst. Vyza malá může žít až 55 let.\n\nPopulace vyzy malé od roku 1800 prudce poklesla. Oficiální záznamy o úlovcích byly zrušeny z:\n\n595 tun v roce 1881\n\n61 tun v roce 1948\n\n89 tun v roce 1996\n\nTo ukazuje na více než 80% pokles úlovků v průběhu 90 let. Od roku 2000 nebyla vyza malá starší 10 let pozorována v kanálu řeky Amur během období, kdy nedochází k tření, což naznačuje, že dospělí jedinci v řece Amur uplně chybí.\n\nVyza je masivní ryba, známá také jako „říční Beluga“. Má trojúhelníkovou hlavu s několika kostěnými destičkami. Její tělo je vřetenovitě prodloužené s pěti řadami kostních štítků: hřbetní s 10-16 štíty (první je největší), dva laterární (32-46 štítků) a dva ventrální (8-12 štítků). Laterální štítky jsou menší než dorzální a ventrální. Ústa zabírají celý dolní povrch hlavy, jsou boční, půlměsíční a extrémně velké. Části úst se mohou pohybovat na stranu hlavy. Na spodní části hlavy a před ústy se nachází příčná řada čtyř zploštělých bočních vousků. Hlava Vyzy je krátká a ostře špičatá. Má velmi malé oči, které jsou umístěny bezprostředně za nosními dírkami.\n\n\n"}
{"id": "915700", "url": "https://cs.wikipedia.org/wiki?curid=915700", "title": "Vůz BDbmsee447 ČD", "text": "Vůz BDbmsee447 ČD\n\nVozy řady BDbmsee (původně dodány jako BDmeer, potom do prosince 2010 označeny BDbmrsee), očíslované v intervalu 51 54 82-70, jsou jednou z řad osobních vozů Českých drah přizpůsobených pro přepravu vozíčkářů . Všechny tyto vozy (075–100) byly vyrobeny pro tehdejší Československé státní dráhy ve VEB Waggonbau Bautzen v letech 1987–1988. Po rozpadu Československa připadlo Českým drahám 16 těchto vozů. Všechny vozy vyjma vozu č. 100 byly zmodernizovány na řadu Bbdgmee.\n\nJsou to neklimatizované vozy typu UIC-Z délky 26 400 mm. Mají podvozky GP 200 S 25 vybavené kotoučovými brzdami. Jejich nejvyšší povolená rychlost je 160 km/h.\n\nVnější nástupní dveře těchto vozů jsou předsuvné, ovládané pákou, a vybavené posilovačem. Dveře jsou vybaveny pneumatickým dálkovým zavíráním, a za jízdy jsou blokovány. Mezivozové přechodové dveře jsou manuálně posuvné do strany. Vozy mají polospouštěcí okna.\n\nMají celkem sedm oddílů – pět klasických, oddíl číslo šest je pro vozíčkáře a sedmý, na druhém konci vozu, je služební. Původně měly vozy osmimístné oddíly a oddíl pro vozíčkáře byl kvůli zúžení trojmístný (sedačky byly jen na jedné straně oddílu). Vozy tedy měly celkem 40 + 3 polohovatelných sedaček. Při úpravách vozů byly mj. běžné oddíly změněny na šestimístné, ale jsou již bez polohovatelných sedaček. Tyto vozy mají celkem 30 + 3 míst k sezení.\n\nVytápění vozů je realizováno pomocí elektrického ohřívače vzduchu s automatickou regulací teploty.\n\nProvozní osvětlení vozů je řešeno zářivkami, nouzové a noční je provedeno pomocí žárovek.\n\nVozy jsou vybaveny centrálním zdrojem energie (CZE), který umožňuje napájet elektrická zařízení (např. osvětlení) z topného kabelu namísto nápravového generátoru. CZE může být napájen nejen z topného kabelu, ale i z trojfázové veřejné sítě 380 V / 220 V. Ve vozech se nachází i zásuvky 230 V, po jedné v každé umývárně a další na chodbičce, ale ty jsou aktivní jen pokud je vůz napájen z veřejné sítě.\n\nPůvodní nátěr vozů byl tmavě zelený se žlutým pruhem pod okny. Byl řešen pomocí polyuretanových barev. Nynější nátěr je přes okna zelený a zbytek je bílý, případně je proveden v korporátním stylu Českých drah od studia Najbrt.\n\nVozy jsou vybaveny pro přepravu cestujících na vozíku, a na rozdíl od vozů BDhmsee mají i plošinu k jejich nakládání. Vůz má ve střední části dveře pro nástup cestujících na invalidním vozíku a také je zde pro ně vyhrazený oddíl. Prostorné WC uzpůsobené pro pohyb s invalidním vozíkem se proto nachází také uprostřed vozu. Vůz má rozšířenou chodbičku tak, aby vozík mohl pohodlně zajet od vnějších širokých dveří kolem WC až do šestého oddílu.\n\nVozy jsou v oddíle pro vozíčkáře a na WC vybaveny SOS tlačítkem, kterým může být přivolána vlaková četa.\n\nPrvní modernizace proběhla v letech 1996–1997. Jejím účelem bylo dosazení nových sedadel (po šesti v oddíle místo původních osmi) při úpravě vozu pro mezinárodní provoz RIC.\n\nKoncem 90. let byl vyměněn motor hydraulického čerpadla u plošiny pro vozíčkáře. Původně byl tento motor napájen ze sítě 220 V, nový motor vyžaduje napětí 24 V. Tím mohl být z vozu odstraněn měnič 24 V / 220 V.\n\nOd roku 2012 do roku 2014 proběhla v ŽOS Trnava, MOVO Plzeň a Pars nova Šumperk modernizace všech vozů vyjma vozu č. 100 na řadu Bbdgmee. Modernizace spočívala v obnově interiéru s dosazením moderních polohovatelných sedaček, dosazení klimatizace, vakuových WC, elektronického informačního a rezervačního systému, nových předsuvných dveří ovládaných tlačítky a zásuvek 230 V.\n\nPůvodně byly vozy nasazovány na vnitrostátních expresech mezi Prahou a Košicemi nebo Bratislavou.\n\nVozy vždy bývaly řazeny na vlacích EuroCity a expres, případně i na rychlících. Nejprestižnější spoje, na kterých vozy kdy jezdily byly spoje EuroCity Praha – Brno – Vídeň / Budapešť, a to zhruba od roku 2010. Dále je bylo možné potkat na expresech z Prahy do Žiliny, nebo na rychlících Praha – Plzeň, příp. Praha – České Budějovice.\n\nPo modernizaci všech ostatních vozů zůstává jediný zástupce řady nadále v provozu. Obvykle na trase Praha - Budapešť/Žilina jako záloha, pokud některý z modernizovaných vozů nemůže vyjet.\n\n\n"}
{"id": "915704", "url": "https://cs.wikipedia.org/wiki?curid=915704", "title": "Novelizace Ústavy České republiky zavádějící přímou volbu prezidenta republiky", "text": "Novelizace Ústavy České republiky zavádějící přímou volbu prezidenta republiky\n\nNovelizace Ústavy České republiky zavádějící přímou volbu prezidenta republiky byla provedena ústavním zákonem č. 71/2012 Sb., který změnil Ústavu České republiky, a to tak, že dosavadní nepřímý způsob volby hlavy státu prostřednictvím volitelů (poslanců a senátorů) byl změněn na přímou volbu prostřednictvím všech českých občanů. \n\nPo volbách do Poslanecké sněmovny v roce 2010 byla jmenována nová středopravicová vláda Petra Nečase. Nová vláda se zavázala prosadit změnu Ústavy České republiky, která by do českého právního řádu zakotvila přímou volbu prezidenta republiky. Dosud byla hlava státu volena na společné schůzi obou komor Parlamentu České republiky. Volba prezidenta republiky v roce 2008 byla však natolik kontroverzní, že se tento způsob volby hlavy státu ukázal jako dlouhodobě neudržitelný a nedůstojný tak vysoké ústavní funkci. Volbu totiž provázela řada nejasností a sporů. Někteří zákonodárci se stali terčem vyhrožování, když jim údajně chodily poštou dopisy s kulkami od střelných zbraní.\n\nDne 20. června 2011 vláda předložila návrh ústavního zákona s cílem uzákonit přímou volbu prezidenta republiky všemi občany. Protože se ale jednalo o zákon ústavní, bylo zřejmé, že bez dostatečné politické podpory napříč politickým spektrem zákon přijat nebude. Díky tomu se opoziční ČSSD podařilo například prosadit, aby imunita prezidenta republiky byla nově omezena pouze na dobu výkonu funkce. Další její požadavek na změnu způsobu jmenování členů bankovní rady České národní banky však zákonodárci odmítli.\n\nVláda České republiky předložila Poslanecké sněmovně Parlamentu České republiky návrh zákona ke schválení dne 20. června 2011. Poslanecká sněmovna vyslovila s návrhem zákona souhlas dne 14. prosince 2011. Ze 192 přítomných poslanců pro návrh hlasovalo 159 a tři byli proti. V té době již petici za uzákonění přímé volby podepsalo více než 100 000 občanů. Senát Parlamentu České republiky návrh zákona přijal dne 8. února 2012. Pro jeho schválení se vyslovilo 49 ze 72 přítomných senátorů a 22 z nich bylo proti. Prezident republiky zákon podepsal 17. února 2012. Dne 12. března 2012 byl zákon vyhlášen pod číslem 71/2012 Sb. ve Sbírce zákonů a účinný je od 1. října téhož roku. Tímto datem se normy ústavního zákona začlenily přímo do Ústavy a změnily tím způsob volby hlavy státu, obsažený v jejím čl. 54 odst. 2 a především čl. 56.\n\nČlánek 58 Ústavy říká, že „další podmínky výkonu volebního práva při volbě prezidenta republiky, jakož i podrobnosti navrhování kandidátů na funkci prezidenta republiky, vyhlašování a provádění volby prezidenta republiky a vyhlašování jejího výsledku a soudní přezkum stanoví zákon.“. Tímto zákonem se stal zákon č. 275/2012 Sb., o volbě prezidenta republiky a o změně některých dalších zákonů.\n\n"}
{"id": "915705", "url": "https://cs.wikipedia.org/wiki?curid=915705", "title": "Tiken Jah Fakoly", "text": "Tiken Jah Fakoly\n\nTiken Jah Fakoly, vlastním jménem \"Dumbia Mussa Fakoly\" (* 23. června 1968 v Odienné) je zpěvák a autor písní ve stylu reggae z Pobřeží slonoviny. Ve svých písních i dalších aktivitách se výrazně a kriticky vyslovuje k politickým tématům, např. k postkoloniálním vztahům s Francií (\"Françafrique\"), ale rovněž k problémům vnitroafrickým. Jeho angažovanost se neomezuje jen na texty písní, od roku 2009 např. zahájil kampaň \"Un concert une école\" (\"Co koncert, to škola\") na podporu základní vzdělanosti v Západní Africe.\n\n\n"}
{"id": "915706", "url": "https://cs.wikipedia.org/wiki?curid=915706", "title": "Lavabo", "text": "Lavabo\n\nLavabo (popřípadě lavábo) může být:\n\n"}
{"id": "915708", "url": "https://cs.wikipedia.org/wiki?curid=915708", "title": "Lavabo (ručník)", "text": "Lavabo (ručník)\n\nManutergium, někdy nesprávně nazýváno lavabo (podle liturgického úkonu při němž se používá), je bílý ručník (rouška), do něhož si kněz při mši při lavabu (po umytí rukou) utírá ruce. Někdy je na něm vyšitý křížek, a to na jeho okraji (pro bezpečné odlišení od purifikatoria, který ho má vyšitý uprostřed), či psací písmeno „L“, nebo může být bez křížku. Většinou se pokládá na konvičky s vínem a vodou nebo na lavabo.\n\n"}
{"id": "915709", "url": "https://cs.wikipedia.org/wiki?curid=915709", "title": "Manutergium", "text": "Manutergium\n\nManutergium je pruh látky předem požehnaný biskupem, jímž se ovinují ruce novokněze po jeho svěcení, aby křižmo nanesené světitelem nepotřísnilo liturgická roucha nebo podlahu. Poté bývalo tradičně uschováno u jeho matky a v případě jejího úmrtí vloženo do její rakve.\n\n"}
{"id": "915712", "url": "https://cs.wikipedia.org/wiki?curid=915712", "title": "Stará puška", "text": "Stará puška\n\nStará puška (originální francouzský název \"Le Vieux Fusil\") je koprodukční francouzsko-německé filmové válečné drama z roku 1975, které režíroval Robert Enrico. Film získal ve třech kategoriích cenu \"César\" a v dalších šesti kategoriích byl na ní nominován.\n\nVětšina filmu se odehrává ve francouzské vesnici Montauban. Hlavní role ve filmu ztvárnili Philippe Noiret společně s Romy Schneider.\n\nFilm je inspirován skutečnými historickými událostmi z konce 2. světové války, tzv. masakrem u Oradour-sur-Glane, při němž byla nacisty vypálena francouzská vesnice Oradour-sur-Glane a zabito 642 civilistů.\n\nHlavní roli ve filmu měl původně hrát Lino Ventura, který však tuto roli odmítl, protože se mu ve scénáři nelíbilo násilí.\n\nPři natáčení filmu byly použity dva francouzské zámky – Château de Bonaguil v kantonu Lot-et-Garonne (většina filmu) a Châteaux de Bruniquel v kantonu Tarn-et-Garonne. Množství tajemně vyhlížejících interiérů, které je možné vidět ve filmu, však byly přesto pouze pro film vystavěné kulisy.\n\nFilm byl ve Francii vřele divácky přijat – v celé zemi jej vidělo přes 3 miliony diváků a v Paříži téměř milion diváků.\n\nHudbu k filmu složil François de Roubaix, přičemž šlo o poslední film, pro který složil filmovou hudbu. Skladatel pouze tři měsíce po uvedení filmu zemřel a proto mu César za nejlepší hudbu byl udělen posmrtně. Film se účastnil vůbec prvního ročníku udělování Césarů v roce 1976.\n\nFilm se odehrává na konci druhé světové války, v atmosféře německého ústupu a prohry. Doktor Julien Dandieu pracuje jako chirurg v nemocnici a současně vypomáhá francouzskému odbojovému hnutí. Po ostrém německém varování vypravuje svou ženu a malou dcerku mimo město, do pokojné vesnice, ve které sám vlastní zanedbaný hrad. Po nějakém čase se vypravuje na návštěvu, po příjezdu však nalézá pouze zničenou vesnici a vyvražděné obyvatelstvo. Když dorazí ke svému hradu, nalézá navíc mrtvé tělo svého dítěte a představuje si, co pravděpodobně musela vytrpět jeho žena. Jeho šok a bolest jsou nezměrné, navzdory tomu však zachová jistou rozvahu, nalézá svou dávno schovanou starou pušku a začíná krutou mstu. Protože doktor Dandieu dokonale zná složitý systém podlaží, chodeb a schodišť na starém hradě, získává před těžce ozbrojenými německými vojáky velkou výhodu. Několikrát se ocitne v nebezpečí, přesto však postupně a trpělivě zvládne zabít všechny, kteří jsou zodpovědni za smrt jeho rodiny. Doktor nakonec přežívá, když je však nadlidský úkol konečně za ním, opět propadá obrovské bolesti nad ztrátou nejbližších.\n\n\n\n"}
{"id": "915717", "url": "https://cs.wikipedia.org/wiki?curid=915717", "title": "Sandro Mazzola", "text": "Sandro Mazzola\n\nAlessandro „Sandro“ Mazzola (* 8. listopad 1942) je bývalý italský fotbalista. Hrával na pozici útočníka či ofenzivního záložníka.\n\nS italskou reprezentací se stal mistrem Evropy 1968 (zařazen do all-stars turnaje) a získal stříbrnou medaili na mistrovství světa v Mexiku roku 1970. Hrál i na světových šampionátech 1966 a 1974. Celkem za národní tým odehrál 77 utkání a dal 22 branek.\n\nByl členem slavného týmu Interu Milán, v němž strávil celou svou kariéru (1960–1977), a jehož byl v letech 1970–1977 kapitánem. Získal s Interem dvakrát Pohár mistrů evropských zemí (1963/64, 1964/65), dvakrát Interkontinentální pohár (1964, 1965) a čtyřikrát titul italského mistra (1963, 1965, 1966, 1971). Roku 1965 byl nejlepším střelcem Serie A, o sezónu dříve nejlepším střelcem Poháru mistrů. Odehrál za Inter 417 ligových zápasů, v nichž dal 116 gólů.\n\nV anketě Zlatý míč, která hledala nejlepšího fotbalistu Evropy, se roku 1971 umístil na druhém místě. Mezinárodní federace fotbalových historiků a statistiků ho roku 1999 zvolila 43. nejlepším fotbalistou 20. století.\n\nByl synem Valentina Mazzoly, rovněž slavného fotbalisty, který zahynul roku 1949 (když bylo Sandrovi 6 let), při letecké havárii, spolu s celým týmem AC Turín.\n\n"}
{"id": "915720", "url": "https://cs.wikipedia.org/wiki?curid=915720", "title": "Jeřáb dubolistý", "text": "Jeřáb dubolistý\n\nJeřáb dubolistý (\"Sorbus quernea\") je bývalý druh jeřábu, který byl v roce 1996 popsán jako endemit malého území na severním okraji Prahy. V roce 2013 byl ztotožněn s druhem jeřáb Mougeotův (\"Sorbus mougeotii\") a bylo zjištěno, že zde byl vysazen a není tedy původním druhem české květeny.\n\nJeřáb dubolistý je popisován jako keř až strom dorůstající výšky do 9 metrů. Listy jsou jednoduché, s vejčitou až eliptickou, ve spodní části zaobleně laločnatou, asi 8 až 9 cm dlouhou a 5 až 6 cm širokou čepelí. Žilnatina je tvořena 8 až 13 páry postranních žilek. Listy jsou naspodu plstnaté. Řapík je 16 až 20 mm dlouhý. Květenství jsou mnohakvětá, plochá, s plstnatými větévkami. Květy jsou bílé a mají polospodní semeník, korunní lístky jsou naspodu krátce nehetnaté. Plody jsou červené, kulovité, 8 až 11 mm velké, lysé a lesklé malvice. Pecička (endokarp) je chrupavčitá. Kvete v květnu.\n\nTento jeřáb nalezl Miloslav Kovanda na 2 lokalitách na severním okraji Prahy (Jabloňka a Bílá skála) a popsal jej společně s několika dalšími druhy českých jeřábů v roce 1996 v článku \"New taxa of Sorbus from Bohemia (Czech Republic)\". Na základě morfologických znaků jej zařadil do skupiny \"Sorbus hybrida\" agg, tedy do skupiny hybridogenních taxonů vzniklých křížením jeřábu ptačího s jeřábem mukem. Tyto hybridy vznikají v podmínkách Střední Evropy vzácně, neboť dané druhy zřídka rostou pospolu a doba jejich květu se překrývá jen okrajově. Nejbližší známý čistě přírodní taxon z této skupiny je \"Sorbus pseudothuringiaca\", endemit pohoří Jura ve Francii. Běžnější jsou tyto taxony např. ve Skandinávii a na Britských ostrovech.\nVe třetím díle Květeny ČR, vydaném v roce 1992, není jeřáb dubolistý uváděn, je však zařazen v Kubátově Klíči ke květeně ČR z roku 2002. V Červené knize ohrožených druhů byl zprvu zařazen do kategorie kriticky ohrožené druhy (C1), později byl přeřazen do kategorie C4b, tedy mezi dosud nedostatečně prostudované, vzácnější taxony vyžadující další pozornost.\n\nPrvní pochybnosti ohledně původnosti tohoto druhu v České republice se objevily v roce 2006. Vzbudil je zejména překvapivý a málo pravděpodobný nález zcela nového taxonu na botanicky velmi dobře prozkoumaném území a chybějící zastoupení v herbářových sbírkách. V roce 2009 byl stejný taxon nalezen na sídlišti Šumava v Českých Budějovicích, což podnítilo revizi daného taxonu. Při studiu evropských flór a monografií rodu \"Sorbus\" se ukázalo, že daný taxon je zřejmě totožný s jeřábem Mougeotovým (\"Sorbus mougeotii\"), rozšířeným ve velké oblasti od Pyrenejí až po západní Alpy. Tento druh je pěstován i jako okrasná dřevina a příležitostně zplaňuje. Lze jej nalézt i ve sbírkách českých botanických zahrad a arboret, např. v Dendrologické zahradě v Průhonicích, Pražské botanické zahradě v Tróji nebo v Průhonickém parku. V revizní studii, publikované v roce 2013, byla pomocí molekulárních a karyologických metod potvrzena shoda taxonu \"Sorbus quernea\" s druhem \"S. mougeotii\". Praha tak přišla o svůj jediný rostlinný endemit.\n\nTento jeřáb byl nalezen na 2 lokalitách ležících asi 1 km od údolí Vltavy na severním okraji Prahy: Jabloňka a Bílá skála. Jižní svahy obou lokalit jsou chráněny jako přírodní památky, jeřáb dubolistý se však vyskytuje mimo tato chráněná území. Na Jabloňce roste na severním svahu a je zde relativně hojný. Bylo napočítáno asi 44 větších exemplářů. Na Bílé skále bylo zjištěno asi 20 jedinců ve vrcholové partii kopce. Podklad je tvořen křemenci ordovického stáří a je velmi kyselý. Původní vegetace je acidofilní a poměrně chudá, tvořená dubohabřinou s příměsí jiných listnáčů a bylinným podrostem s převažující metličkou křivolakou.\n"}
{"id": "915724", "url": "https://cs.wikipedia.org/wiki?curid=915724", "title": "Seznam kulturních památek v Žandově", "text": "Seznam kulturních památek v Žandově\n\n"}
{"id": "915733", "url": "https://cs.wikipedia.org/wiki?curid=915733", "title": "Twin Star Film", "text": "Twin Star Film\n\nTwin Star Film je česká nezávislá filmová a distribuční společnost, jenž se specializuje na 3D a podvodní natáčení. Poskytuje plný servis v produkci a postprodukci audiovizuálního záznamu. Mimo jiné poskytuje servis významným filmovým festivalům s dokumentární, dobrodružnou a outdoorovou tematikou. Jako jedno z mála studií v Evropě natáčí 3D záznam na výkonné kamery RED Epic, doplněné o řadu unikátního vybavení speciálně vyrobeného pro Twin Star Film (jeřáby, slider, 3D rigy apod.). Studio má mnohaleté zkušenosti s podvodním záznamem a spoluprací s renomovanými světovými televizními stanicemi a festivaly. Společnost také spolupracuje s předními českými tvůrci na tvorbě reklam a audiovizuálních záznamů (Banka roku, Hedvábná stezka, Křest kapely Airfare ad.)\n\n\n"}
{"id": "915734", "url": "https://cs.wikipedia.org/wiki?curid=915734", "title": "Volby v Portugalsku", "text": "Volby v Portugalsku\n\nVolby v Portugalsku jsou svobodné. Volí se do parlamentu, regionálních a místních zastupitelstev, Evropského parlamentu a každých pět let probíhají prezidentské volby. Do jednokomorového parlamentu je voleno 230 poslanců na čtyřleté volební období. Každých pět let probíhají přímé prezidentské volby.\n\n"}
{"id": "915736", "url": "https://cs.wikipedia.org/wiki?curid=915736", "title": "Epocha (časopis)", "text": "Epocha (časopis)\n\nČasopis Epocha s podtitulem „Svět na vaší dlani“ je český populárně-naučný časopis. Jde o čtrnáctideník vydávaný od 6. dubna 2005. Vydavatelem tohoto časopisu je vydavatelství \"RF-Hobby\". Kromě klasických čísel vycházejí každý rok tři speciální vydání \"Epocha Speciál\". Zahraniční mutací tohoto časopisu je magazín \"Látkép\" vycházející v Maďarsku.\nŠéfredaktorkou časopisu je v současné době (2014) Ing. Lenka Vlčková. Redakci tvoří 11 lidí. Hlavními tematickými okruhy jsou: planeta Země, historie, věda a technika, zajímavosti.\n\nČasopis \"Epocha\" byl Unií vydavatelů třikrát oceněn titulem „Časopis roku“, a sice za roky 2009, 2011 a 2012. Časopis \"Epocha\" je auditován ABC ČR, má stránku na Twitteru a Facebooku.\n\n"}
{"id": "915739", "url": "https://cs.wikipedia.org/wiki?curid=915739", "title": "Seznam kulturních památek v Blíževedlech", "text": "Seznam kulturních památek v Blíževedlech\n\n\n"}
{"id": "915743", "url": "https://cs.wikipedia.org/wiki?curid=915743", "title": "Štefan Kulan", "text": "Štefan Kulan\n\nŠtefan Kulan (* 26. listopadu 1939) je bývalý slovenský fotbalista, útočník.\n\nV československé lize hrál za Tatran Prešov a Spartak ZJŠ Brno. Nastoupil ke 136 ligovým utkáním a dal 12 gólů. Za juniorskou reprezentaci Československa nastoupil v roce 1959 v 1 utkání. Ve Veletržním poháru nastoupil ve 2 utkáních. Finalista Československého poháru 1965/66.\n\n\n"}
{"id": "915747", "url": "https://cs.wikipedia.org/wiki?curid=915747", "title": "Y: Poslední z mužů", "text": "Y: Poslední z mužů\n\nY: Poslední z mužů je americká komiksová série napsaná Brianem K. Vaughanem a primárně ilustrovaná Piou Guerra. V USA komiks vydalo nakladatelství DC Comics prostřednictvím svého imprintu Vertigo Comics. Původní vydání bylo vydáváno měsíčně časopisecky od září 2002 do března 2008. Celou sérii tvoří 60 čísel, která byla později vydána v 10 svazcích. Série byla oceněna pěti cenami Eisner Award.\n\nV červenci 2002 vedl neznámý druh pandemie k vymření téměř všech savců s chromozomem Y, včetně embryí. Zprvu se jedinými výjimkami jevili newyorský pouliční umělec Yorick Brown a jeho opičák Ampersand. Po vymření mužů z lidského rodu se zhroutila celá společenská struktura a civilizace. Přeživší ženy se snaží nalézt lék či jiné řešení, aby zabránily vymření lidského rodu. Yorick Brown se vydává za svou matkou, členkou Kongresu, do Washingtonu. Americká vláda mu přidělí ochránce v podobě tajemné Agentky 355, která mu má zajistit bezpečnost při cestě do Bostonu ke genetické lékařce Dr. Allison Mann. Cesta post-apokalyptickými Spojenými státy americkými však není jednoduchá. Hlavním nepřítelem posledního muže je izraelské komando Alter, které s ním má jiné plány.\n\nV České republice vydalo příběhy Y: Poslední z mužů nakladatelství BB/art.\n\n"}
{"id": "915755", "url": "https://cs.wikipedia.org/wiki?curid=915755", "title": "Racionální stravování", "text": "Racionální stravování\n\nRacionální stravování („racionální“ vychází z latinského slova \"ratio\" – rozum) představuje optimální množství a poměr základních živin, minerálních látek a vitamínů. Cílem racionální výživy je naplnění individuálních potřeb jedince, daných působením řady faktorů. Například - pohlaví, věk, fyzická aktivita, genetické dispozice a aktuální zdravotní stav. Základem moderní racionální stravy je tzv. smíšená strava. Ta se nepřiklání k žádnému alternativnímu výživovému směru (př. vegetariánství, veganství, makrobiotická strava, …). Drží se zásad pestrosti a střídmosti. Strava má být plnohodnotná. Nevyrovnanost v jednotlivých složkách potravy může být příčinou různých zdravotních problémů (civilizační choroby). Přijatá energie ze stravy by měla být optimálně získávána z 50–70 % ze sacharidů (z toho by 5–10 % mělo být tvořeno jednoduchými cukry), 15–20 % z proteinů a z 20–30 % z lipidů. Celkové množství energie, kterou za den přijmeme, by mělo být rozděleno do více menších porcí tak, aby snídaně tvořila 30 %, dopolední svačina 10 %, oběd 30 %, odpolední svačina 10 % a večeře 20 %. Poměrem denního energetického příjmu stravy a výdejem energie se zabývá energetická bilance.\n"}
{"id": "915759", "url": "https://cs.wikipedia.org/wiki?curid=915759", "title": "Jaroslav Jirásek", "text": "Jaroslav Jirásek\n\nJaroslav Antonín Jirásek (* 13. března 1926, Praha) je český ekonom, odborník na management a vysokoškolský pedagog.\n\nVystudoval fakultu národohospodářskou ČVUT. Pracoval v podnikové praxi nebo v TOVÚS při Výzkumném ústavu strojírenském (ředitel). Jak vědec působil v Českém komitétu pro vědecké řízení (předseda), Institutu řízení (ředitel), Ústavu pro filozofii ČSAV (vedoucí pracovník), International Institute of Applied Systems Analysis (IIASA) v Laxenburgu u Vídně (vedoucí pracovník), Svazu průmyslu (čestný člen) nebo České manažerské asociaci (čestný člen). Jako akademik pracoval na Vysoké ekonomické škole v Praze, Českém vysokém učení technickém v Praze, Graduate School of Business při univerzitě v Pittsburghu (čestný profesor) nebo CMC Graduate School of Business v Čelákovicích (čestný děkan).\n\nJe spolupracovníkem katedry podnikové ekonomiky na VŠE v Praze a autorem desítek odborných knih, stovek článků a členem vědecké rady nakladatelství Alfa.\n\n\n"}
{"id": "915764", "url": "https://cs.wikipedia.org/wiki?curid=915764", "title": "Fritsch", "text": "Fritsch\n\nExistuje více nositelů německého příjmení Fritsch:\n\n\n"}
{"id": "915765", "url": "https://cs.wikipedia.org/wiki?curid=915765", "title": "Smíšená strava", "text": "Smíšená strava\n\nSmíšená strava je pro člověka přirozená, protože lidé patří do skupiny všežravců. Jejím cílem je zajistit správný poměr základních živin: 50–70 % sacharidy (z toho by 5–10 % mělo byt tvořeno jednoduchými cukry), 15–20 % proteiny a 20–30 % lipidy.\n\nAby byla strava smíšená a pestrá, musí obsahovat různé důležité živiny, které jsou obsaženy v potravinách. Proto rozdělujeme potraviny do pěti základních skupin, z nichž by se měl určitý podíl denně objevovat:\n\n\nStrava má být plnohodnotná tj. dostačující z kvantitativního i kvalitativního hlediska. Nevyrovnanost v jednotlivých složkách potravy může být příčinou různých problémů.\n\n\n"}
{"id": "915770", "url": "https://cs.wikipedia.org/wiki?curid=915770", "title": "Landrecies", "text": "Landrecies\n\nLandrecies je francouzská obec v departementu Nord v regionu Hauts-de-France. V roce 2010 zde žilo 3 581 obyvatel. Je centrem kantonu Landrecies.\n\n"}
{"id": "915777", "url": "https://cs.wikipedia.org/wiki?curid=915777", "title": "Univerzita pro příšerky", "text": "Univerzita pro příšerky\n\nUniverzita pro příšerky (v originále Monsters University) je americký animovaný film z roku 2013 od studia Pixar. Jedná se o prequel filmu Příšerky s.r.o., a tak se hlavní postavy Mike Wazowski a James P. Sullivan vrací zpět do mladých let na univerzitě. \n\nHlavních rolích se znovu zhostili John Goodman a Billy Crystal\n\n"}
{"id": "915778", "url": "https://cs.wikipedia.org/wiki?curid=915778", "title": "Beočin", "text": "Beočin\n\nBeočin (v srbské cyrilici Беочин) je město v západní části autonomní oblasti Vojvodiny, v severním Srbsku. Patří k menším městům; v roce 2002 měl 8 058 obyvatel. Administrativně je součástí Jihobačského okruhu a historicky jedním ze sídel v regionu Bačka, který ohraničuje ze severu řeka Dunaj a z jihu řeka Sáva. Samo město se nachází v blízkosti řeky Dunaje a pohoří Fruška Gora, na silnici, spojující Ilok s Novým Sadem.\n\nOpština Beočin, která zahrnuje kromě města dalších 8 sídel (většinou vesnic) měla v roce 2002 celkem 16 068 obyvatel. Město je v Srbsku známé především díky cementárně, která kdysi zaměstnávala tisíce lidí.\n\n"}
{"id": "915780", "url": "https://cs.wikipedia.org/wiki?curid=915780", "title": "Matys", "text": "Matys\n\nPříjmení Matys nosí více osobností:\n\n"}
{"id": "915781", "url": "https://cs.wikipedia.org/wiki?curid=915781", "title": "Quincampoix", "text": "Quincampoix\n\nQuincampoix je francouzská obec v departementu Seine-Maritime v regionu Normandie. V roce 2010 zde žilo 3 081 obyvatel.\n\n"}
{"id": "915784", "url": "https://cs.wikipedia.org/wiki?curid=915784", "title": "Vůz Bbdgmee236 ČD", "text": "Vůz Bbdgmee236 ČD\n\nVozy řady Bbdgmee, číslované v intervalu 61 54 84-71, jsou jednou z řad víceúčelových osobních vozů druhé třídy z vozového parku Českých drah. Vozy vznikly mezi lety 2012 a 2014 modernizací všech vozů řad BDbmsee, Bdhmsee a Bdhmsee vyjma vozu Bdbmsee č. 100.\n\nV prosinci 2010 vyhlásily České dráhy soutěž na modernizaci 64 vozů BDbmsee, BDhmsee a BDhmsee. V září 2011 bylo výběrové řízení ukončeno. Soutěž vyhrála slovenská společnost ŽOS Trnava. Vzhledem ke krátké době určené na realizaci zakázky měla být část vozů rekonstruována v MOVO Plzeň. V Trnavě měly být rekonstruovány vozy č. 001–014 a 051–064 (28 vozů), v Plzni pak 015–050 (36 vozů). V roce 2012 došlo k přesunutí výroby z Plzně. V Plzni tak bylo zrekonstruováno jen sedm vozů, zbylých 29 bylo modernizováno v Pars nova Šumperk.\n\nCelková cena zakázky činila asi 1,5 miliardy Kč, čili necelých 23,5 milionu Kč za vůz.\n\nJsou to klimatizované vozy typu UIC-Z o délce 26 400 mm. Mají upravené podvozky GP 200 S 25/85 vybavené kotoučovými a nouzovou elektromagnetickou kolejnicovou brzdou. Nejvyšší povolená rychlost těchto vozů je 160 km/h.\n\nVnější nástupní dveře těchto vozů jsou předsuvné, mezivozové přechodové jsou poloautomatické. Vnitřní oddílové dveře těchto vozů jsou posuvné. Všechny dveře ve voze jsou ovládány pomocí tlačítek. Na straně oddílů mají okna výklopná v horní čtvrtině, na druhé straně vozu mají okna výhradně pevná.\n\nVozy jsou plně vybaveny pro přepravu až dvou vozíčkářů, mají velké vnější dveře spolu s nakládací plošinou, bezbariérové WC i speciální kupé.\n\nVozy mají 41 sedaček, z toho 24 ve čtyřech šestimístných kupé, 12 v malém velkoprostorovém oddílu a pět (z toho dvě sklopné) v kupé pro vozíčkáře. Mimo to se ještě ve velkém oddíle u nástupních dveří pro tělesně postižené nachází několik nouzových sklopných sedaček. Všechny sedačky vyjma sklopných jsou polohovatelné.\n\nMezi další výbavu patří malý služební oddíl a 12 háků pro přepravu jízdních kol. Při rekonstrukci je dosazován uzavřený systém WC, zásuvky 230 V a elektronický rezervační a informační systém.\n\nNa vozy je již z výroby aplikován nový modro-bílý korporátní nátěr Českých drah od studia Najbrt.\n\nNa začátku roku 2014 proběhlo setkání zástupců Českých drah s vozíčkáři. Při setkání si vozíčkáři vyzkoušeli pro ně určené zázemí vozu č. 058. Na základě jejich poznatků bude všech 64 vozů postupně upraveno. Celková cena této modernizací činí 16 milionů Kč.\n\nVůz poprvé vyjel s cestujícími 20. července 2012. Vozy bývají po jednom kuse řazeny na vlacích kategorií Expres, EuroCity a některých rychlících. První pravidelné nasazení na rychlících proběhlo 12. srpna 2013 na trase Praha – Plzeň – Cheb. Jezdí také na rychlících Praha – České Budějovice, Plzeň – České Budějovice – Brno, Praha – Ústí nad Labem – Cheb, Brno – Ostrava a vybraných spojích na lince Praha – Havlíčkův Brod – Brno.\n\n\n"}
{"id": "915785", "url": "https://cs.wikipedia.org/wiki?curid=915785", "title": "Las Fallas", "text": "Las Fallas\n\nLas Fallas ([ˈfaʎas], valencijsky \"Falles\" [ˈfaʎes]) je španělský svátek, který se slaví v rozmezí od 12. do 19. března na počest svatého Josefa (\"san José\") ve Valencii. Název tohoto svátku je odvozen od slova \"falla\", které ve španělštině znamená „figura“. Na tento svátek jsou totiž vyráběny figury ze dřeva, kartonu a sádry a dosahují obřích rozměrů, jejich velikost může být 5–30 metrů. Umělci se účastní těchto oslav se svými návrhy figur. Komise poté vybírá nejhezčí figuru a v noci 19. března se všechny figury kromě té vítězné zapálí.\n\nLas fallas se poprvé objevují v roce 1876 a jejich původ je spojený se společenstvím truhlářů. Ti v předvečer všech svatých zapálily hobliny a staré věci, když uklízeli svoje dílny, než začne jaro. Tento původ není historicky doložen a jedná se o pověst tradovanou lidmi.\n\nCruilles tuto pověst trochu pozměnil. Jiní autoři nepopírají spojitost tohoto svátku s truhláři, avšak snaží se nalézt vzdálenější původ tohoto svátku. Mezi tyto autory patří např. Celebrían Mezquita, Gayano Lluch, Amades a Sanchis Guarner, kteří zmiňují původ svátku v pohanských rituálech, které vítají jaro. Třetí skupina autorů (Tramoyeres, Puig Torralba, Navarro Cabanes) zmiňuje, že Las fallas jsou spojeny s oslavami karnevalů.\n\nMěsto Valencia poprvé udělilo ocenění za nejlepší vyrobené sochy v 19. století. Jedná se zde o spojení vlády a národa, které se vyvinulo až do dnešního známého svátku. Při dnešních oslavách tohoto svátku se Valencie zcela mění. Město se obléká do barev květin a vnímá se atmosféra jara. Vstupuje milión návštěvníků, kteří přicházejí v doprovodu hudby a kteří procházejí kolem velkolepých soch.\n\n\n"}
{"id": "915786", "url": "https://cs.wikipedia.org/wiki?curid=915786", "title": "Český bublák", "text": "Český bublák\n\nČeský bublák je plemeno holuba domácího vzniklé na území České republiky. Je to středně velký holub s výraznými péřovými ozdobami, peří na čele se stáčí dopředu a překrývá ozobí, v týlu vyrůstá chocholka a ptáci mají nohy opeřené hustým dlouhým rousem. Kromě vzhledu je pro něj typický hlasový projev, kromě vrkání ptáci tzv. bublají, vydávají zvuky připomínající vzdálené zurčení potoka, zvonění zvonů nebo bubnování.\n\nČeský bublák je českým národním rázem velké skupiny dvojvrkočatého rousného bubláka, kam náleží také bublák anglický, německý, drážďanský či bernburský. V České republice je z tého skupiny chován pouze bublák český jako české národní plemeno, v roce 2012 v počtu 696 kusů. V seznamu plemen EE se řadí do plemenné skupiny bubláků a to pod číslem 0516.\n\nPůvodní pravlastí všech bubláků je Orient. Zde se už v minulosti bubláci rozdělili na dvě skupiny, u jedné se důraz kladl na rozvoj bublání, ale po stránce vzhledu zůstali tito ptáci podobní polním holubům, u druhé se rozvíjely pernaté ozdoby. Původním zástupcem druhé skupiny je bucharský bublák, který je v současnosti v tomto směru nejprošlechtěnějším plemenem bubláků. Dovozem těchto holubů do Evropy zde vznikl základ pro vznik několika krajových a národních rázů dvojvrkočatých bubláků. Místem vzniku českého bubláka jsou Jižní Čechy. Je to plemeno staré a podrobnosti jeho vzniku nejsou známé. Původní český bublák měl jen krátké rousy, někdy býval i hladkonohý, a chyběla mu současná dokonalost vrkočů na hlavě. Klub českých bubláků patří k nejstarším chovatelským klubům v České republice, byl založen již v roce 1921 a v následujícím roce byl v časopise Zvířena zveřejněn první standard plemene.\n\nČeský bublák je holub střední velikosti, tzv. polního typu, proporcemi i velikostí se příliš neodlišuje od divokého holuba skalního. Je menší než bucharský bublák i němečtí bubláci a má jemnější konstituci. Vzrůstem se podobá čejce, ve srovnání s ní má širší prsa a delší pernaté ozdoby. Působí ušlechtilým dojmem, má vyvážené proporce s širokou a hlubokou hrudí a téměř vodorovně nesený, kratší trup, který je uložený spíše nízko a celý prostor mezi trupem a zemí je vyplněn rousem. Vyžaduje se kompaktnost postavy, poměr výšky a délky ptáka by se měl blížit poměru 1:1.\n\nHlava bubláka je nízce klenutá a široká, zobák je slabší, středně dlouhý, u bílých a plnobarevných červených a žlutých holubů je narůžovelý, u barevných rázů ředěných je světle rohový a u ostatních tmavý. Ozobí je jen velmi malé a jemné. Oční duhovka je oranžová, u bílých a bělohlavých ptáků tmavá, tzv. vikvová. Obočnice jsou jednoduché a odpovídají barvou opeření hlavy, v modré a šedohnědé řadě jsou tmavé, v červené a žluté narůžovělé, u bílých a plnobarevně červených a žlutých ptáků jsou obočnice živě červené. Hlavu zdobí pernaté ozdoby, takzvané vrkoče. Jsou dva, proto se český bublák řadí mezi dvojvrkočaté bubláky. Zadní vrkoč je v podstatě lasturovitá chocholka táhnoucí se od ucha k uchu bez postranních růžic či hřívy. Odstává od hlavy, lehce se přiklání k týlu a převyšuje temeno. Chocholka je bohatě propeřená, hustá a rovnoměrná a od krku je odčísnuta příčnou pěšinkou. Přední vrkoč je tvořený peřím, které roste směrem dopředu a překrývá zcela ozobí. Je jednoduchý, dobře přiléhavý, úzký a od opeření hlavy je též oddělen výraznou příčnou pěšinkou.\n\nKrk je krátký a široce vystupuje z hrudi, hrdlo je jemně vykrojené. Hruď je široká, hluboká a dopředu vyklenutá, stejně tak v ramenou je pták široký, záda jsou lehce skloněná a hřbetní linii je jen mírně se svažující. Křídla jsou silná, spíše kratší, dobře přilehlá a dobře složená, jejich letky se na ocase nekříží. Ocas je tvořený krátkými a širokými rýdovacími pery, je dobře složený a je nesený v linii hřbetu. Nohy jsou krátké, lýtka jsou zdobena dlouhými supími pery a běháky a prsty jsou hustě opeřeny. Rous je pravidelný, mohutný, dobře uzavřený, nelámavý a vějířovitě rozložený. Vzdálenost mezi konci rousů by měla odpovídat výšce holuba.\n\nOpeření českého bubláka by mělo působit slitým dojmem, peří je pevné, husté, krátké a těsně přiléhá k tělu, takže jednotlivá pírka nejsou na první pohled patrná. Bubláci se řadí mezi barevné holuby, barva peří měla být čistá, sytá, rovnoměrně a pravidelně rozložená s odpovídajícím bohatým leskem. Klade se důraz na kapratost a šupkatost po celé ploše křídel a na úzké a dobře protažené pruhy u pruhových rázů.\n\nChová se ve všech běžných barvách jako celobarevný, tzn. v barvě bílé, žluté, červené, černé, modré a plavé, v těchto barvách i bělopruhý a šupkatý a v rázu bezpruhém, pruhovém a kapratém, dále v kresebných rázech tygří a stříkané a v kresbě běloštítné, s bílými křídelními štíty.\n\nOd jiných dvojvrkočatých rousných bubláků se český bublák liší jen v detailech. Český bublák je navíc často křížen s německými plemeny bubláků a tím se rozdíly dále stírají.\n\nNěmecký bublák je ve srovnání s českým bublákem delší, vyšší a robustnější, má též delší a volnější opeření. Jeho postoj je mírně vyšší a má poněkud delší rousy a ocas. Vrkoče jsou mohutnější, přední vrkoč je častěji oválný, růžicovitý a není oddělený pěšinkou. Chovají se jen v celobarevných rázech. Podobný je bernburský bublák, který se od německého bubláka liší barvou opeření, chovají se v mniší kresbě s bílou hlavou, letkami, ocasem a rousy. Stejně tak drážďanský bublák se od německého bubláka odlišuje jen zbarvením, vyznačuje se běloštítnou kresbou s bílými štíty křídel.\n\nSchopnost bublání je plemenným znakem českého bubláka. Je to geneticky založená vlastnost a ne všichni bubláci umí bublat stejně dobře. Dobrý český bublák vydrží bublat 3-5 minut, někdy i déle. Bublání by mělo být plynulé a nepříliš hlasité.\n\nChov českého bubláka není těžký, jsou plodní a dobře odchovávají holoubata. Hodí se k voliérovému chovu, vyžadují prostorný, nízko položený holubník s velkými krbci a jsou nároční na čistotu v něm. To všechno kvůli velkým rousům. V okolí holubníku je ze stejného důvodu nejlepší nízký hustý trávník.\n\n\n"}
{"id": "915787", "url": "https://cs.wikipedia.org/wiki?curid=915787", "title": "Kawasaki Zephyr 550", "text": "Kawasaki Zephyr 550\n\nKawasaki Zephyr 550 je motocykl japonského výrobce Kawasaki kategorie nakedbike, vyráběný v letech 1991-1999. Silnější modely jsou Kawasaki Zephyr 750 a Kawasaki Zephyr 1100, pro Japonsko se vyráběl slabší Zephyr 400.\n\nNakedbike klasické koncepce se vzduchem chlazeným řadovým čtyřválcem z roku 1981, původem ze sportovního modelu Kawasaki GPZ 550 a chopperu Kawasaki Z550. Zátah motoru je slušný už od středních otáček a jeho zvukový projev patří k těm lepším. Odpružení je zaměřeno spíše na komfort, ale stabilita je celkem slušná i ve vyšších rychlostech. Díky pohodlnému sedlu a posezu za řídítky se celkem hodí také na delší cestování a bez problémů i do města.\n\n\n"}
{"id": "915793", "url": "https://cs.wikipedia.org/wiki?curid=915793", "title": "Seznam cizinců ve Viťaz Podolsk", "text": "Seznam cizinců ve Viťaz Podolsk\n\nToto je seznam cizinců, kteří alespoň jednou nastoupili za hokejový tým HK Viťaz Moskevská oblast hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "915794", "url": "https://cs.wikipedia.org/wiki?curid=915794", "title": "Héctor Scarone", "text": "Héctor Scarone\n\nHéctor Pedro Scarone Beretta (26. listopadu 1898 – 4. dubna 1967) byl uruguayský fotbalista.\n\nHrával na pozici útočníka. S uruguayskou fotbalovou reprezentací vyhrál první mistrovství světa roku 1930 (Scarone v all-stars týmu turnaje) a také fotbalový turnaj olympijských her v letech 1924 a 1928, tedy v době, kdy šlo o nejuznávanější mezinárodní fotbalovou soutěž světa. Čtyři zlaté medaile má též z mistrovství Jižní Ameriky (1917, 1923, 1924, 1926). Celkem za národní tým odehrál 52 utkání, v nichž vstřelil 31 gólů. S Nacionalem Montevideo se stal osmkrát uruguayským mistrem (1916, 1917, 1919,1920, 1922, 1923, 1924, 1934). Po skončení hráčské kariéry se krátce pokoušel o trenérskou dráhu, v letech 1951–1952 například vedl Real Madrid.\n\n"}
{"id": "915795", "url": "https://cs.wikipedia.org/wiki?curid=915795", "title": "Vitalij Bianki", "text": "Vitalij Bianki\n\nVitalij Valentinovič Bianki (11. února 1894 – 10. června 1959) byl ruský autor přírodopisných knih pro děti, z nichž nejznámější jsou \"Lesní noviny\".\n\nJeho rodina pocházela z Německa, jeho pradědeček se jmenoval Weiss a byl operní pěvec, který si kvůli reklamě poitalštil jméno na Bianchi. Otcem Vitalije Biankiho byl entomolog, člen Petrohradské akademie věd Valentin Lvovič Bianki. \n\nFyziku vystudoval na Petrohradské univerzitě. V mládí se věnoval také fotbalu, s klubem Unitas se stal roku 1913 přeborníkem Petrohradu. Zúčastnil se mnoha zoologických expedic, ale strohá akademická věda ho nebavila a raději se vydal cestou popularizace vědy, především mezi dětmi. Práce v časopise \"Nový Robinson\", kde vedl rubriku o přírodě, jej inspirovala k jeho vrcholnému dílu \"Lesní noviny na každý rok\" (první vydání 1928), kde popisoval život v přírodě formou žurnalistických útvarů, jako je reportáž, kvíz nebo fejeton. \n\nBěhem říjnové revoluce bojoval na straně eserů, proto byl sledován sovětskou tajnou policií. V roce 1921 byl krátce vězněn v Bijsku, kde pak působil jako učitel a správce muzea. V roce 1925 byl odsouzen ke tříletému vyhnanství ve Střední Asii. Znovu byl zatčen v letech 1932 a 1935, ale pro nedostatek důkazů a na přímluvu známých spisovatelů byl propuštěn. Velké vlastenecké války se nezúčastnil kvůli srdeční vadě, před blokádou Leningradu byl evakuován na Ural.\n\n\nPodle jeho předlohy natočil režisér Agasij Babajan film \"Cesta nezištné lásky\" (1971).\n\n"}
{"id": "915797", "url": "https://cs.wikipedia.org/wiki?curid=915797", "title": "Bublák", "text": "Bublák\n\nBublák je plemeno holuba domácího, vyznačující se specifickým hlasovým projevem, bubláním. Vzniklo modifikací vrkání holubů v dlouhotrvající zvuk, který připomíná zurčení potoka, zvonění zvonů nebo bubnování. Plemenná skupina bubláků je v českém vzorníku považována za podskupinu barevných holubů, v seznamu plemen EE je samostatnou skupinou plemen a je jí vyhrazena číselná řada 0500. Některé jiné systémy je řadí mezi okrasná plemena.\n\nBubláci jsou nepočetnou, avšak díky typickému znaku vyhraněnou skupinou. Původní pravlastí všech bubláků je Orient. Zde se už v minulosti bubláci rozdělili na dvě skupiny, u jedné se důraz kladl na rozvoj bublání, ale po stránce vzhledu zůstali tito ptáci podobní polním holubům, u druhé se rozvíjely pernaté ozdoby, jako jsou chocholky a vrkoče na hlavě a rousy. Po průniku bubláků do Evropy se jejich chov rozšířil především v Německu. Mezi bubláky náleží též jedno české národní plemeno, český bublák.\n\nBubláci patří mezi holubi tzv. polního typu, velikostí ani tvarem těla se příliš neodlišují od divokého holuba skalního. Nejčastější jsou bubláci jednobarevní, z kresebných rázů pak běloštítní a kresba tygrů. Přestože se řadí mezi barevné holuby, spíše než barevnost opeření se u nich často klade velký důraz na dokonalost a bohatost pernatých ozdob. Většina plemen bubláků je totiž rousných a má na hlavě jeden nebo dva vrkoče. Vrkoče bubláků jsou dvojího typu: zadní vrkoč je vlastně různě utvářená lasturovitá chocholka, přední vrkoč je nejčastěji tvořený čelní růžicí, ve které se peří otáčí směrem dopředu a zakrývá ozobí nebo i oči ptáka.\n\nBublání je geneticky zakódovaná vlastnost. Často začíná krátkým zavrkáním, ale pokračuje dlouhotrvajícím melodickým zvukem, který je tvořen splývajícími slabikami glo-glo-glo, au-au-au, on-on-on, či vak-vak-vak připomínající skřehotání žáby a podobně. Samci bublají výrazněji než holubice. Bubláci bublají především na jaře a v období hnízdění, ve větších chovech se bublání ozývá i při měsíčných nocích a dobrý bublák bublá i uzavřený v sáčku.\n\nMezi hladkonohé bubláky patří tzv. polní bubláci, kteří nemají žádné pernaté ozdoby a vzhledem se prakticky se neliší od holuba skalního. Důraz je kladený jen na dokonalé a dlouhotrvající bublání. Nejrozšířenějším polním bublákem je bublák altenburský. Dalším takovým bublákem je arabský bublák. Francký bublák je již exteriérově složitější, je dvouvrkočatý.\n\nU punčoškatých bubláků jsou běháky opeřené, ale toto peří je krátké, netvoří rous, ale jen punčošky nepřesahující prsty. Punčoškatým bublákem je šmelnský bublák. Tento holub je hladkohlavý, nemá žádné vrkoče ani chocholku, má však má rozdvojený, vidličnatý ocas.\n\nRousní bubláci jsou nejpočetnější skupinou. Nejprošlechtěnější a exteriérově nejdokonalejší je bucharský bublák. Je to plemeno vyznačující se rozvolněným, hedvábným peřím a čelní růžicí, která zakrývá obě oči. Chocholka a rousy jsou mohutně vyvinuté. Dalším zástupcem je dvojvrkočatý rousný bublák, který se rozpadá na řadu velmi podobných národních plemen. Mezi tyto ptáky patří především anglický bublák, dále německý dvojvrkočatý bublák a bublák český. Jednovrkočatý bublák je podobný, ale chybí mu chocholka, má jen přední vrkoč. Stejně jako dvojvrkočatý bublák vytváří i jednovrkočatý jednotlivá, těžce odlišitelná místní plemena, jako je německý jednovrkočatý bublák a bublák fogtlandský.\n\n"}
{"id": "915798", "url": "https://cs.wikipedia.org/wiki?curid=915798", "title": "Plně bezmasá strava", "text": "Plně bezmasá strava\n\nPlně bezmasá strava je strava tvořená podle výživových směrů, které z jídelníčku zcela vyřazují maso. K pojmu maso se v tomto případě zcela automaticky řadí i ostatní jatečné produkty – sádlo, vnitřní orgány (jako játra, srdce, oči, plíce, žaludky, apod), kosti včetně želatiny, krev, apod. Směrů je velká řada, hlavní z nich v ČR jsou vegetariánství a veganství. Souhrnně se těmto směrům říká \"vege, veggie, veg\", což pak přejímají i např. názvy festivalů (Veggie Parage) nebo značek (VegFood). O částečně bezmasé stravě pojednává stránka Částečně bezmasá strava.\n\n\n"}
{"id": "915799", "url": "https://cs.wikipedia.org/wiki?curid=915799", "title": "Jiří Burian (hudebník)", "text": "Jiří Burian (hudebník)\n\nJiří Burian (* 11. března 1978 Praha) je hudebník, producent, DJ a moderátor. Je synem písničkáře, hudebníka a spisovatele Jana Buriana a vnukem hudebního skladatele a divadelníka E. F. Buriana.\n\nVystudoval střední ekonomickou školu s maturitou, vystřídal několik zaměstnání a od roku 2006 se naplno věnuje hudbě, moderování, djingu a občasnému herectví.\n\n\n\n\n\n"}
{"id": "915802", "url": "https://cs.wikipedia.org/wiki?curid=915802", "title": "Pavol Poljak", "text": "Pavol Poljak\n\nPavol Poljak (16. prosince 1911, Malá Čausa – 13. února 1983, Bratislava) byl slovenský fotograf a publicista, představitel české a slovenské fotografie od meziválečného období do 80. let 20. století.\n\nFotografii se věnoval profesionálně jako komerční reportér, fotograf ve Vojenském zeměpisném ústavu, ve státním filmu nebo zdravotnictví, ale zejména jako amatér toulající se ulicemi Bratislavy zachycující tvář města v proměnách světla a stínu. Nechával se strhávat jeho panoramatem, zátiším mnoha uliček se siluetou hradních ruin a třpytící se stuhou Dunaje.\n\nJako málokdo jiný objevil rozličnou tvář města v zimě, večer při západech slunce. Podobný princip – redukci podrobností bohatým využitím stínu a nedostatku světla, kontrast tmavých a jasných partií doprovází i jeho krajinářské práce. A ani ty nejsou popisné. Více než o tváři země mluví o její náladě, o jejím vzrušení, o jejím duchu. Duchu napětí a zápasu, reprezentovaným soubojem světla a stínu na obraze, tíhou dešťových mračen a oslnivě jasných kousků čistého nebe, slunečních paprsků prodírajících se touto masou a odrážejících se v kalužích vody nebo lesku hladkých vozovek.\n\nV této skutečnosti si mnohokrát hledá své místo samotný člověk vyvolávající ozvěnu v myšlenkovém i citovém světě.\n\n\n"}
{"id": "915805", "url": "https://cs.wikipedia.org/wiki?curid=915805", "title": "Preben Elkjær Larsen", "text": "Preben Elkjær Larsen\n\nPreben Elkjær Larsen (* 11. září 1957) byl dánský fotbalista. Hrával na pozici útočníka.\n\nS dánskou fotbalovou reprezentací získal bronzovou medaili na mistrovství Evropy roku 1984 a zúčastnil se i mistrovství světa 1986 (kde se dostal do all-stars a byl vyhlášen 3. nejlepším hráčem turnaje) a evropského šampionátu 1988. Celkem za národní tým odehrál 69 utkání, v nichž vstřelil 38 gólů.\n\nS 1. FC Köln se stal mistrem Německa (1978), s Hellasem Verona mistrem Itálie (1985).\n\nRoku 1984 byl vyhlášen dánským fotbalistou roku. V anketě Zlatý míč, která hledala nejlepšího fotbalistu Evropy, se ve stejném roce umístil na třetím místě, roku 1985 dokonce na druhém, o rok později na čtvrtém.\n\nPo skončení hráčské kariéry se krátce pokoušel o trenérskou dráhu, v letech 1995–1996 vedl Silkeborg IF.\n\n"}
{"id": "915807", "url": "https://cs.wikipedia.org/wiki?curid=915807", "title": "Grugny", "text": "Grugny\n\nGrugny je francouzská obec v departementu Seine-Maritime v regionu Normandie. V roce 2010 zde žilo 920 obyvatel.\n\n"}
{"id": "915813", "url": "https://cs.wikipedia.org/wiki?curid=915813", "title": "Le Molay-Littry", "text": "Le Molay-Littry\n\nLe Molay-Littry je francouzská obec v departementu Calvados v regionu Normandie. V roce 2010 zde žilo 3 086 obyvatel.\n\n"}
{"id": "915817", "url": "https://cs.wikipedia.org/wiki?curid=915817", "title": "László Bulcsú", "text": "László Bulcsú\n\nLászló Bulcsú (9. října 1922 Čakovec – 4. ledna 2016 Záhřeb) byl chorvatský jazykovědec, spisovatel, překladatel a polyglot, který mluvil více než 40 jazyky. Vzhledem ke svému vytváření četných novotvarů a obhajobě jazykového purismu získal přezdívku „chorvatský Šulek naší doby“.\n\n"}
{"id": "915821", "url": "https://cs.wikipedia.org/wiki?curid=915821", "title": "Tennie", "text": "Tennie\n\nTennie je francouzská obec v departementu Sarthe v regionu Pays de la Loire. V roce 2010 zde žilo 1 051 obyvatel.\n\n"}
{"id": "915822", "url": "https://cs.wikipedia.org/wiki?curid=915822", "title": "Ján Tibenský", "text": "Ján Tibenský\n\nJán Tibenský (26. srpna 1923 Budmerice – 11. května 2012 Bratislava) byl slovenský historik.\n\nV roce 1948 dokončil Filozofickou fakultu Slovenské univerzity v Bratislavě. V letech 1951–1986 pracoval v slovenské akadaemii věd (SAVU, poté SAV). Důležité bylo jeho dle na poli slovenského národního obrození, též dějiny vědy na Slovensku. Psal také o A. Bernolákovi, Adamu Františku Kollárovi a Mateji Belovi\n\n\n"}
{"id": "915828", "url": "https://cs.wikipedia.org/wiki?curid=915828", "title": "Římskokatolická farnost Spálov", "text": "Římskokatolická farnost Spálov\n\nŘímskokatolická farnost Spálov je farnost Římskokatolické církve v děkanátu Bílovec ostravsko-opavské diecéze.\n\nFarnost ve Spálově je poprvé připomínána roku 1408, následně však o ní chybějí zprávy. Za reformace byla evangelická a v letech 1598 až 1624 jsou zde doloženi evangeličtí kazatelé, po roce 1624 však podlehla protireformaci a po krátkodobé administraci z farnosti Potštát (1624–1631) a farnosti Odry (1631–1634) byla od roku 1634 znovu obsazena římskokatolickými kněžími.\n\nPatronát farnosti patřil již od středověku trvale vrchnosti, tj. majitelům panství Potštát resp. statku Spálov.\n\nV roce 1859 žilo ve farnosti 2668 římských katolíků (vedle pěti židů). V roce 1930 žilo ve farnosti 1907 obyvatel, z čehož 1876 (98 %) se přihlásilo k římskokatolickému vyznání.\n\nObvod farnosti tvoří zřejmě již od středověku, a nejpozději od znovuzřízení katolické farnosti roku 1634, dosud městys Spálov a vesnice Luboměř s osadou Heltínov. Někdy uváděná zmínka o farnosti v Luboměři k roku 1408 se týká zřejmě Luboměře pod Strážnou.\n\nFarnost Spálov patřila v 17. století k děkanátu Lipník nad Bečvou, od roku 1731 do roku 1962 k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Jakuba Většího (Staršího). Jedná se o renesanční kostel z konce 16. století, věž a vnitřní vybavení jsou barokní z konce 18. století. Vedle toho se na území Spálova nachází poutní místo Panny Marie ve Skále (Maria-Stein). Kdysi se konaly bohoslužby též v zámecké kapli.\n\nVedle farního kostela se bohoslužby konají rovněž ve filiálním kostele svatého Vavřince v Luboměři, což je pozdně barokní stavba z roku 1777; a v Heltínově v kapli Nejsvětější Trojice z roku 1800.\n\nOd roku 2011 farnost spravuje kněz Zdenko Vavro.\n\nDuchovními správci ve Spálově byli:\n\n"}
{"id": "915829", "url": "https://cs.wikipedia.org/wiki?curid=915829", "title": "Dániel Berzsenyi", "text": "Dániel Berzsenyi\n\nDániel Berzsenyi (7. května 1776, Egyházashetye – 24. února 1836, Nikla) byl maďarský básník.\n\nByl luterán, pocházel ze starého šlechtického rodu. Celý život strávil na svém panství. Žil v Zadunají jako statkář a zároveň byl literárně činný. Ve své tvorbě usiloval o harmonické spojení života a poezie v duchu antických ideálů životní moudrosti; jeho velikým vzorem byl Horatius. Jeho poezie je silně vlastenecká, Berzsenyi byl průkopníkem a stoupencem reformních idejí Istvána Széchenyiho. Berzsenyi byl vynikající mistr formy, jeho dílo tvoří přechod od klasicismu k romantismu.\n\nPsát začal kolem r. 1797, poslední báseň je pravděpodobně \"A poézis hajdan és most\" (\"Poezie kdysi a nyní\"). V prvním období své tvorby psal klasicisticko-rokokovou poezii ve stylu německého sentimentalismu a klasicistických nápodob antiky a stavovského patriotismu uherské šlechty (např. óda \"A felkölt nemességhez\", \"K povstalé šlechtě\" z r. 1719).\n\nVe vrcholném období 1808 až 1817 se seznámil s ideami osvícenství a intenzívně se zajímal o další osud národa. Nejcennější jsou vlastenecké ódy a elegie, např. óda \"A magyarokhoz\" (\"K Maďarům\", 1810), epigramy jako \"Napoleónhoz\" (\"K Napoleonovi\", 1814), který oslavuje vítězství svobody nad tyranií, básnické epištoly \"Vandal bölcsesség\" (\"Vandalská moudrost\", 1813-1815), \"Dukai Takács Judithoz\" (1815) a jiné, stavějící proti všem druhům útlaku vzdělání a humanitu.\n\nZároveň psal nábožensky laděné básně spojující požadavky křesťanství s antickou moudrostí horatiovskou, jako jsou óda \"Fohászkodás\" (\"Povzdech\", 1810) a \"Életfilozófia\" (\"Životní filosofie\", 1811). Tento humanistický ideál převládl i v závěrečném období Berzsenyiho tvorby po roce 1817, kdy po odmítavé Kölcseyově kritice svých básní ve své činnosti ochabl. K významným básním tohoto období náleží \"Szilágyi\" (1825) a óda \"Gróf Mailáth Jánoshoz\" (1813).\n\nZa jeho života vyšlo jen jedno vydání jeho veršů (1813, 2. vydání 1816).\"\n\n\n\n\n"}
{"id": "915831", "url": "https://cs.wikipedia.org/wiki?curid=915831", "title": "Elizabeth Debicki", "text": "Elizabeth Debicki\n\nElizabeth Debicki (* 24. srpna 1990 Paříž, Francie) je australská divadelní a filmová herečka.\n\nNarodila se v Paříži do rodiny tanečníků, její otec byl Polák a matka Australanka s irským původem. Když jí bylo pět let, tak se celá rodina přestěhovala do Melbourne , kde vyrůstala s dvěma mladšími sourozenci. V dětství se zajímala o balet, ale později se její láska k baletu změnila v lásku k divadlu. V roce 2008 maturovala na Huntingtower School v Melbournu a v roce 2010 získala titul na University of Melbourne's Victorian College of the Arts.\n\nJejí filmový debut přišel ve filmu \"Pařmeni\" z roku 2011, kde se objevila v menší roli. V květnu 2011 režisér Baz Luhrmann oznámil, že Debicki byla obsazena do role Jordan Baker v jeho nadcházejícím filmu \"Velký Gatsby\". V hlavních rolích se vedle ní objevili Leonardo DiCaprio, Carey Mulligan a Tobey Maguire. V prosinci 2012 zúčastnila focení pro časopis Vogue Australia. \"Velký Gatsby\" byl vydán v květnu 2013 a premiéru měl na filmovém festivalu v Cannes.\n\nV červnu a červenci 2013 účinkovala v divadelní hře \"The Maids\", po boku Cate Blanchett a Isabelle Huppert. Za tuto roli získala cenu pro nejlepšího nováčka na Sydney Theatre Awards. V roce 2014 se objevila v krátkém třinácti minutovém snímku \"Godel, Incomplete\" a také v australském seriálu \"Rake\". Byla taktéž obsazena do vedlejší role ve filmech \"Macbeth\" a \"Everest\". V roce 2015 účinkovala ve filmu režiséra Guye Ritchieho, \"Krycí jméno U.N.C.L.E.\" a během natáčení se naučila řídit. Ve stejném roce ztvárnila hlavní roli v minisérii \"Případ Kettering\" a roli Jed v seriálu \"Noční recepční\". V roce 2018 si zahrála ve filmu \"Příběh\".\n\n"}
{"id": "915834", "url": "https://cs.wikipedia.org/wiki?curid=915834", "title": "Dům důstojníků (Skopje)", "text": "Dům důstojníků (Skopje)\n\nDům důstojníků (makedonsky Офицерски дом) stál v letech 1929-1963 v centru Skopje, hlavního města Severní Makedonie. V souvislosti s projektem Skopje 2014 je v současné době obnovován.\n\nDům patřil ve své době k významným objektům makedonské metropole. Zbudován byl na místě středověké mešity, která byla zbourána ve 20. letech 20. století podle projektu ruského emigranta Williamа Baumgartenа. Výstavba domu trvala čtyři roky (1925 - 1929).\n\nDvoupatrový dům s věžičkou se stal jedním ze symbolů města; z jedné strany ho obklopovalo dnešní Náměstí Makedonie (dříve náměstí Josipa Broze Tita a z druhé strany řeka Vardar. Na závěr druhé světové války byl na střeše budovy instalován vysílač prvního makedonského rádia, které informovalo o výsledcích zasedání ASNOM (antifašistického zasedání makedonských komunistů).\n\nDům však byl zničen během katastrofálního zemětřesení. Mohutné otřesy vedly k zřícení jedné strany domu. Nedlouho po zemětřesení probíhaly diskuze, zdali má být budova obnovena, avšak vzhledem k vysokým nákladům bylo nakonec od tohoto záměru odstoupeno. V souvislosti s plánem přestavby města tak byl zbytek objektu v roce 1964 stržen.\n\nProjekt Skopje 2014, který se snaží vrátit do města, přebudovaného v duchu brutalistické architektury, tradiční atmosféru, s obnovou Domu důstojníků počítá. S výstavbou jeho věrné kopie se proto počítá již od roku 2007 a roku 2013 byla zahájena výstavba objektu na lukrativním pozemku v centru makedonské metropole, kde se dnes nachází veřejné parkoviště. Přestože má být zvenku nový Dům důstojníků kopií předchozí stavby, interiér bude vybudován již podle aktuálních potřeb skopské radnice. \n"}
{"id": "915838", "url": "https://cs.wikipedia.org/wiki?curid=915838", "title": "Celsus (filosof)", "text": "Celsus (filosof)\n\nCelsus, řecky Kelsos, byl novoplatónský filosof, který žil patrně v Alexandrii ve 2. století. Je o něm známo jen to, co uvádí Órigenés ve svém spise „Proti Celsovi“ (\"Contra Celsum\", 248). Napsal prý polemický spis „Pravdivé slovo“ (\"Aléthés logos\", patrně kolem roku 178), kde útočil na křesťanství i židovství. Vytýkal jim, že se odchýlili od staré a společné moudrosti lidstva, kterou spojuje se jmény jako Homér, Orfeus, Ferekydés nebo Zarathustra, a tím vnášejí do světa rozkol a ohrožují Římskou říši. Spis, který byl patrně první výslovnou polemikou proti křesťanství, se zachoval pouze v obsáhlých citátech v díle Órigenově. \n\n"}
{"id": "915846", "url": "https://cs.wikipedia.org/wiki?curid=915846", "title": "Vůz Bdmpee233 ČD", "text": "Vůz Bdmpee233 ČD\n\nVozy řady Bdmpee, číslované v intervalu 61 54 20-71, jsou jednou z řad velkoprostorových osobních vozů druhé třídy z vozového parku Českých drah. Vznikly mezi lety 2013 a 2014 modernizací všech 40 zbývajících vozů řady Bmee v Pars nova Šumperk.\n\nPrvní záměr na modernizaci původních vozů Bmee byl Českými drahami ohlášen již v první polovině roku 2010. 18. ledna 2011 bylo oficiálně vyhlášeno výběrové řízení. Předpokládaná cena rekonstrukce měla být asi 22 milionů Kč za vůz. Výběrové řízení bylo uzavřeno na začátku roku 2012. Výhercem se stala šumperská společnost Pars nova, která nabídla cenu o více jak 4,5 milionu Kč za vůz nižší než plánovanou. Celková cena rekonstrukce tedy je 695,6 milionů Kč (přibližně 17,4 milionu Kč za vůz). Všechny vozy by měly být dodány do 32 měsíců od podpisu smlouvy.\n\nPrvní vůz této řady byl veřejnosti představen 12. února 2013 v areálu firmy Pars nova Šumperk. Po představení se prototypový vůz podrobil zkouškám v Praze na Zličíně a na Železničním zkušebním okruhu u Cerhenic.\n\nJsou to klimatizované vozy typu UIC-Z o délce 26 400 mm. Mají podvozky GP 200 vybavené kotoučovými a nouzovou elektromagnetickou kolejnicovou brzdou. Nejvyšší povolená rychlost těchto vozů je 160 km/h.\n\nVnější nástupní dveře těchto vozů jsou předsuvné, za jízdy blokované, mezivozové přechodové a oddílové dveře jsou poloautomatické. Všechny dveře ve voze jsou ovládané tlačítky. Většina oken (až na tři na každé straně) je pevných, nedělených, zbylé jsou výklopné v horní čtvrtině.\n\nPři rekonstrukci je kompletně obnoven interiér, nyní pojatý jako velkoprostorový, včetně výměny oken, vůz je vybaven klimatizací, je zřízen prostor pro odkládání objemných zavazadel, jízdních kol a dětských kočárků, jsou dosazeny WC s uzavřeným systémem, zásuvky 230 V a elektronický informační a rezervační systém.\n\nVozy mají celkem 80 nepolohovatelných sedaček vyrobených firmou MSV Interier. Na sedačkách za sebou jsou k dispozici stolky sklopné, na sedačkách proti sobě pak velké rozkládací. Vozy jsou vybaveny čtyřmi háky pro přepravu jízdních kol.\n\nNa vozy je již z výroby aplikován nový modro-bílý korporátní nátěr Českých drah od studia Najbrt. Na vůz č. 021 byly v roce 2015 aplikovány reklamní polepy Horalky Sedita. Na vozy č. 013 a 040 byl v roce 2017 aplikován reklamní nátěr na Škodu Karoq. Tyto vozy byly nasazovány na speciální vlaky \"Karoq Expres\" vozící prodejce Škoda Auto na školení v Bratislavě.\n\nVozy jsou nasazeny na prestižní kategorie vlaků EuroCity, InterCity a Expres, nejčastěji na trasách Praha – Olomouc – Ostrava – Žilina / Warszawa a Praha – Plzeň – Mnichov. Zajíždí do Opavy na vlaku IC 513/4 \"\"Opava\"\" a IC 542/3 \"\"Vladislav Vančura\"\" a do Košic na vlaku EC 242/3 \"\"Roháče\"\". Vidět je můžeme také na Ex 590/1 \"\"Slezan\"\" mezi Bohumínem a Břeclaví a na vlaku Ex 100/1 \"\"Moravia\"\" mezi Bohumínem a Vídní.\n\nVůz č. 001 se do provozu s cestujícími poprvé zapojil 20. dubna 2013 na trase Praha – Olomouc – Ostrava – Žilina, kde byl řazen na vlaku Ex 141 „\"Beskyd\"“. 28. dubna se na trase Praha – Olomouc – Ostrava – Bohumín – Třinec do provozu zapojil i vůz č. 002 řazený na vlaku Ex 541 „\"Hutník\"“.\n\n\n"}
{"id": "915847", "url": "https://cs.wikipedia.org/wiki?curid=915847", "title": "František Lašek", "text": "František Lašek\n\nFrantišek Lašek (30. března 1883 Duchcov – 13. března 1957 Praha) byl český divadelní a filmový herec.\n\nNarodil se v rodině duchcovského horníka Václava Laška a jeho ženy Kateřiny rozené Kosmatové, začal studovat na odborné keramické škole v Teplicích. Studium nedokončil, utekl k divadlu. Nejprve hrál u venkovských divadelních společností (Karel Kaňkovský, Eliška Zöllnerová), po konci 1. světové války v Jihočeském divadle v Českých Budějovicích a v divadle na Kladně. Později vystupoval v různých pražských kabaretech (např. v roce 1918 U Bílé labutě). Jeho první ženou, byla herečka Nina Lašková (Antonie roz. Táboříková) (1890 - 1936), po ovdovění se v roce 1942 oženil s Otilii Zykovou rozenou Obstovou (1904). František Lašek, je i se svou první ženou Ninou, pochován na Olšanských hřbitovech. \n\nMenší role získal už v němých filmech:\n\nV éře zvukového filmu ztvárnil několik epizodních rolí hlavně v komediích s Vlastou Burianem:\n\nJeho život byl připomínán u příležitosti 50. výročí jeho úmrtí. Primárním zdrojem byl patrně článek \"Mistr frašek Franta Lašek\", jehož obsah byl později přejímán dál. V těchto zdrojích je ale jeho identita směšována s jeho současníkem a jmenovcem Františkem Laškem (1902–1970), který byl také umělecky činný, prosadil se ale hlavně jako autor mnoha frašek, operet a varietních scének. Právě ve snaze vymezit se oproti svému staršímu jmenovci začal mladší umělec používal přídomek \"Lukovič\" podle svého rodiště.\n\n"}
{"id": "915848", "url": "https://cs.wikipedia.org/wiki?curid=915848", "title": "František Lašek (rozcestník)", "text": "František Lašek (rozcestník)\n\nJméno František Lašek má několik nositelů:\n\n"}
{"id": "915850", "url": "https://cs.wikipedia.org/wiki?curid=915850", "title": "Kostel svatého Klimenta (Skopje)", "text": "Kostel svatého Klimenta (Skopje)\n\nKostel svatého Klimenta (makedonsky Соборна црква – Свети Климент Охридски) se nachází v severomakedonské metropoli Skopje. Jedná se o hlavní a největší chrám Makedonské pravoslavné církve (nekanonické). Zasvěcen je Klimentu Ochridskému.\n\nByl budován v letech 1972-1991 a jako jeden z mála pravoslavných kostelů byl jeho návrh ovlivněn principy moderní a postmoderní architektury. Zapadá proto do brutalistické koncepce přestavby severomakedonské metropole Skopje. Jeho návrh je výsledkem práce makedonského architekta Slavka Brezovského. Ikony namaloval Gjorgi Danevski a Spase Spirovski a fresky namaloval akademický malíř Jovan Petrov a jeho spolupracovníci.\n\nTento hlavní makedonský pravoslavný kostel vysvěcen v roce 1990, na 1150. výročí narození patrona kostela sv. Klimenta Ohridského. Vysvěcení kostela se konalo v atmosféře rozpadu socialistické Jugoslávie a rostoucího makedonsko-řeckého sporu, stejně jako srbského nacionalismu. Bylo proto do jisté míry manifestací jednoty makedonského národa.\n"}
{"id": "915856", "url": "https://cs.wikipedia.org/wiki?curid=915856", "title": "Petr Kašpar (režisér)", "text": "Petr Kašpar (režisér)\n\nPetr Kašpar (* 18. února 1977, Československo), je český režisér, cestovatel a kameraman.\n\nJe tvůrcem filmů s outdoorovou tematikou. K filmu se dostal účastí na vodácké expedici Ganga 2003, která jej inspirovala k další výpravě. Následující tři roky strávil přípravami na expedici Alaknanda (2006). V rámci příprav založil značku WW8 expedition group a stal se pořadatelem expedicí a nezávislým filmařem. Takto navštívil Jamajku, většinu Evropy a Afriky.\nV roce 2008 dokončuje film \"Hliněná řeka\" o etiopské expedici. Dále odjíždí natáčet na Kavkaz společně s nevidomým horolezcem Janem Říhou a vystupují na nejvyšší vrchol Ruska (Evropy) – Elbrus.\nMezi tím se jeho jméno stává důležitým na významných mezinárodních filmových festivalech. \n\nOd roku 2010 působí se Stevem Lichtagem ve společnosti Twin Star Film, kde se kromě svých dosavadních aktivit začal zabývat tvorbou 3D filmů. \n\n\n\n"}
{"id": "915858", "url": "https://cs.wikipedia.org/wiki?curid=915858", "title": "Altenburský bublák", "text": "Altenburský bublák\n\nAltenburský bublák, též polní bublák je plemeno holuba domácího pocházející z Německa, oblastí jeho původu Sasko a Durynsko. Je to vzhledem nenápadný holub, který se příliš neliší od divokého holuba skalního, jeho zvláštností hlasový projev, tzv. bublání. Je to vrkání přeměněné na dlouhotrvající zvuk připomínající vzdálené zurčení potoka, zvonění zvonů nebo bubnování. Přestože tento rys je společný všem holubům bublákům, altenburský bublák mezi nimi patří vůbec k nejlepším. V seznamu plemen EE se řadí do plemenné skupiny bubláků a to pod číslem 0513.\n\nJe to pták střední velikosti, tělesnými tvary prakticky shodný s polním holubem. Od něj se odlišuje snad pouze vysokým vyklenutým čelem a perlovýma očima. Na rozdíl od mnoha jiných bubláků nemá žádné pernaté ozdoby, ani chocholku, ani rousy. Ani barevností nezaujme, nejčastěji jsou altenburští bubláci celobarevní, bezpruzí, pruhoví i kapratí, a plnobarevní černí, šedohnědí, červení a žlutí, dále existují i tygři, bělouši a bílí ptáci.\n\nMá vynikající letové schopnosti, může být chován i volně, v tom případě sám zalétá za potravou do polí (polaří), je velmi shánčlivý a ostražitý. Je také plodný a odchovává sám holoubata. Je proto vhodný i pro začátečníky.\n\nNejvýznamnější vlastností altenburského bubláka je jeho schopnost bublání. Zní jako zvuk vzdálených bubnů a jeho bublání je poměrně hlasité. Bublají rádi a dlouho, během dne a za jasných nocí při vyrušení i v noci, bublají i ve výstavní kleci v přítomnosti cizích lidí. V bublání altenburského bubláka se pořádají i soutěže.\n\n\n"}
{"id": "915859", "url": "https://cs.wikipedia.org/wiki?curid=915859", "title": "Sándor Tatay", "text": "Sándor Tatay\n\nSándor Tatay (6. května 1910, Bakonytamási, Vesprémská župa – 2. prosince 1991, Budapešť) byl maďarský spisovatel.\n\nPocházel z rodiny evangelického faráře. Střední školu navštěvoval v městech Tata, Pápa a Szarvaš, poté studoval teologii na sopronské Evangelické teologické univerzitě a filosofii na Pécské univerzitě. Pak se vydal pěšky na cestu Evropou a po návratu do vlasti pracoval nejprve jako dělník a poté úředník. Redigoval časopis \"Kelete Népe\", později byl vedoucím Oddělení literatury pro mládež Svazu maďarských spisovatelů.\n\nPublikovat začal počátek 30. let 20. století a soustřeďoval se především na díla s vesnickou tematikou a zobrazoval nesmiřitelné třídní rozpory v maďarské společnosti a úpadek hodnot středních vrstev. Po druhé světové válce do roku 1955 nepublikoval a pracoval jako ředitel penziónu poblíž jezera Balaton..\n\nJde o autora povídek, románů a knih pro mládež. Za své dílo, přeložené do devíti jazyků, obdržel třikrát cenu Attily Józsefa (1957, 1961 a 1979).\n\n\n\n\n"}
{"id": "915861", "url": "https://cs.wikipedia.org/wiki?curid=915861", "title": "Nathalie (zpěvačka)", "text": "Nathalie (zpěvačka)\n\nNathalie Beatrice Giannitrapani (* 16. prosince 1979 Řím, Lazio, Itálie) je italská zpěvačka a skladatelka. Slávu si získala díky výhře ve 4. sérii italské verze soutěže X Faktor (2010) se svým debutovým singlem „\"In punta di piedi\"“.\n\nNathalie se narodila v Římě sicilskému otci tuniského původu a belgické matce. Ve třinácti letech začala studovat hudbu a v patnácti napsala své první písně v italštině, angličtině a francouzštině (také mluví španělsky). Její písně jsou komponovány s doprovodem kytary a klavíru.\n\nV roce 1998 se umístila na 3. místě v hudební soutěži Spazio Aperto. V roce 2000 zvítězila v kategorii do 21 let na festivalu Fuoritempo, kam se v roce 2002 vrátila a získala ocenění za nejlepší píseň. Ve stejném roce založila svou první kapelu, ve které byli Marco Parente, La Crus a Max Gazzè. Mezi léty 2003–2004 se Nathalie připojila k nu metalové kapele Damage Done se singlem „\"Thorns\"“ ze stejnojmenného alba. V říjnu 2005 se účastnila festivalu Biella Festival, kde se umístila na 2. příčce. V únoru 2006 jí byla udělena cena \"Premio SIAE per Demo\", v červnu následovalo vítězství 6. ročníku \"MArteLive\". Pracovala rovněž na inscenacích muzikálů \"Les Misérables\" \"(Bídníci)\" a The Neverending Story (Nekonečný příběh).\n\nV roce 2010 se účastnila konkurzu 4. série italského X Faktoru a posloupila do živých vystoupení, když se umístila v kategorii 25+, kde jí byl mentorem italský zpěvák a hudebník Elio.\n\nDne 23. listopadu 2010 se dostala do finále soutěže, kde byla po konečném hlasování veřejnosti vyhlášena první ženskou vítězkou, což jí zajistilo kontrakt na €300 000 u nahrávací společnosti Sony BMG.\n\nNathaliin debutový singl „\"In punta di piedi\"“ byl vydán jako digitální stažení dne 24. listopadu a na CD 30. listopadu 2010.\n\nNa tiskové konferenci 4. řady X Faktoru, režisér stanice Rai 2 Massimo Liofredi oznámil, že vítěz soutěže by mohl postoupit k reprezentaci Itálie na Eurovision Song Contest 2011, než participovat na festivale Sanremo, jako v předchozích letech. Dne 2. prosince 2010 bylo ohlášeno, že Itálie by se mohla vrátit na Eurovizi, naposledy od roku 1997. Takzvané státy „Big 4“ (Velké čtyřky), které se automaticky kvalifikují do finále soutěže Eurovize, by se mohla rozšířit na „Big 5“, a to spolu s Itálii. Nicméně bylo oznámeno, že italský reprezentant může být vybrán prostřednictvím festivalu Sanremo jako v minulosti.\n\nRoku 2011 Nathalie participovala na 61. ročníku festivalu, kde byla v sekci „Artisti“ a umístila se sedmá.\n\n\n\n\n\nNathalii na turné doprovází následující hudebníci:\n\n"}
{"id": "915863", "url": "https://cs.wikipedia.org/wiki?curid=915863", "title": "Vůz ARmpee832 ČD", "text": "Vůz ARmpee832 ČD\n\nVozy ARmpee, číslované v intervalu 61 54 85-71, jsou řadou osobních vozů první třídy s barovým oddílem z vozového parku Českých drah. Všechny tyto vozy (001–006) vznikly v letech 2009–2010 modernizací pěti vozů řady BRm a jednoho vozu řady BRcm v ŽOS Vrútky.\n\nPrvní návrh na modernizaci pěti starších bistro vozů BRm a jednoho bistro vozu s oddíly s lehátky BRcm byl oznámen již v roce 2006, ale výběrové řízení bylo vypsáno až v září 2008. Celková cena zakázky měla být 200 milionů Kč, čili přibližně 33 milionů Kč za vůz, a všech šest vozů mělo být dodáno do 12 měsíců od podpisu smlouvy. V únoru 2009 bylo výběrové řízení uzavřeno. Do výběrového řízení se přihlásily dvě firmy, a tak o vítězi rozhodla nižší cena. Tu nabídla společnost ŽOS Vrútky, konkrétně 205 milionů Kč. Cena rekonstrukce jednoho vozu se zvýšila přibližně o jeden milion Kč na 34 milionů Kč.\n\nPrototypový vůz byl veřejnosti představen na Mezinárodním strojírenském veletrhu 2009 v Brně. Vůz měl při představení označení „\"BRm/ARmpee 51 54 85-40 000-3\"“, sedačky v oddíle první třídy byly potaženy tmavě červenou látkou a sedačky v bistro oddíle modrou. V provozu s cestujícími se vůz s těmito odlišnostmi nikdy neobjevil.\n\nJsou to klimatizované vozy typu UIC-Z o délce 26 400 mm s nejvyšší povolenou rychlostí 160 km/h. Vozy jsou vybaveny podvozky typu GP 200 S 25. Brzdová soustava je tvořena kotoučovou brzdou DAKO s dvěma kotouči na každé nápravě a elektromagnetickou kolejnicovou brzdou pro nouzové brždění z vysokých rychlostí.\n\nVozy mají dva páry jednokřídlých předsuvných nástupních dveří.. Mezivozové přechodové dveře jsou poloautomatické dvoukřídlé, posuvné do stran. Vnitřní oddílové dveře jsou poloutomatické jednokřídlé, posuvné do stran. Všechny dveře jsou ovládané tlačítky. Přibližně polovina oken těchto vozů je pevných, neotvíratelných, zbylá okna jsou výklopná v horní pětině.\n\nVozy jsou půdorysně děleny na nástupní prostor s elektrickým rozvaděčem a WC pro cestující. Následuje velkoprostorový oddíl první třídy se čtyřmi fiktivními oddíly. Sedačky jsou umístěny proti sobě, a jsou mezi nimi umístěny rozkládací stolky. Jejich příčné uspořádání je 2 + 1. Celkem je pro cestující první třídy k dispozici 22 polohovatelných sedaček. Cestujícím jsou k dispozici i zásuvky 230 V. Po oddíle první třídy následuje bistro oddíl, ve kterém jsou na jedné straně dva čtyřmístné boxy a na druhé pult se šesti barovými stoličkami, čili celkem 14 míst k sezení. Za bistro oddílem se nachází kuchyňka, kolem které je podélná chodba. Na konci vozu je druhý nástupní prostor s WC pro obsluhu vozu. Všechny místa k sezení jsou potaženy světle hnědou látkou s kolečky. Interiér je proveden podle návrhu designového studia Najbrt.\n\nDo vozů byl při rekonstrukci dosazen centrální zdroj energie pro napájení elektrických zařízení, například osvětlení. Provozní osvětlení je zářivkové, nouzové žárovkové. Vozy jsou vybaveny teplovzdušným topením a klimatizací. Klimatizace byla vyrobena firmou Liebherr. Vozy jsou určeny pro provoz ve středoevropském podnebí s teplotami od −25 °C do +40 °C, nadmořskou výškou do 1 400 m n. m a relativní vlhkostí do 75 %.\n\nVozy mají bílý lak s tmavě modrým pruhem pod okny po celé délce a se žlutým pruhem nad okny oddílu první třídy. Nátěr je proveden dle první verze designu od studia Najbrt.\n\nV roce 2012 byly vozy č. 002, 003 a 004 vybrány pro provoz na vlacích D1 Express, které České dráhy provozovaly na začátku rekonstrukce dálnice D1. Do vozů byly dosazeny přístupové body standardu Wi-Fi pro přístup cestujících k internetu. Zároveň byly do vozů doplněny i některé prvky, např. podhlavníky s logy projektu.\n\nVozy jsou v jízdním řádu 2018/2019 nasazovány na vlaky EuroCity linky Ex1 Praha - Ostrava - Krakow / Žilina a na vlaky InterCity \"\"Opavan\"\" mezi Prahou a Opavou, případně mimořádně zaskakují za plnohodnotné jídelní vozy na různých relacích.\n\n\n"}
{"id": "915865", "url": "https://cs.wikipedia.org/wiki?curid=915865", "title": "Miláček (film, 2012)", "text": "Miláček (film, 2012)\n\nMiláček (v originále Bel Ami) je historické drama, další z řady filmových adaptací stejnojmenného klasického románu francouzského autora Guy de Maupassanta z roku 1885. Natočen byl v britské, francouzské a italské koprodukci podle scénáře Rachel Bennette. Film režírovali Declan Donnellan a Nick Ormerod.\n\nFilm měl premiéru 17. února 2012 na 62. Berlinale a do kin byl uveden 8. června téhož roku distribuční společností Magnolia Pictures.\n"}
{"id": "915876", "url": "https://cs.wikipedia.org/wiki?curid=915876", "title": "Třída St. Louis (1905)", "text": "Třída St. Louis (1905)\n\nTřída St. Louis byla třída chráněných křižníků námořnictva Spojených států amerických. Postaveny byly tři jednotky této třídy.\n\nStavba tří chráněných křižníků této třídy byla objednána roku 1900. Plavidla se vyznačovala jedním rysem, díky kterému jsou někdy řazena mezi křižníky pancéřové – mimo pancéřové paluby měly i lehké pancéřování boků u čáry ponoru. Vzhledem k jejich velikosti ale byla úroveň jejich výzbroje a pancéřování slabá. Celkem byly postaveny tři jednotky této třídy, zařazené do služby v letech 1905–1906.\n\nJednotky třídy \"St. Louis\":\nHlavní výzbroj tvořilo čtrnáct 152mm kanónů umístěných po jednom na hlavní palubě a v kasematách. Sekundární výzbroj tvořilo osmnáct 76mm kanónů umístěných na nástavbě a v kasematách. Nejvyšší rychlost dosahovala 22 uzlů.\n\nKřižník \"Milwaukee\" ztroskotal roku 1917. Křižníky \"St. Louis\" a \"Charleston\" byly za první světové války nasazeny k doprovodu konvojů, převážejících vojáky na evropské válčiště.\n\n\"St. Louis\" byl vyřazen roku 1922 a \"Charleston\" ho následoval o rok později. V roce 1930 byla plavidla prodána k sešrotování. Vyřazený \"Charleston\" zakoupila kanadská společnost Powell River Co., která trup odtáhla do stejnojmenného města v Britské Kolumbii a použila ho jako vlnolam. V 60. letech byl trup \"Charlestonu\" přemístěn do zátoky Kelsey na ostrově Vancouver. Tam zůstává dodnes.\n\n"}
{"id": "915879", "url": "https://cs.wikipedia.org/wiki?curid=915879", "title": "Miroslav Kutílek", "text": "Miroslav Kutílek\n\nProf. Ing. Dr. Miroslav Kutílek, DrSc. (8. října 1927, Trutnov - 4. října 2016) byl český hydropedolog a vysokoškolský pedagog, do roku 1989 Proděkan pro Vodní stavby a vodní hospodářství Stavební fakulty ČVUT v Praze, a příležitostně spisovatel; Publikoval také pod jménem Marek Hofman\n\nNarodil se v r. 1927 v Trutnově. V roce 1946 dokončil gymnasium v Nymburce. Vystudoval Obor vodního hospodářství na Fakultě inženýrského stavitelství ČVUT v Praze., byl proděkanem Stavební fakulty, Směr Vodní stavby a vodní hospodářství na ČVUT od roku 1985 do roku 1989. Od roku 1989 do roku 1991 byl vedoucím katedry hydromeliorací. V roce 1994 odešel do důchodu a věnoval se funkci šéfredaktora vědeckých žurnálů a člena redakčních rad v nakladatelstvích Catena a Elsevier. Specializoval se na půdní fyziku, roku 1966 dosáhl titulu DrSc.\n\nV r. 1960 působil šest měsíců jako asistent – profesor na univerzitě v Iráku , 1965-68 byl docentem na univerzitě v Chartúmu (Súdán), v r. 1970 působil šest měsíců na univerzitě v Grenoblu (Francie). Od r. 1973 byl vysokoškolským profesorem ČVUT. Profesuru získal za vývoj hydropedologie a výzkum v oblasti půdní fyziky. V r. 1981-82 byl hostujícím profesorem na kalifornské univerzitě v Davisu (USA). V roce 1990-92 byl řádným profesorem univerzity v Bayreuthu.\n\nVydal desítku odborných knih, dvě přeložil do angličtiny. Byl čestným členem rady vědeckých společností, také čestným členem Mezinárodní pedologické unie a spoluzakladatelem spolku SISYFOS. Knižní beletrii publikoval také pod pseudonymem Marek Hofman.\n\nV poslední době se věnoval změnám klimatu. Kritizoval činnost Mezivládního panelu pro změny klimatu (IPCC). Podle něj je hlavním faktorem vyvolávajícím současné klimatické změny sluneční aktivita.\n\nZa svou činnost byl vyznamenán Mendelovou medailí ČSAV v r. 1987 a Medailí Za zásluhy III. stupně prezidentem Václavem Klausem v roce 2010. \n\n"}
{"id": "915880", "url": "https://cs.wikipedia.org/wiki?curid=915880", "title": "Alois Horváth", "text": "Alois Horváth\n\nAlois Horváth (22. ledna 1947 – 21. dubna 2012) byl romský muzikant a mistr houslař.\n\nNarodil se do muzikantské rodiny v době, kdy romové (cikáni) ještě ctili tradice.\nJeho celoživotní láskou byla romská hudba prezentována úspěšnou brněnskou kapelou pod názvem \"Cimbálová muzika Eugena Horvátha\", ve které dlouhá léta hrál na violu.\n\nJeho láska k hudbě ho dovedla až k samotné výrobě houslí. \nZa pomoci a podpory \"mistra houslaře Bohumila Bučka\" z Brna, u kterého se dlouhá léta učil, si založil živnost oprava hudebních nástrojů pod názvem LAVUTA.\n\nJeho práce je vystavena v Moravském zemském muzeu v Brně.\n\n"}
{"id": "915895", "url": "https://cs.wikipedia.org/wiki?curid=915895", "title": "Young and Beautiful", "text": "Young and Beautiful\n\n„Young and Beautiful“ je píseň od americké zpěvačky Lany Del Rey. Byla vydána dne 23. dubna 2013 jako první singl ze soundtracku pro film \"Velký Gatsby\". Tuto alternativní rockovou baladu napsala lana Del Rey společně s producentem této skladby, Rickem Nowelsem. Kritici popsali skladbu slovy „neodbytná“ a „melancholická“. Píseň textem popisuje mladého zamilovaného člověka, který se bojí zestárnutí. Část z písně se objevila v oficiálním traileru pro film a hrála ve scéně, kdy si postavy, které ztvárnili Leonardo DiCaprio a Carey Mulligan vyznávají lásku. Píseň dokonce dostala nominaci na cenu Grammy.\n\nVideoklip natočila Sophie Muller a režíroval Chris Sweeney a byl vydán dne 10. května 2013.\n\n"}
{"id": "915897", "url": "https://cs.wikipedia.org/wiki?curid=915897", "title": "Anna Veverková", "text": "Anna Veverková\n\nAnna Veverková, dříve Stárková, roz. Horváthová (16. října 1961, Aš – 13. června 2013, Praha) byla česká novinářka a tisková mluvčí. V letech 2002 až 2004 byla tiskovou mluvčí vlády Vladimíra Špidly.\n\nPracovala jako strojařka, ale zároveň vystudovala obor produkce na pražské FAMU, od roku 1993 se ale věnovala televizní žurnalistice v České televizi.\n\nPoté odešla do sektoru public relations, nejprve na ministerstvo průmyslu (za ministrování Miroslava Grégra). V letech 2002 až 2004 byla tiskovou mluvčí vlády premiéra Vladimíra Špidly, od roku 2003 zároveň vedoucí tiskového odboru. Z Úřadu vlády odešla na post zástupkyně generálního ředitele Svazu průmyslu a dopravy, kde pečovala o vztahy k veřejnosti a marketing. Od ledna do června 2006 byla mluvčí volebního štábu ČSSD pro sněmovní volby. Poté nastoupila do týmu předsedy Energetického regulačního úřadu jako specialistka na vnější vztahy. Později byla ředitelkou komunikace VZP.\n\nPřátelila se s podnikatelem Andrejem Babišem. Spolu s ním založila hnutí ANO 2011 a v jeho řadách ostře kritizovala poměry ve společnosti. Když se hnutí začalo transformovat v politický subjekt, jeho řady v červenci roku 2012 opustila a věnovala se dál zaměstnání ve VZP.\n\n10. června 2013 ji v Praze srazilo auto a utrpěným zraněním následně v nemocnici podlehla.\n\nV roce 2003 byla v prvním ročníku ankety oceněna jako Tisková mluvčí roku a o čtyři roky později byla rovněž jako první uvedena do Síně slávy českých mluvčích.\n\nJe i nositelkou ceny za investigativní žurnalistiku Mezinárodního konsorcia investigativních žurnalistů, a to za sérii reportáží o pašování zbraní.\n\nProfesní sdružení Komora Public Relations uděluje za celoživotní přínos profesi tiskových mluvčích \"Cenu Anny Veverkové\".\n"}
{"id": "915900", "url": "https://cs.wikipedia.org/wiki?curid=915900", "title": "Giornale Radio Rai", "text": "Giornale Radio Rai\n\nGiornale Radio Rai (často jen \"Giornale radio\") je název zpravodajské relace vysílané na rozhlasových stanicích Rai. Vysílá se od roku 1929.\n\nUž v roce 1924 se začal vysílat jakýsi \"předchůdce\" Giornale Radia, \"Comucazione Governative\", kde se vysílala různá vládní prohlášení, mimo jiné zde byly vysílány i pravidelné projevy Benita Mussoliniho. V roce 1926 se začal vysílat další pořad, přehled dění od reportérů z domova i ze zahraničí, \"Il Popolo d'Italia\".\n\nNázev \"Giornale Radio\" vstoupil do užívání v roce 1929, kdy se začalo vysílat pět relací denně, v délce od 15 do 30 minut, podle důležitosti jednotlivých zpráv. Patrně nejposlouchanější relace byly ve 13 a ve 20 hodin.\n\nReforma v roce 1975 přinesla osamostatnění redakcí pro jednotlivé okruhy a relace. Byly odlišného politického zaměření, měly jinou znělku, vysílací časy. Dostaly jména \"GR1\", \"GR2\", \"GR3\" a od roku 1979 \"GR Regione\".\n\nV roce 1994 se sjednotily všechny redakce (kromě GR Regione, které jsou připravovány regionálními centry) do jedné a relace se nazývaly souhrnně \"Giornale Radio Rai\". Jednotlivé číselné pojmenování zůstalo, ale zdůrazňován byl oficiální název.\n\nAčkoli se sloučily tři rozdílně politicky orientované redakce, zůstalo téměř pravidlem, že se střídáním vlády se střídal i šéfredaktor \"GRR\". Někdy jeden šéfredaktor vydržel jen 2 roky. Současný šéfredaktor Antonio Preciozi vede GRR od roku 2008.\n\nVysílá se od roku 1975 na Rai Radio 1. Některá vydání jsou vysílána i na Rai Isoradio. \"GR1\" se vysílá se téměř každou hodinu, aby doplnilo charakter Radia 1 jako zpravodajské stanice. Jsou to většinou rychlé přehledy zpráv. Hlavní vydání se vysílají v 7.00, 8.00, 13.00, 19.00 a o půlnoci (\"Giornale della Mezzanotte\").\n\nOd osamostatnění až do sloučení redakcí bylo \"GR1\" orientováno levicově. Tvořilo tak společně s TG2 určitou opozici ke GR2 a TG1.\n\nDále jsou vysílány rubriky o sportu(\"Radio 1 Sport\"), událostech(\"GR1 Affari\"), automobilech(\"GR1 Motori\") a dětské zprávy(\"GR1 Ragazzi\").\n\nVysílá se od roku 1975 na Rai Radio 2. \"GR2\" je charakteristické svým mladistvým přístupem ke zprávám a rychlou mluvou, protože Radio 2 je zaměřeno na mladé posluchače. Hlavní vydání se vysílají v 7.30, 12.30 a 19.30.\n\nOd osamostatnění až do sloučení redakcí bylo \"GR2\" orientováno křesťanskodemokraticky. Tvořilo tak společně s TG1 určitou opozici ke GR1 a TG2.\n\nDále se pravidelně vysílá \"GR Sport\", každý den od 7.50, 12.45 a 19.40.\n\nVysílá se od roku 1975 na Rai Radio 3. Je charakteristické kultivovaností a probíráním každé zprávy do hloubky. Hlavní vydání se vysílají v 8.45, 13.45 a 18.45.\n\n\"GR3\" se na rozdíl od GR1 a GR2 neorientovalo na konkrétní politickou stranu. Názory v něm se ale považovaly za elitářské a intelektualistické.\n\nVysílá se od roku 1979 na Rai Radio 1. Připravován je stejnými redakcemi jako TGR. Vysílá se od 7.20 a 12.10(12.15 v neděli). V letních měsících se nedělní vydání nevysílá.\n\n"}
{"id": "915902", "url": "https://cs.wikipedia.org/wiki?curid=915902", "title": "Frýbort", "text": "Frýbort\n\nPříjmení Frýbort nosí tyto osbnosti:\n\n"}
{"id": "915904", "url": "https://cs.wikipedia.org/wiki?curid=915904", "title": "Pavel Rynt", "text": "Pavel Rynt\n\nPavel Rynt (* 18. dubna 1943 Kralupy nad Vltavou) je český komunální politik, člen Klubu angažovaných nestraníků a v letech 1990–2006 starosta města Kralupy nad Vltavou.\n\nJe ženatý (manželka Olga) a má dva syny, Pavla (* 1966) a Milana (* 1971).\n\nVystudoval Pedagogický institut Univerzity Karlovy v Brandýse nad Labem, obor Matematika a hudební výchova pro II. stupeň ZŠ. Do svého zvolení starostou města působil jako učitel matematiky a hudební výchovy na 2. stupni ZŠ a hudebník.\n\nPrvní polistopadový starosta města Kralupy nad Vltavou zvolený za Občanské fórum. Před revolucí bez politické příslušnosti, od roku 1990 člen Klubu angažovaných nestraníků. V roce 2001 byl zvolen členem Ústřední rady KAN a jejím místopředsedou. Ve funkci starosty působil čtyři volební období od roku 1990 až do roku 2006.\n\nPrvní úkoly, které musel ve své nové funkci řešit, byl přerod bývalého národního výboru na plně fungující radnici města, restituce a privatizace, včetně privatizace městského bytového fondu.\nZa svého působení se zasloužil např. o výstavbu lávky pro pěší a cyklisty, dvou penzionů pro seniory, stavbu nových a rekonstrukci stávajících bytových domů, vybudování sítě místních komunikací a cyklostezek, nových parkovacích ploch i ploch veřejné zeleně a hřišť.\nZa jeho vedení se městu dařilo hospodařit s vyrovnaným rozpočtem bez zbytečných úvěrů.\n\nZ jeho iniciativy byla také založena tradice řady sportovních a kulturních akcí (festival poezie Seifertovy Kralupy, Dny Kralup, turnaj v malé kopané O pohár starosty města aj.) a navázáno partnerství s několika městy v zahraničí (Banyuls sur Mer, Henningsdorf, Ikast, Komárno).\n\nStál u založení Sdružení rodáků a příznivců Kralup nad Vltavou. Při rozsáhlé povodni roku 2002 řídil činnost krizového štábu a následné odstraňování následků a obnovu města.\n\n"}
{"id": "915906", "url": "https://cs.wikipedia.org/wiki?curid=915906", "title": "Dugo Selo", "text": "Dugo Selo\n\nDugo Selo je město v Chorvatsku, administrativně spadá pod Záhřebskou župu. Ve městě a jeho okolí žilo v roce 2011 17 466 obyvatel.\n\n"}
{"id": "915909", "url": "https://cs.wikipedia.org/wiki?curid=915909", "title": "Vůz WRm812, 813 ČD", "text": "Vůz WRm812, 813 ČD\n\nVozy WRm a WRm, obě řady shodně číslovány v intervalu 51 54 88-81, byly jídelní vozy provozované Českými drahami. Byly vyrobeny v roce 1978 ve vagónce VEB Waggonbau Bautzen.\n\nByly to první vozy typu UIC-Z délky 26 400 mm u tehdejších Československých státních drah. Měly podvozky Görlitz V upravené pro rychlost až 160 km/h. Od roku 2010 byla maximální rychlost těchto vozů snížena na 140 km/h z důvodu přehřívání špalíkových brzd.\n\nVůz byl rozdělen na jídelní a kuchyňskou část. V jídelní části se nacházelo 40 míst k sezení.\n\nVozy měly bílý nátěr s červeným pruhem přes okna. Pruh byl přerušen asi ve / délky vozů sešikmením směrem dolu. Některé vozy dostaly i nový modro-bílý korporátní lak od studia Najbrt.\n\nPrvní modernizace proběhla v letech 1991–1992, jejím cílem byla modernizace interiéru. Došlo k snížení počtu míst v jídelní části na 30. Dalších 8 míst se nachází v nově vytvořeném klubovém oddíle. Celkem bylo zrekonstruováno 15 vozů.\n\nV roce 1994 proběhla modernizace třech vozů na řadu WRmee. Předmětem modernizace byla úprava interiéru, výměna oken, dosazení klimatizace a výměna kuchyňského vybavení. Cílem bylo získat jídelní vozy vhodné na vlaky kategorie EuroCity.\n\nV letech 2012–2013 proběhla rekonstrukce na řadu WRmee, která kromě rekonstrukce interiéru a výměny výbavy kuchyně přinesla předsuvné dveře ovládané tlačítky a dosazení kotoučových brzd, díky čemu mohla být maximální rychlost těchto vozů opět zvýšena na 160 km/h.\n\nVozy od jízdního řádu 2012/2013 již nejsou nasazovány.\n\nVůz WRm č. 001 byl 10. prosince 1993 poškozen při požáru v Maďarsku a následně byl zrušen.\n\n\n"}
{"id": "915911", "url": "https://cs.wikipedia.org/wiki?curid=915911", "title": "Vrbovec (Chorvatsko)", "text": "Vrbovec (Chorvatsko)\n\nVrbovec je město v Chorvatsku v Záhřebské župě. V roce 2011 žilo ve městě a jeho okolí 14 802 obyvatel.\n"}
{"id": "915912", "url": "https://cs.wikipedia.org/wiki?curid=915912", "title": "Sveti Ivan Zelina", "text": "Sveti Ivan Zelina\n\nSveti Ivan Zelina je město v Chorvatsku, administrativně spadá pod Záhřebskou župu; Ve městě a jeho okolí žilo v roce 2011 15 990 obyvatel.\n"}
{"id": "915913", "url": "https://cs.wikipedia.org/wiki?curid=915913", "title": "Kamišovití", "text": "Kamišovití\n\nKamišovití (Anhimidae) je čeleď ptáků tvořená pouze dvěma rody žijícími v Jižní Americe. Obývají v tamních tropech a subtropech říční nivy, jezera, močály, záplavová území v okolí deštných lesů i okraje otevřených savan. V minulosti byli kamišovití pro svůj vzhled a částečně i chování zařazováni do řádu hrabavých, později se prokázala jejich příbuznost s čeledí kachnovitých a byli zařazeni do řádu vrubozobých.\n\nJsou to statní ptáci, bývají velcí 75 až 95 cm a těžcí 3 až 4,5 kg. Peří mají většinou šedé strakaté s černými skvrnami, jejich silná křídla mají rozpětí okolo 170 cm. Vzhledem připomínají husu s tlustým krkem a malou slepičí hlavou s krátkým zahnutým zobákem. Nohy mají silné, mezi třemi předními dlouhými prsty mají zbytky plovací blány a jsou spíše uzpůsobené pro hrabání. V ohbí křídel mají ostré ostruhy sloužící jako zbraně. Samci a samice jsou si podobní.\n\nJejich maso má houbovitou strukturu, obsahuje vzduchem vyplněné buňky, taktéž kosti jsou hodně odlehčené. Vzlétávají poměrně těžce a dobře plachtí, nelétají na velké vzdálenosti. Přepeřují se postupně a jsou schopni stále létat. Žijí v blízkosti vody a umí dobře plavat, při odpočinku ale poposedávají na stromech kde také přespávají. Ohlašují se, hlavně při hřadování za setmění, výrazným křikem slyšitelným na velkou vzdálenost a hlasitě upozorňují okolí na nebezpečí, tiššími hlubokými tóny vznikajícími v podkožních vacích na hrdle komunikují mezi sebou ve skupince nebo druh s družkou.\n\nJejich strava je převážně vegetariánská, žerou především listy, stonky, květy a kořínky vodních rostlin, Hrabou také v hlíně, příležitostně žerou různá semena, hmyz a členovce.\n\nJsou to monogamní ptáci, vytvořené páry pravděpodobně přetrvávají po více let. Páří se obvykle od října do prosince, mimo toto období žijí často v houfech. Par staví společně hnízdo na zemi v blízkosti vody nebo přímo na plovoucích rostlinách a urputně brání své teritorium. Na 2 až 7 vejcích sedí střídavě oba rodiče po 42 až 45 dnů, v případě nepřítomnosti hnízdo zakrývají trávou. Mláďata jsou schopna brzy po vylíhnutí ihned chodit i plavat, před nebezpečím utíkají do vody, rodiče je společně vodí za potravou a ochraňují. Svá hnízda s vejci i mláďata účinně brání proti dravcům. Dožívají se až 10 let.\n\nKamišovití nemají mnoho nepřátel, proti drobným škůdcům se dokážou ubránit nebo ulétnou na strom či utečou do vody. Jejich houbovité maso není chutné a proto nejsou loveni, jsou jim však z hnízd domorodci vybírána vejce. Ti také občas chytají kuřata která si snadno zvyknou na domestifikaci, zastávají funkci hlídacího psa neboť hlasitě křičí při setkání s něčím novým nebo při potenciálním ohrožení.\n\nReálné nebezpečí pro ně představuje pouze postupující likvidace jejich biotopů odlesňováním a přeměnou mokřin na zemědělskou půdu.\n\n"}
{"id": "915915", "url": "https://cs.wikipedia.org/wiki?curid=915915", "title": "Jiřina Jílková", "text": "Jiřina Jílková\n\nJiřina Jílková (* 1956 Polička) je česká ekonomka a vysokoškolská pedagožka.\n\nAbsolvovala Fakultu meliorací a rostlinné výroby na Univerzitě v Rostocku v bývalé Německé demokratické republice, kde získala doktorát ze zemědělské ekonomiky. Docenturu a profesuru získala na Vysoké škole ekonomické v Praze.\n\nZaměřuje se na problematiku environmentální ekonomie a ekologické politiky se zaměřením na nástroje ochrany ovzduší a změny klimatu. Zastává místo prorektorky pro vědu na Univerzitě Jana Evangelisty Purkyně v Ústí nad Labem.\n\nJe členkou pracovní komise vlády ČR pro hodnocení dopadu regulace.\n\nJe autorkou desítek odborných knih, stovek článků. Působí jako členka vědecké rady nakladatelství Alfa.\n\n"}
{"id": "915917", "url": "https://cs.wikipedia.org/wiki?curid=915917", "title": "Sveta Nedelja", "text": "Sveta Nedelja\n\nSveta Nedelja je město v Chorvatsku, administrativně spadá pod Záhřebskou župu. Ve městě a jeho okolí v roce 2011 žilo 18 059 obyvatel.\n"}
{"id": "915920", "url": "https://cs.wikipedia.org/wiki?curid=915920", "title": "Yuppies", "text": "Yuppies\n\nYuppies (česky někdy jupíci) je označení pro vrstvu, resp. subkulturu mladých lidí (typicky dvacátníků nebo třicátníků), kteří jsou bohatí nebo aspoň finančně zajištěni (mají nadprůměrně dobře placené zaměstnání, zpravidla v oblasti managementu), za svůj úspěch a bohatství se nestydí, a mají specifický životní styl – zjednodušeně lze říct, že jejich život je zaměřen na vydělávání peněz a jejich utrácení za luxusní zboží, které dávají na odiv svému okolí. K charakteristickým vlastnostem yuppies patří narcismus, dravost a konzumerismus.\n\nV českém prostředí tato společenská skupina z politických důvodů nevznikla, objevuje se až v 90. letech a zejména od počátku 21. století.\n\nTermín byl vytvořen ze zkratky „YUP“ (\"young urban professional\" — \"„mladý městský profesionál“\") a poprvé se objevil v USA v osmdesátých letech, kdy reaganovská éra přinesla zvýšení výkonnosti americké ekonomiky a mnoho mladých dostalo možnost vybudovat úspěšnou kariéru. Slovo v sobě obsahuje i odkaz na kulturu hippies, vůči níž se mladí lidé zaměření na úspěch vymezovali. Význam pojmu je více méně shodný s označením zlatá mládež.\n\nAnglické označení \"yuppie flu\" (\"„chřipka yuppies“\") pro chronický únavový syndrom odkazuje na fakt, že vysoké pracovní nasazení u této skupiny vyvolává často různé psychosomatické potíže.\n\nTypickým dobovým zobrazením mentality yuppies je americký film \"Wall Street\" z roku 1987.\n\n"}
{"id": "915921", "url": "https://cs.wikipedia.org/wiki?curid=915921", "title": "Watch Dogs", "text": "Watch Dogs\n\nWatch_Dogs je akční adventura s otevřeným světem, ve které se vžijeme do role Aidena Pearce, který se snaží pomstít svými hackerskými a bojovými schopnostmi vraždu své neteře. Vyvíjí ji studio Ubisoft Montreal a publikoval ji Ubisoftem. Hra vyšla 27. května 2014 (Q2). Hra je dostupná na PC a konzolích staré i nové generace – Xbox 360, PlayStation 3, Wii U, PlayStation 4 a Xbox One.\nHodnocení :nejlepší hra roku 2014 a 2015. Na heuréce byla tato hra pro Xbox 360 vyhlášena produktem roku 2014. \n\nHra Watch_Dogs se odehrává v Chicagu ovládaném centrálním operačním systémem (ctOS). Základním principem hry je hackování tohoto systému, s jehož pomocí může Aiden na své cestě za spravedlností ovládat město, respektive části napojené na ctOS. Svou oběť tak je možné například uvěznit uprostřed dopravní nehody. Hra má také propracovaný multiplayer, ve kterém si hráči mohou vzájemně zasahovat do hry a buď si takto pomoci, nebo naopak uškodit.\n\n – Současný věk: 45 let\n\nAiden Pearce je velmi zdatný hacker, který se dokáže bez potíží nabourat do řídícího systému města Chicago. Všechny doposud uveřejněné trailery a screenshoty ho popisují jako celkem samotářského člověka, který se snaží chránit svou rodinu před nekalými živly. Ovšem tato snaha o to, stát se jakýmsi \"mstitelem či samozvaným ochráncem\" se mu postupně vymyká a dostává se v mnoha případech až za hranu zákona. Ovšem i tak vám nejspíš přiroste k srdci.\n\nUbisoft plánuje do budoucna natočit film podle této předlohy skrze jejich pobočku Ubisoft Motion Pictures.\n\n"}
{"id": "915922", "url": "https://cs.wikipedia.org/wiki?curid=915922", "title": "Milan Malý", "text": "Milan Malý\n\nJméno Milan Malý nesou tyto osobnosti:\n\n"}
{"id": "915923", "url": "https://cs.wikipedia.org/wiki?curid=915923", "title": "Vůz WRmee814 ČD", "text": "Vůz WRmee814 ČD\n\nVozy WRmee, číslované v intervalu 61 54 88-81, v 90. letech označené WRRm, jsou jídelní vozy z vozového parku Českých drah. Všechny tři vozy (016–018) vznikly v roce 1994 modernizací původních vozů \"WRRm\" v ŽOS České Velenice. Další modernizace vozů proběhla v letech 2011–2012 v ŽOS Vrútky.\n\nNa začátku 90. let začaly Československé státní dráhy s modernizací všech většiny jídelních vozů \"WRRm\" pro vlaky EuroCity. Nejdříve byl u 15 vozů renovován interiér a zvýšena nejvyšší povolená rychlost ze 140 km/h na 160 km/h. Tyto vozy byly později přeznačeny na WRm s čísly 001–015. Poté byla u čtyř vozů upravena nápravová převodovka, díky čemu se jim rychlost zvýšila na 160 km/h. Vozy byly později přeznačeny na WRm a byla jim přidělena pořadová čísla 019–022. Tyto vozy nebyly vybaveny klimatizací, a proto pro provoz na vlacích EuroCity potřebovaly výjimku.\n\nProto byly v roce 1994 rekonstruovány zbylé tři vozy \"WRRm\" u Českých drah, které dostaly pořadová čísla 016–018. Zároveň tedy byla vyplněna vzniklá mezera v číslování mezi vozy WRm a WRm. Výsledek modernizace je podobný s vozy WRm, ale do vozů WRmee byl ještě dosazen centrální zdroj energie a klimatizace. První vůz byl dokončen 1. července 1994, a stal se vůbec první klimatizovaným vozem u Českých drah.\n\nJsou to jídelní vozy se skříní typu UIC-Z o délce 26 400 mm. Nejvyšší povolená rychlost těchto vozů po první modernizaci byla 160 km/h. Od roku 2010 byla jejich nejvyšší rychlost až do odvolání snížena na 140 km/h. Po druhé modernizaci byla opět zvýšena na 160 km/h. Vozy mají podvozky \"Görlitz Vk\". Vozy byly původně vybaveny špalíkovými brzdami, při druhé modernizaci byly brzdy vyměněny za kotoučové.\n\nPo první modernizaci vozům zůstaly původní zalamovací nástupní dveře. Při druhé modernizaci byly nástupní dveře vyměněny za předsuvné, ovládané pomocí tlačítek. Vozy vždy měly, podobně jako většina jiných jídelních vozů, jen jeden pár nástupních dveří. Okna těchto vozů jsou z části celá, neotevíratelná, a z části výklopná v horní pětině.\n\nVůz je rozdělen na jídelní a kuchyňskou část. V jídelní části se nachází 30 míst k sezení v příčném uspořádání 2 + 1. Vůz má i klubový oddíl s osmi místy k sezení. Při druhé modernizaci byl do vozů dosazen elektronický informační systém a zásuvky 230 V.\n\nDo vozů byl při první modernizaci dosazen centrální zdroj energie, díky kterému je možné v kuchyni používat elektrické spotřebiče namísto původních plynových. Provozní osvětlení těchto vozů je realizováno pomocí zářivek, nouzové a vedlejší pomocí žárovek. Klimatizaci vyrobila vídeňská firma Friedmann.\n\nPři druhé modernizaci byl do vozů dosazen 18žilový UIC kabel.\n\nPůvodní nátěr vozu byl bílý a přes okna červený. Nátěr se asi ve / délky vozu lámal a pod úhlem 45 ° mířila červená část směrem dolu a bílá část směrem nahoru. Při druhé modernizaci byly všechny tři vozy přelakovány do modro-bílého korporátního stylu Českých drah od studia Najbrt.\n\nV roce 2012 proběhla v ŽOS Vrútky další modernizace těchto vozů, která přinesla opravu interiéru, výměnu kuchyňského náčiní, předsuvné dveře ovládané tlačítky a dosazení kotoučových brzd, díky čemu mohla být maximální rychlost těchto vozů opět zvýšena na 160 km/h. Mimo to ještě vozy získaly elektronický informační systém a zásuvky 230 V. Celková cena této modernizace (včetně opravy 18 kusů WRmee) činí 728,4 miliony Kč, čili přibližně 34,7 milionu Kč za vůz. První podruhé modernizovaný vůz vyjel s cestujícími poprvé 27. ledna 2012.\n\nVozy byly od své první modernizace na počátku 90. let určeny pro vlaky prestižní kategorie EuroCity.\n\nVozy jsou v jízdním řádu 2012/2013 nasazovány spolu s řadou WRmee na výkony mezi Prahou a Vídní, Varšavou, Budapeští, Žilinou; případně mezi Varšavou a Budapeští.\n\nOd jízdního řádu 2013/2014 jsou vozy nasazovány zejména na vlak EuroCity 272/273 Avala z Prahy do Bělehradu, třetí vůz funguje jako záloha.\n\nV současném jízdním řádu (2017/2018) jsou vozy nasazovány na vnítrostátni rýchliky Železničnej spoločnosti Slovensko a.s. kde jsou nasazovány na místo vozů WRRm ZSSK.\n\n\n"}
{"id": "915924", "url": "https://cs.wikipedia.org/wiki?curid=915924", "title": "Vůz WRmee816 ČD", "text": "Vůz WRmee816 ČD\n\nVozy WRmee, číslované v intervalu 61 54 88-81, jsou jídelní vozy provozované Českými drahami vytvořené modernizací starších vozů WRm a WRm v letech 2012–2013 v ŽOS Vrútky.\n\nJsou to klimatizované jídelní vozy typu UIC-X o délce 26 400 mm. Jsou vybavené upravenými podvozky Görlitz Vk s kotoučovými brzdami. Nejvyšší povolená rychlost těchto vozů je 160 km/h.\n\nVozy mají jeden pár předsuvných nástupních dveří. Většina oken těchto vozů je pevná, zbylé jsou výklopné v horní čtvrtině.\n\nVůz je rozdělen na jídelní, barovou a kuchyňskou část. V jídelní části se nachází 24 míst k sezení, v barové sedm míst.\n\nVozy jsou z výroby lakovány do jednotného modro-bílého korporátního stylu Českých drah od studia Najbrt.\n\nV letech 2012–2013 proběhla v ŽOS Vrútky modernizace všech čtyř vozů WRm i 14 vozů WRm. Přinesla opravu interiéru, výměnu kuchyňského náčiní, předsuvné dveře ovládané tlačítky a dosazení kotoučových brzd, díky čemu mohla být maximální rychlost těchto vozů opět zvýšena na 160 km/h. Mimo to ještě vozy získaly elektronický informační systém a zásuvky 230 V. Celková cena této modernizace (včetně opravy třech kusů WRmee) činí 728,4 milionů Kč, čili přibližně 34,7 milionu Kč za vůz.\n\nVozy jsou v jízdním řádu 2015/2016 nasazovány převážně na výkony mezi Prahou a Budapeští nebo Žilinou.\n\n\n"}
{"id": "915925", "url": "https://cs.wikipedia.org/wiki?curid=915925", "title": "Zemské volby v Čechách 1889", "text": "Zemské volby v Čechách 1889\n\nZemské volby v Čechách 1889 byly volby konané v Českém království 2. a 5. července 1889, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému. Ve volbách výrazně uspěla mladočeská strana, která se po ostré kampani téměř vyrovnala dosud dominantní staročeské straně.\n\nV roce 1889 byla v Předlitavsku již po více než deset let u moci konzervativní vláda Eduarda Taaffeho, kterou na Říšské radě (celostátní parlament) podporovala staročeská strana společně s polskými poslanci a německorakouskými konzervativci (takzvaný \"železný kruh pravice\"). V druhé polovině 80. let ale v české společnosti sílila kritika provládní orientace české politiky. Na opoziční a liberální rétorice se profilovala mladočeská strana, která se postupně aktivizovala jako nezávislá politická síla a kritizovala chabé výsledky české účasti na vládě ve Vídni. Mladočeši například roku 1887 vedli kampaň proti takzvaným Gautschovým ordonancím, tedy reformě rozmístění středních škol, která neměla apriori protičeský motiv, ale fakticky mohla poškodit úroveň školství v některých českých regionech. V této době mladočesky orientované \"Národní listy\" otiskly výrok, jenž měl pronést staročeský předák František Ladislav Rieger o tom, že „\"když se nám nepodařilo vymoci svá práva jedním rázem, pasivním odporem, musíme je nyní sbírati po drobtech, a kdybychom ty drobty sbírati měli pod stolem\".“ Následovala takzvaná drobečková aféra, v níž se již mladočeši a staročeši otevřeně pustili do konfliktu. Skupina mladočechů roku 1888 opustila i Český klub (střechová poslanecká frakce na Říšské radě) a začala praktikovat samostatnou politiku. \n\nZatímco ve volbách do Říšské rady roku 1885 ještě čeští poslanci staro- i mladočeské orientace kandidovali společně v předem dohodnutých volebních obvodech (přičemž zastoupení mladočechů v Českém klubu bylo spíše menšinové a tón české politiky ve Vídni určovali staročeši), zemské volby v Čechách roku 1889 byly prvním zcela konkurenčním měřením sil obou hlavních proudů české politiky. \n\nV Českém království se kromě rivality mezi staročechy a mladočechy stupňovalo i napětí mezi oběma zemskými etniky. Čeští (sudetští) Němci, respektive jejich hlavní politická síla Pokroková strana, reagovali na sílící český vliv (Stremayrova jazyková nařízení, rozdělení pražské univerzity), podpořený českou účastí na vládě, prostřednictvím požadavků na administrativní rozdělení Čech podle etnických hranic. Od roku 1886 po neúspěchu těchto návrhů zahájili pasivní rezistenci na Českém zemském sněmu a fakticky se neúčastnili jeho práce. \n\nStaročeši do voleb šli s hesly o pokračování v dosavadní politické práci a výzvami k umírněnosti. Mladočeši se hlásili k obnovenému důrazu na české státní právo. \n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Zvoleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo šest nevolených virilistů, kteří mandát nabývali z titulu své funkce.\n\nVolby přinesly velký úspěch mladočechům, zejména v kurii venkovských obcí. Namísto dominance jedné (staročeské) strany nabylo nyní české politické spektrum ráz dvoustranického systému, ve kterém byl podíl staročeských a mladočeských mandátů 58:39, podle jiného zdroje 55:42 Někteří předáci staročeské strany (Antonín Otakar Zeithammer, Albín Bráf) neobhájili ve volbách svůj mandát a získali jej až dodatečně v kurii obchodních a živnostenských komor či kurii velkostatkářské. I sám předseda strany František Ladislav Rieger byl zvolen jen většinou devíti hlasů. Ve velkostatkářské kurii se prosadila konzervativní šlechta. \n\nPodle sociálního a profesního dělení byli etnicky čeští poslanci zemského sněmu zvolení v kuriích měst, venkovských obcí a živnostenských a obchodních komor rozděleni následovně: 43 \"buržoazních a maloburžoazních vzdělanců\" (z toho 24 právníků, 5 lékařů a lékárníků, 3 vysokoškolští učitelé, 3 středoškolští učitelé, 2 učitelé nižších škol, 3 vědci a novináři a 3 samosprávní úředníci), 19 \"buržoazních podnikatelů\" (z toho 5 továrníků, 9 obchodníků a peněžníků, 4 inženýři a 1 manažer), 7 příslušníků \"maloburžoazie\" (z toho 2 řemeslníci a živnostníci a 5 blíže neurčených \"měšťanů\"), 26 příslušníků \"agrární buržoazie\" (z toho 22 rolníků či statkářů a 4 mlynáři) a 2 šlechtičtí velkostatkáři.\n\nPo volbách mladočeši na zemském sněmu utvořili vlastní poslanecký klub a 12. října 1889 podali na sněmu při jeho zahajovacím zasedání vlastní návrh slavnostní adresy císaři, v které se přihlásili k „\"obnovení zákonných poměrů v zemi uvedením v plnou platnost státního práva koruny české\".“ V následujících měsících pak na sněmu vedli staročeši a mladočeši (při neúčasti německých poslanců) spory o pojetí českého státního práva a obhajoby českých zájmů.\n\nVolby měly i dopad na celostátní politiku. Otřásly totiž silou staročeské strany a tím zpochybnily i trvání celostátní konzervativní koalice Eduarda Taaffeho. Vláda na toto riziko reagovala roku 1890 spuštěním jednání o punktacích, které měly být pokusem o česko-německý smír v Čechách, ale byly mladočechy kritizovány jako přílišný ústupek německému etniku a jeho požadavkům na teritoriální a administrativní oddělení německých oblastí v rámci Čech. Mladočeská kampaň se nadále stupňovala a ve volbách do Říšské rady roku 1891 byli staročeši téměř vymazáni z politického života.\n\n"}
{"id": "915927", "url": "https://cs.wikipedia.org/wiki?curid=915927", "title": "Vůz WRmz815 ČD", "text": "Vůz WRmz815 ČD\n\nVozy WRmz, číslované v intervalu 73 54 88-91, do roku 2001 označené WRRmz, jsou jídelní osobní vozy z vozového parku Českých drah. Všech deset vozů WRmz vyrobila v letech v roce 1997 společnost MSV Studénka dle dokumentace dodané společností SGP Siemens\n\nV roce 1995 si České dráhy objednaly od firmy SGP Siemens sérii 45 vozů pro vlaky vyšších kategorií. Součástí dodávky bylo devět vozů první třídy Ampz, 26 vozů druhé třídy Bmz a deset restauračních vozů WRmz. Jako první byly vyrobeny v roce 1997 vozy WRmz, v letech 1998–1999 je následovaly vozy Ampz a jako poslední byly v letech 1999–2000 dodány vozy Bmz. Skříň, brzdy a elektrickou výzbroj zhotovila MSV Studénka dle dokumentace společnosti SGP Siemens. Poté byly dovezeny zbylé díly a vozy byly, s použitím interiérových prvků vyrobených v tuzemsku, zkompletovány. První vyrobený vůz byl Českým drahám předán 10. září 1997.\n\nJsou to čtyřnápravové tlakotěsné vozy se skříní typu UIC-Z o délce 26 900 mm. Jejich nejvyšší povolená rychlost je 200 km/h. Mají podvozky SGP 300 R/3S vhodné až pro rychlost 250 km/h. Brzdová soustava je tvořena tlakovzdušnými kotoučovými brzdami Knorr se třemi kotouči na každé nápravě. Pro nouzové brždění z vysokých rychlostí je na vozech nainstalována elektromagnetická kolejnicová brzda.\n\nVozy mají dva páry jednokřídlých předsuvných nástupních dveří ovládaných tlačítky. Mezivozové přechodové dveře jsou dvoukřídlé poloautomatické, posuvné do stran a ovládané pomocí madel. Většina oken těchto vozů je pevných neotvíratelných, některá jsou výklopné v horní pětině. Čela vozů jsou připravena na montáž tlakotěsných návalků SIG.\n\nVůz je půdorysně rozdělen na nástupní prostor, jídelnu, kuchyň a výčep, kolem kterých je pro cestující k dispozici ulička, bar a WC. V jídelně je 30 míst k sezení v příčném uspořádání 2 + 1. V barové části jsou čtyři místa kolem půlkruhového stolu. Všech 34 míst k sezení je potaženo červeným látkovým potahem.\n\nPro napájení elektrických spotřebičů, jakými jsou například kuchyňské spotřebiče a osvětlení je ve vozech nainstalován centrální zdroj energie (CZE). Teplovzdušné vytápění vozu a klimatizace umožňují při venkovních teplotách od −20 °C do +32 °C nastavit vnitřní teplotu od +20 °C do +24 °C. Vozy jsou vybaveny dvěma vakuovými WC. Klimatizace i WC byly vyrobeny vídeňskou firmou Alex Friedmann.\n\nPůvodní nátěr vozů je pod okny bílý, přes okna červený a střecha je šedá. Některé vozy již byly přelakovány do modro-bílého korporátního schématu Českých drah od studia Najbrt.\n\nV roce 2014 České dráhy oznámily plány na modernizaci tří vozů Ampz, devíti vozů Ampz, 15 vozů Bmz, 21 vozů Bmz a desíti vozů WRmz s opcí na modernizaci zbylých osmi vozů Ampz. Modernizace se týká převážně přečalounění sedaček, dosazení koberců, a to včetně vozů druhé třídy, revitalizaci WC, menší úpravy klimatizace, dosazení vnějšího a vnitřního elektronického informačního a rezervačního systému a dosazení přístupových bodů systému Wi-Fi. U všech vozů Ampz, Bmz a sedmi vozů WRmz bude navíc vyměněn centrální zdroj energie (CZE). Kromě toho vozy ještě projdou běžnou vyvazovací opravou. Celková cena zakázky je 498 milionů Kč. Modernizace by měla být hotova do 17 měsíců od podpisu smlouvy.\n\nVozy jsou primárně nasazovány na spoje EuroCity z Prahy do Berlína, Vídně a Budapešti. Méně často je lze potkat i na ostatních relacích.\n\n21. dubna 2013 vypukl ve voze č. 006 požár. Vůz se toho času nacházel na maďarském území řazený na vlaku EC 276 „\"Slovan\"“. Do České republiky se vůz vrátil o týden později – 28. dubna. Vůz byl 22. května přepraven na opravu do ŽOS Vrútky.\n\n\n"}
{"id": "915929", "url": "https://cs.wikipedia.org/wiki?curid=915929", "title": "Konvička", "text": "Konvička\n\nKonvička je malá konvice, to jest skleněná, keramická, porcelánová nebo kovová nádobka s hubičkou či rourkou k servírování a nalévání nápojů a s ouškem k uchopení.\n\nPři stolování slouží konvička k podávání nápojů, jak studených (vody, vína, mléka), tak také horkých (kávy, čaje, kakaa). Konvičky na olej a na ocet bývají také součástí stolní soupravy na ingredience.\n\nKonvičky mohou sloužit také k jiným - zvláštním - účelům: například k náboženskému obřadu liturgie nebo k obyčejnému zalévání pokojových květin. \n\nPři katolické mši se používá dvojice malých liturgických konviček na podnosu, jedna z nich slouží na vodu (může být označena písmenem „A“ podle latinského \"aqua\", popřípadě je bez označení) a druhá na víno (s písmenem „V“ jako \"vinum\"). Kněz si z nich během bohoslužby nalévá víno a vodu do kalicha. Potom se modlil žalm 26,6, začínající slovem \"lavabo\", a opláchl si prsty vodou z větší konvičky, kterou mu ministrant na ruce nalil. K utření rukou mu slouží malý ručník, kterým byly konvičky přikryty. Celý úkon se latinsky nazýval \"lavabo\", což se metaforicky přeneslo i na tento ručník \"lavabo\". Od roku 1968 je obřad zjednodušen a kněz se modlí Žalm 51,4, prosbu o odpuštění svých provinění před vlastní obětí. Liturgické konvičky jsou obvykle skleněné, výjimečně mohly být zhotoveny z drahého kovu, například ze zlaceného stříbra, ale také z cínu nebo mosazi. Větší konvička na opláchnutí rukou je zpravidla kovová.\n\n"}
{"id": "915930", "url": "https://cs.wikipedia.org/wiki?curid=915930", "title": "Mluv, mluv, zajímáš mě", "text": "Mluv, mluv, zajímáš mě\n\nMluv, mluv, zajímáš mě (originální francouzský název \"Cause toujours... tu m'intéresses !\") je francouzská filmová komedie z roku 1979, kterou režíroval Edouard Molinaro podle scénáře Francise Vebera.\n\nHlavní role ve filmu ztvárnili Jean-Pierre Marielle společně s Annie Girardotovou.\n\nFrançois Perrin pracuje jako rozhlasový hlasatel. Vede osamělý a nudný život. Když se jednoho dne rozhodne, že si zkrátí čas zatelefonováním na nahodné telefonní číslo, sluchátko zvedne právě Christine Clémentová. Ta nejen že při prvním rozhovoru nezavěsí, ale postupně nalézá v neznámém mužském hlasu útěchu ve vlastní samotě. Po měsíci na popud svého okolí Christine žádá Françoise o osobní setkání. François neví, jak dál, nechce v žádném případě na schůzku jít, nakonec je však přemluven. Na samém místě však ztrácí odvahu, nepřiznává se k sobě a oslovuje Christine jako jiný muž, pod svým pravým jménem. Christine netuší, že jde o toho samého muže jako v telefonu a nějaký čas je z celé situace zmatená a neví, jak dál. François však nakonec přece jen nalézá odvahu přiznat se jí ke všemu a příběh končí happy endem - sblížením dvou dosud osamělých lidí.\n\n"}
{"id": "915948", "url": "https://cs.wikipedia.org/wiki?curid=915948", "title": "Arcis-sur-Aube", "text": "Arcis-sur-Aube\n\nArcis-sur-Aube je francouzská obec v departementu Aube v regionu Grand Est. V roce 2011 zde žilo 2 988 obyvatel. Je centrem kantonu Arcis-sur-Aube.\n\nLe Chêne, Nozay, Ormes, Saint-Étienne-sous-Barbuise, Torcy-le-Grand, Villette-sur-Aube\n\n\n"}
{"id": "915952", "url": "https://cs.wikipedia.org/wiki?curid=915952", "title": "Seznam kulturních památek v Tuhani (okres Česká Lípa)", "text": "Seznam kulturních památek v Tuhani (okres Česká Lípa)\n\nPoznámka: MonumNet řadí níže uvedené památky k místní části Dolní Dubová Hora. K ní však podle registru adres patří pouze stavení čp. 4, 40 a 41.\n\n"}
{"id": "915953", "url": "https://cs.wikipedia.org/wiki?curid=915953", "title": "Volby v Rakousku", "text": "Volby v Rakousku\n\nVolby v Rakousku jsou svobodné. Volí se do parlamentu, Evropského parlamentu a každých šest let probíhají přímé prezidentské volby. Parlament je dvoukomorový, dělí se na Spolkovou radu a Národní radu, ty dávají dohromady Spolkové shromáždění. Do Národní rady je voleno 183 poslanců na čtyřleté volební období, do Spolkové rady je voleno 64 členů.\n\n"}
{"id": "915958", "url": "https://cs.wikipedia.org/wiki?curid=915958", "title": "György Sárosi", "text": "György Sárosi\n\nGyörgy Sárosi, rodným jménem György Stefanicsics (5. srpen 1912 – 20. červen 1993), byl maďarský fotbalista. Hrával na pozici útočníka či záložníka. S maďarskou reprezentací vybojoval stříbrnou medaili na mistrovství světa roku 1938. Na tomto šampionátu byl kapitánem svého týmu, vstřelil 5 branek, byl federací FIFA zpětně zařazen do all-stars a vyhlášen třetím nejlepším hráčem turnaje. Hrál i na mistrovství světa roku 1934. V národním týmu celkem odehrál 62 utkání a vstřelil 42 gólů. Celou svou kariéru strávil v jediném klubu, ve Ferencvárosi Budapešť. Roku 1937 s ním vybojoval Středoevropský pohár, tehdy nejprestižnější klubovou mezinárodní soutěž v Evropě. Je pětinásobným mistrem Maďarska (1932, 1934, 1938, 1940, 1941). Za celou kariéru nastřílel 351 branek v 383 ligových zápasech. Časopis World Soccer ho roku 1999 vyhlásil 87. nejlepším fotbalistou 20. století. Po skončení hráčské kariéry se stal trenérem, vedl řadu italských mužstev, včetně Juventusu, Bari či AS Řím.\n\n"}
{"id": "915959", "url": "https://cs.wikipedia.org/wiki?curid=915959", "title": "Åmot", "text": "Åmot\n\nÅmot je obec v norském kraji Innlandet respektive v norském tradičním kraji Østlandet. Žije zde obyvatel.\n\nÅmot leží u ústí řeky Renaelvy do řeky Glommy, od čehož je odvozen jeho název (původně ve staré severštině doslova „setkání řek“). Na severu sousedí s Rendalenem, na východě s Trysilem, na jihu s Elverumem, na jihozápadě s Løtenem, Hamarem a Ringsakerem a na západě se Stor-Elvdalem. Správa obce sídlí ve vsi Rena.\n\n"}
{"id": "915960", "url": "https://cs.wikipedia.org/wiki?curid=915960", "title": "Lusigny-sur-Barse", "text": "Lusigny-sur-Barse\n\nLusigny-sur-Barse je francouzská obec v departementu Aube v regionu Grand Est. V roce 2010 zde žilo 1 755 obyvatel.\n\n"}
{"id": "915961", "url": "https://cs.wikipedia.org/wiki?curid=915961", "title": "Pool Live Tour", "text": "Pool Live Tour\n\nPool Live Tour je česká videohra z roku 2011. Vytvořilo ji studio Geewa. Původně byla hra určená pro Facebook, ale později vznikla i verze pro mobilní zařízení. Hra měla na Facebooku velký úspěch. Hraje ji zde 10 milionů hráčů. Jedná se o kulečníkový simulátor.\n\nHráč v ní sází virtuální peníze (Pool coins) a snaží se porazit živého soupeře. Začíná se s 50 penězi. Pokud jich hráč nemá dostatek, obdrží zadarmo menší obnos. Celkový počet peněz, které hráč vyhrál celkově je vyjádřen počtem Winnings. Za dobré výsledky ve hře lze obdržet trofeje. Za peníze lze koupit nová tága. Každý druh tága se liší životností a vlastnostmi. Za určitý počet winning se hráči zpřístupní nový level. Každý level se liší velikostí stolu, pravidly a jinými dalšími vlastnostmi.\n"}
{"id": "915966", "url": "https://cs.wikipedia.org/wiki?curid=915966", "title": "Adolf Miethe", "text": "Adolf Miethe\n\nAdolf Miethe (25. dubna 1862, Postupim - 5. května 1927, Berlín; celým jménem Adolf Christian Heinrich Emil Miethe) byl německý fotochemik a průkopník fotografické techniky.\n\nNarodil se v rodině majitele továrny na čokoládu a radního města Postupimi Alberta Miethe. O fotografii se začal zajímat, když mu bylo šestnáct let. Po maturitě na Viktoria-Gymnasiu v Postupimi studoval fyziku, astronomii a chemii na universitě v Berlíně a následně v Göttingenu. Tam v roce 1889 získal doktorát za práci \"Zur Actinometrie photographisch-astronomischer Fixsternaufnahmen\". Během studia pracoval jako pomocný asistent na Astrofyzikálním institutu v Postupimi (\"Astrophysikalisches Institut Potsdam\", dnes \"Leibniz-Institut für Astrophysik Potsdam\"). Zde v roce 1887 spolu s Johannesem Gaedickem vynalezli bleskový prášek, založený na směsi magnésia, chlorečnanu draselného a antimonitu a v roce 1889 zkonstruoval magnéziový zábleskový přístroj. Po ukončení studia působil u různých firem v optickém průmyslu. Nakonec se stal spolupracovníkem optické dílny Edmunda Hartnacka v Postupimi, kde se zabýval konstrukcí objektivů mikroskopů. Po Hartnackově smrti v roce 1891 pracoval ve firmě Schulze & Barthels v Rathenow, která se zabývala výrobou optických přístrojů pro civilní i vojenské využití. Zde se - nezávisle na výzkumech Dallmeyerových a Steinheilových - zabýval vývojem teleobjektivů. Patent na svou konstrukci teleobjektivu získal v roce 1891. V roce 1894 přešel k firmě Voigtländer do Braunschweigu. Zde se zabýval různými konstrukčními úlohami, mimo jiné vylepšením puškohledu, na což mělo vliv i to, že byl ve volném čase vášnivým střelcem. Nakonec se zde stal technickým ředitelem.\n\nPo smrti Hermanna Wilhelma Vogela byl 1. října 1899 povolán na Královskou technickou univerzitu v Berlíně, aby po něm převzal vedení katedry fotochemie, fotografie a spektrální analýzy. Tato katedra byla založena v roce 1873 a byla tedy nejstarší katedrou svého druhu na světě.\n\nZde zkonstruoval kameru pro „tříbarevnou fotografii podle přírody“. Postup spočíval v tom, že se scéna vyfotografovala třikrát na černobílý fotografický materiál přes barevné filtry (červený, modrý a zelený). Princip trojbarevné fotografie poprvé použil Louis Ducos du Hauron v šedesátých letech 19. století. Ve své době ale narazil na problém velmi malé citlivosti tehdejších materiálů na červené světlo. Toto se Miethemu podařilo vyřešit, když v roce 1902 spolu s Arthurem Traubem vyvinuli panchromatickou senzibilizaci fotografického materiálu. Dále Miethe zkonstruoval fotoaparát na skleněné desky 8 x 24 cm, na které se postupně exponovaly jednotlivé barevné výtažky. Barevné fotografie pak bylo možné buď promítat zvláštním trojitým projektorem na plátno (každý barevný výtažek byl promítán přes příslušný barevný filtr - výsledný barevný obraz vznikl na principu aditivního míchání barev, nebo bylo možné fotografie tisknout technikou barevného uhlotisku. Tento postup byl velice pracný a nákladný, avšak výsledkem byly barevně stálé obrazy. Trojbarevnou fotografii předvedl Miethe poprvé v roce 1903 na půdě své katedry.\n\nV roce 1904 pak byly poprvé tištěny barevné fotografie na tomto principu jako sběratelské reklamní obrázkové kartičky čokoládovny \"Stollwerck\" (Stollwerck-Sammelalbum No. 7).\n\nKameru pro tento druh fotografie pak vyráběla firma Bermpohl & Co. v Berlíně. S její pomocí vytvořil ruský průkopník fotografie Sergej Prokudin-Gorskij v letech 1905–1916 unikátní sérii barevných fotografií \"Krásy Ruska v přírodních barvách\". Patrně nejslavnější fotografií Prokudina-Gorského je jeho barevný portrét Lva Nikolajeviče Tolstého z roku 1908.\n\nNevýhodou této metody byla skutečnost, že kvalita barevného obrazu závisela na přesném ztotožnění jednotlivých barevných složek při promítání nebo při tisku. Rozdíly vznikaly mechanickými nepřesnostmi během posunu skleněné desky a dále časovými prodlevami mezi expozicí jednotlivých desek, kdy mohlo dojít k pohybu fotografovaného objektu. Tyto problémy se snažil vyřešit nový typ konstrukce kamery, kdy se exponovaly současně všechny složky.\n\nV akademickém roce 1904–1905 byl Miethe rektorem Královské technické univerzity v Berlíně.\n\nOd roku 1906 začal pořizovat barevné fotografie z balónu. Ty vydal v roce 1909 v knize \"Photographische Aufnahmen vom Ballon aus\".\n\nV roce 1908 se zúčastnil expedice do horního Egypta. Fotografie z této cesty vyšly později knižně.\n\nV roce 1909 začlenil ke své katedře i hvězdárnu, specializovanou na astronomickou fotografii. Od roku 1921 také vedl \"Zkušební a vývojový ústav pro kinematografickou techniku\" (Prüf- und Versuchsanstalt für Kinotechnik).\n\nV létě 1910 byl členem expedice Ferdinanda von Zeppelina na Špicberky. I zde pořídil řadu barevných fotografií.\n\n\n\n"}
{"id": "915971", "url": "https://cs.wikipedia.org/wiki?curid=915971", "title": "Áron z Alexandrie", "text": "Áron z Alexandrie\n\nÁron z Alexandrie (610, Alexandrie − 641, tamtéž) byl lékař z Alexandrie z období přelomu pozdního starověku a středověku, autor obsáhlé třicetidílné lékařské antologie \"Pandekty lékařské\" (\"Πανδέκτης\" nebo \"Σύνταγμα\"). Žil počátkem sedmého století za císaře Herakleia a byl křesťanem, duchovním Koptské pravoslavné církve. Je významný jednak tím, že svou prací ovlivnil arabské učence (jeho dílo bylo přes syrštinu přeloženo do arabštiny jako jedno z prvních řeckých lékařských děl), jednak že je (podle Rhazese) prvním známým pisatelem, který popsal pravé neštovice.\n"}
{"id": "915974", "url": "https://cs.wikipedia.org/wiki?curid=915974", "title": "Josef Vrba", "text": "Josef Vrba\n\nJosef Vrba je bývalý český fotbalista, obránce a záložník.\n\nV československé lize hrál za SK Plzeň. Nastoupil ve 141 ligových utkáních. Gól v lize nedal.\n\n"}
{"id": "915980", "url": "https://cs.wikipedia.org/wiki?curid=915980", "title": "Imambayildi", "text": "Imambayildi\n\nİmam bayıldı (v překladu \"Imám omdlel\", \"Imám v bezvědomí\") je turecké jídlo z lilku, oblíbené na celém Blízkém východě. Je pojmenováno podle historky o imámovi, který při vychutnávání pokrmu nadšením ztratil vědomí (to souvisí s obrazem imáma v lidové slovesnosti jako člověka, který druhé nabádá k askezi, ale sám si rád dopřeje). İmam bayıldı se připravuje tak, že se lilek nařízne a nasolí, aby pustil hořkou šťávu. Pak se orestuje v olivovém oleji, kapsa se naplní rajčaty dušenými s česnekem, cibulí a kořením a vše se zapeče v troubě. Pokrm se obvykle podává studený s pečivem.\n\nVerze tohoto receptu vylepšená o mleté maso se nazývá karnıyarık (\"rozpůlené břicho\").\n\n"}
{"id": "915982", "url": "https://cs.wikipedia.org/wiki?curid=915982", "title": "Michal Jelínek", "text": "Michal Jelínek\n\nMichal Jelínek (* 17. října 1949) je bývalý český fotbalista, útočník. Po skončení aktivní kariéry působil jako trenér.\n\nV lize hrál za Škodu Plzeň. Ve druhé lize nastoupil za TJ SU Teplice v 9 utkáních a dal 6 gólů.\n\nJako asistent působil ve Spartě v sezńě 1983/84 a v Bohemians v sezónách 1985/86 a 1986/87. Jako hlavní trenér vedl mj. RH Cheb v sezóně 1987/88 a Duklu Praha v sezóně 1991/92.\n\n\n"}
{"id": "915983", "url": "https://cs.wikipedia.org/wiki?curid=915983", "title": "Bucharský bublák", "text": "Bucharský bublák\n\nBucharský bublák je velice staré plemeno holuba domácího pocházející z jihozápadní Asie. Náleží do plemenné skupiny bubláků, což jsou holubi, u kterých se vyvinul specifický hlasový projev, tzv. bublání. Vrkání je modifikováno do déletrvajícího zvuku připomínajícího vzdálené zurčení potoka, zvonění zvonů nebo bubnování. U bucharského bubláka se však šlechtění zaměřuje především na strukturu opeření a rozvinutí pernatých ozdob a požadavek na melodičnost a délku bublání ustoupil do pozadí.\n\nBucharský bublák je největším plemenem bubláků a je z nich také nejznámější a celosvětově nejrozšířenější. V Česku se ale téměř nechová. Plemeno se však podílelo na vzniku většiny jiných plemen bubláků, včetně českého národního plemene český bublák.\n\nV českém vzorníku plemen holubů se bucharský bublák řadí mezi barevné holuby do podskupiny bubláci, v seznamu plemen EE náleží do samostatné plemenné skupiny bubláci a to pod číslem 0501. Kvůli rozvoji pernatých ozdob je bucharský bublák někdy řazen i mezi strukturové holuby.\n\nBucharský bublák je staré plemeno. Název získal podle uzbeckého města Buchara, z jehož okolí pochází. Už v druhé polovině 19. století se bucharský bublák z Ruska dostal do Evropy, nejprve do zoologických zahrad, následně se rozšířil do chovů a stal se základem pro šlechtění evropských rousných plemen bubláků. Na začátku 20. století se v Praze nacházel chov bucharského bubláka celosvětového významu, jehož chovatelem byl tehdejší šéfredaktor časopisu Zvířena, Antonín Král.\n\nBucharský bublák je poměrně velký holub kompaktního vzhledu, který je kromě samotného vzrůstu ptáka dán i výrazně nakypřeným, bohatým opeřením. Pernaté ozdoby jsou mohutně vyvinuté, čelní růžice překrývá oči, je doplněna lasturovitou chocholkou a nohy jsou porostlé dlouhými, do široka rozloženými rousy.\n\nHlava je velká, široká a plochá, zdobená dvěma vrkoči: přední vrkoč je bohatě propeřená čelní růžice se středem nad ozobím. Z tohoto víru vyrůstají dlouhá pírka všemi směry, vpředu zakrývají téměř celý zobák, po stranách oči a dále kryjí celé temeno hlavy. Vzadu se čelní růžice spojuje s opeřením zadního vrkoče. Zadním vrkočem je vysoce postavená bohatá lasturovitá chocholka, která se táhne od ucha k uchu ptáka a je zakončená výraznými postranními růžicemi. V zátylí vrkoč pokračuje v podobě hřívy až na horní část krku. Zobák je středně dlouhý, silnější, s malým a jemným ozobím. U černých a modrých barevných rázů je tmavý, u ostatních rohový až narůžovělý. Oční duhovka je perlová, u bílých tmavá, vikvová.\n\nKrk je krátký a velmi silný a přechází v širokou a dobře klenutou hruď. Trup je nízký a široký, hřbet se jen málo svažuje a držení těla je skoro vodorovné. Ocas je nesen v linii hřbetu. Křídla jsou poměrně dlouhá, jejich letky dosahují až ke konci ocasu. Nohy jsou krátké, z lýtek vyrůstají supí pera, která doplňují bohatý rous. Ten je uspořádaný do půlkruhu, směřuje do stran a zcela vyplňuje prostor mezi tělem a zemí. Při pohledu zepředu rous zaujímá všechen prostor mezi kýlem hrudní kosti ptáka a jeho nohama, silueta ptáka vyplněná a shora se postupně rozšiřuje.\n\nOpeření je husté, značně dlouhé, kypré a nepříliš přiléhavé. Jeho barva musí být stejnoměrně a pravidelně rozložená. Bucharský bublák je chová především v rázu bílém, modrém bezpruhém, pruhovém i kapratém, v barvě plnobarevné černé, červené a žluté a ve stejných barvách i jako stříkaný či strakatý.\n\nJe to výhradně okrasné plemeno vhodné do voliérového chovu.\n\n\n"}
{"id": "915988", "url": "https://cs.wikipedia.org/wiki?curid=915988", "title": "Seznam cizinců v SKA Petrohrad", "text": "Seznam cizinců v SKA Petrohrad\n\nToto je seznam cizinců, kteří alespoň jednou nastoupili za hokejový tým SKA Petrohrad hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "915989", "url": "https://cs.wikipedia.org/wiki?curid=915989", "title": "Kauza Nagyová", "text": "Kauza Nagyová\n\nKauza Nagyová je mediální označení politické aféry, která vypukla v červnu 2013. Na jejím počátku stály zásahy policejního Útvaru pro odhalování organizovaného zločinu (ÚOOZ) z 13. června proti několika politikům a úředníkům, kteří byli podezíráni z korupce a zneužití pravomoci úřední osoby. Podle médií šlo o dosud největší a naprosto unikátní policejní akci tohoto druhu ve veřejné sféře a proti vysokým vládním institucím v České republice i v celé Evropě. Kauza ještě 17. června 2013 mimo jiné vyústila v pád vlády Petra Nečase, který rezignoval také na funkci předsedy Občanské demokratické strany. Její vyšetřování však ani po dvou letech nepřineslo důkazy o oprávněnosti zásahu a celé akce. Otázky vyvolává v médiích i účelovost propojení jednotlivých údajných větví případu.\n\nJednou ze zadržených a následně obviněných byla Jana Nagyová (po sňatku dne 21. září 2013 Jana Nečasová), tehdejší vrchní ředitelka Sekce kabinetu předsedy vlády České republiky. Po ní byla kauza mediálně pojmenována.\n\nNejvyšší soud ČR později na základě stížností dvou ze zadržených exposlanců rozhodl o jejich vynětí z pravomoci orgánů trestního stíhání. Dne 16. července 2013 byli tři bývalí poslanci ODS Ivan Fuksa, Marek Šnajdr a Petr Tluchoř propuštěni z vazebních věznic. Důvodem rozhodnutí Nejvyššího soudu ČR byla jejich poslanecká imunita až do složení mandátu, která se podle usnesení soudu na jejich případy vztahovala. Proti usnesení Nejvyššího soudu v této věci neexistuje opravný prostředek. Dne 19. července 2013 byla z vazby propuštěna i Jana Nagyová a další tři zadržovaní a k tomuto dni se ve vazbě již nenacházela žádná z původně zadržených a obviněných osob spojených s touto kauzou.\n\nPolicisté zatkli 13. června 2013 vládní úřednici Janu Nagyovou, poslance Ivana Fuksu a Petra Tluchoře a dále také Ondreje Páleníka, Romana Bočka, Milana Kovandu a Lubomíra Poula. S kauzou spojení dva podnikatelé, Ivo Rittig a Roman Janoušek, stejně jako politik Marek Šnajdr, nebyli toho dne v České republice. Policie však prohledala jejich domy a kanceláře. Média spekulovala o tom, že odjeli ze země na základě zprávy, kterou o akci předem dostali. Zadržen byl také Jan Pohůnek, ředitel odboru vnější kontroly Vojenského zpravodajství. Sedm ze zadržených bylo obviněno, pouze vedoucí Úřadu vlády Lubomír Poul obviněn nebyl.\n\nPolicejní akce se připravovala mnoho měsíců. Zásah provedl Útvar pro odhalování organizovaného zločinu na příkaz olomouckého vrchního státního zastupitelství vedeného Ivo Ištvanem. Podle Roberta Šlachty z ÚOOZ byla akce původně plánována na pozdější termín, avšak po zjištění, že jedna z osob měla opustit Českou republiku, byla její realizace uspíšena.\n\nPolicejní razie byla provedena na základě vyšetřování zaměřeného na údajné vazby mezi několika politiky a úředníky a také podnikateli Ivo Rittigem a Romanem Janouškem. Policisté kromě jiného zabavili v bankovních bezpečnostních schránkách desítky milionů korun a kilogramy zlata, za jejichž majitele považovali Romana Janouška. Ten svou spojitost se zabavenými cennostmi popřel.\n\nV kauze byly zadrženy tyto osoby (většina z nich následně obviněna):\n\nDalšími osobami figurujícími v kauze, které však nebyly v polovině června 2013 zadrženy, jsou:\n\nProtože měli přinejmenším dva zatčení blízkou spojitost s premiérem Petrem Nečasem (Jana Nagyová byla vrchní ředitelkou sekce kabinetu předsedy vlády a Lubomír Poul byl vedoucí úřadu vlády), vyzvala parlamentní opozice premiéra k rezignaci. Ten to odmítl a prohlásil, že jeho „důvěra v Janu Nagyovou nepoklesla.“\n\nK ředitelce premiérova kabinetu Janě Nagyové přivedlo policisty podezření na trestnou činnost žalobce Grygárka a podnikatelů Janouška, Rittiga či Hrdličky, jak vyplývá z usnesení o zahájení trestního stíhání, které zveřejnil elektronický deník E15. Podle policejního usnesení by do kauzy mohl být zapleten i sám Nečas. Měl dát slib třem poslancům, že dostanou významné posty v polostátních firmách. Detektivové to označují za úplatek. Účast premiéra nebo jeho povědomí o nezákonném sledování popřela Nagyová i sám Nečas.\n\nHodinu po půlnoci z 12. na 13. června začala rozsáhlá policejní akce na Úřadu vlády. Další akce probíhaly až do brzkého odpoledne i na ministerstvu obrany, pražském magistrátu, v Lesích ČR, v mělnické firmě Kardio Port a na dalších místech. Během odpoledne policie také zabavila peníze a zlato v bance na Václavském náměstí. Policie předala první obvinění. Domovní prohlídku provedla mimo jiné i u Libora Grygárka, který však nebyl zadržen.\n\nI přes dosavadní nedostatek přesných a ověřených informací všechny hlavní tištěné deníky věnovaly kauze značnou část svého obsahu. Základní informace o zásahu sdělil olomoucký vrchní státní zástupce Ivo Ištvan na dopolední tiskové konferenci. Ve věci bylo činné Vrchní státní zastupitelství v Olomouci, byť bylo podle trestního řádu nepříslušné. O odnětí věci jinak příslušnému Vrchnímu státnímu zastupitelství v Praze a přikázání ji do Olomouce rozhodlo 11. ledna 2012 Nejvyšší státní zastupitelství, protože ve věci původně šlo i o prověřování podnikatelů Iva Rittiga a Romana Janouška a na pražském státním zastupitelství působil s nimi spojovaný náměstek Libor Grygárek. Server E15 zveřejnil usnesení o zahájení trestního stíhání.\n\nSedm zatčených a obviněných bylo policií vyslýcháno. Advokát Jany Nagyové Eduard Bruna později uvedl, že proběhla několikahodinová domovní prohlídka jejích kanceláří a bytu v Praze-Modřanech. Policie ji poté asi dvě hodiny vyslýchala. K výslechu se po návratu ze zahraničí dostavil i Marek Šnajdr. Žalobci podali sedm návrhů na vzetí do vazby. Policie převezla obviněné k ostravskému okresnímu soudu, aby o vazbě rozhodl.\n\nO celé záležitosti mimořádně jednala poslanecká sněmovna parlamentu. Poslanec Jiří Šlégr (LEV 21) při svém vystoupení oznámil, že se vzdává svého poslaneckého mandátu. ČSSD předala předsedkyni Poslanecké sněmovny Miroslavě Němcové žádost o hlasování o nedůvěře vládě. Prezident Miloš Zeman se mezitím na Hradě setkal postupně s policejním ředitelem Martinem Červíčkem, premiérem Petrem Nečasem a předsedou ČSSD Bohuslavem Sobotkou.\n\nOkresní soud v Ostravě jednal o vzetí obviněných do vazby. V průběhu dne postupně rozhodl o uvalení koluzní vazby na Ivana Fuksu, Romana Bočka, Petra Tluchoře, Janu Nagyovou, Ondreje Páleníka i Jana Pohůnka. Milan Kovanda se k činům, z nichž byl obviněn, u soudu přiznal a má být vyšetřován na svobodě. Státní zástupce podal žádost na vzetí do vazby také Marka Šnajdra.\n\nPremiér Nečas vydal prohlášení s omluvou za jednání Jany Nagyové, popřel, že by o něm měl povědomí a ohlásil její odchod z Úřadu vlády. Prezident Zeman se vyjádřil, že vznesená obvinění považuje za vážná a dostatečně podložená.\n\nOkresní soud odpoledne uvalil koluzní vazbu také na Marka Šnajdra, který v době čtvrtečního zatýkání nebyl v Česku. Ten získal post předsedy dozorčí rady společnosti Čepro, poté, co se vzdal poslaneckého mandátu.\n\nPodle pozdějších informací médií měl být Šnajdr umístěn do ostravské vazební věznice, stejně jako Nagyová a Fuksa, zatímco Tluchoř a Páleník do Vazební věznice Olomouc a Boček do vazební věznice v Brně.\n\nBěhem večera probíhala jednání uvnitř ODS a poté i uvnitř vládní koalice. Premiér Petr Nečas následně oznámil, že další den, tedy v pondělí, oficiálně rezignuje na svou funkci. Spolu s ním podá demisi i celá vláda. Nečas tak vyšel vstříc rostoucí kritice z regionálních vedení ODS i vyjádřenému postoji vedení TOP 09, že chce pokračování koalice do řádných voleb i za cenu obměny premiéra.\n\nMinistr obrany Vlastimil Picek dočasně zprostil výkonu služby ředitele Vojenského zpravodajství generálmajora Milana Kovandu a také zpravodajce plukovníka Jana Pohůnka kvůli jejich zapojení do kauzy, a to až do rozhodnutí soudu o jejich zavinění. Milan Kovanda policii přiznal sledování premiérovy manželky Vojenským zpravodajstvím, důvodem však dle něj byla bezpečnost státu. Obvinění týkající se dvou pracovníků úřadu odmítl. Pět ze sedmi vazebně stíhaných aktérů kauzy podalo stížnost, jeden si ponechal lhůtu na rozmyšlenou a jeden se tohoto práva vzdal. Podle mluvčího ostravského okresního soudu Alexandra Dadama má o stížnostech do dvou až tří týdnů rozhodnout Krajský soud v Ostravě.\n\nVe večerních hodinách ÚOOZ provedl v Hrusicích u Prahy domovní prohlídku u advokáta Tomáše Jindry, který je poradcem ministra zemědělství Petra Bendla a zároveň poradcem ministra průmyslu a obchodu Martina Kuby. Podle MF DNES měla prohlídka souviset s podezřením z manipulací veřejných zakázek a praním špinavých peněz kolem Iva Rittiga a Romana Janouška. Tomáš Jindra později uvedl, že jej policie vyslechla jako svědka.\n\nPrezident Miloš Zeman se dopoledne setkal s Petrem Nečasem na zámku v Lánech. Petr Nečas oznámil, že po odchodu z čela vlády i ODS zamýšlí dokončit svůj poslanecký mandát a v příštích volbách už nebude kandidovat. Výkonná rada ODS po svém odpoledním jednání pověřila stranické grémium sestavením nové vlády na stávajícím koaličním půdorysu. Předseda ČSSD Bohuslav Sobotka po stranickém jednání prohlásil, že „ČSSD nepůjde do vlády bez voleb“. Současně odmítl vládu na půdorysu dosavadní koalice. Oznámil záměr jednat s ODS a TOP 09 o rozpuštění poslanecké sněmovny.\n\nV 18 hodin podal předseda vlády Nečas demisi do rukou prezidenta republiky Miloše Zemana. Ten jej pověřil dalším vedením kabinetu do jmenování nové vlády. Nečas odstoupil také z postu předsedy Občanské demokratické strany.\n\nMédia v průběhu dne spekulovala o možných scénářích dalšího vývoje, o osobě možného Nečasova nástupce ve vedení ODS, o tom, zda se stávající vládní koalice dohodne na pokračující spolupráci a novém premiérovi, koho prezident pověří sestavením vlády, zda vláda získá důvěru poslanecké sněmovny, nebo jestli parlamentní opozice prosadí konání předčasných voleb. Komentátor Bohumil Doležal položil v souvislosti s celým případem kolem aféry Jany Nagyové a očekávaným odstoupením premiéra Nečase otázku, zda „se někdo zabýval podezřením, že celé obvinění může být také jen účelový slepenec, jehož smyslem není očista koalice, ale tak říkajíc politická změna“.\n\nKe kauze se poprvé mediálně vyjádřil i Zemanův prezidentský předchůdce Václav Klaus. Svému nástupci doporučil, aby se při výběru nového premiéra neukvapil. ODS varoval před navržením někoho blízkého odstupujícímu Nečasovi. Uvedl také, že by politici měli vzít politiku „pánům v kuklách“ zpět do svých rukou. Jako možné řešení politické krize uvedl vznik nového politického subjektu nebo transformaci některého ze stávajících.\n\nMédia informovala o tom, že součástí policejních akcí předchozího týdne byla také domovní prohlídka u podnikatele Jiřího Tomana, někdejšího vedoucího odboru městského investora na Magistrátu hlavního města Prahy. On sám však policií nebyl obviněn. Prohlídka proběhla v jeho nepřítomnosti. Média informovala také o záměru policie vyslechnout úředníka ministerstva financí Libora Antoše, který měl nastoupit namísto Petra Tluchoře v dozorčí radě Českých drah.\n\nServer E15 zveřejnil 16stránkový text obvinění bývalé vrchní ředitelky kabinetu předsedy vlády Jany Nagyové, Romana Bočka, Ivana Fuksy, Marka Šnajdra a Petra Tluchoře. V policejních odposleších figurovali podle dokumentu také předseda představenstva ČEZ Daniel Beneš či generální ředitel Českých drah Petr Žaluda, a to v souvislosti s linií vyšetřování tří poslaneckých „rebelů“. Podle dokumentu měl premiér Nečas slíbit úplatek trojici rebelujících poslanců a zajistil i jeho poskytnutí, a to podle návodu Jany Nagyové a Romana Bočka. Náměstek Vrchního státního zastupitelství v Olomouci Pavel Komár podle České televize potvrdil, že Petr Nečas je v kauze veden mezi podezřelými. Představitelé ODS Martin Kuba a Marek Benda uvedli, že pokud by policie požádala poslaneckou sněmovnu o Nečasovo vydání, poslanci ODS by nejspíš s vydáním nesouhlasili. Podle jejich výkladu se totiž nejednalo o korupční jednání. Vít Bárta naopak uvedl, že poslanci Věcí veřejných by v případě žádosti hlasovali pro vydání.\n\nProbíhalo zasedání poslanecké sněmovny, jehož původním programem mělo být hlasování o návrhu na vyslovení nedůvěry vládě. Protože však podal premiér demisi už předchozího dne, stal se návrh bezpředmětným. Opozice však požadovala rozpuštění sněmovny a vzhledem k rozložení politických sil by rozhodnutí mohlo záviset na nezařazených poslancích. Nezařazený poslanec Radim Fiala, který také patřil k „rebelům“ uvnitř ODS, oznámil, že hodlá podpořit směřování k předčasným volbám. ČSSD požádala o svolání mimořádné schůze, kde by se mělo hlasovat o rozpuštění poslanecké sněmovny, podle představ strany nejlépe v polovině července. Vojtěch Filip uvedl, že by rozpuštění sněmovny podpořili všichni poslanci KSČM.\n\nPředstavitelé ODS zatím nezveřejnili konkrétní jméno kandidáta, který by měl sestavit novou vládu stávající koalice. Podle vyjádření Martina Kuby by mělo být známo do konce týdne. Předseda poslaneckého klubu TOP 09 a starostů Petr Gazdík uvedl, že by poslanci klubu mohli přistoupit k rozpuštění sněmovny a předčasným volbám, pokud by do týdne nebyl jasný výsledek jednání o nové vládě.\n\nPolicie v Ostravě podruhé vyslýchala Janu Nagyovou, a to za přítomnosti advokátů dalších obviněných. Z časových důvodů byl odložen výslech Romana Bočka v Brně.\n\nMinistr spravedlnosti Pavel Blažek uvedl, že nechá přezkoumat adekvátnost předchozích policejních zásahů. Za neadekvátní jej v rozhovoru pro Právo označil bývalý předseda vlády a ODS Mirek Topolánek.\n\nGrémium ODS po svém jednání oznámilo záměr navrhnout jako kandidátku na vládní předsednictví stávající předsedkyni poslanecké sněmovny Miroslavu Němcovou.\n\nDopoledne na policii vypovídal ministr financí Miroslav Kalousek. Protože Český Aeroholding a Čepro, kde získali posty Fuksa a Šnajdr, spadají pod ministerstvo financí, byl to on, kdo je na místa jmenoval. Po výslechu pro média uvedl, že oběma místa nabídl až poté, co se vzdali svého poslaneckého mandátu, a u obou shledal vhodnou kvalifikaci. Podle vyjádření Tluchořova právníka Kalousek u výslechu uvedl, že s ním o postu ve státních firmách nejednal.\n\nNominaci Miroslavy Němcové na předsedkyni vlády potvrdila svým usnesením výkonná rada ODS i kluby senátorů, poslanců a europoslanců této strany. Média spekulovala o tom, že by Němcovou na pozici předsedkyně poslanecké sněmovny mohl nahradit místopředseda ODS Jiří Pospíšil. Ten připustil, že by o takové možnosti vážně uvažoval, tyto úvahy však označil za předčasné.\n\nKriminální policie vyzvala Jiřího Tomana k podání vysvětlení.\n\nOkresní soud v Ostravě obdržel stížnost Ivana Fuksy proti vzetí do vazby. Deník MF DNES s odkazem na dokumenty soudu informoval o tom, že jsou podnikatelé Rittig a Janoušek policií podezříváni z toho, že získávali řádově desítky milionů korun z předražených zakázek státních podniků. V Rittigově případě má jít o zakázky od Lesů ČR, v Janouškově případě o projekty Povodí Vltavy.\n\nPrezident Miloš Zeman přijal v Lánech Miroslavu Němcovou s Martinem Kubou za ODS a poté Karla Schwarzenberga s Miroslavem Kalouskem za TOP 09.\n\nV sobotu prezident přijal v Lánech nejprve předsedu KSČM Vojtěcha Filipa a místopředsedkyni Miloslavu Vostrou. Na pozdější hodinu bylo ohlášeno setkání s Bohuslavem Sobotkou a Michalem Haškem za ČSSD. Komunisté, stejně jako sociální demokraté už před setkáním uváděli, že od prezidenta požadují kroky směřující k vypsání nových voleb. Ohlášena byla také večerní schůzka ODS s TOP 09 o nominaci Miroslavy Němcové a z toho plynoucí otázky předsednického postu v poslanecké sněmovně.\n\nŘeditel ÚOOZ Robert Šlachta v televizním pořadu Otázky Václava Moravce popřel opakovaně zaznívající podezření, že by zásah policie na Úřadu vlády a na dalších místech byl nepřiměřený. Popsal také podrobněji rozsah a formu zásahu. Bývalý náčelník Vojenské zpravodajské služby, generál v záloze Andor Šándor v televizním pořadu Partie uvedl, že bývalí ředitelé Vojenského zpravodajství Páleník a Kovanda pověřili sledováním premiérovy manželky Radky Nečasové odbor vnitřní kontroly, který podle Šándora není k takové práci příslušný.\n\nPředseda strany Věci veřejné Vít Bárta a předsedkyně poslaneckého klubu této strany Kateřina Klasnová se odpoledne setkali v Lánech s prezidentem Zemanem. Podle Bártova vyjádření jednali o policejním vyšetřování a vládní krizi.\n\nMiloš Zeman v rozhlasovém pořadu Hovory z Lán naznačil svou preferenci tzv. „vlády odborníků“ a záměr jmenovat v úterý nového premiéra, jehož hodlal vybrat ze čtyř uvažovaných osobností. Představitelé hlavních parlamentních stran se k podpoře nebo účasti na takové vládě vyjádřili spíše skepticky s tím, že koaliční strany preferovaly spíše vládu Miroslavy Němcové a opoziční strany předčasné volby. Zeman ve stejném pořadu ocenil zásah policie a státního zastupitelství.\n\nPolicie vyslechla podnikatele a bývalého vedoucího odboru městského investora na pražském magistrátu Jiřího Tomana. Podle jeho advokáta policie prošetřovala veřejné zakázky v někdejším působišti a vztah Tomana k Romanu Janouškovi.\n\nZpravodajský server Lidovky.cz zveřejnil vyjádření Petra Nečase, že se Jana Nagyová scházela s Ivem Rittigem a Romanem Janouškem na jeho příkaz, aby od nich zjistila informace „z pražského podnikatelského suterénu“, které mohly být důležité pro jeho politické rozhodování. Nečas však odmítl, že by s nimi jednal sám nebo že by mu mohli podsunout své zájmy.\n\nPodnikatel Ivo Rittig podal žalobu na místopředsedu ČSSD Lubomíra Zaorálka kvůli jeho výroku, v němž jej při svém projevu na plénu Poslanecké sněmovny označil spolu s Romanem Janouškem za lupiče. Rittigova advokátka Karolína Babáková uvedla, že hodlá „podávat žaloby proti všem výrokům, které klienta neoprávněně napadají“.\n\nPředsedkyně strany LIDEM Karolína Peake jednala s prezidentem Zemanem na Pražském hradě o řešení vládní krize. Prezident potvrdil svá předchozí vyjádření preference tzv. úřednické vlády. Média spekulovala o osobách možných předsedů takové vlády, jejím složení a působení.\n\nManželka předsedy vlády Radka Nečasová byla předvolána na policii k výslechu, využila však své právo nevypovídat dle § 100 trestního zákoníku.\n\nKarolína Peake po jednání republikové rady strany LIDEM potvrdila podporu možné vládě dosavadní koalice vedené Miroslavou Němcovou, s podmínkami v programové oblasti.\n\nPrezident republiky Miloš Zeman pověřil Jiřího Rusnoka sestavením nové vlády. S odvoláním na německé noviny \"Die Welt\" napsaly Lidové noviny ve svém onlinovém vydání, že Rusnokem sestavená vláda asi ztroskotá v parlamentě, což však prezident Zeman ve svém plánu dopředu zohlednil.\n\nPolicie vyslýchala řidiče Úřadu vlády Jiřího Pertla a jeho přítelkyni, které podle obvinění nechala Jana Nagyová neoprávněně sledovat. Odpoledne policie vyslechla také další zaměstnankyni úřadu, Alenu Hegrovou.\nPetr Nečas dopisem požádal dozorujícího státního zástupce Rostislava Bajgara, aby byl v souvislosti s kauzou sledování své manželky a dalších lidí co nejdříve policií vyslechnut. Odůvodnil to snahou neprodlužovat vazbu zadržených osob, Jany Nagyové a dalších.\n\nNejvyšší státní zástupce Pavel Zeman obdržel stížnosti všech obviněných proti zahájení trestního stíhání ze strany olomouckého státního zastupitelství.\n\nPolicie odpoledne krátce vyslechla předsedkyni poslanecké sněmovny Miroslavu Němcovou ve věci trojice bývalých poslanců ODS.\n\nKancelář předsedkyně Poslanecké sněmovny Parlamentu České republiky informovala, že státní zástupce Ivo Ištvan sněmovnu požádal o vydání premiéra v demisi Petra Nečase k trestnímu stíhání.\nPředsedkyně Miroslava Němcová postoupila žádost mandátovému a imunitnímu výboru a vyjádřila názor, že poslanecká sněmovna rozhodne o vydání na své zářijové schůzi.\n\nMinistr spravedlnosti v demisi Pavel Blažek požádal dopisem nejvyššího státního zástupce Pavla Zemana o zodpovězení 19 otázek týkajících se případu.\n\nNa policii vypovídal předseda dozorčí rady společnosti Český Aeroholding Michal Mejstřík v souvislosti s vazebně stíhaným Ivanem Fuksou.\n\nPodnikatel Roman Janoušek byl jako podezřelý podat vysvětlení na policii, obviněn však nebyl. Policie vyslýchala také člena dozorčí rady Čepra Jana Klecha.\nVrchní žalobce Ivo Ištvan v České televizi uvedl, že by všechny výslechy v kauze mohly být ukončeny do poloviny srpna. Potvrdil, že o vydání Petra Nečase ke stíhání bylo požádáno jen v souvislosti s tzv. politicko-korupční částí kauzy.\n\nK policejnímu výslechu byl pozván bývalý předseda vlády Petr Nečas, a to v souvislosti s jeho rolí v politicko-korupční části kauzy. Česká tisková kancelář uvedla s odvoláním na zdroj účastnící se výslechu, že vyšetřovatelé výslech přerušili, aby vyčkali na rozhodnutí poslanecké sněmovny o Nečasově vydání k trestnímu stíhání. Poté by jej chtěli vyslechnout jako obviněného. Petr Nečas případ po výslechu označil za vykonstruovaný politický proces. Vrchní státní žalobce Ivo Ištvan jeho kritiku odmítl. Při té příležitosti informoval, že už policie dosud vyslechla 28 lidí a v dalších výsleších pokračuje.\n\nUž dopoledne vypovídal na policii také poslanec ODS Boris Šťastný. Podle jeho vyjádření se policisté zajímali o okolnosti schvalování daňových zákonů. Policie vyslechla rovněž náměstka ministra financí a místopředsedu pražské ODS Zdeňka Zajíčka, a to v souvislosti s jeho působením na ministerstvu a hospodařením se státním majetkem.\n\nPetr Nečas v deníku Právo přiznal svůj vztah s Janou Nagyovou. Uvedl, že za ní jednoznačně stojí a se vztahem s ní počítá i do budoucna.\n\nJana Nagyová byla z vazební věznice převezena k Obvodnímu soudu pro Prahu 1, aby vypovídala jako svědkyně v případu zveřejnění svých odměn na úřadu vlády. Předvolán byl jako svědek i Petr Nečas, který se však písemně omluvil z rodinných důvodů.\n\nMluvčí ostravského krajského soudu Lucie Böhmová oznámila, že soudní senát nadále studuje spisový materiál a rozhodnutí o stížnostech na vazbu očekává nejdříve koncem týdne.\n\nJan Pohůnek požádal ostravský okresní soud o propuštění z vazby. Jako jediný ze zadržovaných předtím nepodal proti vazbě stížnost. Mluvčí soudu Alexandr Dadam informoval, že se soud má žádostí zabývat ve středu 17. července.\n\nNejvyšší soud ČR rozhodl o návrzích na vynětí vazebně stíhaných bývalých poslanců Marka Šnajdra a Petra Tluchoře z pravomoci orgánů činných v trestním řízení. Rozhodnutí odůvodnil tím, že poslance chrání imunita, vztahující se na výkon poslaneckého mandátu, do něhož soud řadí i různé politické dohody či politická rozhodnutí. Nelze je tedy stíhat za kroky, které učinili ještě před svou poslaneckou rezignací. Činy následující po rezignaci už soud neposuzoval. Rovněž neposuzoval případ Ivana Fuksy, který se na něj neobrátil. Rozhodnutí Nejvyšší soud přijal ve tříčlenném senátu, tvořeném soudci Vladimírem Jurkou (předseda senátu ve věci Marka Šnajdra), Petrem Šabatou (předseda senátu ve věci Petra Tluchoře) a Pavlem Šilhaveckým, přičemž se opřel o předchozí rozhodnutí ve věci obžalovaného Víta Bárty, kde rozhodli soudci Antonín Draštík, Karel Hasch a Stanislav Rizman.\n\nVrchní státní zástupce Ivo Ištvan potvrdil bezodkladné zpracování příkazů k propuštění z vazby. Ve večerních hodinách byli všichni tři propuštěni – Ivan Fuksa a Marek Šnajdr z ostravské a Petr Tluchoř z olomoucké vazební věznice.\n\nPetr Nečas vydal prohlášení, v němž požadoval, aby byl případ nejvyšším státním zástupcem Pavlem Zemanem odebrán Vrchnímu státnímu zastupitelství v Olomouci a aby nová ministryně spravedlnosti Marie Benešová podala návrh na kárné řízení se státními zástupci Ivem Ištvanem a Rostislavem Bajgerem. Samotné státní zástupce vyzval k rezignaci.\n\nVrchní státní zástupce Ivo Ištvan v České televizi uvedl, že žádost o vydání expremiéra Nečase bude stažena, neboť není možné přikročit k jeho trestnímu stíhání, dokud se nevyřeší otázka rozsahu poslanecké imunity členů Sněmovny.\n\nPrezident Miloš Zeman později v Senátu České republiky prohlásil, že v důsledku propuštění bývalých poslanců Tluchoře, Šnajdra a Fuksy z vazby ztratil důvěru v Nejvyšší soud ČR.\n\nProběhl policejní výslech svědka Miroslava Dvořáka, předsedy představenstva Českého Aeroholdingu. Právní zástupce Marka Šnajdra Lukáš Trojan, který se výslechu účastnil, vznesl námitky proti jeho zákonnosti s ohledem na předchozí výrok Nejvyššího soudu.\n\nOkresní soud v Ostravě zamítl žádost Jana Pohůnka o propuštění z vazby. Pohůnkův právní zástupce Michal Hráský uvedl jako důvod skutečnost, že ještě nebyli vyslechnuti všichni utajení svědci. Jeden výslech měl podle jeho vyjádření proběhnout týž den, další dva v pátek 19. července. Proti rozhodnutí soudu podal stížnost, o níž by měl rozhodnout Krajský soud v Ostravě. Ten rozhoduje i o stížnostech na vazbu ostatních obviněných. Právě rozhodnutí krajského soudu o stížnostech uvedl Hránský jako druhý důvod soudu k zamítnutí Pohůnkovy žádosti.\n\nIvo Ištvan se vyjádřil, že trestní stíhání stále pokračuje a žalobci budou zkoumat rozsah poslanecké imunity v případě tří zadržených a následně propuštěných exposlanců. Uvedl, že zastupitelství požádá Nejvyšší soud ČR, aby upřesnil, zda se jejich vyjmutí z působnosti orgánů činných v trestním řízení týká i jednání mimo sněmovnu. Poukázal přitom na obdobné rozhodnutí téhož soudu v případu Víta Bárty a Jaroslava Škárky, podle nějž se vynětí vztahuje pouze na jednání na půdě sněmovny. Uvedl také, že chce vrchní státní zastupitelství v řádu týdnů přeformulovat obžalobu tří exposlanců a zpřesnit místa, na kterých údajně docházelo ke korupci mimo půdu poslanecké sněmovny.\n\nMandátový a imunitní výbor Poslanecké sněmovny PČR na týden přerušil jednání o vydání Petra Nečase k trestnímu stíhání, a to v návaznosti na avizované stažení žádosti ze strany vrchního zastupitelství. Předsedkyně sněmovny Miroslava Němcová krátce nato potvrdila, že storno žádosti obdržela a postoupila jej mandátovému a imunitnímu výboru.\n\nV médiích probíhala diskuse o tom, zda představuje výrok Nejvyššího soudu ČR příliš extenzivní výklad ústavy a zda by byl přezkoumatelný Ústavním soudem. Názory citovaných teoretických i praktických právníků a politiků se však různily. V reakci na veřejnou debatu vydal Nejvyšší soud ČR prohlášení, v němž odmítl některé zaznívající názory, že by soud svým rozhodnůutím „posvětil beztrestnost jednání poslanců spočívající například v krádežích, vydírání, násilném jednání a podobných trestných činech, pokud k nim dojde v prostorách Poslanecké sněmovny“.\n\nV reakci na Nečasovu výzvu uvedl Ivo Ištvan, že by rezignace měla být vázána na porušení povinností, čehož se dle vlastních slov nedopustil. Rezignovat proto odmítl. Odvolání vrchního státního zástupce odmítla také ministryně spravedlnosti Marie Benešová a obdobné výzvy označila za politický nátlak. Uvedla, že státní zástupci měli jen jiný právní názor než Nejvyšší soud, podle něhož jsou imunitou chráněny i politické dohody a kompromisy, a že je nelze odvolat jen na základě odlišného právního názoru.\n\nPetr Nečas na tiskové konferenci emotivně reagoval na snahu státního zastupitelství přeformulovat obvinění exposlanců ODS na jednání mimo poslaneckou sněmovnu. Kritizoval i ministryni Benešovou za to, že odmítla Ištvana odvolat. Mimo jiné uvedl: „Státní zástupce nemá právo nikoho nezákonně uvrhnout do vazby, jakýkoli státní zástupce nemá právo kohokoli nezákonně obvinit. A my a paní ministryně spravedlnosti nemáme právo se tvářit, že když byl někdo obviněn a nezákonně uvržen do vazby, že se prostě nic neděje a jde jen o střet právních názorů.“ Nečasovu kritiku podpořil i poslanecký klub ODS. Místopředseda poslanecké sněmovny a ČSSD Lubomír Zaorálek naopak označil jeho projev za nepřípustný nátlak a zneužití funkce ústavního činitele. V komentáři na svých webových stránkách reagoval také Václav Klaus, který varoval před snahou „skupiny prokurátorů a policistů kriminalizovat politická jednání a politické dohody“. Namísto – dle něj nedostatečné – personální změny vyzval k zásadní změně systémové.\n\nServer Týden.cz zveřejnil dopis třicetileté dcery Jany Nagyové, Nikoly, kterým se obrátila na předsedu senátního podvýboru pro lidská práva, senátora Jiřího Čunka. Vyčetla policii nedodržování presumpce neviny její matky a podmínky v cele předběžného zadržení. Čunek dopis označil za závažný podnět a přislíbil prošetření. Generální inspekce bezpečnostních sborů žádný podnět v této věci neobdržela. Mluvčí ÚOOZ Pavel Hanták záležitost nekomentoval a vězeňská služba případné pochybení odmítla.\n\nRoman Boček byl převezen z brněnské vazební věznice do pražského sídla ÚOOZ v ulici Na Perštýně k dalšímu výslechu. Podle Šnajdrova advokáta Lukáše Trojana však Boček využil svého práva nevypovídat s poukazem na to, že Nejvyšší státní zastupitelství doposud nerozhodlo o jeho stížnosti proti obvinění.\n\nNejvyšší soud ČR odpoledne odeslal advokátům a státním zástupcům podrobné odůvodnění svého úterního verdiktu.\n\nRobert Šlachta z ÚOOZ odmítl výzvu politiků ke svému odstoupení. Nejvyšší státní zástupce Pavel Zeman uvedl, že některé výroky politiků překračují hranici osobních útoků či nátlaku. Unie státních zástupců vydala prohlášení, jímž se proti některým výrokům ohradila s tím, že „jakákoli kritika postupu státních zástupců ze strany aktivních politiků by měla být zdrženlivá, korektní, odborná, věcná a nesmí být nátlakem a osobním napadáním jednotlivých státních zástupců“.\n\nInternetový deník Insider informoval, že osmičlenný tým policistů a státních zástupců čelí celkem 27 trestním oznámením, která podali advokáti osob vyšetřovaných či prověřovaných v rámci kauzy. Jejich postup tak přešetřuje Generální inspekce bezpečnostních sborů.\n\nKrajský soud v Ostravě jednal od osmi hodin neveřejně a bez účasti advokátů o stížnostech podaných proti vazbě. Krátce po desáté hodině jim vyhověl a rozhodl o propuštění Jany Nagyové, Romana Bočka a Ondreje Páleníka z vazby. Dle uvážení soudu již pominuly důvody koluzní vazby a nehrozí, že by při pobytu na svobodě ovlivňovali svědky. Nadále by měli být stíháni na svobodě. Mluvčí soudu také uvedla, že rozhodnutí neznamená, že by Okresní soud v Ostravě při dřívějším rozhodnutí o vzetí do vazby pochybil.\n\nKolem půl jedné Jana Nagyová opustila vazební věznici v Ostravě, kde ji vyzvednul expremiér Petr Nečas. Už v poledne opustil Ondrej Páleník věznici v Olomouci a kolem jedné hodiny i Roman Boček věznici v Brně.\n\nNa pokyn Vrchního státního zastupitelství v Olomouci v pozdějších odpoledních hodinách opustil brněnskou vazební věznici i Jan Pohůnek. Jeho právní zástupce Michal Hráský potvrdil, že hodlá podat návrh na zastavení trestního stíhání.\n\nPodle státního zástupce Ištvana proběhly téhož dne další výslechy svědků s utajenou identitou a některé další byly naplánovány na příští týden. O chystaných výsleších utajených svědků informoval již o týden dříve, 12. července internetový server iHNed.cz, tehdy ještě bez oficiálního potvrzení vyšetřovatelů.\n\nČTK uvedla, že by podle jejích informací měli být následující týden policií vyslechnuti i poslanci Tomáš Úlehla a Jan Florián, kteří také patřili mezi rebelující poslance, dále generální ředitel Českých drah Petr Žaluda a generální ředitel ČEZ Daniel Beneš. V dalším týdnu by pak měli následovat ministr obrany Vlastimil Picek, jeho předchůdce Alexandr Vondra a úřadující předseda ODS Martin Kuba.\n\nMédia s odkazem na nejmenovaný důvěryhodný zdroj zveřejnila dokument označený za usnesení Nejvyššího soudu ČR o vynětí Marka Šnajdra z pravomoci orgánů činných v trestním řízení, a to včetně odůvodnění.\n\nDeník Právo informoval, že podnikatele Ivo Rittiga má v souvislosti s kauzou nově zastupovat bývalý vrchní státní zástupce Vlastimil Rampula. Rampulův někdejší náměstek Libor Grygárek přitom rovněž figuruje ve vyšetřování jako jeden z podezřelých v rámci skupiny, která měla ovlivňovat veřejné zakázky. Vlastimil Rampula potvrdil, že mu Rittig udělil plnou moc k zastupování, problematičnost vazby na Grygárka však popřel.\n\nŘeditel Útvaru pro odhalování organizovaného zločinu Robert Šlachta v rozhovoru pro deník MF DNES uvedl, že s postupným propuštěním všech zadržovaných z vazby souhlasí, neboť většina svědků už byla vyslechnuta. Vyjádřil osobní přesvědčení, že všichni obvinění skončí u soudu.\n\nIvo Ištvan v Otázkách Václava Moravce uvedl, že považuje za téměř jisté zastavení trestního stíhání tří bývalých poslanců Nejvyšším státním zastupitelstvím, a to s ohledem na předchozí rozhodnutí Nejvyššího soudu ohledně jejich imunity. Kauza by se tak vrátila zpět do stadia prověřování. Státní zástupci podle Ištvana analyzují, bude-li možné znovu zahájit stíhání tak, aby bylo v souladu s rozhodnutím soudu. V takovém případě by opět požádali také o vydání Petra Nečase. Ištvan také uvedl, že v případu údajného zneužití Vojenského zpravodajství by mohla být podána obžaloba do konce září.\n\nSenátorka Eliška Wagnerová tamtéž uvedla, že chce iniciovat podání senátního návrhu k Ústavnímu soudu ČR, aby zrušil ustanovení trestního řádu, které se týká imunity poslanců a senátorů a na jehož základě Nejvyšší soud vyňal exposlance z pravomoci orgánů trestního stíhání.\n\nExpremiér Petr Nečas v rozhovoru pro časopis Týden uvedl, že plánoval koncem léta zveřejnit svůj záměr odejít z politiky a pouze dokončit poslanecký mandát, a rovněž že jeho přítelkyně Jana Nagyová chtěla oznámit odchod z funkce vrchní ředitelky jeho kabinetu. Vyjádřil také domněnku, že tento záměr musel být vyšetřovatelům z odposlechů jasný a že se mohl stát důvodem ke spuštění červnové policejní akce. Státní zástupci v Česku dle něj začali systematicky odstřelovat ústavní činitele a politiky kvůli existenci společenské poptávky. Zmínil i své podezření o existenci kontaktů Ivo Ištvana na některé představitele ČSSD, jmenovitě např. Lubomíra Zaorálka.\n\nMédia s odkazem na nejmenovaný důvěryhodný zdroj zveřejnila také druhý dokument, označený za usnesení Nejvyššího soudu ČR o vynětí Petra Tluchoře z pravomoci orgánů činných v trestním řízení včetně odůvodnění.\n\nVyšetřovatelé vyslechli poslance ODS Tomáše Úlehlu a Jana Floriána v části týkající se údajné politické korupce.\n\nVláda Jiřího Rusnoka stáhla z projednávání návrh zákona o státním zastupitelství. Nový zákon měl krom jiného zrušit vrchní státní zastupitelství v Praze a Olomouci a zavést zvláštní protikorupční útvar. Ministryně spravedlnosti Marie Benešová však už 16. července po setkání s nejvyšším státním zástupcem Pavlem Zemanem a s vrchními zástupci Lenkou Bradáčovou a Ivem Ištvanem uvedla, že chce zákon přepracovat a předložit znovu. Mezi výhradami uvedla chybějící samostatný rozpočet státního zastupitelství a potřebu zavedení systému výsluh. Pavel Zeman navrhovaný zákon podpořil, stejně jako Lenka Bradáčová z pozice prezidentky Unie státních zástupců.\n\nNávrh zákona již 12. června prošel v poslanecké sněmovně prvním čtením, někteří poslanci k němu však měli výhrady a ohlásili, že jej budou chtít upravit. Expremiér Petr Nečas dne 17. července naznačil možnou souvislost projednávaného návrhu zákona s policejními akcemi, které stály na počátku kauzy Nagyová. Ivo Ištvan si podle jeho spekulace mohl chtít tímto krokem zachránit vlastní pozici nebo se mohl snažit „trumfnout“ svoji pražskou kolegyni Lenku Bradáčovou a připravit si pro případ schválení zákona cestu do vedení protikorupčního útvaru. Ironicky se k možné souvislosti vyjádřil dříve i exministr spravedlnosti Pavel Blažek.\n\nPrezident Miloš Zeman přijal na Pražském hradě vrchního státního zástupce Iva Ištvana, jeho práci ocenil a vyjádřil mu podporu. Kritiku zaznívající od expremiéra Nečase označil za „rétoriku potrefených hus“ a vyslovil s ní nesouhlas. Prezidentovo gesto kritizoval mimo jiné místopředseda TOP 09 Miroslav Kalousek, který je označil za přiznání souvislosti mezi policejním zásahem a Zemanovým úsilím o politické změny. Podle sociálně-demokratického předsedy senátu Milana Štěcha bylo pozvání na místě. Senátorka Eliška Wagnerová pozvání Ištvana k prezidentovi označila za splnění moderátorské, komentátorské a neutralizátorské role prezidenta. ČTK citovala domněnku politologa Jana Outlého, že Zeman pozváním Ištvana sledoval jen vlastní mediální obraz.\n\nNejvyšší státní zástupce Pavel Zeman nezastavil zcela trestní stíhání v kauze Nagyová, zrušil však usnesení o zahájení trestního stíhání tří bývalých poslanců ODS Marka Šnajdra, Petra Tluchoře a Ivana Fuksy v případu údajné politické korupce a spis vrátil Vrchnímu státnímu zastupitelství v Olomouci k novému rozhodnutí. Rozhodl tak o stížnostech obviněných exposlanců proti trestnímu stíhání. Dle vlastního vyjádření při tom zohlednil a aplikoval předchozí rozhodnutí Nejvyššího soudu o jejich vynětí z pravovomoci orgánů činných v trestním řízení, ačkoli je označil za překvapivé a nepředvídatelné. Upřesnil, že se imunita na poslance vztahovala pouze do chvíle složení mandátu a „jednání po 7. listopadu tedy může být předmětem trestního řízení“.\nStíhání ve věci údajného zneužití Vojenského zpravodajství však Pavel Zeman nezrušil. Stejně tak nezrušil stíhání Jany Nagyové a Romana Bočka. V jejich případě však označil za nutné provést změnu v původní právní kvalifikaci „návod k trestnému činu zneužití pravomoci úřední osoby“. Obhájci exposlanců Šnajdra a Tluchoře kritizovali postup nejvyššího státního zástupce, který podle nich měl stíhání zcela zastavit, ne jen zrušit obvinění.\n\n7. srpna 2013 prezident Miloš Zeman v projevu před PSP pronesl „Jak se ukazuje, základem vyšetřování není stíhání tří exposlanců pro údajnou korupci ani prověřování nezákonnosti kolem Vojenského zpravodajství, ale postupné odhalování některých politiků a politických struktur s tím, co bych nezdvořile nazval kmotrovskými mafiemi“. Odkázal také na rozhovor olomouckého státního zástupce Iva Ištvana pro Hospodářské noviny a jeho slova, že je možné čekat senzaci. Ani jedno z tvrzení se dosud neprokázalo.\n\nStátní zástupce Vrchního státního zastupitelství v Olomouci 12. srpna 2013 podal Nejvyššímu soudu návrh na rozhodnutí v otázce, v jakém přesně rozsahu jsou podezřelí tři poslanci a expremiér Nečas vyňati z pravomoci orgánů činných v trestním řízení. Poukázal přitom na to, že podle šetření měly probíhat tajné schůzky nejen na půdě parlamentu. Uvedl několik míst v Praze včetně Úřadu vlády, Kramářovy vily, budovy Českých drah, také v Hrzánském paláci, v restauraci Vojanův dvůr, ale i na brněnském Výstavišti a ve dvou brněnských hotelech. Účastníci schůzek mezi sebou údajně hovořili šifrovaným jazykem a předem domluvenými hesly.\n\nPolicie provedla 27. srpna výslech úřadujícího předsedy ODS Martina Kuby, a to zejména v linii údajného podplacení tří exposlanců a v souvislosti s jeho setkáním s Ivo Rittigem.\n\nPrezident Miloš Zeman 28. srpna podepsal rozhodnutí o rozpuštění Poslanecké sněmovny Parlamentu České republiky, které bylo ještě téhož dne vyhlášeno ve Sbírce zákonů a vešlo tak v platnost. Prezident tak učinil na základě předchozího usnesení sněmovny ze dne 20. srpna. Petr Nečas tak spolu s ostatními přestal být poslancem.\n\nNa zámku Mcely se v odpoledních hodinách 21. září 2013 oženil Petr Nečas s Janou Nagyovou poté, co se v srpnu rozvedl se svou předchozí manželkou Radkou.\n\nJana Nečasová (dříve Nagyová) se 24. září dostavila k výslechu do pražského sídla ÚOOZ, odmítla však vypovídat. Její právní zástupce Eduard Bruna uvedl jako důvod, že se necítila ve formě a potřebovala si utřídit poznatky ze svého stíhání.\n\nMarek Šnajdr 2. října 2013 rezignoval na své místo v dozorčí radě společnosti Čepro, aby firma v souvislosti s kauzou nebyla mediálně poškozována. Ministr financí v demisi Jan Fischer už dříve avizoval, že by ho chtěl odvolat.\n\nDne 9. října někdejší vedoucí Úřadu vlády Lubomír Poul odmítl svou svědeckou výpověď v kauze.\n\nDůstojník vojenské tajné služby Jan Pohůnek se 21. října dostavil k dalšímu výslechu. Státní zastupitelství rozšířilo jeho obvinění o trestný čin zneužití pravomoci úřední osoby. Podle obvinění měl navrhnout, aby sledování Nečasovy manželky a dvou zaměstnanců Úřadu vlády prováděla soukromá agentura, a tu pak přes prostředníka sehnat. Faktury agentury pak hradilo Vojenské zpravodajství. Pohůnkův advokát Michal Hráský podal proti obvinění stížnost.\n\nPolicie 22. října pokračovala výslechem bývalého ředitele Vojenského zpravodajství Milana Kovandy. Jeho obvinění ze zneužití pravomoci úřední osoby rozšířila o porušení povinnosti při správě cizího majetku, a to v návaznosti na rozšířené obvinění Jana Pohůnka. Kovandův právní zástupce Jiří Matzner podal proti novému obvinění stížnost.\n\nPodle předchozího oznámení olomouckého státního zástupce Pavla Komára se 24. října měl uskutečnit výslech Kovandova předchůdce Ondreje Páleníka.\n\nNejvyšší soud 31. října rozhodl o žádosti Vrchního státního zastupitelství v Olomouci ze dne 12. srpna 2013. Podle soudu je třeba vnímat všechna jednání exposlanců Tluchoře, Fuksy a Šnajdra směřující k jejich vzdání se mandátu 7. listopadu 2012 jako celek a nelze je stíhat ani za ta jednání, která probíhala mimo prostory Poslanecké sněmovny. Soud zároveň rozhodl, že expremiér Petr Nečas není z pravomoci orgánů činných v trestním řízení vyňat a za případné trestné činy jej stíhat lze, protože po rozpuštění sněmovny už nebyl chráněn procesní imunitou podle čl. 27 odst. 4 Ústavy (na rozdíl od tří exposlanců, kteří díky vzdání se mandátu byli kryti indemnitou podle čl. 27 odst. 2 Ústavy). Proti rozhodnutí Nejvyššího soudu není žádný opravný prostředek přípustný.\n\nMédia 9. ledna 2014 informovala o tom, že Nejvyšší státní zastupitelství zamítlo žádosti o přezkoumání postupu policie a žalobců ve věci údajného zneužití Vojenského zpravodajství, které podali Milan Kovanda, Ondrej Páleník a Jan Pohůnek. Ti si v prosinci 2013 prostřednictvím svých právních zástupců stěžovali na to, že byl k vypracování odborného vyjádření přizván policejní Útvar zvláštních činností, přestože pracuje odlišně než armádní složky. Nejvyšší státní zastupitelství však neshledalo napadený procesní postup nezákonným ani nedůvodným.\n\nExposlanci ODS Petr Tluchoř, Marek Šnajdr a Ivan Fuksa 16. ledna požádali ministerstvo spravedlnosti o odškodné za údajnou morální újmu, za vazbu, stíhání, ušlý výdělek a náklady na právní služby, každý ve výši přibližně 4 milionů korun. Média o tom informovala v pondělí 21. ledna. O záměru požádat o odškodnění informovali advokáti už v listopadu 2013.\n\nČeská advokátní komora 24. ledna vrátila Rittigovu advokátu Tomáši Jindrovi zapečetěné a u ní uložené věci. Šlo mimo jiné o počítač, nosiče dat a dokumenty, které policie zabavila při Jindrově květnové domovní prohlídce v Hrusicích u Prahy. Už v září 2013 komora odmítla věci vyšetřovatelům předat kvůli povinnosti advokátů zachovávat mlčenlivost, kterou dle jejího výkladu nezrušil příslušný krajský soud. Ten byl požádán o vydání souhlasu s nahlížením okresním soudem, který nařídil domovní prohlídku.\n\nTéhož dne Petr Nečas – podle pozdějšího vyjádření – podal na Generální inspekci bezpečnostních sborů trestní oznámení na Roberta Šlachtu.\n\nPolicie 11. února 2014 obvinila z podplácení expremiéra Petra Nečase. Jeho obhájce Josef Lžičař uvedl, že nejspíš podá proti obvinění stížnost a bude požadovat také vyjádření Nejvyššího soudu. Sám Nečas vyslovil domněnku, že se mu tím policie mstí za trestní oznámení, které 24. ledna podal na ředitele ÚOOZ Roberta Šlachtu.\n\nStátní zástupce Vrchního státního zastupitelství v Olomouci Ivo Ištvan vydal usnesení, kterým byl Nečas obviněn už ve středu 5. února 2014. Doručeno bylo obviněnému 11. února odpoledne kolem 17. hodiny. Žalobce na webových stránkách zastupitelství uvedl, že kauza má dát odpověď na otázku, „zda v procesu projednávání a schvalování zákonů, které ovlivňují život všech občanů, se mají poslanci ve smyslu svého ústavního slibu řídit svým nejlepším vědomím a svědomím a mandát vykonávat v zájmu všeho lidu, nebo zda a nakolik je přípustné, aby jejich rozhodování mohlo být ovlivňováno slibem nebo poskytnutím osobních výhod.“\n\nDetektivové ÚOOZ 12. února provedli prohlídku jednoho z obchodů v pražské Pařížské ulici, luxusního zlatnictví Cartier, a to kvůli šperkům v hodnotě řádově milionů korun, které dříve našli u Jany Nagyové. Policisté hledali doklady o jejich ceně a nákupu.\nPolicie 13. února ráno v Praze zatkla podnikatele Ivo Rittiga a obvinila jej z trestného činu praní špinavých peněz. Podle médií policie zatkla také jeho advokáta Davida Michala, jednatele společnosti Neograph Jana Janků, právníka Petera Kmeťa a další zatykač vydala na právníka Marka Stubleyho, toho času pobývajícího v zahraničí. To vše v souvislosti s jinou kauzou, v níž měl být poškozen Dopravní podnik hl. m. Prahy při zakázce na výrobu papírových jízdenek. Deník iDNES.cz uvedl, že při vyšetřování vedoucímu k zatčení pomohly i některé důkazy, které policie zadržela při domovní prohlídce v Rittigově vile v létě 2013. Deník Aktuálně.cz téhož dne citoval ředitele ÚOOZ Roberta Šlachtu, že se policii dosud nepodařilo dešifrovat data v počítačích zabavených při prohlídce. Pražská vrchní státní zástupkyně Lenka Bradáčová uvedla, že „skutkově spolu tyto kauzy nesouvisejí“. Bývalý ředitel tajné služby a člen správní rady Nadačního fondu proti korupci Karel Randák uvedl: „Policie vyšetřovala obě kauzy zhruba stejně dlouho. Rok a půl až dva roky se soustředila na větev případu Jany Nagyové, tak šetřila dopravní podnik. Já myslím, že výhledově se obě kauzy spojí právě přes Ivo Rittiga.“\n\nAdvokát Petra Nečase podal 14. února stížnost proti obvinění jeho klienta. Později také uvedl, že bude požadovat zopakování všech dosud provedených důkazů včetně výslechů podezřelých i svědků, neboť se změnil Nečasův status ze svědka na obviněného, a tudíž by měl mít právo účastnit se všech úkonů a klást vyslýchaným otázky.\n\nPetr Nečas odmítl vypovídat u policejního výslechu 25. února, k němuž byl jako obviněný předvolán, a to až do doby, kdy Nejvyšší státní zastupitelství rozhodne o jeho o jeho stížnosti proti obvinění.\n\nGenerální inspekce bezpečnostních sborů téhož dne oznámila, že nezjistila podezření ze spáchání trestného činu tím, že došlo ke zveřejnění části videozáznamu ze zatýkání Jany Nagyové. Trestním oznámením, které kvůli zveřejnění dříve podal Petr Nečas na šéfa ÚOOZ Roberta Šlachtu, se ještě měl zabývat odbor vnitřní kontroly policejního prezidia, který prověřoval, jestli nemohlo dojít ke spáchání kázeňského nebo jiného přestupku.\n\nPolicie 4. března 2014 obvinila podnikatele Iva Rittiga kvůli úniku informací z Bezpečnostní informační služby (BIS). Podle některých médií byly obviněny i další osoby včetně Jany Nečasové (Nagyové), která měla Rittigovi předávat některé materiály tajných služeb. Nečasová však převzala usnesení o zahájení trestního stíhání až na druhý den na policejní služebně ÚOOZ v Praze na Perštýně. Obviněna byla z trestného činu ohrožení utajované informace. Obviněn byl i advokát a Rittigův obchodní partner Tomáš Jindra, který měl oběma v této věci napomáhat, a právník David Michal z kanceláře MSB Legal.\n\nÚřad pro ochranu osobních údajů 6. března zahájil správní řízení s ministerstvem vnitra jako správcem osobních údajů kvůli zveřejnění části videozáznamu ze zatýkání Jany Nagyové, který v prosinci 2013 poskytl Robert Šlachta pořadu České televize Otázky Václava Moravce.\n\nExposlanec Petr Tluchoř odmítl vypovídat při výslechu 25. března ve věci vzdání se poslaneckého mandátu a byl za to pokutován. Následujícího dne poskytl svědeckou výpověď v této kauze Marek Šnajdr. Podle vlastního vyjádření na některé otázky neodpověděl, k většině však poskytl vyjádření. Ve čtvrtek 27. března dopoledne odmítl svou výpověď rovněž Ivan Fuksa a dostal rovněž pořádkovou pokutu ve výši 20 tisíc Kč. Policie trojici bývalých poslanců chtěla vyslechnout znovu kvůli změně jejich postavení z obviněných na svědky.\n\nPodnikatel Ivo Rittig byl na 3. dubna 2014 předvolán k výslechu, odmítl však vypovídat. Podle jeho právní zástupkyně proto, že státní zástupce nedokázal srozumitelně vysvětlit, k jakým skutečnostem se má vyjádřit.\n\nÚřad pro ochranu osobních údajů 22. dubna udělil pokutu ve výši 60 tisíc Kč ministerstvu vnitra za zveřejnění části videozáznamu ze zatýkání Jany Nagyové. Úřad ve svém rozhodnutí uvedl, že zveřejnění nelze zdůvodnit veřejným zájmem.\n\nÚtvar pro odhalování organizovaného zločinu znovu 23. dubna vyslechl místopředsedu TOP 09 Miroslava Kalouska ve věci údajného uplácení trojice exposlanců funkcemi. Zodpovídal dodatečné otázky týkající se obvinění bývalého premiéra Nečase v této kauze.\n\nJana Nečasová (Nagyová) odmítla vypovídat 24. dubna při odpoledním výslechu na ÚOOZ, stejně jako u předchozích výslechů. Předtím téhož dne policie vyslechla předsedu TOP 09 Karla Schwarzenberga, podle jehož vyjádření se kriminalisté snažili potvrdit některé své teorie. a v předchozích dnech i Miroslava Kalouska a Martina Kubu\n\nDne 14. května 2014 vyňali žalobci z Vrchního státního zastupitelství v Olomouci případ údajného zneužití Vojenského zpravodajství ke sledování exmanželky Petra Nečase z kauzy. Zatímco v ostatních liniích kauzy ještě mělo probíhat vyšetřování, tato linie už měla být objasněna. Advokát Jana Pohůnka o den později uvedl, že proti vyřazení případu podal stížnost. Zástupci Kovandy a Nagyové uvedli, že obdobnou stížnost podávat nebudou.\n\nMF Dnes a další média 2. června 2014 informovala o tom, že Nejvyšší státní zastupitelství zamítlo stížnosti Ondreje Páleníka, Jana Pohůnka a Ivo Rittiga proti rozdělení případu. Ti uváděli, že není jasné, z čeho byl případ vylučován, označovali vyloučení za neúčelné nebo argumentovali, že tím mohla být krácena jejich práva na obhajobu. Státní zástupce Zdeněk Kasal v usnesení o zamítnutí mimo jiné uvedl, že právo na obhajobu nebude dotčeno a že má rozdělením dojít k urychlení celého řízení.\n\nVrchní státní zastupitelství v Olomouci 6. června podalo obžalobu na Janu Nečasovou (Nagyovou) v kauze údajného zneužití Vojenského zpravodajství. Kromě ní obžalovalo ze zneužití pravomoci úřední osoby i bývalé ředitele Ondreje Páleníka, Milana Kovandu a zpravodajce Jana Pohůnka. Obžaloba následovala po zamítnutí stížnosti obžalovaných proti vyloučení věci k samostatnému projednání. O připravené obžalobě informovala už o měsíc dříve Česká televize, podána však byla až po vyřízení stížností obžalovaných proti vynětí této části kauzy k samostatnému projednání.\n\nSenátor Jiří Čunek 12. června podal Nejvyššímu státnímu zastupitelství trestní oznámení na neznámého pachatele kvůli úniku odposlechů z vyšetřování kauzy. Učinil tak z pozice předsedy senátního podvýboru pro lidská práva na základě předchozího rozhodnutí podvýboru. Vyjádřil názor, že zveřejňování odposlechů narušuje hladký průběh vyšetřování a poškozuje obviněné a jejich rodinné příslušníky.\n\nMluvčí Nejvyššího státního zastupitelství 23. června oznámil, že zamítlo stížnosti Davida Michala, Ivo Rittiga, Tomáše Jindry a Jany Nečasové proti usnesení o zahájení trestního stíhání ve věci údajného úniku informací z Bezpečnostní informační služby.\n\nDne 27. června Obvodní soud pro Prahu 1 ve zrychleném neveřejném řízení uznal Janu Nečasovou vinnou a formou trestního příkazu jí udělil roční podmíněný trest odnětí svobody s odkladem na čtyři roky a čtyřletý zákaz působit ve státní správě. Šlo o linii kauzy zneužívání Vojenského zpravodajství, v níž byli stíháni i dva jeho bývalí ředitelé Ondrej Páleník a Milan Kovanda a jejich podřízený Jan Pohůnek, a to z přečinů zneužití pravomoci úřední osoby a porušení povinnosti při správě cizího majetku. Jejich trestní stíhání soud zastavil, neboť jejich jednání nevyhodnotil jako trestný čin. V případě bývalých ředitelů věc předal Ministerstvu obrany ke kázeňskému potrestání.\n\nÚřad pro ochranu osobních údajů v témže týdnu zamítl rozklad, jenž podalo ministerstvo vnitra proti šedesátitisícové pokutě, kterou mu úřad udělil 22. dubna za prosincové zveřejnění části videozáznamu ze zatýkání Jany Nagyové.\n\nProti rozhodnutí soudu z 27. června o Janě Nečasové podala obviněná počátkem července odpor, takže její věc musel soud projednat v hlavním líčení. Státní zástupci pak podali stížnot proti rozhodnutí o zpravodajcích.\n\nDne 3. září zrušil Městský soud v Praze červnové usnesení obvodního soudu o zpravodajcích a kauzu vojenské zpravodajské služby mu vrátil k novému projednání.\n\nDne 20. listopadu 2014 bylo zahájeno hlavní líčení ve věci údajného zneužití Vojenského zpravodajství. Po přečtení obžaloby bylo líčení odročeno na 12.–14. ledna 2015. Důvodem byl požadavek právních zástupců obviněných zpravodajců, aby je ministerstvo obrany úplně zbavilo mlčenlivosti, ne jen v omezeném rozsahu.\n\nDne 18. května 2015 začalo poslední kolo soudního líčení, během kterého byly soudem zveřejněny přepisy některých odposlouchaných telefonních rozhovorů Jany Nečasové (tehdy Nagyové) a Petra Nečase, ilustrující jejich vzájemné vztahy. V rozhovorech Nagyová použila vůči partnerovi zvýšený hlas a pomlouvala Nečasovu tehdejší manželku Radku. Zazněly také vulgární výrazy použité Nagyovou, Nečas naopak smířlivě odpovídal. Námitky obhájců proti zveřejnění odposlouchaných telefonních rozhovorů, že jde o soukromé hovory, soud odmítl jako neopodstatněné.\n\nOd 25. května probíhaly závěrečné řeči. Státní zástupce Rostislav Bajger navrhl nepodmíněné tresty vězení od tří do čtyř let za zneužití vojenského zpravodajství. Obhájce Jany Nečasové Eduard Bruna, obhájce Ondreje Páleníka Tomáš Sokol, obhájce Milana Kovandy Jiří Matzner i obhájce Jana Pohůnka Michal Hráský požadovali zproštění viny.\n\nObvodní soud pro Prahu 1 vynesl 29. května nepravomocný rozsudek v kauze zneužití vojenské tajné služby a zprostil viny Janu Nečasovou (Nagyovou), stejně jako oba bývalé ředitele Vojenského zpravodajství Ondreje Páleníka a Milana Kovandu i zpravodajce Jana Pohůnka. Soudkyně Helena Králová k rozsudku uvedla, že obžalovaní svým jednáním nenaplnili skutkové podstaty přečinů, které jim byly dávány za vinu. Státní zástupce se na místě odvolal a věc tak byl opětovně postoupen městskému soudu. Soudkyně požádala o prodloužení lhůty k vypracování písemného rozsudku s jeho odůvodněním do 31. srpna.\n\nÚstavní soud počátkem srpna zamítl stížnost Jany Nečasové (Nagyové) na své stíhání a vazbu jako neopodstatněnou.\n\nV týdnu od 24. srpna bylo stranám doručeno písemné rozhodnutí obvodního soudu s odůvodněním, v němž podle médií soudkyně označila za klíčovou výpověď expremiéra Petra Nečase, jemuž uvěřila, že o sledování exmanželky sám požádal kvůli bezpečnosti své i své tehdejší rodiny. Tvrzení žalobců zcela odmítla.\n\nV lednu 2017 byla Jana Nečasová za vyzrazení utajované zprávy Bezpečnostní informační služby nepravomocně odsouzena k podmíněnému trestu v délce 1,5 roku.\n\nOd srpna 2019 policie prověřovala možnou křivou výpověď Petra Nečase a v listopadu téhož roku jej začala trestně stíhat pro podezření z křivé výpovědi. Podle názoru kriminalistů lhal při výpovědi v kauze Vojenského zpravodajství ve prospěch své manželky Jany Nečasové. Nečas proti stíhání podal stížnost, avšak neúspěšně.\n\n"}
{"id": "915993", "url": "https://cs.wikipedia.org/wiki?curid=915993", "title": "Cihelenské rybníky", "text": "Cihelenské rybníky\n\nCihelenské rybníky jsou evropsky významná lokalita, která byla v červnu roku 2012 vyhlášena Libereckým krajem přírodní památkou. Ochrana se týká čtyř rybníků propojených Stružnickým potokem, mokřadů, luk a lesů v jejich okolí na katastrálním území obce Horní Libchavy. Území se nalézá severozápadně od okresního města Česká Lípa, zhruba 3 km od jeho centra. Přírodní památka je v péči Krajského úřadu Libereckého kraje.\n\nZahrnuje čtyři rybníky – od západu Souška, Horní cihelenský rybník, Prostřední cihelenský rybník, Dolní cihelenský (někdy psány Cihelské) rybník. Všechny se nacházejí na katastru obce Horní Libchava.\nPropojeny jsou od západu tekoucím, nevelkým Stružnickým potokem, jde o levý přítok potoka Šporka. Dále do ní patří přilehlé mokřady, zamokřené louky a lesní porost v nadmořské výšce 251 až 288 metrů. Území je součástí geomorfologického celku Českolipská kotlina.\n\nChráněny jsou mokřadní a vodní biotopy a druhy na ně vázané, především populace kuňky obecné (Bombina bombina).\n\nNávrh na vyhlášení PP Cihelenské rybníky byl publikován podle vyhlášky 114/1992 S., ID záznamu 136496 z 26. října 2011. Odůvodněno bylo předchozím vyhlášením území evropskou významnou lokalitou CZ0513238 vládou (viz nařízení vlády č. 132/2005 Sb.). Návrh se týkal rozsahu přes 9 ha. K návrhu se bylo možné vyjádřit.\n\nVyhlášeno bylo nařízením Libereckého kraje č. 1/2012 ze dne 2. května 2012, rozsah byl určen 8,348 ha, ochranné pásmo 7,11 ha. Byl zpracován plán péče a další dokumentace.\n\nPřímo k rybníkům je nejsnazší přístup od zámku Horní Libchava, za nímž jihozápadním směrem vede neznačená cesta (ne silnice) přes nouzovou letištní plochu k rozcestí u rybníků. U něj je informační tabule přírodní památky. Cesty u rybníků jsou neudržované, zamokřené a poněkud zarostlé.\n\n"}
{"id": "915994", "url": "https://cs.wikipedia.org/wiki?curid=915994", "title": "Německý dvojvrkočatý bublák", "text": "Německý dvojvrkočatý bublák\n\nNěmecký dvojvrkočatý bublák je plemeno holuba domácího původem z Německa. Jedná se v podstatě o místní ráz dvojvrkočatého rousného bubláka, kam náleží také bublák anglický, drážďanský či bernburský bublák a také bublák český. Rozdíly mezi těmito plemeny jsou jen velmi malé. V České republice se německý dvojvrkočatý bublák posuzuje podle stejného vzorníku jako bublák český a často je též s českým bublákem křížen. V seznamu plemen EE se řadí do plemenné skupiny bubláků a to pod číslem 0502.\n\nJe to středně velký holub s výraznými péřovými ozdobami, peří na čele se stáčí dopředu a překrývá ozobí, v týlu vyrůstá chocholka a ptáci mají nohy opeřené hustým dlouhým rousem. Kromě vzhledu je pro něj typický hlasový projev, kromě vrkání ptáci tzv. bublají, vydávají zvuky připomínající vzdálené zurčení potoka, zvonění zvonů nebo bubnování.\n\nTvarem těla se řadí mezi holuby tzv. polního typu, proporcemi i velikostí se příliš neodlišuje od divokého holuba skalního. Je menší než bucharský bublák, ale robustnější, delší a vyšší než bublák český. Působí ušlechtilým dojmem, má vyvážené proporce s širokou a hlubokou hrudí a téměř vodorovně nesený, kratší trup, který je uložený spíše nízko a celý prostor mezi trupem a zemí je vyplněn rousem.\n\nHlava bubláka je nízce klenutá a široká, zobák je slabší, středně dlouhý, u bílých a plnobarevných červených a žlutých holubů je narůžovelý, u barevných rázů ředěných je světle rohový a u ostatních tmavý. Ozobí je jen velmi malé a jemné. Oční duhovka je oranžová, u bílých a bělohlavých ptáků tmavá, tzv. vikvová. Hlavu zdobí pernaté ozdoby, takzvané vrkoče. Jsou dva, proto dvojvrkočatý bublák. Zadní vrkoč je v podstatě větší lasturovitá chocholka táhnoucí se od ucha k uchu bez postranních růžic či hřívy. Odstává od hlavy, lehce se přiklání k týlu a převyšuje temeno. Chocholka je bohatě propeřená, hustá, rovnoměrná a na krku plynule splývá. Přední vrkoč je nejčastěji tvořený oválnou čelní růžicí. Peří vpředu zakrývá ozobí, nekryje však oči.\n\nKrk je krátký a široce vystupuje z hrudi, hrdlo je jemně vykrojené. Hruď je široká, hluboká a dopředu vyklenutá, stejně tak v ramenou je pták široký, záda jsou lehce skloněná a hřbetní linii je jen mírně se svažující. Křídla jsou silná, spíše kratší, dobře přilehlá a dobře složená, jejich letky se na ocase nekříží. Ocas je tvořený poměrně dlouhými a širokými rýdovacími pery, je dobře složený a je nesený v linii hřbetu. Nohy jsou krátké, lýtka jsou zdobena dlouhými supími pery a běháky a prsty jsou hustě opeřeny.\n\nChová se pouze v celobarevných rázech, v barvě bílé, černé, červené, žluté, modré a stříbřité, dále v kresbě tygra nebo straky a jako holub bělopruhý a šupkatý. Ptáci s pravidelnou bílou kresbou jsou již považováni za samostatná plemena, dvojvrkočatý bublák v mniší kresbě je bublák bernburský, běloštítný dvojvrkočatý bublák je bublák drážďanský.\n\nRozdíly mezi německým dvojvrkočatým a českým bublákem spočívají v detailech: Německý bublák je mohutnější v trupu a má vyšší nohy, jeho opeření nepůsobí tak slitým dojmem jako u českého bubláka, takže je méně lesklé, německý dvojvrkočatý bublák má peří spíše volnější, jeho vrkoče jsou mohutnější a často jinak utvářené: u českého bubláka se dává přednost jednoduchému přednímu vrkoči, který je od ostatního opeření hlavy oddělen příčnou pěšinkou, a stejně tak chocholka bývá od krku odčísnutá. Německý dvojvrkočatý bublák má též delší ocas a rousy.\n\n\n"}
{"id": "916000", "url": "https://cs.wikipedia.org/wiki?curid=916000", "title": "Aaron z Krakova", "text": "Aaron z Krakova\n\nAaron z Krakova (zemřel 9. října 1059) byl prvním opatem benediktinského kláštera v Týnci (dnes je tento Týnec součástí Krakova) a také krakovským biskupem a později arcibiskupem.\n\nOpatem kláštera se stal hned po jeho založení Kazimírem I. v roce 1044, od roku 1046 byl krakovským biskupem jako nástupce Rachelina. \n\nStal se i arcibiskupem, ale tento úřad nepřešel na jeho krakovské nástupce. Možná to bylo proto, protože jej do úřadu jmenoval vzdoropapež Benedikt X., možná bylo krakovské arcibiskupství původně zamýšleno jako náhrada hnězdenského arcibiskupství, které bylo tou dobou neobsazené kvůli krizi piastovského státu i kvůli dobytí Hnězdna Břetislavem I. v roce 1039, a které bylo obsazeno až někdy před rokem 1076 Bogumiłem.\n"}
{"id": "916004", "url": "https://cs.wikipedia.org/wiki?curid=916004", "title": "Německý jednovrkočatý bublák", "text": "Německý jednovrkočatý bublák\n\nNěmecký jednovrkočatý bublák je plemeno holuba domácího původem z Německa. Je to čistě okrasné plemeno střední velikosti s výraznými pernatými ozdobami, peří na čele tvoří oválnou čelní chocholku, zvanou vrkoč, a nohy jsou kryté bohatým rousem. Kromě vzhledu je pro německého jednovrkočatého bubláka typický zvláštní hlasový projev, místo vrkání ptáci tzv. bublají, vydávají zvuky připomínající vzdálené zurčení potoka, zvonění zvonů nebo bubnování. Tato vlastnost však není zakotvena ve všech chovech. V seznamu plemen EE se řadí do plemenné skupiny bubláků a to pod číslem 0503.\n\nOblastí vzniku německého jednovrkočatého bubláka je Sasko a Durynsko. Jeho předky jsou dvojvrkočatí rousní bubláci a intenzivně je šlechtěn je od konce 19. století. Původní název plemene byl saský bublák, později se ustálilo jméno německý jednovrkočatý bublák.\n\nNěmecký jednovrkočatý bublák je holub střední velikosti, tzv. polního typu, proporcemi i velikostí se příliš neodlišuje od divokého holuba skalního. Tvarem těla se příliš neodlišuje od jiných plemen rousných bubláků, působí však lehčím dojmem. Hlava německého jednovrkočatého bubláka je nízce klenutá a široká, zobák je slabší, středně dlouhý, u bílých a plnobarevných červených a žlutých holubů je narůžovělý, u barevných rázů ředěných je světle rohový a u ostatních tmavý. Ozobí je jen velmi malé a jemné. Oční duhovka je oranžová, u bílých ptáků tmavá, tzv. vikvová. Je zdobená oválnou čelní chocholkou, která vpředu zakrývá ozobí, vzadu ale nezasahuje až k očím a nebrání výhledu. Dalšími pernatými ozdobami jsou supí pera vyrůstající z lýtek a bohaté víceřadé rousy, které jsou tvořeny až 12 cm dlouhými pery. Opeření je tuhé a dobře přiléhá k tělu.\n\nJe většinou celobarevný, nicméně existuje 36 barevných rázů. Bělohlaví a bělohrotí jednovrkočatí bubláci jsou považováni za samostatné plemeno fogtlandský bublák.\n\nJsou to klidní holubi, avšak kvůli dlouhým rousům vyžadují prostorný holubník. Holoubata odchovávají sami, v chovné sezóně je ale vhodné rousy zkrátit, aby nedocházelo omylem k vyhození vajec nebo holoubat z hnízda.\n\n\n"}
{"id": "916008", "url": "https://cs.wikipedia.org/wiki?curid=916008", "title": "Vůz WLABmee823 ČD", "text": "Vůz WLABmee823 ČD\n\nVozy WLABmee, číslované v intervalu 61 54 70-71, jsou řadou osobních lůžkových vozů první a druhé třídy z vozového parku Českých drah. Všechny tyto vozy (001–009) vznily rekonstrukcí vozů Bmee v MOVO Plzeň v letech 2000–2001.\n\nJsou to klimatizované lůžkové vozy typu UIC-Z o délce 26 400 mm. Mají podvozek \"GP 200 S-25/85\" vybavený kotoučovou brzdou. Jejich nejvyšší povolená rychlost je 160 km/h.\n\nVnější nástupní dveře jsou předsuvné, ovládané tlačítky. Vozy mají jen jeden pár dveří, druhý nástupní prostor byl zrušen. Okna v oddílech jsou výklopná v horní čtvrtině, okna na chodbě jsou až na první a poslední celá, nedělená.\n\nVůz je půdorysně rozdělen na několik oddílů, směrem od nástupního prostoru jsou to WC, deset oddílů pro cestující, WC se sprchou, oddíl pro průvodce, a na úplném konci vozu v místě zrušeného nástupního prostoru se nachází sklad. Oddíly pro cestující mají po jednom až třech lůžkách, celkem tedy mohou přepravovat 10–30 osob.\n\nDo výbavy vozu patří, kromě klimatizace a sprchového koutu, i vakuová WC a zásuvky 230 V.\n\nNátěr je tmavě modrý po celé ploše se žlutým pruhem připomínajícím noční siluetu Prahy. Nověji je prováděn v korporátním stylu Českých drah od studia Najbrt.\n\nVozy se nejčastěji vyskytují na nočních vlacích EuroNight mezi středoevropskými metropolemi. Často se střídají s vizuálně podobnými vozy WLABmz.\n\nTento vůz dostal přezdívku „\"Temelín\"“ z důvodu časté poruchovosti při dodání z MOVO Plzeň jako elektrárna Temelín při svém vzniku.\n\n\n"}
{"id": "916016", "url": "https://cs.wikipedia.org/wiki?curid=916016", "title": "Johnny Smith (varhaník)", "text": "Johnny Smith (varhaník)\n\nJohnny Smith známý pod přezdívkou Hammond (16. prosince 1933 Louisville, Kentucky, USA – 4. června 1997 Chicago, Illinois, USA) byl americký jazzový varhaník hrající na varhany Hammond B-3. Svou profesionální kariéru zahájil v roce 1958 a v roce 1960 zahájil spolupráci s vydavatelstvím Prestige Records, se kterým spolupracoval v následujících deseti letech. Později prošel několika vydavatelstvími až v roce 1975 podepsal smlouvu s Milestone Records. Během své kariéry spolupracoval s mnoha hudebníky, mezi které patří Gene Ammons, Jack DeJohnette nebo Billy Cobham.\n"}
{"id": "916018", "url": "https://cs.wikipedia.org/wiki?curid=916018", "title": "Halo of Blood", "text": "Halo of Blood\n\nHalo of Blood je osmé studiové album finské melodic death metalové kapely Children of Bodom. Bylo vydáno 6. června 2013 v Evropě a 11. června v Severní Americe. V Japonsku bylo album vydáno 29. května 2013.\n\n\n"}
{"id": "916019", "url": "https://cs.wikipedia.org/wiki?curid=916019", "title": "TJ Cement Hranice", "text": "TJ Cement Hranice\n\nTJ Cement Hranice je klub házené z Hranic, účastník české nejvyšší soutěže – Tipgames extraliga házené.\n\nNárodní házená se v hranickém Sokole provozovala od roku 1923. V roce 1957 byl založen klub TJ Tatran Hranice, hrající pod patronátem místní cementárny. V roce 1962 se tým přeorientoval na házenou podle mezinárodních pravidel a stal se účastníkem druhé ligy. V sezóně 1969/70 byl účastníkem nejvyšší československé soutěže. V roce 1993 se stal jedním ze zakládajících účastníků české extraligy, v letech 2002 až 2004 hrál i mezinárodní interligu. Největšího úspěchu dosáhl roku 2013, kdy skončil na stříbrné příčce v extralize a vyhrál Český pohár.\n\n"}
{"id": "916020", "url": "https://cs.wikipedia.org/wiki?curid=916020", "title": "Linie následnictví bhútánského trůnu", "text": "Linie následnictví bhútánského trůnu\n\nNáslednictví bhútánského trůnu se řídí principem kognatické primogenitury (muži mají přednost před ženami jen na stejné úrovni tj. bratr před sestrou) tj. trůn dění nejstarší syn krále, popř. vnuk, poté mladší synové či vnuci a poté starší dcera, její potomci a poté mladší dcery a jejich potomci, přednost má starší linie před mladší. Náslenictví trůnu vychází od prvního krále Urgjäna Wangčhuga z rodu Wangčhugů.\n\n"}
{"id": "916021", "url": "https://cs.wikipedia.org/wiki?curid=916021", "title": "The Least We Can Do Is Wave to Each Other", "text": "The Least We Can Do Is Wave to Each Other\n\nThe Least We Can Do Is Wave to Each Other je druhé studiové album britské progresivní rockové skupiny Van der Graaf Generator. Jeho nahrávání probíhalo od 11. do 14. prosince roku 1969 v londýnském studiu Trident Studios a album vyšlo v únoru roku následujícího u vydavatelství Charisma Records (UK) a Probe Records (USA). Producentem alba byl, stejně jako u předchozího alba, John Anthony a v žebříčku UK Albums Chart se umístilo na sedmačtyřicátém místě.\n\n"}
{"id": "916025", "url": "https://cs.wikipedia.org/wiki?curid=916025", "title": "Švýcarská hokejbalová reprezentace", "text": "Švýcarská hokejbalová reprezentace\n\nŠvýcarská hokejbalová reprezentace je výběrem nejlepších švýcarských hráčů v hokejbale. Od roku 1996 se účastní mistrovství světa a do roku 2000 mistrovství Evropy. Tým je řízen Švýcarskou hokejbalovou asociací, která je členem ISBHF. Největším úspěchem švýcarského týmu jsou dvě čtvrtá místa z mistrovství světa 1999 a 2001 a jeden bronz z mistrovství Evropy 2000.\n\n Oficiální stránky Švýcarské hokejbalové asociace\n"}
{"id": "916026", "url": "https://cs.wikipedia.org/wiki?curid=916026", "title": "2013 v letectví", "text": "2013 v letectví\n\nTento článek obsahuje seznam událostí souvisejících s letectvím, které proběhly roku 2013.\n\n"}
{"id": "916028", "url": "https://cs.wikipedia.org/wiki?curid=916028", "title": "Linie následnictví španělského trůnu", "text": "Linie následnictví španělského trůnu\n\nNáslednictví španělského trůnu se řídí principem kognatické primogenitury (muži mají přednost před ženami jen na stejné úrovni tj. bratr před sestrou) tj. trůn dědí nejstarší syn krále, popř. vnuk, poté mladší synové či vnuci a poté starší dcera, její potomci a poté mladší dcery a jejich potomci, přednost má starší linie před mladší, bližší příbuzný před vzdálenějším. Dědici trůnu mohou být pouze osoby z narozené z řádného manželství, kteří jsou dědicové krále Juana Carlose, jako dědice Bourbonské dynastie. Osoby které uzavřou manželství proti vůli krále a \"Cortesů\" (parlamentu) jsou vyloučeny z následnictví trůnu. Následnictví trůnu je určeno v ústavě království.\n\nŠpanělsko stejně jako Spojené království, Monako, Thajsko nebo v minulosti Norsko, Nizozemsko či Portugalsko mělo dlouhou tradici v užívání primogenitury jako následnického řádu s výjimkou let 1700 až 1830.\n\nNáslednictví podle španělské ústavy (1978):\n\n\"Koruna španělského království může být získána pouze dědici Juana Carlose, legitimního dědice historické dynastie. Následnictví trůnu postupuje podle řádu prvorozenectví, nejstarší linie má přednost před mladšími liniemi a ve stejné linii bližší stupeň před vzdálenějším a na stejném stupni mají přednosti muži vůči ženám a z osob stejného pohlaví má přednost starší před mladším.\"\n\n"}
{"id": "916033", "url": "https://cs.wikipedia.org/wiki?curid=916033", "title": "Slepičák", "text": "Slepičák\n\nSlepičák je zástupce plemene holuba domácího, které je charakteristické zvětšením hrudi ptáka až do té míry, že se tvarem těla podobá slepici. Plemenná skupina slepičáků je nepočetná, avšak vyhraněná a jednotlivá plemena jsou si značně podobná.\n\nJsou podobní užitkovým plemenům a stejně jako oni mají kořeny v čistě užitkového zaměření chovu. V anglicky mluvících zemích je skupina slepičáků označovaná jako utility pigeons, tedy užitkoví holubi. V češtině se však užitkovými holuby obvykle myslí plemenná skupina, která je v zahraničí pojmenovaná holubi tvaru či holubi formy.\n\nSlepičáci jsou charakterističtí utvářením těla. Jejich trup je vodorovně nesený a hrudní partie jsou obzvláště vyvinuté. Ocas je relativně krátký a mírně až kolmo vztyčený. Původní užitkoví slepičáci měli kratší a silný krk, mírně protáhlý trup, kratší a jen lehce vztyčený ocas a středně vysoké nohy. Následně u některých plemen převážil exteriérový směr šlechtění, došlo ke zkrácení trupu a prodloužení krku i nohou a mezi současné slepičáky patří holubi s nejdokonalejšími a nejzvláštnějšími tělesnými tvary vůbec. V seznamu plemen EE je plemenné skupině slepičáků vyhrazena číselná řada 0200.\n\nFlorentýnský slepičák, též florentský slepičák, florentský holub nebo florentýn, je nejstarším plemenem slepičáků. Je to velký a těžký holub s širokou a vypjatou hrudí, krátkými zády a výrazně zvednutým ocasem. Krk je silný a dlouhý, kratší však než u maltézského holuba. Nohy jsou dlouhé a silné. Florentýn se chová v pštrosí kresbě, základní barva opeření je bílá, barevná je hlava s obojkem, štíty křídel a ocas. Kvůli své velikosti florentský slepičák špatně létá. V seznamu plemen EE má číslo 0201.\nVídeňský slepičák, též vídeňský slepičák straka nebo prostě slepičák, je velký, impozantně působící holub. Má dlouhý, štíhlý a vzpřímeně nesený krk a orlí hlavu: Zobák je klopený, silný a dlouhý. Linie hlavy a zobáku by neměla být ničím rušena. Hřbet je široký a krátký, křídla mírně odstávají od těla a zdůrazňují tak šířku hrudi ptáka. Ocas je nesen níže než u florentýna, nejvíce pod úhlem 35°. Nohy jsou velmi dlouhé, silné a rovné. Celková výška ptáka je asi 45 cm. Zvláštností vídeňského slepičáka je jeho kresba: celá hlava a náprsenka sahající až k hrudní kosti je barevná, stejně tak štíty křídel a ocas včetně podocasního klínu. Od kořene zobáku se po celém temeni až do záhlaví táhne 3–5 cm široká bílá pěšinka. Mezi barevnou náprsenkou a barevným ohbím křídel je asi 1 cm široká bílá mezera, bílé jsou také ruční letky. V seznamu plemen EE má číslo 0202.\n\nMaltézský slepičák, též maltézský holub nebo maltézan, je staré, původně užitkové plemeno, které je v současné době exteriérově nejdokonalejším a nejextrémněji prošlechtěným plemenem slepičáků. Společně s vídeňským slepičákem je ze všech slepičáků nejvyšší. Vyznačuje se velmi dlouhým vzpřímeným krkem, co nejkratším vodorovně neseným trupem a krátkým ocasem, který s tělem svírá úhel 90°. Nohy jsou velmi dlouhé a štíhlé. Nejlepší holubi jsou až 40 cm vysocí. Maltézský slepičák je špatný letec, kterého lze chovat jen v nízce položených holubnících, nejvhodnější je zahradní voliéra. V seznamu plemen EE má číslo 0203.\n\nKing je moderní plemeno vyšlechtěné ve Spojených státech. Cílem bylo získat velká jatečná holoubata v intenzivním chovu. Je to nejtěžší plemeno holubů, běžně dosahuje hmotnosti kolem jednoho kilogramu, velcí ptáci dorůstají do hmotnosti 1 100–1 400 g, mladá zvířata mají 870–1 080 g. Postupem času došlo k rozdělení na dva užitkové směry: užitkový king je spíše menší, stále velkého tělesného rámce, je velmi plodný, což je kromě hmotnosti další podmínka užitkovosti holuba, a nejčastěji je bílý. U výstavního kinga je cílem co největší hmotnosti i na úkor plodnosti. Je to mohutný holub s krátkým, širokým a hlubokým tělem, jehož spodní část je formovaná do charakteristické kolíbky. Je špatným letcem vhodným pro voliérový chov. V seznamu plemen EE má číslo 0204.\n\nModena, též anglický modena je středně velké plemeno zaoblených tvarů. Jeho tělo je krátké a široké, křídla kratší a ocas téměř kolmo nesený. Krk a nohy jsou ve srovnání s jinými plemeny slepičáků spíše kratší. Je to živý a plodný holub, vhodný pro volný i voliérový chov. V seznamu plemen EE má číslo 0205.\n\nModenka, též modenský slepičák, podle německého vzorníku německý modeňák je nejmenší plemeno slepičáků. I mezi ostatními plemeny holubů patří k těm menším, nedosahuje větší hmotnosti než 400 g. Modenka má zaoblené tělo s širokou a klenutou hrudí, záda jsou široká, krátká a mírně prohnutá a ocas je nesen pod úhlem 45°. Krk je středně dlouhý a nohy rovné a vyšší. Modenky se chovají ve značném množství barevných a kresebných rázů. V seznamu plemen EE má číslo 0206.\n\nItalská modenka triganino je předkem modeny i modenky, mimo Itálii je však chována jen minimálně. Pochází z okolí města Modena, kde se chovala už ve 14. století. Je to holub hravý letem, který byl používán též jako holub poštovní na krátké vzdálenosti. Je to malý holoubek živého temperamentu a vyvážených tělesných tvarů, tělo je zaoblené s širokohu hrudí, záda jsou spíše kratší a ocas mírně nahoru nesený. Nohy jsou vysoké a štíhlé. Italská modenka triganino dobře a rychle létá a ve vzduchu dokáže rychle měnit směr. V současnosti je to ohrožené plemeno. V seznamu plemen EE má číslo 0207.\n\n\n\n"}
{"id": "916035", "url": "https://cs.wikipedia.org/wiki?curid=916035", "title": "Vůz WLABmz826 ČD", "text": "Vůz WLABmz826 ČD\n\nVozy WLABmz, číslované v intervalu 61 54 72-91, při testech značené WLABmee, jsou řadou osobních lůžkových vozů z vozového parku Českých drah určené pro vlaky kategorie EuroNight. Všech dvanáct vozů (001–012) bylo vyrobeno v letech 2006–2007 vagónkou Siemens Maribor ve Slovinsku. Vozy jsou shodné s řadou WLABmz Deutsche Bahn.\n\nJsou to klimatizované lůžkové vozy typu UIC-Z o délce 26 400 mm. Jejich nejvyšší povolená rychlost je 200 km/h, ale vzhledem k tomu že jejich skříň není tlakotěsná mohou v České republice dosahovat rychlosti jen do 160 km/h. Vozy mají podvozek \"SGP 400\". Brzdová soustava je tvořena kotoučovou brzdou Knorr se třemi kotouči na každé nápravě. Pro nouzové brždění z vysokých rychlostí je na vozech nainstalována elektromagnetická kolejnicová brzda.\n\nVozy mají jeden pár předsuvných nástupních dveří ovládaných tlačítky. Na straně kde je chodbička mají vozy pouze šest oken, z nichž polovina je výklopných v horní pětině, zbylá jsou pevná, neotvíratelná. V každém oddíle je jedno okno výklopné v horní pětině.\n\nTyto vozy mají celkem dvanáct oddílů první a druhé třídy dohromady o 36 lůžkách. Oddíly č. 6, 8 a 10 jsou kategorie \"deLuxe\", mají vlastní WC a sprchu. Do výbavy vozu patří kromě klimatizace i vakuové WC, sprchový kout a zásuvky 230 V.\n\nZásobování vozů elektrickou energií je použit centrální zdroj energie. Vozy jsou osvětlené pomocí zářivek. Vozy mají teplovzdušné topení.\n\nNátěr je tmavě modrý po celé ploše se žlutými motivy znázorňující Velký vůz. Mimo to ještě každý vůz propaguje některou z památek UNESCO v České republice, konkrétně:\n\nNověji je nátěr prováděn v modro-bílém korporátním stylu Českých drah od studia Najbrt.\n\nVozy se nejčastěji vyskytují na nočních vlacích EuroNight mezi středoevropskými metropolemi. Často se střídají s vizuálně podobnými vozy WLABmee. Kromě těchto destinací jezdí i na spojích do Hannoveru, Kodaně, Amsterdamu a Curychu\n\n"}
{"id": "916037", "url": "https://cs.wikipedia.org/wiki?curid=916037", "title": "Miloslav Kollár", "text": "Miloslav Kollár\n\nMgr. Miloslav Kollár je slovenský multiinstrumentalista, skladatel, cestovatel, historik, politolog a organizátor zo Šale. Působí v hudebních projektech Lucas Perny & Miloslav Kollár, Capre zo Šaly, Krumplipapricash a sólovo. Je jeden z mála slovenských hráčů na indickou sitar, turecký oud, saz a jiné orientální a historické nástroje.\nMiloslav Kollár je absolvent politologie a historie na filozofickej fakultě UKF v Nitře.\n\n\nBitka o Demiansk. Nitra: Univerzita Konštantína Filozofa. 2005.\n\nBODYOVÁ, V. (réžia).\" Road to Crimea.\" (dokumentárny film). Dostupné online: http://vimeo.com/11659767\n\nBODYOVÁ, V. (réžia). \"O dvoch bratoch.\" Dostupné online: http://vimeo.com/11229610\n"}
{"id": "916041", "url": "https://cs.wikipedia.org/wiki?curid=916041", "title": "James Duff Brown", "text": "James Duff Brown\n\nJames Duff Brown (1862–1914) byl významným britským knihovníkem přelomu 19. a 20. stol. Jeho předmětová klasifikace byla na svou dobu jedinečná a netypická a stala se počátkem moderních bibliografických klasifikačních systémů. Jako jeden z prvních si uvědomoval nutnost interdisciplinárního přístupu a stejně jako Dewey a později Ranganathan zastával názor, že nejlepší metodou pro vyhledávání materiálů v knihovně je klasifikovaný katalog.\n\nJames Duff Brown se narodil v Edinburghu, formální vzdělání zakončil ve 12 letech a dalšího vzdělání dosáhl samostudiem. Začal pracovat pro různé nakladatele a knihkupce, poté byl zaměstnán jako junior assistant v Mitchell Library v Glasgow. V r. 1888 přešel do Public Library v Clerkenwellu v Londýně, kde zastával významnou pozici, díky níž získal značný vliv a prestiž ve světě britských knihovníků konce 19. stol. Brown byl velmi činorodý a energický, kromě mnoha děl o knihovnictví nebo muzikologii se zabýval i architekturou knihoven, napsal několik příruček pro knihovníky, navrhl např. plán prvního patra clerkenwellské knihovny, dále připravoval zkoušky pro začínající knihovníky pro Library Association nebo založil časopis \"Library World: A Medium of Intercommunication for Librarians\". Až do své smrti byl aktivní v profesních knihovnických organizacích, zejména v Library Association.\n"}
{"id": "916042", "url": "https://cs.wikipedia.org/wiki?curid=916042", "title": "Sportovní doplněk stravy", "text": "Sportovní doplněk stravy\n\nSportovní doplňky stravy slouží k doplnění toho, co sportovcům ve stravě chybí vzhledem k jejich specifickým nutričním potřebám, nebo to, co na ně může pozitivně působit, obzvláště v různých obdobích a fázích tréninku. Důležité je, najít látku, která účinně zlepšuje výkonnost, ale není zakázaná a nemá škodlivé nežádoucí účinky. Doplňky stravy jsou velmi podstatnou kategorií sportovní výživy. Podle jejich bezpečnosti a účinnosti se dělí do čtyř skupin.\n\n\n"}
{"id": "916048", "url": "https://cs.wikipedia.org/wiki?curid=916048", "title": "Salon vín", "text": "Salon vín\n\nSalon vín – národní soutěž vín ČR je finální soutěží systému Národní soutěže vín. V rámci soutěže je každý rok vybráno nejlepší víno s titulem \"Šampion\", dále \"Vítězové kategorií\" a \"Nejlepší kolekce\". Sto nejlepších vín soutěže je oceněno prestižním titulem \"Salon vín ČR\". Na vlastní soutěž navazuje celoročně otevřená veřejná degustační expozice nejlepších sta vín, umístěná ve sklepních prostorách státního zámku ve Valticích.\n\nVína přihlášená do Salonu vín musí nejprve projít systémem nominačních oblastních soutěží systému Národní soutěže vín, garantovaných Svazem vinařů ČR. Teprve na základně dominace může přihlásit vinař své víno k hodnocení ve finální soutěži – Salonu vín – národní soutěži vín ČR. Zařazena mohou být jen vína vyrobená z hroznů vypěstovaných v České republice, přihlašovaná partie musí v dané kategorii splňovat minimální množstevní kriteria daná statutem Salonu vín. Takto získané vzorky jsou hodnoceny komisí degustátorů, která maximálně 100 vínům udělí právo označovat láhve známkou \"Salon vín\", chráněnou Úřadem průmyslového vlastnictví ČR a zároveň je udělen titul \"Šampion\", \"Vítězové kategorií\" a \"Nejlepší kolekce\". Soutěž „Salon vín České republiky“ je také samozřejmě uznanou soutěží podle kriterií Ministerstva zemědělství a hodnocení probíhá pod kontrolou MZe.\n\nHodnocení je prováděno 100 bodovým systémem podle platných regulí O.I.V. (mezinárodní organizace pro vinařství a vinohradnictví). K tomu, aby hodnocení vín proběhlo na vysoké profesionální úrovni, jsou vybíráni degustátoři podle svých znalostí, zkušeností a schopnosti dokonale senzoricky hodnotit a rozlišovat víno. Nominovaní degustátoři museli projít mezinárodním degustačním kursem, který vedli enologové Vyšší odborné školy a Spolkového úřadu pro vinařství a ovocnářství v rakouském Klosteneuburgu a museli složit zkoušku podle norem DIN, ISO a ÖNORM.\n\nDůležitým a zcela zásadním atributem je požadavek na předchozí naláhvování celé přihlašované partie vína a odběr a zapečetění vzorků přímo u výrobce vína organizátorem Salonu, který má právo na výběr libovolných 6 láhví z přihlašované partie. Hodnocení Salonu vín se uskutečňuje každoročně v lednu v profesionálním degustačním pracovišti v Národním vinařském centru ve Valticích, nejlepším svého druhu u nás a srovnatelným s podobnými pracovišti v Evropě. \n\nPo vybrání kolekce Salonu vín jsou tato vína nakoupena v množství uvedeném ve statutu a uložena ve sklepních prostorách Národního vinařského centra. Zde jsou k dispozici veřejnosti, která má možnost ochutnat kterékoliv ze zde uložených vín. \nVína uložená v Salonu vín jsou určena výhradně ke vzdělávání návštěvníků o víně a propagaci a podpoře našeho vinařství tím, že široká veřejnost, včetně zahraničních návštěvníků, má možnost naše nejlepší vína ochutnat na jednom místě a v důstojných podmínkách a zároveň se dozvědět všechny podstatné informace o každém víně i výrobcích, jejichž vína budou v Salonu vín České republiky zastoupena.\n\nTakto uložená vína je možno i zakoupit, ovšem pouze po jednotlivých láhvích a tento nákup není určen obchodníkům vínem za účelem dalšího obchodování. Součástí sklepních prostor Salonu vín je také naučná expozice o našem vinařství a vinařských oblastech a také prodejna dárkového balení na láhve, vinařské literatury, degustátorských skleniček, sommelierských potřeb atd. \nŠampionem Salonu vín – národní soutěže vín pro rok 2013 se stal Chardonnay 2011 pozdní sběr ze Zámeckého vinařství Bzenec. \n\n"}
{"id": "916050", "url": "https://cs.wikipedia.org/wiki?curid=916050", "title": "John Lewis Partnership", "text": "John Lewis Partnership\n\nSpolečnost John Lewis Partnership je společnost družstevního typu, vzniklá v roce 1864 a vlastněná britskými zaměstnanci. Provozuje obchodní domy \"John Lewis\", samoobslužné supermarkety Waitrose a několik dalších služeb.\n\nSpolečnost vlastní holdingem zastupujícím všechny jejich zaměstnance, označované za partnery, kteří mají vliv na způsob obchodování a také podíl na ročním zisku, který je obvykle znatelným přilepšením k jejich platu. Skupina je třetí největší soukromá společnost ve Spojeném království.\n\nJohn Lewis vyniká také tím, že v roce 2010 porazila jako nejlepší britský internetový prodejce v roce 2010, kdy porazila Marks & Spencer. Řetězec je tradičně zaměřený na vysokou kvalitu zboží a služeb a oslovoval výhradně střední a vyšší třídu nakupujících. V současnosti rozšířil záběr marketingové strategie na všechny typy zákazníků a uvedl na trh sortiment \"Value\" v prodejnách John Lewis a \"Essential\" ve Waitrose a zvětšila svůj obrat.\n\nToto Partnerství také obsluhuje webový supermarket Ocado vlastními značkami potravin Waitrose a vlastními značkami spotřebního zboží John Lewis.\n\nKaždý zaměstnanec je partnerem v Partnerství (\"The John Lewis Partnership\"), a má možnost ovlivnit podnik prostřednictvím odvětvových fór, kde probíhá diskuze o místních záležitostech každého obchodu, a také prostřednictvím divizních rad. Vrcholným orgánem je Rada Partnerství, do níž partneři volí nejméně 80 procent z 82 zástupců. Ostatní členy rady jmenuje předseda společnosti. Rady mají pravomoc jednat o jakýchkoli záležitostech a odpovídají za nekomerční for stránky podnikání: rozvoj společenských aktivit Partnerství a jeho charitativní činnost.\n\nRada partnerství dále volí pět ředitelů do správní rady (Partnership Board), která odpovídá za obchodní činnosti, a do které předseda jmenuje dalších pět členů. Zbývající dva členy správní rady jsou předseda a jeho zástupce.\n\nKaždý řadový partner má také otevřený kanál pro vyjádření svých názorů vůči nadřízeným a předsedovi.\n\nPartnerství vydává vnitropodnikový časopis Noviny (\"The Gazette\"). Je to nejstarší vnitropodnikový zpravodaj ze všech dosud vycházejících v Británii. Partneři mohou psát anonymně dopisy oběma verzím časopisů na účet managementu holdingu.\n\nPartnerství Johna Lewise má velice široký program sociálních aktivit pro své partnery včetně dvou velkých venkovských usedlostí s parkem, hřišti a tenisovými kurty, golfového klubu, jachtařského klubu s pěti jachtami a třemi venkovskými hotely poskytující ubytování partnerům na dovolenou. Partneři jsou také zapojeni do velmi žádaného penzijního programu, platí jim zaměstnanecké životní pojištění a mají štědrou dovolenou. Navíc po 25 letech služby ve společnosti partneři dostávají placenou šestiměsíční dovolenou, známou jako \"Long Leave\" (Dlouhé volno).\n\nA nakonec, každý partner dostává výroční výkonnostní odměnu (\"bonus\") – podíl na zisku. Počítá se jako procentně stejný podíl z platu pro každého od vrcholného vedení až po prodavače a skladníky. Bonus závisí na ziskovosti Partnerství za každý rok a od roku 2000 se pohybuje mezi 9 a 20 procenty ročního platu partnera.\n\nV roce 1999 v reakci na propad zisku volali někteří partneři po uvolnění společného výpočtu bonusů a jejich převod na akcie na trhu. Kdyby se to prosadilo, každý partner by obdržel náhlou nadílku v průměru 100 tisíc liber (asi 3 miliony korun). Nakonec s touto myšlenkou nesouhlasila žádná z rad Partnerství a pouze jediný partner se vyslovil pro referendum o této záležitosti.\n\nDlouhé roky platilo starosvětské pravidlo, že jen předseda smí psát zeleným inkoustem. Údajně tato regule přišla z armády, kde směl zeleně psát výhradně nejvyšší velitel, aby byli podřízení schopní ve své korespondenci snadno zachytit tu jeho a přečíst ji ponejprv.\n"}
{"id": "916060", "url": "https://cs.wikipedia.org/wiki?curid=916060", "title": "Univerzita Konstantina Filozofa v Nitře", "text": "Univerzita Konstantina Filozofa v Nitře\n\nUniverzita Konstantina Filozofa v Nitře () je slovenská veřejná vysoká škola univerzitního typu se sídlem v Nitře. Jde o vrcholnou vzdělávací, vědeckou a uměleckou univerzitu v historicky nejstarším hlavním městě slovenského národa, Nitrianského knížectví. Univerzita nese jméno osobnosti historie Nitry i Slovenska – svatého Cyrila (827–869). Jejím cílem je rozvíjet cyrilometodějskou tradici, šíření vzdělanosti, humanismu, demokracie a tolerance.\n\nPředchůdcem univerzity byl \"Pedagogický inštitút\" založený v Nitře v roce 1959 zákonem z roku 1946, o zřízení pedagogických fakult v Československu. V roce 1964 byt institut zrušen a nahradila ho \"Pedagogická fakulta\", která byla po určitou dobu společného státu Čechů a Slováků detašovaným pracovištěm Univerzity Komenského v Bratislavě. V roce 1992 byla sloučením Pedagogické fakulty a Vysoké školy poľnohospodářské v Nitře zřízená Nitrianska univerzita, která byla však ještě v témže roce rozdělena na \"Vysokou školu poľnohospodářskou\" a \"Vysokou školu pedagogickou\". Současný název má univerzita od roku 1996, kdy byla Vysoká škola pedagogická v Nitře zákonem č. 324/1996 Z.z. přejmenována na Univerzitu Konštantína Filozofa v Nitre.\n\nNa univerzitě je možné studovat v učitelských i neučitelských akreditovaných programech, a to v humanitních (filozofických, filologických, historických, kulturních, translatologických, etických aj.), přírodovědných (fyzikálních, chemických, biologických, matematických, výpočetně-technických aj.), zdravotnických (psychologických, klinických, záchranářských a medicínsky aplikovaných či tělovýchovných aj.) a uměleckých oborech (výtvarných, hudebních, esteticko-teoretických). Učitelská studia jsou akreditována pro celou soustavu školní docházky SR (potažmo i ČR, neboť vzdělání je v obou zemích automaticky uznáváno za rovnocenné) od mateřské, přes základní a střední vzdělávání včetně uměleckých a odborných škol a učilišť.\n\nUniverzita disponuje Pedagogickou fakultou, Filozofickou fakultou, Fakultou přírodních věd, Fakultou sociálních věd a zdravotnictví a Fakultou středoevropských studií.\n\nMá akreditovány všechny tři stupně vysokoškolských studií – bakalářské (Bc.), magisterské (Mgr.) i doktorské (PhD.), a to včetně rigorózních řízení doktorátu filozofie (PhDr.), doktorátu pedagogiky (PaedDr.) i doktorátu přírodních věd (RNDr.). Univerzita koná rovněž habilitační řízení (doc.) a profesorská řízení (prof.) a uděluje také čestný doktorát (dr.h.c.).\n\nUniverzita disponuje moderním velkým ubytovacím zázemím pro posluchače vysokoškolskými kolejemi \"Nitra\" a \"Zobor\", několika menzami a tělovýchovným zázemím včetně plaveckého bazénu. Zahraniční posluchači a lektoři jsou ubytováni v \"Učebno-výcvikovom domove sv. Benadika\".\n\nHistoricky významným pracovištěm v oblasti obecné estetiky a teorie umění a umělecké výchovy pro českou a zejména slovenskou estetiku je Ústav literárnej a umeleckej komunikácie s obory estetika a estetická výchova. Blízké zahraniční vztahy s vedlejším Maďarskem má vybudována především Fakulta stredoeurópských štúdií, kde probíhá výuka v maďarském jazyce. Jihoslovenské úrodné zázemí, existenci výzkumných ústavů (např. Výzkumný ústav živočišné výroby v Nitře-Lužanky) a spolupráce s největší zemědělskou vysokou školou v SR - Slovenskou poľnohospodárskou univerzitou využívají moderně vybavené přírodovědné katedry v oborech genetiky na Fakultě prírodných vied. V některých oblastech pedagogických věd udržuje univerzita spolupráci s Univerzitou Karlovou v Praze, a to např. i v konání habilitačním či profesorském.\n\nUniverzita má následující fakulty a katedry:\n\n\n\n\n\n\n"}
{"id": "916076", "url": "https://cs.wikipedia.org/wiki?curid=916076", "title": "The Aerosol Grey Machine", "text": "The Aerosol Grey Machine\n\nThe Aerosol Grey Machine je první studiové album britské progresivní rockové skupiny Van der Graaf Generator. Jeho nahrávání probíhalo v lednu a znovu od července do srpna roku 1969 v londýnském studiu Trident Studios. Producentem alba byl John Anthony a vyšlo v září 1969 u vydavatelství Mercury Records.\n\n"}
{"id": "916082", "url": "https://cs.wikipedia.org/wiki?curid=916082", "title": "Áron Bulharský", "text": "Áron Bulharský\n\nÁron Bulharský ( , zemřel 14. června 976) byl bulharský šlechtic v desátém století našeho letopočtu, jeden z komitopulů, čtyř bratrů, kteří společně vládli Bulharské říši a bojovali s Byzantskou říší.\n\nByl třetím synem Nikoly, významného šlechtice z dvora bulharského cara Petra I. a správce západní část země. Měl tři bratry Davida, Mojžíše a Samuela. Když v roce 969 car Petr I. zemřel a jeho synové Boris a Roman byli tou dobou v zajetí u byzantského císaře Jana Tzimiska v Cařihradě, rozdělili si tito čtyři bratři správu nad svobodným zbytkem Bulharska a jako společní vládci jsou známi pod jménem komitopulové.\n\nDavid a Mojžíš ovšem postupně v bojích zahynuli a Áron začal vyjednávat s byzantským císařem Basileem o oboustranně výhodném míru a spojenectví, díky kterému by se mohl zmocnit vlády nad celým Bulharskem. Samuel se o této zradě dozvěděl a nechal Árona i s jeho rodinou dne 14. června 976 zabít poblíž dnešní Dupnice. Přežil pouze jeho syn Ivan Vladislav, který se později stal bulharským carem.\n"}
{"id": "916086", "url": "https://cs.wikipedia.org/wiki?curid=916086", "title": "Siard Nosecký", "text": "Siard Nosecký\n\nFrantišek Kristián Ezechiel Nosecký (později přijal řádové jméno Siard, známý jako malíř Siard (Siardus) Nosecký, 12. dubna 1693, Praha-Staré Město – 18. ledna 1753, Píšť u Hlučína), byl český římskokatolický duchovní, strahovský premonstrát a barokní malíř.\n\nNarodil se jako František Kristián Ezechiel Nosecký v rodině malíře Václava Jindřicha Noseckého na Starém Městě pražském. První malířské vzdělání získal od svého otce \n\nPozději v mládí studoval na jihlavském gymnáziu a poté v tamním jezuitském semináři. S otcem spolupracoval na výzdobě kaple Bolestné Panny Marie v jihlavském kostele sv. Jakuba Většího. \n\nV roce 1714 vstoupil do kanonie premonstrátů na pražském Strahově, a zde přijal řeholní jméno \"Siard\". V roce 1721 přijal kněžské svěcení a byl poslán jako duchovní správce na premonstrátskou faru při kostele svatého Prokopa v Chyškách u Milevska. Později se vrátil na Strahov jako provizor (hospodářský správce kláštera). \n\nVedle své duchovenské a správní činnosti se věnoval malířství a proslul jako malíř fresek. \n\nZemřel v roce 1753 v Píšti.\n\n\n\n\n"}
{"id": "916092", "url": "https://cs.wikipedia.org/wiki?curid=916092", "title": "Útvar pro odhalování organizovaného zločinu", "text": "Útvar pro odhalování organizovaného zločinu\n\nÚtvar pro odhalování organizovaného zločinu (ÚOOZ) či Útvar pro odhalování organizovaného zločinu služby kriminální policie a vyšetřování (ÚOOZ SKPV), známý též jako protimafiánský útvar, byl útvar Policie České republiky s celorepublikovou působností, který se zabýval vyhledáváním, dokumentováním a vyšetřováním organizované trestné činnosti, tedy bojem proti organizovanému zločinu v České republice.\n\nÚOOZ sídlil v Praze, kde se také nacházely specializované odbory, které se zabývaly konkrétními druhy organizovaného zločinu.\n\nÚtvar měl také po republice rozmístěna detašovaná (odloučená) pracoviště, kterým příslušela vyšetřování organizované trestní činnosti v jejich místních obvodech. Tyto expozitury ÚOOZ se nacházely v Českých Budějovicích, Plzni, Teplicích, Hradci Králové, Brně, Ostravě a od roku 2014 také v Holešově. ÚOOZ byl rozpuštěn 1. srpna 2016 sloučením s Útvarem odhalování korupce a finanční kriminality (ÚOKFK) do Národní centrály proti organizovanému zločinu (NCOZ).\n\nÚtvar pro odhalování organizovaného zločinu byl zřízen k 1. lednu 1995 sloučením výkonných odborů Ústředny kriminální policie, které se zabývaly organizovaným zločinem. Byl součástí Služby kriminální policie, v rámci samotného ÚOOZ působila i Národní protidrogová centrála, která se osamostatnila k 15. lednu 2001. Souběžně s ÚOOZ působil od roku 1995 specializovaný odbor Úřadu vyšetřování pro ČR, jehož činností bylo vyšetřování organizovaných trestních činností. Po zrušení Úřadu vyšetřování pro ČR byla působnost tohoto odboru přenesena na ÚOOZ, který se v té době, od 1. ledna 2002, stal pracovištěm Služby kriminální policie a vyšetřování.\n\nV roce 2016 byl ÚOOZ (o 474 zaměstnancích) sloučen s ÚOKFK (o 412 zaměstnancích) v jeden celek (NCOZ s více než 900 zaměstnanci). Dosavadní šéf ÚOOZ Robert Šlachta po oznámení této zamýšlené reorganizace v červnu 2016 rezignoval a z Policie České republiky odešel. Dočasný ředitel Milan Komárek se od 1. srpna 2016 stal náměstkem nového útvaru NCOZ.\n\nV čele tohoto útvaru stál ředitel:\nŘeditel spadal pod náměstka policejního prezidenta pro SKPV.\n\n\n"}
