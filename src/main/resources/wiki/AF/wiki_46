{"id": "857850", "url": "https://cs.wikipedia.org/wiki?curid=857850", "title": "Sandy Island (přízračný ostrov)", "text": "Sandy Island (přízračný ostrov)\n\nSandy Island (někdy označen ) byl ostrov, který měl ležet v Korálovém moři mezi Austrálií a Novou Kaledonií a který se v průběhu několika stovek let objevoval na nejrůznějších mapách.\n\nGoogle Maps zobrazovaly ostrov až do 26. listopadu 2012, kdy byl odstraněn. Na standardním pohledu Google Earth je ostrov zakryt černými pixely, ale archivovaná galerie obsahuje satelitní obrázek jižní části vytvořený DigitalGlobe ze 3. března 2009, který ukazuje tmavé moře.\n\nNadšenci z řad radioamatérů během DX-pedice v březnu 2010 prokázali, že ostrov neexistuje. Povšimli si, že ostrov je na některých mapách zobrazen, na jiných – například v desátém vydání \"Times Atlas of the World\" z roku 1999 – však chybí.\n\nNeexistence ostrova byla opětovně zjištěna 22. listopadu 2012 australskými vědci na palubě lodi RV \"Southern Surveyor\", kteří v oblasti studovali deskovou tektoniku. Během plavby si všimli nesrovnalostí v různých mapách a rozhodli se doplout na předpokládané místo výskytu a vše prověřit. Nic nenašli a navigační příručky ukázaly hloubku 1 400 m. Prohlásili, že propluli skrze domnělý ostrov a při tom zjistili, že: „Ve skutečnosti není oceánské dno blíže, než 1 300 m pod hladinou moře…“.\nHydrografická služba australského námořnictva oznámila, že zakreslení ostrova jako past na ochranu autorských práv (tzv. papírové město) není obvyklou praktikou při tvorbě námořních map a jeho objevení označila jednoduše za lidskou chybu.\n\nKdyby ostrov existoval, ležel by ve francouzských teritoriálních vodách.\n\n\n"}
{"id": "857858", "url": "https://cs.wikipedia.org/wiki?curid=857858", "title": "Isabela Kastilská (1328)", "text": "Isabela Kastilská (1328)\n\nIsabela Kastilská ( \"Isabel de Castella i de Molina\", \"Izabel Kastilha\", 1283 Toro – 24. července 1328) byla královna aragonská, sicilská a valencijská a také vévodkyně bretaňská.\n\nNarodila se jako starší dcera kastilského krále Sancha IV. a jeho choti Marie z Moliny. Již v útlém dětství byla roku 1291 v Sorii provdána za mladého aragonského krále Jakuba II. Vzhledem k nevěstině věku nedošlo k naplnění sňatku, což Jakubovi po tchánově smrti roku 1295 usnadnilo anulaci sňatku a změnu politického kurzu. Isabela se roku 1310 v Burgosu stala druhou manželkou budoucího bretaňského vévody Jana III., svého vrstevníka. Manželství zůstalo bezdětné.\n\nZemřela roku 1328 a byla pohřbena v chóru cisterciáckého konventního kostela ve vsi Billiers.\n\n"}
{"id": "857859", "url": "https://cs.wikipedia.org/wiki?curid=857859", "title": "Mare Crisium", "text": "Mare Crisium\n\nMare Crisium (česky Moře nepokojů nebo Moře sporů nebo Moře krizí) je měsíční moře rozkládající se na přivrácené straně Měsíce, severovýchodně od Mare Tranquillitatis (Moře klidu) a severně od Mare Fecunditatis (Moře hojnosti). Má kruhovitý tvar o průměru cca 555 km. Jde o typickou měsíční kotlinu impaktního původu, jejíž vnitřek byl zatopen lávovými vrstvami, což se projevuje anomálií gravitačního pole - nachází se zde mascon. Na povrchu moře jsou četné mořské hřbety.\n\nVzhledem k tomu, že se nachází blízko okraje měsíčního disku, vypadá ze Země jako protáhlá elipsa. Změny tvaru této elipsy při pozorování jsou důsledkem librace, zejména v délce. Moře má rozlohu přibližně 176 000 km² a pojmenoval ho (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem.\n\nSeverně od Moře nepokojů se nachází větší kráter Cleomedes, uvnitř moře leží několik menších kráterů např. Picard, Peirce a další.\n\nDo Mare Crisium dopadla v roce 1969 sovětská sonda Luna 15. Vzorek zdejší půdy byl odebrán a dopraven na Zemi 22. srpna 1976 jinou sovětskou sondou Luna 24.\n\n\n\n"}
{"id": "857879", "url": "https://cs.wikipedia.org/wiki?curid=857879", "title": "Švýcarsko na Letních olympijských hrách 1928", "text": "Švýcarsko na Letních olympijských hrách 1928\n\nŠvýcarsko se účastnilo Letní olympiády 1928. Zastupovalo ho 133 sportovců (132 mužů a 1 žena) v 15 sportech.\n\n"}
{"id": "857880", "url": "https://cs.wikipedia.org/wiki?curid=857880", "title": "Elio Sgreccia", "text": "Elio Sgreccia\n\nElio Sgreccia (6. června 1928 Arcevia – 5. června 2019 Řím) byl italský římskokatolický kněz, specialista v oblasti bioetiky, kardinál.\n\nKněžské svěcení přijal 29. června 1952. Řadu let byl rektorem semináře ve Fano. Dne 5. listopadu 1992 ho papež Jan Pavel II. jmenoval sekretářem Papežské rady pro rodinu. V souvislostí se jmenováním byl vysvěcen na biskupa 6. ledna 1993. V dubnu 1996 na práci v radě rezignoval. K práci v římské kurii se vrátil v roce 2005, kdy byl jmenován předsedou Papežské akademie pro život. K tématům, kterým se věnoval, patřily mj. otázky darování orgánů, kmenových buněk, výhrady svědomí nebo situace permanentního vegetativního stavu. Vydal „Manuál bioetiky pro lékaře a biology“. \n\nNa odpočinek odešel v červnu 2008, krátce po svých osmdesátých narozeninách.\n\n20. října 2010 papež Benedikt XVI. oznámil jeho jméno mezi 24 novými kardinály, jejichž jmenování proběhlo při konzistoři 20. listopadu téhož roku. Vzhledem ke svému věku se nemohl účastnit konkláve, jeho jmenování kardinálem tak mělo především charakter ocenění dosavadní činnosti.\n\n\n"}
{"id": "857881", "url": "https://cs.wikipedia.org/wiki?curid=857881", "title": "University of Utah", "text": "University of Utah\n\nUniversity of Utah ( Utažská univerzita) je vysoká škola v Salt Lake City ve státě Utah ve Spojených státech amerických. Školní kampus se rozkládá na 6,21 km².\n\nŠkola vznikla roku 1850 jako University of Deseret, na současný název byla přejmenována v roce 1892.\n"}
{"id": "857883", "url": "https://cs.wikipedia.org/wiki?curid=857883", "title": "Mare Humboldtianum", "text": "Mare Humboldtianum\n\nMare Humboldtianum (česky Moře Humboldtovo nebo Humboldtovo moře) je malé měsíční moře rozkládající se na přivrácené straně Měsíce, východně od Mare Frigoris (Moře chladu). Má nepravidelný tvar.\n\nVzhledem k tomu, že se nachází blízko okraje měsíčního disku (jeho východní okraj se dotýká východního 90° poledníku), jeho viditelnost je ovlivněna libracemi. Moře má rozlohu přibližně 22 000 km².\n\nNa severu do Humboldtova moře zasahuje kráter Bělkovič.\n\nMoře pojmenoval německý astronom Johann Heinrich von Mädler podle pruského geografa a výzkumníka Alexandera von Humboldta. Je to jedno z pouhých dvou měsíčních moří, které jsou pojmenovány podle osob (tím druhým je Mare Smythii).\n\n\n"}
{"id": "857884", "url": "https://cs.wikipedia.org/wiki?curid=857884", "title": "Blanka z Anjou", "text": "Blanka z Anjou\n\nBlanka z Anjou či také Blanka Neapolská ( \"Blanca de Nápols\", \"Bianca di Napoli\", 1280, Neapol – 14. října 1310, Barcelona) byla královna aragonská, sicilská a valencijská.\n\nNarodila se jako jedna z mnoha dcer neapolského krále Karla II. a Marie, dcery uherského krále Štěpána V. Původně byla snoubenkou Jana z Montferratu, z manželství z politických důvodů sešlo a na přelomu října a listopadu roku 1295 se Blanka stala manželkou aragonského krále Jakuba II. Sňatek byl důsledkem tzv. smlouvy z Anagni, která měla definitivně zahladit rozpory způsobené aragonskou křížovou výpravou.\n\nBlanka zemřela v říjnu 1310 po porodu dcery Jolanty a byla pohřbena v cisterciáckém klášteře Santes Creus poblíž Tarragony. V roce 2010 ku příležitosti 850. výročí založení kláštera byly její ostatky exhumovány a podrobeny analýze. Prokázalo se, že královna byla drobné postavy, měřila okolo 150 cm a v době úmrtí jí bylo 25–30 let. Zbytky vlasů s obsahem apigeninu, nalezené v hrobce, naznačují, že mohla být blond a vlasy si barvila na tmavo.\n"}
{"id": "857885", "url": "https://cs.wikipedia.org/wiki?curid=857885", "title": "Dominic Inglot", "text": "Dominic Inglot\n\nDominic Inglot (* 6. března 1989 Londýn) je britský profesionální tenista, který se specializuje na čtyřhru. Ve své dosavadní kariéře vyhrál na okruhu ATP World Tour jeden turnaj ve čtyřhře, když s Filipíncem Treatem Conradem Hueym triumfoval na washingtonském Citi Open 2012. Na challengerech ATP a okruhu Futures získal do roku 2013 sedmnáct titulů ve čtyřhře.\n\nNa žebříčku ATP byl ve dvouhře nejvýše klasifikován v srpnu 2010 na 563. místě a ve čtyřhře pak v říjnu 2012 na 40. místě. Kondičním trenérem je od roku 2011 Milos Gialecic. Připravuje se v Národním tenisovém centru londýnského Roehamptonu.\n\nNa nejvyšší grandslamové úrovni se nejdále probojoval v mužské čtyřhře do třetího kola ve Wimbledonu 2010 a na French Open 2012.\n\nDo roku 2013 nenastoupil ani k jedinému utkání v britském daviscupovém týmu.\n\nDominic Inglot se narodil roku 1986 v britské metropoli Londýně do rodiny ženy v domácnosti Elizabethy a Andreje Inglota, bývalého profesionálního fotbalisty v Polsku. Má mladšího bratra Alexe Inglota. V roce 2004 se objevil na dvorci společně s hercem Paulem Bettanym, který představoval britského tenistu ve filmu Wimbledon, jenž na divokou kartu vyhraje nejslavnější turnaj světa v All England Clubu.\n\nTenis začal hrát v osmi letech. Na vysoké škole reprezentoval americkou University of Virginia.\n\n"}
{"id": "857886", "url": "https://cs.wikipedia.org/wiki?curid=857886", "title": "Xenoceratops", "text": "Xenoceratops\n\nXenoceratops (\"cizí rohatá tvář\") byl býložravý ceratopsidní dinosaurus, který žil asi před 78,5 milióny let (svrchní křída, stupeň kampán) na západě severoamerického kontinentu. Jeho fosílie byly objeveny v kanadské provincii Albertě.\n\nHolotyp dinosaura nese označení CMN 53282 a jedná se o zkamenělé části lebky. Tyto fosílie byly objeveny již roku 1958 u městečka Foremost (odtud druhové jméno dinosaura). Geologické souvrství se rovněž jmenuje Foremost. Kromě xenoceratopse, popsaného vědecky roku 2012, už byly fosilie dinosaurů v tomto souvrství objeveny jen vzácně - šlo o hadrosauridy a pachycefalosaurida rodu \"Colepiocephale\". Xenoceratops je v současnosti také jedním z nejstarších známých ceratopsidů z Kanady.\n\n"}
{"id": "857892", "url": "https://cs.wikipedia.org/wiki?curid=857892", "title": "Švýcarsko na Letních olympijských hrách 1904", "text": "Švýcarsko na Letních olympijských hrách 1904\n\nŠvýcarsko se účastnilo Letní olympiády 1904. Zastupovali jej 2 sportovci ve dvou sportech.\n\n"}
{"id": "857899", "url": "https://cs.wikipedia.org/wiki?curid=857899", "title": "Svatodivišská poutní cesta", "text": "Svatodivišská poutní cesta\n\nSvatodivišská poutní cesta (francouzsky \"Pèlerinage de saint Denis\") je bývalá poutní cesta, která vedla z Paříže do Saint-Denis. Poutní cesta obsahovala místa, která byla spojena s činností a smrtí svatého Diviše.\n\nSvatý Diviš, první pařížský biskup byl umučen a pohřben poblíž Saint-Denis. Od 6. století svatá Geneviève rozvíjela jeho kult a první Kapetovci jej učinili patronem Francouzského království. V samotné Paříži, jíž je též patronem, měl mimořádné postavení, např. až do konce starého režimu noví lékaři na Pařížské univerzitě přísahali před oltářem sv. Diviše v katedrále Notre-Dame. Tradice poutí existovala až do Velké francouzské revoluce.\n\nPoutní cesta obsahovala následující zastavení:\n\n"}
{"id": "857901", "url": "https://cs.wikipedia.org/wiki?curid=857901", "title": "Krypta Umučení svatého Diviše", "text": "Krypta Umučení svatého Diviše\n\nKrypta Umučení svatého Diviše (francouzsky \"Crypte du martyrium de saint Denis\") je krypta v Paříži, kde byl v roce 1534 založen Jezuitský řád. Nachází se v ulici \"Rue Yvonne-le-Tac\" č. 11 v 18. obvodu.\n\nKrypta byla vybudována na místě, o kterém se předpokládalo, že zde byl ve 3. století sťat svatý Diviš. Od 6. století se místo stalo jedním z cílů svatodivišských poutí, které prosazovala svatá Geneviève.\n\nV roce 1133 královna Adéla Savojská s manželem Ludvíkem VI. založila ženský benediktinský klášter, ke kterému patřila kaple. Tu vysvětili papež Evžen III., Bernard z Clairvaux a Petr Ctihodný. V roce 1169 ji navštívil Tomáš Becket.\n\nDne 15. srpna 1534 Ignác z Loyoly, František Xaverský, Petr Faber a pět dalších společníků zde složili řeholní sliby chudoby a čistoty a slíbili vykonat pouť do Jeruzaléma. Tento akt se stal založením Tovaryšstva Ježíšova, které bylo schváleno roku 1540.\n\nBěhem rekonstrukce kaple v roce 1611 bylo objeveno schodiště vedoucí do staré podzemní krypty. Následně se místo stalo cílem poutníků a v roce 1613 bylo založeno převorství závislé na starším opatství.\n\nOpatství bylo zrušeno a prodáno během Velké francouzské revoluce. V roce 1854 zde byla vybudována malá modlitebna na místě předpokládaného umučení sv. Diviše a současná krypta vznikla v letech 1886–1887.\n\n"}
{"id": "857903", "url": "https://cs.wikipedia.org/wiki?curid=857903", "title": "Kostel Saint-Étienne-des-Grès", "text": "Kostel Saint-Étienne-des-Grès\n\nKostel Saint-Étienne-des-Grès je zaniklý farní kostel v Paříži zasvěcený svatému Štěpánu. Nacházel se na rohu ulic \"Rue Saint-Jacques\" a \"Rue Saint-Étienne-des-Grès\" (dnešní \"Rue Cujas\") v 5. obvodu.\n\nJednalo se o jeden z nejstarších pařížských kostelů. Podle tradice je jeho založení připisováno svatému Divišovi a proto byl kostel druhým zastavením na tzv. Svatodivišské poutní cestě. Nejstarší svědectví o kostele přinášejí anály ze Saint-Bertin, které v roce 857 zmiňují kostel Saint-Étienne umístěný mimo městské hradby.\n\nPřídomek \"Grès\" se poprvé objevuje v listině z roku 1219 nejspíše pro odlišení od kostela Saint-Étienne-du-Mont, který byl v té době založen. Tento výraz vznikl ze slova \"degrés\" (schody), po kterých se muselo vystoupat ke kostelu od ulice \"Rue Saint-Jacques\".\n\nKostel v 11. století daroval francouzský král Jindřich I. pařížskému biskupovi, který zde umístil kapitulu. Tím byl kostel pod přímou ochranou katedrály Notre-Dame a stal se jedním z tzv. \"čtyř dcer Notre-Dame\", tj. kostelů, jejichž faráři asistovali biskupovi při hlavních mších na Vánoce, Velikonoce a Nanebevzetí Panny Marie. Kapitula obsahovala 12 obročí určených kanovníkům z Notre-Dame.\n\nKostel byl uzavřen za Velké francouzské revoluce 12. července 1790 a zbořen roku 1792. Několik pozůstatků jeho vnějších zdí a jeho opěrné pilíře zůstaly až do rozšíření právnické fakulty v roce 1876.\n\nV kostele byla uchovávána socha Panny Marie (Notre-Dame de Bonne-Délivrance). Tato socha ze 14. století byla předmětem zvláštní úcty, především během náboženských válek, kdy byla vzývána k vítězství nad heretiky. V roce 1533 bylo založeno bratrstvo dobročinné lásky Notre-Dame de Bonne-Délivrance. Díky odpustkům Svatého stolce získalo téměř 12 000 členů včetně Ludvíka XIII. a Anny Rakouské, kteří se zapsali v roce 1622. Tento úspěch vedl k neshodám mezi kanovníky kostela a členy bratrstva. To bylo rozpuštěno pařížským parlamentem v roce 1737, ale roku 1774 bylo opět obnoveno. František Saleský se k soše chodil modlit a proto byla v kostele roku 1692 zřízena kaple sv. Františka Saleského.\n\nSocha Panny Marie se dnes nachází v klášteře Sester sv. Tomáše z Villeneuve v Neuilly-sur-Seine.\n"}
{"id": "857904", "url": "https://cs.wikipedia.org/wiki?curid=857904", "title": "Kostel Saint-Denis-du-Pas", "text": "Kostel Saint-Denis-du-Pas\n\nKostel Saint-Denis-du-Pas (tj. svatého Diviše v průchodu) je zaniklý farní kostel v Paříži zasvěcený svatému Diviši. Nacházel se za apsidou katedrály Notre-Dame v prostoru dnešního náměstí \"Square Jean-XXIII\".\n\nKostel byl postaven na místě předpokládaného prvního mučení svatého Diviše a z tohoto důvodu se stal jedním ze zastavení na svatodivišské poutní cestě. Název kostela, který znamená \"průchod\", nejspíše odkazoval na malou uličku oddělující katedrálu Notre-Dame a kostel a sloužil k odlišení od kostela Saint-Denis-de-la-Chartre, což byl další kostel na ostrově Cité zasvěcený stejnému světci.\n\nKostel existoval pravděpodobně již před 12. stoletím, poprvé je zmiňován v roce 1148. Papež Lucius III. mu v roce 1182 udělil některá práva. Pět obročí založených zde v roce 1164 bylo následně rozděleno mezi deset kanovníků (pět kněžích, tři jáhny a dva podjáhny).\n\nPo zrušení kostela Saint-Jean-le-Rond v roce 1748 k němu byla připojena jeho farnost, jeho název byl změněn na \"Saint-Denis-Saint-Jean-Baptiste\" a stal se farním kostelem pro laiky v katedrální škole.\n\nKostel byl uzavřen za Velké francouzské revoluce v roce 1790 a zbořen roku 1813.\n"}
{"id": "857905", "url": "https://cs.wikipedia.org/wiki?curid=857905", "title": "Kostel Saint-Paul-des-Champs", "text": "Kostel Saint-Paul-des-Champs\n\nKostel Saint-Paul-des-Champs (tj. \"svatého Pavla v Polích\") byl kostel v Paříži, který se nacházel v ulici \"Rue Saint-Paul\" na místě domů č. 30-32 na rohu s ulicí \"Rue Neuve-Saint-Pierre\" ve 4. obvodu.\n\nKolem roku 635 založil svatý Eligius na pravém břehu řeky Seiny za hranicemi tehdejšího města kapli, kterou vysvětil jako \"Saint-Paul-de-Tebaide\" (sv. Pavla Thébského), která ale byla brzy nazývána \"Saint-Paul-hors-les-Murs\" (mimo hradby) nebo \"Saint-Paul-des-Champs\" (v polích).\n\nKostel zničili roku 845 Normané a v roce 1125 se stal farním kostelem pro rostoucí obyvatelstvo ve čtvrti Marais. Od výstavby pařížských hradeb králem Filipem II. Augustem v letech 1190-1209 se kostel nacházel uvnitř města.\nKrál Karel V. vybudoval v letech 1361-1364 v bezprostřední blízkosti kostela palác Hôtel Saint-Pol, ze kterého učinilo svou rezidenci, neboť se již necítil bezpečně v Palais de la Cité. Kostel Saint-Paul se tak stal farním kostelem královské rodiny a zůstal jím až do roku 1555. Byl v letech 1430-1431 rozšířen a roku 1434 nově vysvěcen pařížským biskupem Jacquesem du Châtelier. Za vlády Jindřicha III. (1574-1589) zde panovník nechal vybudovat mauzoleum pro své oblíbence Jacquese de Lévis, Louise de Maugiron (kteří padli v duelu roku 1578) a Roberta Etcheverryho de Saint-Mégrin, které ale bylo zničeno již v lednu 1589 při lidovém povstání. Další pohřbení zde byli spisovatel François Rabelais († 1553), básník Jean Desmarets de Saint-Sorlin († 1676), spisovatel Adrien Baillet († 1706), biskup Pierre Daniel Huet († 1721) nebo bratři architekti Jean Mansart de Jouy († 1766) a Jacques Hardouin-Mansart de Sagonne († 1776).\n\nV roce 1790 během Velké francouzské revoluce byl kostel uzavřen, roku 1796 prodán a roku 1799 stržen. Dochovala se dodnes jen jedna stěna bývalé zvonice, která tvořila štít přilehlé budovy. Stavební kámen z kostela byl použit na stavbu nových budov, např na \"Boulevardu de Bonne-Nouvelle\". Jméno kostela převzal bývalý jezuitský kostel sv. Ludvíka obnovený v roce 1802, který získal dvojí patrocinium svatého Pavla a Ludvíka.\n\n"}
{"id": "857907", "url": "https://cs.wikipedia.org/wiki?curid=857907", "title": "Kostel Saint-Thomas-du-Louvre", "text": "Kostel Saint-Thomas-du-Louvre\n\nKostel Saint-Thomas-du-Louvre (tj. \"svatého Tomáše z Louvru\") je zaniklý farní kostel v Paříži zasvěcený svatému Tomáši Becketovi, který se nacházel poblíž paláce Louvre na pravém břehu řeky Seiny.\n\nKostel Saint-Thomas-du-Louvre založil Robert I. z Dreux roku 1189 pro čtyři kanovníky k uctívání Tomáše z Canterbury. Založení kostela potvrdil v roce 1199 papež Inocenc III., který zdejší kolegiaturu stanovil pod ochranu Svatého stolce.\n\nV sousedství se nacházel kostel Saint-Nicolas-du-Louvre založený v roce 1240. Kostel Saint-Thomas-du-Louvre byl zrušen v roce 1739 a obě farnosti byly sloučeny. V roce 1743 výnosem Ludvíka XV. vzniklo jedno společenství, které bylo zasvěceno svatému Ludvíkovi a vznikl nový kostel Saint-Louis-du-Louvre v ulici \"Rue Saint-Thomas-du-Louvre\".\n\nKostel byl zbořen v roce 1811 kromě několika částí, které byly odstraněny v roce 1850. Na jeho místě se dnes nachází západní část pavilonu \"Denon\" muzea Louvre.\n"}
{"id": "857908", "url": "https://cs.wikipedia.org/wiki?curid=857908", "title": "Komenda Saint-Jacques-du-Haut-Pas", "text": "Komenda Saint-Jacques-du-Haut-Pas\n\nKomenda Saint-Jacques-du-Haut-Pas (francouzsky \"Commanderie Saint-Jacques-du-Haut-Pas\") je bývalá komenda rytířského a špitálního řádu sv. Jakuba z Altopascia v Paříži. Nacházela v ulici \"Rue Saint-Jacques\" v 5. obvodu. Dnes se z ní dochoval především kostel Saint-Jacques-du-Haut-Pas.\n\nPozemek, na kterém dnes stojí kostel, patřil od roku 1180 řádovým bratřím sv. Jakuba z Altopascia v Toskánsku. Původ názvu \"du-Haut-Pas\" pochází ze zkomoleného názvu vesnice Altopascio. Řád byl v polovině 12. století založen na podporu poutníků, kterým nabízel ubytování a případně lékařskou péči. Pařížská komenda ležela na svatojakubské cestě z Paříže do Santiaga de Compostela.\n\nI když řád v roce 1459 rozpustil papež Pius II., několik bratří se rozhodlo zde zůstat a provozovali dál špitál. Od roku 1554 sloužil špitál k léčbě zraněných královských vojáků.\n\nV roce 1572 Kateřina Medicejská zabrala pro svůj nový palác Hôtel de Soissons pozemky kláštera Filles Pénitentes a řeholnice se usídlily ve špitálu v \"Rue Saint-Jacques\", kde ještě působili dva poslední bratři.\n\nV následujících letech v budově působil klášter Saint-Magloire, poté kongregace oratoriánů, kteří zde v roce 1620 otevřeli svůj seminář. Ten byl za Velké francouzské revoluce zrušen a v roce 1794 zde byl zřízen ústav pro hluchoněmé, který zde dodnes působí pod názvem \"Institut National des Jeunes Sourds\" (Národní ústav mladých neslyšících) jako specializované vzdělávací zařízení.\n\n\n"}
{"id": "857909", "url": "https://cs.wikipedia.org/wiki?curid=857909", "title": "Kostel Saint-Jean-en-Grève", "text": "Kostel Saint-Jean-en-Grève\n\nKostel Saint-Jean-en-Grève (doslovně \"svatého Jana na písčitém břehu\") je zaniklý farní kostel v Paříži zasvěcený svatému Janu Křtiteli, který se nacházel na pravém břehu řeky Seiny v dnešním 4. obvodu.\n\nKostel byl původně křestní kaplí kostela Saint-Gervais-Saint-Protais a její vznik se datuje do 11. století. V roce 1212 byla povýšena na farní kostel, protože po výstavbě městských hradeb Filipem II. Augustem došlo ke zvýšení počtu obyvatel farnosti.\n\nS kostelem je spojena pověst z roku 1290, podle které žid jménem Jonathan, získal hostii od ženy ze zdejší farnosti, která mu dlužila peníze. Doma probodl hostii nožem a ona začala krvácet. Poté ji hodil do vařící vody. Za svůj zločin byl upálen.\n\nV roce 1326 bylo kvůli rozšíření kostela strženo několik okolních domů. Kostel byl uzavřen za Velké francouzské revoluce v roce 1790 a roku 1800 byl prodán a zbořen. Jižní část dnešní ulice \"Rue de Lobau\" zabírá zhruba východní polovinu bývalého kostela a pařížská radnice druhou polovinu.\n\nNázev kostela je odvozen, stejně jako náměstí \"Place de Grève\" podle nedalekého písčitého břehu, kde byl říční přístav. Z tohoto kostela pocházely nejstarší pařížské matriky z roku 1515 před jejich zničením během Pařížské komuny v roce 1871.\n\n"}
{"id": "857910", "url": "https://cs.wikipedia.org/wiki?curid=857910", "title": "Kolegiátní kapitula Saint-Marcel", "text": "Kolegiátní kapitula Saint-Marcel\n\nKolegiátní kapitula Saint-Marcel (francouzsky \"Collégiale Saint-Marcel\") byla kapitula v Paříži, na předměstí \"Faubourg Saint-Marcel\" v prostoru dnešního 5. a 13. obvodu. Kolegiátní kostel sv. Marcela stál na křižovatce ulic \"Rue de la Collégiale\" a \"Boulevard Saint-Marcel\". Budovy byly zbořeny na počátku 19. století.\n\nV prostoru pozdější kapituly se už ve 4. století nacházel hřbitov, ke kterému patřila kaple, jejíž datum vzniku je neznámé. Snad vznikla nad hrobem svatého Marcela. Ovšem první písemná zmínka pochází až z konce vlády Karla Velikého († 814), kdy jsou duchovní od svatého Marcela zmiňováni v listině z roku 811, ve které pařížský hrabě Štěpán upravuje správu kapituly při katedrále Notre-Dame.\n\nKanovníci uchovávali ostatky svatého Marcela v relikviáři, který je připisován sv. Eligiovi. Nejednotnost panuje v tom, kdy kanovníci tento relikviář přenesli ze svého špatně chráněného kostela na předměstí do dnešní katedrály Notre-Dame na ostrově Cité, chráněné hradbami. Různé prameny uvádějí buď období normanských nájezdů v 9. století nebo období vlády francouzského krále Filipa II. Augusta (1180–1223), který bojoval s Plantagenety a v oblasti Île-de-France se potulovaly skupiny plundrujících anglických vojáků. Dnes se tyto ostatky nacházejí v kostele svatého Marcela.\n\nNejpozději v roce 1158 zde stály dvě malé sousedící kaple, které se po rozšíření na počátku 13. století staly farními kostely. První Saint-Martin-du-Cloître stála v bezprostřední blízkosti kostela sv. Marcela, druhá Saint-Hippolyte ležela o něco západněji na dnešním \"Boulevardu Arago\" č. 10 a 12. Kapitula stejně jako tyto dvě stavby byly zbořeny v roce 1804.\n\nZ kostela se dochoval cenný kamenný reliéf představující vola či býka, který byl původně umístěn na zdi v severní části transeptu kolegiátního kostela. Dílo později získal do majetku pan l'Huillier, ředitel oddělení národního účetnictví, který ho předal francouzskému archeologovi Alexandru Lenoirovi (1761–1839) do nově založeného Muzea francouzských památek.\n\n\nKategorie:Kolegiátní kostely a kláštery\n"}
{"id": "857912", "url": "https://cs.wikipedia.org/wiki?curid=857912", "title": "Kaple Saint-Joseph-de-Cluny", "text": "Kaple Saint-Joseph-de-Cluny\n\nKaple Saint-Joseph-de-Cluny (tj. \"svatého Josefa z Cluny\") je kaple ve 14. obvodu v Paříži, která patří kongregaci Sester svatého Josefa z Cluny.\n\nV roce 1849 kongregace získala pozemek mezi ulicemi \"Rue Méchain\", \"Rue du Faubourg-Saint-Jacques\" a \"Boulevard Arago\" a roku 1855 byla zahájena stavba kaple. Kaple byla dokončena v roce 1860 a 1. května vysvěcena. Do krypty byly uloženy relikvie (srdce) Anne-Marie Javouhey (1779-1851), zakladatelky kongregace Sester svatého Josefa z Cluny.\n\nKapli v novogotickém slohu postavil architekt Lebreton. Stavba inspirovaná gotickou architekturou 13. století má jednu věž, oltáře jsou v kapli umístěny v apsidě a na koncích transeptu. Interiér je vyzdoben množstvím vitráží.\n"}
{"id": "857913", "url": "https://cs.wikipedia.org/wiki?curid=857913", "title": "Kaple Saint-Louis de la Salpêtrière", "text": "Kaple Saint-Louis de la Salpêtrière\n\nKaple Saint-Louis de la Salpêtrière (tj. \"svatého Ludvíka ze Salpêtrière\") je kaple při nemocnici Salpêtrière ve 13. obvodu v Paříži.\n\nV prosinci 1669 francouzský král Ludvík XIV. nařídil svému architektovi Louisovi Le Vau vystavět pod dohledem ministra financí Colberta kapli pro nemocnici Salpêtrière. Dne 11. října 1670 Louis le Vau zemřel ještě před zahájením stavby a dokončením projektu byl pověřen Libéral Bruant, který dodržel původní plán.\n\nDnes kaple slouží mj. ke kulturním akcím jako jsou koncerty nebo výstavy.\n\nStavba má půdorys řeckého kříže. Skládá se ze čtyři kaplí (kaple sv. Vincence, Dobrého pastýře, Panny Marie a sv. Geneviève) a čtyř lodí (hlavní loď, loď Lassay, rozdělená loď a loď Mazarin), všechny se sbíhají v centrální kapli s osmibokou kupolí zakončenou lucernou osvětlenou okny a okulem.\n"}
{"id": "857915", "url": "https://cs.wikipedia.org/wiki?curid=857915", "title": "Kostel Saint-Jacques-de-la-Boucherie", "text": "Kostel Saint-Jacques-de-la-Boucherie\n\nKostel Saint-Jacques-de-la-Boucherie (tj. \"svatého Jakuba od řezníků\") je zaniklý farní kostel v Paříži zasvěcený svatému Jakubovi Většímu, který se nacházel na pravém břehu v současném 4. obvodu. Do dnešních dnů se z něj dochovala pouze jeho věž.\n\nKostel byl založen ve 12. století. Nacházel se ve čtvrti nazvané Grande Boucherie, podle které dostal v roce 1259 své jméno, aby se odlišil od kostela Saint-Jacques-du-Haut-Pas na levém břehu. \"Turpinova kronika\" uvádí, že kostel byl založen již Karlem Velikým, ale historicky to nebylo nikdy prokázáno. V kostele bylo uloženo několik ostatků svatého Jakuba Většího a kostel sám ležel na svatojakubské poutní cestě. V roce 1406 francouzský král Karel VI. potvrdil řezníkům založit v jejich kapli v kostele bratrstvo ke cti narození Ježíše Krista. Bylo posvěceno turínským biskupem 24. března 1414.\n\nKostel byl rozšířen ve 14. a v 16. století. V roce 1509 začala výstavba nové zvonice ve stylu plaménkové gotiky, která byla dokončena roku 1522. V kostele se až do roku 1762 pohřbívalo, poté byla těla přesunuta na nedaleký hřbitov Neviňátek. Byl zde mezi jinými pohřben též notář Nicolas Flamel.\n\nKostel byl během Velké francouzské revoluce uzavřen a sloužil ke shromáždění lombardské sekce. V roce 1797 byl prodán a rozebrán na stavební materiál. Zůstala zachována pouze jeho zvonice.\n\nV roce 1836 zvonici zakoupilo město Paříž a vytvořilo kolem ní první veřejný park. V roce 2007 byla věž kompletně restaurována.\n\n"}
{"id": "857919", "url": "https://cs.wikipedia.org/wiki?curid=857919", "title": "Adrianus Johannes Simonis", "text": "Adrianus Johannes Simonis\n\nAdrianus Johannes kardinál Simonis (26. listopadu 1931 Lisse) je nizozemský římskokatolický kněz, bývalý arcibiskup Utrechtu, kardinál.\n\nStudoval v seminářích v městech Hageveld a Warmond, později také na římské Papežské univerzitě Angelicum a na Papežském biblickém institutu. Kněžské svěcení přijal 15. června 1957. Působil jako kaplan v diecézích Haag a Rotterdam. Zde byl členem diecézní kněžské rady a katedrální kapituly.\n\nV prosinci 1970 byl jmenován biskupem Rotterdamu, biskupské svěcení přijal 20. března 1971. V červnu 1983 byl jmenován arcibiskupem-koadjutorem Utrechtu, řízení arcidiecéze se ujal v prosinci téhož roku. Zakrátko poté, při konzistoři v květnu 1985, ho papež Jan Pavel II. jmenoval kardinálem.\n\nV dubnu 2007 papež Benedikt XVI. přijal jeho rezignaci vzhledem k dovršení kanonického věku. Do ledna 2008 řídil arcidiecézi jako apoštolský administrátor, poté byl arcibiskupem jmenován kardinál Willem Jacobus Eijk.\n\n\n"}
{"id": "857924", "url": "https://cs.wikipedia.org/wiki?curid=857924", "title": "Mare Fecunditatis", "text": "Mare Fecunditatis\n\nMare Fecunditatis (česky Moře hojnosti nebo Moře plodnosti nebo Moře úrody) je měsíční moře nepravidelného tvaru rozkládající se na přivrácené straně Měsíce, jihovýchodně od Mare Tranquillitatis (Moře klidu) a jižně od Mare Crisium (Moře nepokojů). Západně od něj leží malé moře Mare Nectaris. Mare Fecunditatis má plochu cca 326 000 km². Na jeho východním okraji se nachází výrazný kráter Langrenus, přibližně v jeho středu leží zajímavé menší krátery Messier A a B.\n\nV Mare Fecunditatis přistála 20. září 1970 sovětská sonda Luna 16 a odebrala vzorek půdy, který dopravila na Zemi. 21. února 1972 zde přistála další sovětská sonda (severněji, v kráteru Apollonius C), tentokrát Luna 20. I ona odebrala vzorky a dopravila je na Zemi.\n\n\n"}
{"id": "857937", "url": "https://cs.wikipedia.org/wiki?curid=857937", "title": "Grafika a multimédia v Qt", "text": "Grafika a multimédia v Qt\n\nQt framework v dnešní době představuje komplexní aplikační vývojový framework, který za relativně dlouhou dobu svého vývoje (téměř 21 let) vyrostl do podoby univerzálního nástroje umožňujícího tvorbu sofistikovaných multiplatformních aplikací. Ve své původní podobě to byl pouze tzv. widget toolkit neboli knihovna pro tvorbu grafických uživatelských rozhraní (GUI). Postupně však během vývoje přibývaly funkce a moduly pro podporu multimédií, databází, sítí, webových technologií a mnoho dalších komponent.\n\nZ Qt frameworku se tak stala ucelená vývojářská platforma na jejímž základě lze postavit téměř libovolnou aplikaci, která bude nativně multiplatformní. Navíc při vývoji většinou není potřeba využívat téměř žádné externí knihovny, protože velká většina potřebné bázové funkcionality je už integrována do samotného Qt frameworku. Velkou výhodou je pak to, že pro aplikaci vystačíte pouze s jedinou sadou zdrojových kódu, které stačí pro nasazení na libovolnou další podporovanou platformu pouze jednoduše překompilovat.\n\nTento článek se však nezabývá celým Qt, které pouze stručně představuje, ale zaměřuje se pouze na možnosti grafiky a multimédií v tomto frameworku.\n\nVývoj Qt frameworku započal přibližně v roce 1991, kdy jej jeho dva hlavní vývojáři (Haavard Nord a Eirik Chambe-Eng) začali samostatně vyvíjet. První veřejně dostupná verze se pak objevila až v květnu 1995. Původní myšlenky na vytvoření multiplatformního toolkitu pro tvorbu GUI však pocházejí už z roku 1988 a 1990 tedy z dob studií obou jeho hlavních autorů na Norwegian Institute of Technology v Trondheimu.\n\n\"Poznámka: Zajímavostí ohledně počátku vývoje Qt frameworku je, že tento vývoj sponzorovaly manželky dvou hlavních vývojářů, protože oba zmínění pánové v té době ještě neměli žádné jiné příjmy, kterými by se v té době zajistili. Vskutku se tedy jednalo o originální a unikátní vývojový model.\"\n\nPůvodní vývoj tedy zastřešovali pouze dva vývojáři, kteří po relativním úspěchu svého produktu založili společnost Quasar Technologies později Trolltech. Trolltech zajišťoval vývoj Qt od roku 1995 do roku 2008. Poté technologii Qt odkoupila společnost Nokia, která se o jeho vývoj starala až do podzimu 2012. V současné době vývoj spravuje společnost Digia, která Qt zakoupila od Nokie. Digia však není ve vývoji Qt tak úplně nováčkem, protože k němu už předtím několik let poskytovala komerční podporu, vývoj a školení. V poslední době se dokonce starala o prodej komerčních licencí než celou technologii převzala kompletně.\n\nV současné době jsou podporovány tři majoritní desktopové platformy v podobě Microsoft Windows, Apple Mac OS X a UNIX/Linux-like systémy. Kromě nich však Qt podporuje i embedded platformy a mobilní zařízení (Symbian, embedded Linux, …). V blízké budoucnosti (příchod finální verze Qt 5) se chystá také oficiální podpora Android OS, Apple iOS, BlackBerry a QNX.\n\nNativním jazykem tohoto frameworku je jazyk C++, který je ovšem rozšířen o možnosti jako je introspekce, podpora mechanismu Signálu & Slotu a několik dalších vylepšení, které usnadňují a urychlují vývoj především aplikací s grafickým uživatelským rozhraním. Dalším nativně podporovaným jazykem je jazyk QML (Qt Markup/Modeling Language) což je v podstatě obdoba webového CSS pomocí kterého ve spolupráci s JavaScriptem lze jednoduše naskriptovat GUI aplikace a jádro poté pro větší efektivitu výsledného kódu napsat v jazyce C++. Kromě těchto dvou nativních možností ještě pro Qt existuje mnoho jazykových vazeb (anglicky language bindings), kde mezi nejvýznamnější patří například podpora pro Python, Ruby, Javu.\n\nQt framework je nabízen ve třech možných licenčních modelech. Nejprve je zde klasická licence, kdy si zakoupíte komerční licenci a můžete vyvíjet své aplikace i modifikovat samotný Qt framework bez jakékoli povinnosti zveřejňovat své kódy či platit nějaké licenční poplatky z prodaných aplikací. Poté je zde možnost možnost využít licence GPL (General Public Licence), kdy je možné zdarma nekomerčně vyvíjet, ale je nutné zveřejnit všechny zdrojové kódy vytvořené aplikace. Třetím typem licence je LGPL (Lesser GPL), která umožňuje uzavřený komerční vývoj aplikací, kdy vývojář je povinen zveřejnit pouze změny, které provedl v kódu samotného Qt frameworku.\n\nCelý framework je postaven na objektových konceptech a je velmi modulární, to v praxi znamená, že svůj projekt zkompilujete pouze s moduly, které využijete a nemusíte s aplikací přibalovat neužitečný kód. V základu se Qt framework skládá z následujících modulů:\n\nRastrové kreslení v Qt je v principu obdobné kreslení pomocí standardních Win32 API funkcí respektive grafickému modulu GDI (Graphics Device Interface), kde se pracuje s nejrůznějšími pery, výplňovými štětci a doplňkovými nástroji které modifikují určitý rastr. V systému Arthur je tento přístup zapouzdřen pomocí třech typů tříd. Vystupuje zde třída QPainter (malíř/kreslíř) která umožňuje vlastní kreslení na základě sekvenčních pokynů programátora. Poté je zde přítomno kreslící jádro QPaintEngine které přímo implementuje kreslící metody a abstrahuje QPainter od specifického kreslícího zařízení. Nakonec třída QPaintDevice zapouzdřuje samotné kreslící zařízení na které se bude vykreslovat.\n\nUživatel typicky přijde do styku pouze se třídami QPainter a QPaintDevice. Na určité kreslící zařízení je totiž třeba inicializovat QPainter a pak už pomocí něj pouze kreslit. Kreslí se v principu jako byste kreslili perem nebo obdobným nástrojem na papír či jiné médium. Tedy řekněme, že nakreslíte čtverec, poté trojúhelník atd. a ve výsledku z toho vznikne například dům. Abyste si vytvořili praktickou představu, podívejte se na ukázku níže. Díky obecnému principu lze takto kreslit na nejrůznější kreslící zařízení zahrnující vlastní widgety (QWidget), rastrové obrázky (QPixmap) a dokonce i tisknout (jako kreslící zařízení se využije třída QPrinter). Tímto systémem pak lze většinou kreslit pouze v kreslící události paintEvent() jednotlivých prvků, výjimkou je zde ale například tisk nebo renderování do rastru které lze provádět téměř v libovolné funkci či metodě.\n\nMezi kreslícími instrukcemi je k dispozici velké množství metod od těch elementárních pro kreslení čar (drawLine()), obdélníku (drawRect()) nebo elips (drawEllipse()) až po metody pro kreslení komplexnějších tvarů (drawPath()). Jako parametry jednotlivých entit lze kompletně nastavit jejich obrys (setPen()) a vyplň (setBrush()). Protože vykreslování pracuje stavově, jsou dané atributy aplikovány na další entity dokud nejsou jejich hodnoty přepsány jiným nastavením tedy voláním metody typu set*().\n\nPři rastrovém kreslení se také hodí uchovávat si různé datové struktury typu bod (QPoint/F), čára (QLine/F), obdélník (QRect/F) či QPainterPath (obecná cesta) a QPainterPathStroker (parametry obecné cesty) apod. pro které Qt nabízí své vestavěné datové struktury. Postfix /F pak znamená, že například třída QRect představující parametry obdélníka existuje i ve variantě QRectF, která takovéto parametry uchovává v desetinné reprezentaci.\n\nQt nabízí kromě rastrového kreslícího mechanismu také pokročilejší modelování 2D scény na základě vzoru model/pohled. V tomto případě nepracujete s kreslícími nástroji a rastrem ale s modelem scény, jejími entitami a pohledem či pohledy na takovouto scénu. Díky tomu, že dané entity scény vystupují samostatně a relativně nezávisle, je zde možnost selekce a interakce s prvky takovéto scény díky zabudovanému výběrovému a notifikačnímu mechanismu (ten je založen na implementaci BSP stromu).\nPrincip práce s Graphics View Frameworkem je obecně takový, že si nejprve vytvoříte grafickou scénu (QGraphicsScene), která bude představovat model. Do této scény přidáte požadované entity (QGraphicsItem) jako jsou čáry (QGraphicsLineItem), obdélníky (QGraphicsRectItem), obrázky (QGraphicsPixmapItem a QGraphicsSvgItem) nebo vlastní komplexnější entity odvozené například ze třídy QGraphicsItem. A nakonec pouze vytvoříte pohled (QGraphicsView) který bude sloužit k vizualizaci daného výseku scény. Pohled je tedy obyčejný widget představující jakési plátno, které zobrazuje specifický výřez modelu scény. Pohledů může být samozřejmě i více a můžete takto sledovat současně více lokací ve scéně.\n\nZ výše uvedeného je vidět, že se se scénou pracuje v principu vektorově, kdy máme k dispozici matematický popis scény (seznam entit s parametry) a nové entity zadáváme pouze parametricky, tedy neřešíme jak je vykreslit. Pokud se změní měřítko scény, entity se automatický přeškálují a jsou opět vykresleny v maximální možné kvalitě. Zde zmiňme dvě výjimky. Neomezeně a bezchybně nelze škálovat pouze obrázky typu QGraphicsPixmapItem, což plyne z jejich diskrétní povahy. A pak u vlastních entit je třeba napsat jejich vykreslovací metodu (realizovanou přes QPainter) tak, aby brala v potaz možnou změnu rozměrů dané entity vyvolanou změnou měřítka scény respektive jejího pohledu.\nPři vlastní práci s entitami a scénou je třeba myslet na vztahy různých souřadnicových systému a ty dle potřeby přemapovat. V základu je obecné schéma těchto vztahů následující: entita → rodičovská entita → scéna → pohled a zpět. K přemapování slouží metody s prefixem mapFrom/To*(). Vzhledem k obecné reprezentaci entit scény jsou pak umožněny efekty jako animace jednotlivých entit a jejich pokročilejší transformace, aplikace grafických efektů (rozmazání, vržený stín, …) apod. Díky zabudované podpoře mechanismu Signálu & Slotu lze takto komunikovat mezi jednotlivými entitami ale i mezi klasickými widgety a prvky scény, což velmi zjednodušuje například psaní grafických aplikací, kdy nemusíme provádět vlastní přepočty z kurzoru na entity a složitě využívat různých callbacků (ukazatelů na funkce) pro komunikaci apod.\n\nGrafická knihovna OpenGL je dnes v podstatě standardem na poli otevřených grafických akcelerovaných knihoven pro 2D i 3D grafiku, která umožňuje efektivní nízkoúrovňové vykreslení s využitím dostupného grafického hardware. V Qt je tato knihovna integrována a podporována hned třemi možnými způsoby využití. V základu je umožněno akcelerovat kreslení pomocí painteru, poté lze využít urychlení vykreslování grafické scény do QGraphicsView a nakonec lze vytvořit vlastní widget, který bude představovat kreslící plochu OpenGL jež bude kompletně vykreslena s využitím této knihovny.\nNejjednodušším příkladem použití je tedy zmíněné využití přes QPainter, kdy například v kreslící události zavoláte metodu beginNativePainting() a poté můžete volat standardní kreslící funkce OpenGL. Toto kreslení je však třeba nakonec ukončit voláním endNativePainting().\n\nDalším příkladem využití OpenGL je akcelerace vykreslování pohledu do grafické scény. U této techniky se jedná pouze o to, že vytvoříte výchozí QGLWidget a přesměrujete do něho vykreslování celé scény respektive jejího konkrétního pohledu. Jednoduše řečeno: plátno pohledu bude vykreslováno pomocí OpenGL. Ukázkový kód pak demonstruje provedení tohoto přepnutí.\n\nPoslední a možná nejzajímavější možností využití OpenGL v Qt frameworku je tvorba vlastního widgetu na jehož plochu se bude vykreslovat čistě pomocí této knihovny. Samozřejmě lze i tento postup kombinovat s painterem v události paintEvent(). Vlastní OpenGL widget stačí odvodit z třídy QGLWidget z ukázky výše a reimplementovat tři její metody. Nejprve metody initializeGL() pro inicializaci OpenGL, poté resizeGL() pro aktualizaci parametrů vykreslování při změně velikosti viewportu a nakonec samotnou metodu paintGL() pro vlastní kreslení. Kostru takovéhoto využití představuje ukázka níže.\n\nV souvislosti s OpenGL lze ještě zmínit možnost přepnutí vykreslování klasických aplikací pomocí této knihovny. To v praxi znamená, že místo softwarového QPainteru se využije pro jejich vykreslení OpenGL. Toto chování u téměř jakékoli Qt aplikace lze dosáhnout předáním parametru nazev_aplikace -graphicssystem opengl při spouštění aplikace přes konzoli nebo zástupce. Tato možnost je však spíše experimentální. Pro přepnutí zpět na softwarové vykreslování pak slouží komplementární příkaz nazev_aplikace -graphicssystem raster.\n\nQt3D je nový modul pro práci s trojrozměrnou grafikou. Jedná se de facto o jakousi skromnější obdobu OpenSceneGraphu pro Qt, tedy o jakýsi nízkoúrovňový multiplatformní engine založený na OpenGL ke kterému tvoří vrstvu vyšší úrovně se kterou se pohodlněji pracuje. Jeho implicitní integrace se plánuje do Qt verze 5, která v brzké době vyjde. Zatím je však dostupný jako doplněk v QtLabs. Tento modul umožňuje rendering, správu (grafu) scény a jejich zdrojů (pole objektů, vertex buffery, geometrie, materiály atd.), práci s shadery a další činnosti. Do budoucna se chystá například podpora stereoskopie a dalších pokročilejších technologií.\nQt3D obsahuje nativně podporu jak pro jazyk C++ tak i pro nové QML, což v praxi znamená, že 3D aplikace lze i jednoduše skriptovat aniž byste museli psát nativní kód. Jako doplněk Qt3D je k dispozici aplikace Qt 3D Asset Viewer pro vizuální konfiguraci 3D modelů, ta bude v budoucnu zřejmě integrována přímo do prostředí Qt Creator. Pro představu jak se s Qt3D pracuje jsou níže uvedeny dvě oficiální ukázky, jedna pro C++ a ta stejná realizovaná přes QML.\n\nTo samé v QML:\n\nJe to obdoba tvorby rozhraní na webu pomocí CSS a JavaScriptu, která nabízí možnost konstrukce 2D i 3D dynamických uživatelských rozhraní a výstupů. Obecně se tato technologie v Qt frameworku nazývá QtQuick. QtQuick je framework, který je součástí Qt frameworku od verze 4.7. Byl vyvinut hlavně pro použití na mobilních zařízeních a práce v něm je rychlejší a jednodušší než při použití nativního C++.\n\nQtQuick zahrnuje jazyk QML (Qt Markup/Modeling Language), modul QtDeclarative a QML Viewer. QML je deklarativní jazyk, který umožňuje deklarovat elementy následujícím způsobem: \nK definici chování elementů je použit JavaScript, pro začlenění do Qt aplikace se pak využije widget QDeclarativeView do kterého se pouze načte obsah definovaný v QML. QML a QDeclarativeView je vystavěno nad standardními Qt třídami a lze tedy použít mechanismus Signálu & Slotu pro zasílání zpráv a využít dalších vlastností meta-object systému. V QML pak lze přistupovat k nativním datům z jazyka C++ a naopak QML objekty jsou přístupné z C++ kódu. QtQuick se tedy využívá hlavně pro definici vzhledu jednotlivých prvků uživatelského rozhraní, zatímco pro ostatní logiku a hlavně jádro aplikace se kvůli výpočetní efektivitě používá backend napsaný v jazyce C++.\n\nQSound poskytuje základní možnosti asynchronního přehrávání zvuku. Jeho hlavní výhodou je jednoduchost použití – přehrání zvuku lze zapsat na jednom řádku viz ukázka. Nevýhodou jsou naopak jeho velmi omezené možnosti. Tato třída nabízí pouze spuštění zvuku, jeho zastavení, nastavení počtu opakování a kontrolu, zda už přehrávání skončilo. Navíc při použití na linuxových systémech vyžaduje dodatečnou instalaci Network Audio System (NAS) a NAS development packages.\n\nDalší možností přehrávání zvuku (a videa) je využití modulu QtMultimedia. Oproti QSound poskytuje mnohem více možností a dává větší kontrolu nad přehráváním zvuků. Lze například zjistit čas přehrávání, zaslat signál po určité době přehrávání, pozastavení přehrávání atd. Nevýhodou může být obtížnější programový zápis, protože modul je poměrně nízkoúrovňový. Pro přehrání zvuku je potřeba nastavit jeho formát (vzorkovací frekvenci, kodek, počet kanálů, …). Podobné rozhraní je dostupné také pro nahrávání vstupního audia. \nTento modul umožňuje také práci s videem, například s jeho jednotlivými snímky, streamem snímků a také prezentaci jednotlivých snímků (tedy přehrávání videa). \n\nPhonon byl původně vyvinut pro KDE a později se stal součástí Qt. V porovnání s výše uvedenými moduly nabízí nejvíce možností pro přehrávání zvuku a videa. Nekomunikuje přímo s hardware, ale je to API nad multimediálními enginy (backendy) (DirectShow, GSreamer, xine, …). S tím souvisí například podpora různých formátů audia a videa, která je závislá právě na použitém backendu a může se na různých systémech lišit. \nPráce s tímto modulem je založena na třech základních entitách (konceptech):\n\nPhonon dále nabízí také pokročilé možnosti práce se zvukem, například seekování, prolínání zvukových stop nebo nastavovaní hlasitosti. Jeho součástí je třída MediaController, která umožňuje pracovat například s kapitolami, nabídkami a nebo tituly u VOB souborů. Modul také umožňuje přepínání mezi audio zařízeními jako jsou sluchátka či reproduktory.\nDoplňkovou entitou tohoto frameworku jsou tzv. processors, což jsou uzly, které se vkládají do grafu mezi media object a sink a umožňují aplikovat na audio nebo video různé efekty.\n\nNe vždy je ale nutné vytvářet graf ručně. Například pro přehrání audia lze použít funkci \"createPlayer()\", která sestaví graf za nás a vrátí media object. Graf je spuštěn voláním funkce \"play()\" viz následující kód: \n\nObdobně lze přehrát i video:\nPokud soubor obsahuje jak video tak audio stopu, graf bude obsahovat dva výstupní uzly. \nV případě, že nám ale nestačí základní nabízené možnosti, můžeme si sestrojit graf vlastní. Do takového grafu můžeme například vkládat různé efekty upravující audio nebo video stream. Efekt je aktivován vložením do grafu a deaktivován odebráním.\n\nNásledující kód ukazuje vytvoření grafu pro přehrávání audia a videa..\nVe výše uvedeném kódu máme následující uzly: \n\n\n\n"}
{"id": "857941", "url": "https://cs.wikipedia.org/wiki?curid=857941", "title": "Judyčvumčorr", "text": "Judyčvumčorr\n\nJudyčvumčorr ( , v kildinské sámštině „bzučící hora”, 1200,6 m n. m.) je hora v jihozápadní části pohoří Chibiny na poloostrově Kola. Leží v Murmanské oblasti na severozápadě Ruské federace. Na jihu a jihovýchodě spadají svahy hory do hlubokého údolí řeky Malaja Belaja, na západě do údolí potoka Fersman. Jedná se o nejvyšší horu Chibin i celého Kolského poloostrova. Pohoří Chibiny patří k nejstarším na území Ruské federace - vzniklo před zhruba 300 milióny let.\n\nNa úpatí Judyčvumčorru nedaleko města Kirovska se nachází vědeckovýzkumná stanice Fakulty geografie Moskevské státní univerzity. Toto výzkumné pracoviště zde bylo vybudováno v roce 1948.\n\n"}
{"id": "857942", "url": "https://cs.wikipedia.org/wiki?curid=857942", "title": "ABRA (informační systém)", "text": "ABRA (informační systém)\n\nInformační systémy ABRA produkuje česká společnost ABRA Software a.s. \nERP systémy z produktové řady ABRA Gx jsou druhým nejvíce používaným systémem podnikového plánování (ERP) v ČR. Systémy byly na trh uvedeny v těchto letech:\nABRA G3 v roce 2000, ABRA G2 v roce 2003, ABRA G4 v roce 2004, ABRA G1 v roce 2006.\n\n\nVšechny ERP systémy ABRA mají integrovaný elektronický formát ISDOC / ISDOCx. ISDOC definovala \"Pracovní skupina pro Elektronické standardy výměny dat\" sdružení SPIS (dnes ICT Unie), ale velká část jeho anatomie byla navržena v ABRA Software.\n\n"}
{"id": "857948", "url": "https://cs.wikipedia.org/wiki?curid=857948", "title": "Michal Rejžo Pavlík", "text": "Michal Rejžo Pavlík\n\nMichal Rejžo Pavlík (* 29. listopadu 1990, Mariánské Lázně) je český spisovatel. \n\nVystudoval gymnázium a historii a český jazyk a literaturu na univerzitě v Hradci Králové. Vede přírodní scénu Divadlo Podkova v údolí Mže v západních Čechách, jejíž vznik v roce 1998 inicioval. Od roku 2016 vyučuje na Gymnáziu profesora Jana Patočky v Praze.\n\nJeho uměleckou kariéru odstartovala prvotina \"Kurvy nepláčou\", kterou sepsal ve svých dvaceti letech.\n\nPróza publikovaná v roce 2012 byla autorovou uměleckou prvotinou. Na pozadí západočeského pohraničí je v románu sledován příběh zmanipulovaného soudního procesu, který dokresluje komplikovaný vztah lidí ke krajině bývalých Sudet. \n\nRomán z roku 2014 vyprávějící básnivým jazykem o marnosti útěků a obtížnosti hledání životní cesty, v některých vypjatých okamžicích přechází próza do básní, psychologická próza s fantaskními prvky o marném útěku bezejmenného hrdiny, jehož bezcílná cesta symbolizuje bezradnost generace mladých lidí na počátku 21. století žijících v prostředí svobody, jež s sebou zároveň nese příliš velké množství možností na výběr a mladý člověk v ní tápe.\n\nRomán o vztahu člověka k dobru a zlu, publikovaný v roce 2016. Autor prózu prokládá básněmi, které podtrhují atmosféru textu, v díle reflektujícím reálnou společnost se objevuje řada fantaskních prvků, např. postava bílé vrány či odkazy k pohanským bohům.\n\nStará kráska Josefova Huť aneb Putování známým neznámým údolím Mže jsou reportáže z roku 2010.\n\nVýlet s bouřkou (2018)\n\n"}
{"id": "857949", "url": "https://cs.wikipedia.org/wiki?curid=857949", "title": "Knife Party", "text": "Knife Party\n\nKnife Party je australská hudební skupina, která tvoří převážně žánry jako Electro/Dubstep. Jedná se o side-of projekt dvou členů skupiny Pendulum – Rob Swire a Gareth McGrillen. Mezi jejich nejznámější skladby patří Internet Friends, Rage Valley a Bonfire.\n\n\n\"Abandon Ship\"\n\n"}
{"id": "857954", "url": "https://cs.wikipedia.org/wiki?curid=857954", "title": "Zadní hora", "text": "Zadní hora\n\nZadní hora (634 m n. m.) je výrazný zalesněný kopec v severozápadní části Jevišovické pahorkatiny. Nachází se mezi Čechočovicemi a Rokytnicí nad Rokytnou asi 7 km jihozápadně od centra Třebíče. Leží na katastrálním území Starče v okrese Třebíč v Kraji Vysočina. Zadní hora je nejvyšším kopcem Jevišovické pahorkatiny. Je součástí tzv. Mikulovického hřbetu, který z jihu obepíná Třebíčskou kotlinu a odděluje ji od Moravskobudějovické kotliny. Po severním a západním úbočí hory prochází silnice č. II/410 v úseku mezi Starčí a Rokytnicí nad Rokytnou. Ze severu a východu zase Zadní horu obtáčí železniční trať č. 241 (Okříšky – Znojmo) a na východním úpatí leží železniční stanice Stařeč. Na vrcholu kopce stojí vysílač mobilního operátora (Vodafone). Z horní části louky na severním svahu výhled na Třebíčskou kotlinu.\n\nPo severozápadním úbočí kopce prochází modře značená trasa v úseku mezi Čechočovicemi a Rokytnicí. Po východním úbočí obchází Zadní horu žlutá značka vedoucí z Čechočovic na Horní horu a dále na Sádek. Na vrchol lze vystoupit po neznačené lesní cestě, avšak vrchol je bez výhledu.\n\n"}
{"id": "857971", "url": "https://cs.wikipedia.org/wiki?curid=857971", "title": "Zlatý kompas", "text": "Zlatý kompas\n\nZlatý kompas (též Světla severu, v anglickém originále Northern Lights) je první díl trilogie Jeho temné esence od anglického spisovatele Philipa Pullmana.\n\nPodle knihy byl v roce 2007 natočen stejnojmenný film Zlatý kompas.\n\nDěj se odehrává ve světě sice podobném našemu, ale přece se od něj liší - např. každý člověk má svého daemona jako součást duše. Hlavní hrdinkou je Lyra, která se svým strýcem lordem Asrielem (později se dozví, že je to její otec) bydlí na Jordánské koleji v Oxfordu. Oxford v té době trápí Magistrium - výkonná moc a Vrahouni - unašeči dětí. Jednoho dne přijede k Lyře paní Coulterová, která zve Lyru do Londýna jako svoji asistentku. Kvůli vyšším zájmům rektor odjezd dovolí, ale před odjezdem Lyře dá alethiometr - zlatý kompas neboli měřič pravdy.\n\nV Londýně Lyra zjistí, že lady Coulterová řídí Vrahouny a okamžitě z bytu uteče. Ze spárů Vrahounů ji zachrání Romuni, mořský národ. S Romuny Lyra pluje na sever, v přístavu v Trollesundu se seznámí s divoženkou Serafinou Pekkalou, vzduchoplavcem Lee Scoresbym a medvědem Iorkem Byrnisonem. Na severu Lyru unesou Samojedi, kteří ji odvlečou do Bolvangaru - místu, kam Vrahouni odnášejí děti a místu, kde pracovníci oddělují člověka od daemona kvůli Prachu - Prachu, který spojuje světy. Zde se Lyra setká s paní Coulterovou, která jí řekne, že je její matka, a uteče. Potom se Lyra setká s Romuny, nasedne spolu s Iorkem na vzducholoď Scoresbyho a odletí. Po cestě se Lyra ztratí a dopadne jako zajatec medvědího krále, Iofura Raknisona. Po osudovém boji Iorka a Iofura se Lyra dostane ke svému otci Asrielovi, který utekl před Magisteriem na sever. Co ale Lyra nečeká je, že další den se otec sebere a pomocí uvolněné energie z rozdělení jednoho z Lyřiných kamarádů (Rogera) od daemona vstoupí do jiného světa. Lyra se rozhodne, že půjde také.\n"}
{"id": "857976", "url": "https://cs.wikipedia.org/wiki?curid=857976", "title": "Švýcarsko na Letních olympijských hrách 1900", "text": "Švýcarsko na Letních olympijských hrách 1900\n\nŠvýcarsko se účastnilo Letní olympiády 1900. Zastupovalo ho 18 sportovců (17 mužů a 1 žena) v 4 sportech.\n\n"}
{"id": "857978", "url": "https://cs.wikipedia.org/wiki?curid=857978", "title": "Dalibor Štambera", "text": "Dalibor Štambera\n\nDalibor Štambera (* 1. května 1960) je bývalý český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Českomoravskou unii středu, které v letech 1996-1997 předsedal, v letech 2004-2005 náměstek ministryně zdravotnictví.\n\nVstudoval lékařskou fakultu Univerzity Jana Evangelisty Purkyně v Brně. Pracoval pak v nemocnicích v Třebíči a Znojmě a v Masarykově onkologickém ústavu v Brně. Prodělal též dvouleté postgraduální studium na Vysoké škole ekonomické, obor\nstátní správa a samospráva.\n\nPočátkem 90. let 20. století se zapojil do politiky. Ve volbách v roce 1992 byl zvolen do České národní rady za HSD-SMS (volební obvod Jihomoravský kraj). Zasedal ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Po celé období let 1992-1996 byl místopředsedou poslaneckého klubu HSD-SMS, respektive nástupnické ČMUS.\n\nJeště počátkem června 1996, bezprostředně poté, co ČMUS neuspěla ve sněmovních volbách, se Štambera vyjadřoval ohledně své budoucnosti v tom smyslu, že se vrátí k profesi lékaře a otázku setrvání v politice považoval za předčasnou. Když ale po volbách rezignoval její předseda Jan Jegla, novým předsedou Českomoravské unie středu se 29. června 1996 stal Dalibor Štambera. Ve funkci předsedy ČMUS dohodl již počátkem července 1996 vznik aliance, do které se zapojila ČMUS, Moravská národní strana a Hnutí samosprávné Moravy a Slezska. Ta se pod názvem Moravskoslezská koalice neúspěšně zúčastnila senátních voleb na podzim 1996. Ve funkci předsedy Českomoravské unie středu setrval do dubna 1997, kdy se ČMUS sloučila s Moravskou národní stranou, čímž vznikla Moravská demokratická strana.\n\nŠtambera v Moravské demokratické straně zastával post jejího místopředsedy, ve straně ale setrval jen do února 1998, kdy ukončil členství kvůli dlouhodobé nespokojenosti s činností strany a připomínkám k jejímu hospodaření. V té době se profesně uvádí jako lékař v znojemské nemocnici.\n\nAngažoval se i v komunální politice. V komunálních volbách roku 1994 neúspěšně kandidoval za ČMUS do zastupitelstva města Znojmo. V komunálních volbách roku 1998 byl do zastupitelstva z druhého místa zvolen, nyní jako bezpartijní za Unii svobody. Profesně je uváděn coby ředitel OP VZP. V komunálních volbách roku 2002 mandát obhajoval, nyní již jako člen KDU-ČSL na kandidátce subjektu Cesta změny, ale nebyl zvolen.\n\nPozději byl i členem SPOZ, za kterou neúspěšně kandidoval v komunálních volbách roku 2010 do zastupitelstva obce Vrbovec, jakož i ve volbách do zastupitelstva Jihomoravského kraje v roce 2012.\n\nV roce 2001 spolu s dvěma přáteli vyrazil na cestu na bicyklu do Chorvatska. 900 kilometrů hodlali ujet za čtyři dny. Byl tehdy ředitelem znojemské pobočky VZP, přičemž tuto funkci zastával od roku 1998.\n\nV prosinci 2004 ho ministryně zdravotnictví Milada Emmerová jmenovala svým náměstkem. Z funkce ho ministryně odvolala počátkem května 2005 bez udání důvodu. Nahradil ho Jiří Koskuba.\n\n"}
{"id": "857980", "url": "https://cs.wikipedia.org/wiki?curid=857980", "title": "Mare Serenitatis", "text": "Mare Serenitatis\n\nMare Serenitatis (česky Moře jasu) je měsíční moře kruhovitého tvaru rozkládající se na přivrácené straně Měsíce, východně od Mare Imbrium (Moře dešťů) a severozápadně od Mare Tranquillitatis (Moře klidu). Má plochu cca 303 000 km². V jeho východní části jsou rozlehlé systémy mořských hřbetů, na severovýchodním okraji při hranicích s Lacus Somniorum (Jezero snů) leží velký kráter Posidonius. Uvnitř moře leží např. krátery Bessel, Linné, Sarabhai, Deseilligny, Borel, Finsch nebo Bobillier. Největší z nich je Bessel o průměru pouhých 16 km.\n\n\n\n\n"}
{"id": "857988", "url": "https://cs.wikipedia.org/wiki?curid=857988", "title": "Kanton Saignes", "text": "Kanton Saignes\n\nKanton Saignes (fr. \"Canton de Saignes\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "857991", "url": "https://cs.wikipedia.org/wiki?curid=857991", "title": "Kanton Saint-Cernin", "text": "Kanton Saint-Cernin\n\nKanton Saint-Cernin (fr. \"Canton de Saint-Cernin\") je francouzský kanton v departementu Cantal v regionu Auvergne. Tvoří ho sedm obcí.\n\n"}
{"id": "857993", "url": "https://cs.wikipedia.org/wiki?curid=857993", "title": "Kanton Salers", "text": "Kanton Salers\n\nKanton Salers (fr. \"Canton de Salers\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "857994", "url": "https://cs.wikipedia.org/wiki?curid=857994", "title": "Kanton Saint-Mamet-la-Salvetat", "text": "Kanton Saint-Mamet-la-Salvetat\n\nKanton Saint-Mamet-la-Salvetat (fr. \"Canton de Saint-Mamet-la-Salvetat\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "857996", "url": "https://cs.wikipedia.org/wiki?curid=857996", "title": "Kanton Vic-sur-Cère", "text": "Kanton Vic-sur-Cère\n\nKanton Vic-sur-Cère (fr. \"Canton de Vic-sur-Cère\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "857997", "url": "https://cs.wikipedia.org/wiki?curid=857997", "title": "Beta Camelopardalis", "text": "Beta Camelopardalis\n\nBeta Camelopardalis (β Cam/β Camelopardalis) je hvězda v souhvězdí Žirafy. Jedná se o žlutého obra typu G se zdánlivou velikostí +4,03. Je to dvojhvězda o magnitudách 4,0 a 7,4. Nachází se ve vzdálenosti 1 000 světelných let od Země.\n\n"}
{"id": "858004", "url": "https://cs.wikipedia.org/wiki?curid=858004", "title": "Ferrari F2012", "text": "Ferrari F2012\n\nFerrari F2012 je vůz formule 1 týmu Scuderia Ferrari nasazený pro rok 2012. Jezdili v něm Španěl Fernando Alonso a Brazilec Felipe Massa. Monopost byl představen 3. února 2012 v Maranellu.\n"}
{"id": "858009", "url": "https://cs.wikipedia.org/wiki?curid=858009", "title": "Moravské zemské barvy", "text": "Moravské zemské barvy\n\nMoravské zemské barvy jsou barvy, které jsou spojeny se symboly Moravy. \n\nMoravské zemské barvy je nutné chápat v širším slova smyslu a nelze je spojovat jenom s užitím na jednom vybraném moravském symbolu (jako jsou například prapor nebo vlajka). Zemskými barvami je tedy možné rozumět např. barvy na zemském znaku, barvy na figuře, která je součástí zemského znaku, barvy na zemském praporu, barvy na výložkách či epoletách uniforem, ať už prýmky nebo výšivky, v zemských barvách byly např. vyvedeny celé uniformy. Často se zemskými barvami rozuměla jakákoliv výzdoba, obsahující barvy spojené se zemskými symboly: kokardy, girlandy, stuhy, fábory, tzv. fangle, květiny a svého času praporky pod střechami domů.. V zemských barvách bývaly provedeny i nátěry vlajkových stožárů.\nZemské barvy byly používány zemskými orgány rovněž na hraničních sloupech, mýtných závorách a jiných objektech jako symbol svrchovanosti.\n\nPodle M. Hlinomaze se zemské barvy Moravy odvozovaly od zemského erbu. Vzhledem k tomu, že se během 19. století užívaly na Moravě paralelně dvě barevné verze zemského erbu byly zemské barvy v 19. století značně neustálené. Podle I. Štarhy se až do roku 1915 jednalo o bílou, červenou a modrou a mezi léty 1915 až 1918 o žlutou, červenou a modrou. Hlinomaz uvádí, že na Moravě existovala po většinu 19. století dvojkolejnost v užívání heraldických barev, což vedlo k tomu, že i zemské barvy se užívaly v bílé-červené a modré verzi a nebo v žluto-červené a modré verzi. V případě praporu je dochována po roce 1848 také žluto-červená verze (bikolóra). Podle dnes platné legislativy jsou barvami Moravy bílá, červená a modrá, jak uvádí I. Štarha.\n\nMoravské zemské barvy bílá, červená a modrá vycházejí ze zemského znaku Moravy. Hlavními barvami Moravy jsou barva štítu (modrá) a barvy heraldické figury (červená a bílá jsou barvami šachování orlice), přičemž bílá tu reprezentuje stříbrnou barvu kovu na znacích a erbech. Z právního hlediska bylo stříbrnočervené šachování (na modrém podkladu) v moravském znaku výslovně potvrzeno československým zákonem č. 252/1920 Sb.\n\nV minulosti se objevily snahy o uplatnění takzvaného povýšení stříbrné barvy na zlatou, které se týkalo vlastního šachování orlice, nikoliv ale modré barvy pozadí moravského erbu. Tento požadavek staví na privilegiu císaře Friedricha III. z roku 1462, kterým císař změnil stříbrnou barvu moravské orlice na zlatou v rámci jeho snahy o podřízení Moravy říši a oslabení jejího spojení s Korunou českou. Toto privilegium Friedricha III. nevstoupilo podle I. Štarhy v platnost, protože ho neuznal a nepotvrdil český král. M. Hlinomaz ale tvrdí, že zmíněné privilegium měl potvrdit v roce 1479 Matyáš Korvín z titulu českého krále a moravského markraběte. I nadále byla ale většinou užívána stříbrnočerveně šachovaná orlice. Po roce 1628 ale habsburský panovník potvrdil v rámci ústavní reformy spojené s Obnoveným zřízením zemským privilegium Friedricha III. v rámci výčtu privilegii, které nejsou v rozporu s Obnoveným zřízením. Ani tato skutečnost ale neovlivnila podobu moravského znaku. Podle M. Hlinomaze se vedle sebe stále používaly obě formy barev a častěji je možné najít variantu stříbrnočervenou.\nPodle dvorního dekretu Františka I. z roku 1807 měla být na zlatých náramenících uniformy moravských stavů sestávající z červeného kabátu, bílé vesty, modrých výložek, zdobené zlatým vyšíváním, vyšita červeno-stříbrně šachovaná orlice. Závěsník šavle, tradičně v heraldických barvách, je bílý a červený. Navzdory znění dekretu podepsaného císařem byl později v opisech jeho text a tím jeho výklad pozměněn. V této verzi se udává, že orlice má být červeno-zlatě šachována. Z toho se pak logicky dovozovalo, že takováto orlice by měla být i v zemském znaku. V roce 1836 se na říšském znaku Rakouska objevila znovu verze stříbrnočervená.\nNásledně v roce 1838 byla projednávána žádost moravských stavů o to, aby byla zlatá namísto stříbrné uvedená do říšského znaku v duchu privilegia Friedricha III. a císařského nařízení z roku 1807 týkajícího se stavovských uniforem. Tato žádost o nápravu zůstala ale bez větší odezvy až do 60. let 19. století. Přesto ale c.k. dvorní kancelář už v roce 1838 uznala platnost Friedrichova privilegia, čímž se měla otázka moravského znaku právně vyjasnit, jak uvádí M. Hlinomaz.\nV roce 1848 rozhodl moravský zemský sněm o tom, že zemskými barvami Moravy bude žlutá a červená. Jednání sněmu si obecně vysloužilo kritiku mezi českými nacionalisty, jejichž cílem bylo posílení jednoty zemí Koruny české, zatímco zemské sněmy dávaly přednost \"\"zemsky samosprávným hlediskům\"\". Proti barvám přijatým zemským sněmem se ohradili moravští Slované, jak o tom informovaly noviny Slovanská lípa v č. 8 z r. 1848 v článku na str. 32: \"Většina dědin má barvy moravské, t. j. bílé-modro-červené, co staromoravské barvy. Národ neuznává (- a sice právem -) sněmem brněnským vytvořené barvy červeno-žluté, které brněnské a Holomoučtí gardy přijaly...\" Pokud moravský sněm ustanovil za zemské barvy žlutou a červenou: \"přenáhlil se a chybil\".\n\nPostupný příklon ke zlaté barvě byl z hlediska vídeňského centra motivován národnostními problémy. V roce 1862 se objevila zpráva o tom, že při císařské návštěvě na Moravě bylo použití modro-bílo-červené barvy zemské vlajky Moravy přijato císařem a dvorem s nelibostí, protože šlo o \"\"prapor slovanské svobody\"\". Nicméně snahy o \"nápravu\" (tedy nahrazení stříbrné za zlatou barvu) neměly ve Vídni nakonec odezvu\". Výsledkem byla nepřehledná situace, která trvala de fakto do roku 1880 respektive 1915.\nV roce 1880 ministr vnitra hrabě Eduard Taaffe povolil Moravě užití zlaté barvy, i přestože barva oficiálně nebyla změněna na říšském znaku. Následně se zlatá barva objevila také v novém erbovníku rakousko-uherské monarchie Gerharda Ströhla (1890).\nKe konečnému potvrzení červené a žluté/zlaté došlo ale až v roce 1915, kdy barvy uznal ministerský předseda na základě dekretu císaře Františka Josefa I. Toto rozhodnutí souviselo s celkovou úpravou státního znaku Rakouska-Uherska a bylo inspirováno snahami o centralizaci monarchie v době války. Podle studie I. Štarhy lze dojít k závěru, že i přes neoficiální užití zlaté barvy moravskými zemskými a stavovskými orgány po roce 1807 došlo k jejímu právnímu uznání až v roce 1915. Oficiálně byly zemské barvy Moravy do roku 1915 bílá, červená a modrá. Od roku 1915 potom žlutá, červená a modrá. Tato poslední úprava platila do roku 1920 respektive 1918.\nNaproti tomu M. Hlinomaz uvádí, že po celé 19. století existovala na Moravě dvojkolejnost s ohledem na užití zemských barev. V souvislosti s užitím zemských barev mělo vliv nejenom zemské ale také národní hledisko. Obecně lze říci, že žlutočervený prapor, logicky odvozený od varianty moravského znaku z roku 1807 resp. 1838 a přijatý sněmem v roce 1848, byl oficiálně povolen úřady a pro podobnost s říšskými barvami měl také podporu, nikoliv ale výlučně, mezi německým obyvatelstvem Moravy. Naopak slovanské obyvatelstvo upřednostňovalo červeno-bílo-modrý prapor, který se odvozoval od starší formy moravského erbu. Později docházelo ke kompromisní kombinaci žluto-červené-modré. \nV době Republiky Československé došlo k právnímu návratu ke stříbrnočervené kombinaci barev moravské orlice také vzhledem k tomu, že žlutočervená barva byla spojena s německým fenoménem. Například žlutočervené šachování se objevilo na návrhu znaku tzv. Deutchösterreich v roce 1919 a později ho neúspěšně prosazovali němečtí okupanti do protektorátního znaku.\n\nProto se občas setkáváme s moravskými barvami v kombinaci žlutá, červená a modrá. Z heraldického hlediska jsou si však všechny tinktury rovnocenné, za polepšení se považovalo přidání symbolu na znak či erb, nikoliv změna tinktury. U zvířecí figury bylo navíc porušeno pravidlo o zvýraznění zbroje, která se kreslí jinou tinkturou, než figura. \n\nFakt, že barva štítu nemá ve výčtu oficiálních barev chybět potvrzují i základní pravidla heraldiky. \"Na list vlajky se dostávají jen pruhy v barvách znaku. U heraldicky jednoduchých znaků se převádějí do pruhů všechny barvy, zatímco u znaků složitějších pouze barvy nejdůležitější. Nejvýznamnější pruh (horní vodorovný nebo první svislý) měl mít barvu figury, další pruh barvu štítu.\"\n\nÚdaje o konkrétních moravských symbolech jsou staršího data. \nMoravský zemský znak je znám od 13. století, kdy se moravská orlice objevuje na pečetích, barevné provedení moravské orlice je však známo až z tzv. Curyšské znakové role z počátku 14. století, kde je na modrém štítu zobrazena červeno-stříbrná (červeno-bílá) šachovaná orlice se zlatou (žlutou) zbrojí (zobákem a pařáty) a zlatou korunou. Od 13. stol. je známo i vyobrazení moravského praporu s červeno-bílou orlicí se žlutou zbrojí na modrém listu praporu. Jsou vyobrazeny na miniaturách moravských markrabat Karla I. (pozdějšího Karla IV.) a jeho synovce Jošta Moravského z rodu Lucemburků. Nejstarší zmínka o moravských praporech v zemských barvách pochází zřejmě z roku 1611, kdy měly při příjezdu krále Matyáše do Prahy oddíly moravské jízdy vedle praporů s moravskými znaky též obdélné modrobílé prapory. Z této doby pocházejí také kokardy v zemských barvách modré a bílé, které nosili moravští stavové při slavnostních příležitostech.\n\nNejstarším dokladem o užívaných zemských barvách v obecném smyslu v Moravském zemském archivu je pravděpodobně dvorský dekret z 31. července 1807. Tímto dekretem císař, aby podal obzvláštní důkaz své největší milosti, povolil členům stavovského shromáždění za věrnost, kterou prokázali moravští stavové v době nepřátelského vpádu (konkrétně se jednalo o Napoleonův vpád roku 1805) nošení zvláštní uniformy „podle zemských barev“. Uniforma měla být červená, límec a výložky modré „jako chrpa“. Celý oblek měl být vyšit zlatem a opatřen zlatými epoletami („mit goldenen Epaulettes“) a zlatým krumplováním. Takovéhoto stejnokroje užívali moravští stavové do roku 1848. \n\nV této době již naplno probíhala dvojkolejnost v používání moravských zemských barev v souvislosti s privilegiem z roku 1462, které však nebylo moravskými stavy akceptováno (neboť používání privilegia je dobrovolné) a začalo se připomínat až po delší době, zejména moravskými Němci, k nimž se občas přidávali i jiní zastánci privilegia. Používání zemských barev podle privilegia se tedy objevovalo vedle tradičních zemských barev poměrně často, za celou tuto dlouhou dobu se však trvale nevžilo. (Obdobnou vlnu připomínání tohoto z heraldického hlediska problematického privilegia můžeme zaznamenat i v poslední době v souvislosti s aktivitou moravských iniciativ).\n\nZmínek o zemských barvách v souvislosti s moravským zemským znakem nebo moravským praporem je celá řada. Např. v novém prostonárodním popisu Čech, Moravy a Slezska podle posledního politického a soudního dělení s přídavkem o uherském Slovensku (Praha 1854, str. 193) stojí, že znakem je bíle a červeně kostkovaná vpravo hledící orlice v modrém poli, pročež zemské barvy jsou: modrá, bílá a červená. Stejné údaje mohl čtenář najít i v malé encyklopedii nauk, díl VI. – zeměpis z roku 1846. Z těchto zpráv je možno vysledovat, že další snaha o příklon směrem k barvám podle privilegia neuspěla. Přispěl k tomu i fakt, že usnesení zemského sněmu z roku 1848 nevešlo v platnost, neboť císař je nepodepsal. Navíc tzv. „moravská ústava“ byla zrušena hned v následujícím roce.\n\nPrávě na zmíněném tzv. selském sněmu v roce 1848 se rozběhly diskuse o podobě moravského zemského znaku. Vzhledem k tomu, že modrá barva štítu byla mimo diskusi, omezily se diskuse na to, jestli barvy heraldické figury, tedy moravské orlice, mají být červená a stříbrná nebo červená a zlatá.\n\n„Došly nás dotazy, jaké jsou vlastně politické barwy Morawské, zdali bílá (stříbrná) a čerwená, neb žlutá (zlatá) a červená, jelikož mínění o tom jest rozdwojené…“ V dalším textu je popisováno, kterak stavové připomínali privilegium habsburského císaře Friedricha III. za pomoc moravského kontingentu ve vojsku českého krále Jiřího z Poděbrad, kde důvod privilegia popisuje následovně: „Dne 7. pros. t. r. proměnil však císař Friedrich za službu, od Morawanů s králem Jiřím we wálce s Wídňany mu prokázanou, barwu stříbrnou w erbu we zlatou, kteréž barwy pak stawowé až do r. 1791 nepřetržitě užíwali.“ Tato věta usvědčuje Šemberu z omylu, neboť po udělení privilegia se nadále používala orlice s šachováním červeno-stříbrným. Ta byla s převahou i po prvním upozornění na privilegium používána až do 18. století. „Jest tedy barwa politická markrabstwí Morawského zlato-čerweno-modrá, a tou se označiti přísluší obywatelům země této, buďtež Slowané anebo Němci.“\nV praxi se v druhé polovině 19. století jako moravské barvy hojně užívají žlutá a červená, jak dokládají mnohá dobová vyobrazení. \n\na dobový tisk\n\n\"Hned z rána, dříve ještě než hudba procházející městem probouzela z klidného spánku obyvatelstvo, viděti bylo mnohé, kteří procházeli městem a sledovali, kdy z kterého domu vyvěšen bude prapor, kde zavěšena bude jaká výzdoba aneb případné heslo. A bylo vskutku do 6. hodiny ranní celé město oděno v háv slavnostní. Skoro z každého domu vlál prapor, na více domech i po dvou, buď v barvách českých, neb v barvách zemských, které dnes pro Moravu stanoveny jsou na trikoloru žluto-červeno-modrou, jelikož původní barvy země bílo-červeno-modrá, úřady vykládány za nepřípustné a zakazovány proto, že prý značí barvy všeslovanské.\" Tato zpráva je zajímavá tím, že zachycuje období, kdy prapor a s ním i moravské zemské barvy bílá, červená a modrá přechází na používání praporu v zemských barvách žluté, červené a modré. \n\nŽe modrá jako nezpochybnitelná zemská barva byla mimo diskusi a nebyla tudíž ve sporech o barvy figury zmiňována, je možné vysledovat i ze zprávy z roku 1915. Když byl ředitel zemského archívu Bertold Bretholz požádán o doporučení zemských barev v souvislosti s „ozdobováním budov veřejných škol obecných“, konstatoval, že „za autenthické barvy moravské platí červená a žlutá (zlatá), jež také moravským zemským výborem a moravským guberniem (místodržitelstvím) po celé 19. století za pravé byly uznávány. Jestliže se před tím vedle nich užívalo také barvy červené a bílé, stalo se to asi jenom z neznalosti privileje z roku 1462.“\nVzhledem k tomu, že prapory v podobě pouze bílo-červené se nikdy nepoužívaly jako moravské, ale jako české, je zřejmé, že moravské barvy červená a bílá a červená a žlutá (zlatá), zmíněné Bretholzem, se netýkaly praporu.\n\nSkutečného uznání dle práva se privilegiu zemského znaku dostalo na základě rozhodnutí císaře z 11. října 1915 vyhláškou vydanou ministerským předsedou dne 3. listopadu 1915. Změna tehdy souvisela s dlouho oddalovanou změnou velkého znaku monarchie na základě snahy o demonstraci posílení centralizace. \n\nDo roku 1915 byly moravskými zemskými barvami modrá, červená a bílá. Poté byly na Moravě užívány barvy žlutá, červená a modrá, platily oficiálně do roku 1920, užívány však byly pouze do roku 1918, kdy začala mladá republika používat tzv. legionářský znak.\n\n\n\n\n"}
{"id": "858011", "url": "https://cs.wikipedia.org/wiki?curid=858011", "title": "CS Camelopardalis", "text": "CS Camelopardalis\n\nCS Camelopardalis (\"CS Cam\") je dvojhvězda v souhvězdí Žirafy. Označení B Cam bylo zavedeno Bodem a 2H Cam Heveliem.\n\nPrimární složka CS Camelopardalis A je modrobílý veleobr typu B<nowiki>9</nowiki>I<nowiki>a</nowiki> s povrchovou teplotou 11 420 K. Průměr se odhaduje na osminásobek slunečního. Rychlost rotace na rovníku je asi 30 km/s a vzhledem k hmotnosti asi 12 Sluncí se předpokládá, že hvězda ukončí svůj život explozí v podobě supernovy. Její aktuální věk činí 16,5 ± 1 milion let.\n\nJe klasifikována jako proměnná hvězda typu Alfa Cygni, zdánlivá magnituda kolísá mezi 4,19 až 4,23. Společník, CS Camelopardalis B o velikosti 8,7 m se nachází 2,9 vteřiny od primární hvězdy.\n\nCS Camelopardalis je podle nového měření paralaxy družicí Hipparchos 1 940 světelných let daleko (1,68 ± 0,50), tyto hodnoty jsou však zatíženy vysokou chybovostí. Hvězda je totiž ponořena do reflexní mlhoviny VDB 14. Mimo to je součástí souhvězdí Cam OB1, které mj. zahrnuje CE Camelopardalis a DL Camelopardalis.\n\n"}
{"id": "858014", "url": "https://cs.wikipedia.org/wiki?curid=858014", "title": "Kim Če-džung", "text": "Kim Če-džung\n\nKim Če-džung (hangul: 김재중; hanča: 金在中; anglickým přepisem \"Kim Jaejoong\"; ruským přepisem \"Ким Джэджун\"; narozen 26. ledna 1986 jako \"Han Če-džun\" ve městě Kongdžu), někdy také známý pod svým koncertním jménem Hero Jaejoong (v Jižní Koreji) je jihokorejský zpěvák, skladatel, herec a režisér.\nV současné době je známý jako člen korejské hudební popové skupiny JYJ a patří mezi původních 5 členů skupiny TVXQ. Hrál v dramatech jako \"素直になれなくて [sunao ni narenakute]\" (Je těžké říci sbohem; v roli Parka Seonsu), \"Protect the Boss\" (v originále 보스를 지켜라; v roli Ča Mu-Wona) a nedávno v seriálu Dr. Jin (Doktor Džin; v roli Kim Kjung-Taka). Vidět jste jej také mohli ve filmu \"Heaven's Postman\" (Pošťák nebes) a v současné době ve filmu \"Code name Jackal\" (Kódové jméno šakal; v roli hvězdy K-popu Čchö Hjuna - 최현). Byl také výkonným ředitelem celosvětového turné JYJ v roce 2011 a \"2011 LG Whisen Rhytmic All Stars\" show.\n"}
{"id": "858016", "url": "https://cs.wikipedia.org/wiki?curid=858016", "title": "Český úřad pro zkoušení zbraní a střeliva", "text": "Český úřad pro zkoušení zbraní a střeliva\n\nČeský úřad pro zkoušení zbraní a střeliva je správní úřad s celostátní působností se sídlem v Praze, který je podřízen Ministerstvu průmyslu a obchodu České republiky. Vykonává státní správu na úseku ověřování střelných zbraní, střeliva a pyrotechnických výrobků a kontrolní činnost s tím spojenou. Úřad byl zřízen a jeho činnost je upravena zákonem č. 156/2000 Sb., o ověřování střelných zbraní, střeliva a pyrotechnických předmětů.\n\nV čele Úřadu je předseda, kterého jmenuje a odvolává ministr průmyslu a obchodu. Od 12. 7. 2012 je pověřen řízením úřadu Ing. Milan Kukla, který vystřídal Ing. Zdeňka Štěpánka. Sídlo úřadu je na adrese: Jilmová 759/12 130 00 Praha 3.\n\nÚřad plní zejména tyto hlavní úkoly:\n\n"}
{"id": "858017", "url": "https://cs.wikipedia.org/wiki?curid=858017", "title": "2NE1", "text": "2NE1\n\n2NE1 ( korejsky 투애니원 vyslovuje se „To Anyone“ nebo „Twenty-One“ ) byla čtyřčlenná jihokorejská dívčí skupina vytvořená společností YG Entertainment. Minzy neprodloužila svůj kontrakt s YG, který vypršel 5. května 2016 a tak Minzy oficiálně opustila 2NE1 a YGE. Skupina se oficiálně rozpadla 25. listopadu 2016.\nPoprvé se objevily v obchodní kampani pro společnost LG spolu s chlapeckou skupinou Big Bang. Jejich první debutový singl „Fire“, který byl (a pořád je) úspěšný, vyšel 6. května 2009. Hned na to 17. května 2009 skupina vystoupila se svým prvním singlem na SBS Inkigayo.\nNázev skupiny 2NE1 je zkratka pro „Nový vývoj 21. století“.\n\nDebut: 2009;\nDebut v Japonsku: 2011;\nFanklub: Black Jack;\n\nPrvní píseň „Lollipop“ byla vydána 27. března 2009. Píseň byla vytvořena pro společnost LG, která vedla kampaň pro jejich telefon LG Cyon Lolipop. 2NE1 v ní spolupracovaly se skupinou Big Bang. Hudební video pak mělo debut 28. března 2009. Ovšem tento klip a singl se nepovažují jako oficiální debut. Za ten je považován až již zmiňovaný singl „Fire“. „Lollipop“ můžeme najít v jejich prvním minialbu jako bonusový track.\n\n30. dubna 2009 ředitel společnosti YG Yang Hyun-Suk alias „papa YG“ oznámil, že debutová píseň „Fire“ skupiny 2NE1 bude vydána 6. května téhož roku. Celou skladbu napsal a produkoval Teddy Park ze skupiny 1TYM a měla znít ve stylu hip hop/reggae. Píseň byla uveřejněna na začátku května na oficiálních webových stránkách 2NE1.\n\n„Fire“ vyšla tak, jak bylo naplánováno, 6. května a měla dvě verze videoklipu (space a street verzi). Obě videa byla vydána ve stejný den. Videa zhlédlo více než milion diváků za den a skupina se stala na síti velmi populární. Podle MNet statistiky se zjistilo, že se jméno skupiny stalo nejvíce vyhledávaným heslem na internetu. Skupina též byla odměněna na Cyworld Digital Music Awards a to jak s „Lollipop“, tak i s „Fire“. Tyto skladby se během měsíce staly tak úspěšnými, že získaly i další cenu - Rookie of the Month (česky \"Objev měsíce\") za květen 2009.\n\nDostaly také první Mutizen Award po jejich čtvrtém vystoupení v SBS Inkigayo dne 14. června 2009. Druhý Mutizen Award obdržely na SBS Inkigayo 21. června stejného roku. Dva dny po obdržení ocenění, podepsala skupina smlouvu s firmou Fila (společnost vyrábějící sportovní oblečení) a staly se modelkami pro jejich obchodní kampaň.\n\n2NE1 vystoupily v září 2009 na Asia Song Festivalu a spolu se skupinami Big Bang, Super Junior a Girls' Generation reprezentovaly Jižní Koreu. Také získaly cenu jako nová hudební skupina. 1. července vydaly on-line singl „I Don't Care“ ze svého prvního mini-alba. Digitální verze písně zajistila skupině nadále rostoucí popularitu. Na Cyworld Music Charts zaznamenali po hodině od vypuštění skladby neuvěřitelné množství předobjednávek. 2. srpna 2009 předvedly 2NE1 live remix písně „I Don't Care“ ve stylu reggae. Propagace „I Don't Care“ skončila unplugged verzí písně na SBS Inkigayo 30. srpna 2009.\n\n9. února 2010 bez předchozího upozornění se objevil singl „Follow Me“ (Korejsky: „날따라해봐요“, „Nal ddara haebwayo“), který byl použit jako propagační song pro telefon Corpy Folder od Samsungu.\n\nPrvní velké studiové album „ To Anyone“ bylo zveřejněno 9. září 2010 a zaznamenalo obrovský úspěch. Album obsahuje celkem dvanáct písní. „To Anyone“ se uchytilo v žebříčku nejlepších TOP 10 songů po jeden týden. Album zaznamenalo také veliký prodej, na iTunes obsadilo první příčky v žebříčku nejprodávanějších a nejžádanějších alb v kategorii Hip-Hop. Veliký úspěch a prodejnost mělo také v Japonsku.\n\nAlbum obsahuje dvanáct songů a zahrnuje jedny z nejznámějších a nejoblíbenějších songů, jako jsou „Clap Your Hands“ (Korejsky: 박수쳐), „Go Away“ a „Can’t Nobody“. Do alba také patří i první sóla členky Park Bom – „You & I“ a duet Minzy a CL „Please Don’t Go“. Mimo to se také v albu objevila anglická verze songu „Can’t Nobody“, která vyšla v lednu 2011.\n\n2NE1 vyhrály první místo na Mnet's M! Countdown s písní „Clap Your Hands“, následující den pak na KBS Music Bank s „Go Away“ a o týden později vystoupily na SBS Inkigayo s „Can’t Nobody“. Lze říci, že 2NE1 dostaly celkem jedenáct ocenění na různých hudebních přehlídkách po celé propagační období alba „To Anyone“.\n\nVe stejný rok 2NE1 rozjely druhou sérii seriálu 2NE1TV, který umožňuje nahlédnout do soukromí skupiny. Celá tato série také dokumentuje události kolem vydání prvního velikého alba „To Anyone“ a veškeré jejich akce a vystoupení.\n\n18. dubna 2NE1 oznámily, že chystají comeback s druhým minialbem, které by se mělo objevit v květnu nebo v červnu. 21. dubna je pak vydáno druhé sólo jedné ze členek skupiny Park Bom – „Don’t Cry“. Objeví se také i akustická verze této písně. 11. května je uvolněn song „Lonely“ a 24. června následuje populární song „I Am The Best“ (Korejsky: 내가제일잘나가) a s ním i celé album. To opět produkoval Teddy Park a na produkci některých songů spolupracovala také Lydia Paek. Druhé minialbum vyšlo také v japonské verzi, která se objevila po koncertu NOLZA v Japonsku. Japonská verze nese stejný název jako koncert, tedy NOLZA.\n\nTéhož roku uspořádaly 2NE1 svůj první koncert pod názvem NOLZA, který proběhl v Koreji a v Japonsku. V říjnu 2011 MTV Iggy, mezinárodní odnož televize MTV, vyhlásila celosvětovou soutěž mezi 10 skupinami z celé planety, které se zúčastnily volby \"Best New Band\" (nejlepší nová skupina). S písní \"I Am the Best\", 2NE1 dosáhly na vítězství a získaly tak své první ocenění ve Spojených státech. Ku té příležitosti poté vystoupily na Times Square v New Yorku v prosinci roku 2011.\n\nZačátkem roku 2012 vydaly druhé japonské album s názvem \"Collection\". V březnu byl uvolněn song \"Be Mine,\" který vyšel v souvislosti s INTEL Make Thumb noise. V červenci téhož roku vyšel singl \"I Love You\" a spolu s ním se mělo objevit i nové album, jehož vydání bylo nakonec odloženo.\n\nV roce 2012 uspořádaly celosvětové turné s názvem New Evolution Tour, se kterým opět zavítaly i do Spojených států. Koncem léta 2012 se také skupina objevila po boku zpěvačky Nicki Minaj a dalších významných umělců jako Big Sean nebo atletů jako Derrick Rose při propagaci nové kolekce značky Adidas.\n\nSkupina momentálně připravuje vydání svého druhého studiového korejského alba. Vydání bylo nakonec společností YG odloženo z listopadu 2012 na začátek roku 2013, aby si skupina stihla odpočinout po náročném světovém turné. Roku 2012 byli vybrány jako nejlepší skupina roku \"MTV IGGY\", v této kategorii byli dříve oceněni například Jonas Brothers, Justin Bieber , Lady Gaga... Po převzetí ceny měli své první vystoupení v Americe.\n\n2NE1 také spolupracovali s Will.i.am-em spolu vydali song s názvem \"Gettin' Dumb\" která vyšla i na jeho albu \"#WillPower\".Také vystupovali se Snoop Doggem který si je vyžádal na svém koncertu v Soulu, sponzorovaný značkou Adidas all originals. Téhož roku Will a Jaden Smithovi navštívili studio YG Entertainment a projevili zájem o spolupráci s CL a G-Dragonem (leader Big Bang). 28. května leaderka skupiny CL vydala své první sólo The Baddest Female.\n\nDne 8.7. vyšel song Falling In love, se kterým den před vydáním, tedy 7.7. 2NE1 měly vystoupit na SBS Inkigayo. Toto vystoupení spolu s celým Inkigayem bylo zrušeno z důvodu havárie korejského letadla na Kalifornském letišti. Celé Inkigayo se posunulo o další týden. Mezitím skupina vystoupila na M!Countdown a MBC Music Core a několikrát se songem vyhrála první místo.\n\n\n\n\n"}
{"id": "858018", "url": "https://cs.wikipedia.org/wiki?curid=858018", "title": "Jestřábník bledý", "text": "Jestřábník bledý\n\nJestřábník bledý (\"Hieracium schmidtii\") je nevysoká, žlutě kvetoucí rostlina, jeden z téměř stovky druhů rodu jestřábníku které se vyskytují v České republice.\n\nVyrůstá převážné v Evropě, v severní se vyskytuje téměř souvisle, ve zbytku ostrůvkovitě. Jeho areál přesahuje i do Malé Asie, na Blízký východ i do severozápadní Afriky. Hlavní biotopy se nacházejí v pahorkatinách, podhůří i nepříliš vysokých horách na tvrdých silikátových podkladech.\n\nTento hemikryptofyt, v ČR autochtonní druh, vyrůstá v naší republice poměrně řídce v severních, západních a středních Čechách, ojediněle na severovýchodě a jihozápadě Moravy. Areál výskytu je vázán na skalnaté svahy se štěrbinami, sutě, kamenité a mělké suché půdy s malým obsahem humusu, nesnáší zasolenou zeminu. Roste na plném oslunění i v polostínu. Nejčastěji se v české květeně vyskytuje ve svazu \"Alysso-Festucion pallentisi\".\n\nPodle \"Florabase.cz\" se jestřábník bledý v ČR vyskytuje:\nVytrvalá rostlina se šedozelenou, téměř bezlistou, mírně vystoupavou lodyhou vyrůstající z tlustého oddenku a dorůstající do výše 10 až 40 cm. Lodyha porostlá v dolní části jednoduchými chlupy a v horní hvězdicovými vyrůstá uprostřed přízemní růžice. Sivozelené jednoduché tuhé listy růžice mají chlupaté řapíky a jejich čepele jsou tvaru eliptického až široce vejčitého, u báze jsou uťaté nebo klínovité a na vrcholu okrouhlé neb špičaté. Po obvodu bývají celokrajné nebo též hrubě zubaté. Listy jsou po celé lícní ploše neb jen po okraji porostlé chlupy jednoduchými štětinovými a na rubu hvězdicovými. Lodyžní list, řapíkatý nebo přisedlý vyrůstá nejčastěji osamocen, je tuhý, většinou má na líci štětinovité chlupy a na rubu hvězdicovité.\n\nKvětinové úbory v průměrném počtu od 2 do 12 jsou sestaveny do volného vrcholíku, jehož vedlejší větve převyšují úbor středový vyrůstající na plstnaté stopce dlouhé 1,5 až 5 cm. Šedozelený neb světlezelený vejčitý zákrov je tvořen střechovitě se překrývajícími, čárkovitými, zašpičatělými listeny porostlými bledými chlupy. Bývá dlouhý okolo 1 cm a v době dozrávání semen se vespod vydutě rozšiřuje.\n\nOboupohlavné květy jsou jazykovité se žlutým, až 2 cm dlouhým jazýčkem (ojediněle i krátce chlupatým), stejnou barvu mají čnělky i blizny. Kvetou od května do srpna. Plody jsou černé nažky dlouhé od 3,5 do 4,5 mm s hladkým horním okrajem a dvouřadým nestejným chmýřím, rozšiřují se anemochorně nebo zoochorně. Ploidie 2n = 27, 36.\n\nPři pojetí rodu \"Hieracium\" v širším smyslu (s. l.), u nás obvyklejším, je druh jestřábník bledý zařazován do podrodu \"Hieracium\", tj. mezi tzv. \"pravé jestřábníky\". Druhým podrodem je \"Pilosella, tzv. \"chlupáčci\".\n\nJe velmi variabilní, hlavně v hustotě odění a tvaru listů, někteří odborníci rozeznávají v České republice dosud asi 6 jeho poddruhů a ve střední Evropě okolo 50.\n\nProtože lze reálně předpokládát, že s ohledem na specifika stanovišť a jejich malý počet může v krátké době dojít k jeho ohrožení, byl v \"Černém a červeném seznamu cévnatých rostlin z roku 2000\" zařazen mezi vzácnější druhy vyžadující další pozornost (C4a).\n\n \n"}
{"id": "858023", "url": "https://cs.wikipedia.org/wiki?curid=858023", "title": "Annamarie Thomasová", "text": "Annamarie Thomasová\n\nAnnamarie Thomasová (* 15. září 1971 Emmeloord, Flevoland) je bývalá nizozemská rychlobruslařka.\n\nNa mistrovství světa juniorů debutovala v roce 1990 čtrnáctým místem. V následujících dvou sezónách startovala pouze na domácích závodech, do Světového poháru nastoupila na podzim 1992. Na Mistrovství Evropy 1994 byla čtvrtá, zúčastnila se také Zimních olympijských her 1994 (1000 m – 14. místo, 1500 m – 5. místo, 3000 m – 5. místo, 5000 m – 10. místo). V ročníku 1994/1995 získala svoje první mezinárodní medaile, stříbro z evropského šampionátu a bronz z Mistrovství světa ve víceboji. Další cenné kovy přidala v roce 1996, na evropském mistrovství obhájila stříbro, na premiérovém Mistrovství světa na jednotlivých tratích vybojovala na distancích 1000 a 1500 m zlaté medaile, kromě toho byla čtvrtá na vícebojařském světovém a pátá na sprinterském světovém šampionátu. Umístění v první desítce dosahovala v následujících letech ve druhé polovině 90. let, přidala však pouze bronz z Mistrovství Evropy 1999. Zúčastnila se zimních olympiád v letech 1998 (1000 m – 5. místo, 1500 m – 6. místo, 3000 m – 8. místo) a 2002 (1000 m – 15. místo, 1500 m – 11. místo). Po roce 2000 bylo jejím nejlepším mezinárodním výsledkem páté místo na Mistrovství Evropy 2003. Po sezóně 2005/2006 ukončila sportovní kariéru.\n\n"}
{"id": "858025", "url": "https://cs.wikipedia.org/wiki?curid=858025", "title": "Idiosynkrazie", "text": "Idiosynkrazie\n\nPojem idiosynkrazie (z řec. \"idios\" – vlastní, zvláštní, osobitý, nevšední a \"sinkrasys\" – směs tekutin) vyjadřuje:\n\nS idiosynkrazií se člověk může narodit, ale také může získat během života. Dále se vyskytují idiosynkrazie trvalé a přechodné a v neposlední řadě duševní a tělesné.\n\nDuševní idiosynkrazie je jistá přecitlivělost, v některých případech až nesnášenlivost na jisté konkrétní podněty, jejichž zdrojem mohou být jiní lidé nebo okolní prostředí. V případě, že se jedná o spontánně vzniklou idiosynkrazii mezi dvěma či více lidmi, může být komunikace mezi nimi značně narušena. Idiosynkrazie je nebezpečná proto, že směřuje pozornost jinam než ke sdělení samotnému. Pozornost je z velké části věnována rušivému elementu, který do jisté míry omezuje možnost plně se soustředit na projevy člena/členů komunikačního procesu. Lidé trpící idiosynkrazií reagují na podnět neobvykle, zatímco u ostatních lidí tento podnět žádné negativní pocity a emoce nevyvolává. \n\nIdiosynkrazii může vyvolat specifická vůně, tón hlasu, pohyby, zvuky, vzhled apod. Konkrétně např. škrábání nehtů o zeď, časté opakování tzv. výplňkových slov typu „vlastně, prostě, jakoby“, mlaskání při jídle, pouliční hluk nebo třeba tikání hodin. Idiosynkrazií trpěla například i známá postava českých dějin, král Václav I., který podle slov Františka Palackého nesnášel zvonění kostelních zvonů. Proto se při jeho návštěvách různých měst zvonění zakazovalo.\n\nFyziologická idiosynkrazie se projevuje zejména v podobě nežádoucí reakce při požití léků, potravin, alkoholu, různých drog apod. Známé příčiny projevu idiosynkrazie jsou například mléko a další mléčné výrobky. Idiosynkrazie má schopnost se projevit už při požití velmi malého množství a při prvním styku organismu s původcem idiosynkrazie. Pro vznik fyziologické idiosynkrazie se předpokládá určitá míra náchylnosti k některým látkám, nebo dlouhodobé působení menšího množství látky v těle. U osoby postižené idiosynkrazií se obvykle projevují nežádoucí reakce, jako jsou kožní vyrážky, silná nevolnost, bolest hlavy, zvýšení tělesné teploty atd. Pro úspěšnou léčbu je třeba identifikovat původce idiosynkrazie a omezit další expozici nežádoucím podnětům. Někdy je však příčinou fyziologické idiosynkrazie čistě psychologický problém, který se řeší terapií.\n\n"}
{"id": "858026", "url": "https://cs.wikipedia.org/wiki?curid=858026", "title": "Petr Kolář (kněz)", "text": "Petr Kolář (kněz)\n\nPetr Kolář SJ (* 7. února 1941 Paskov) je římskokatolický kněz, člen České provincie Tovaryšstva Ježíšova. Původně pracoval v technických profesích. Když se v roce 1968 vracel ze zahraničí a dozvěděl se o invazi vojsk Varšavské smlouvy, rozhodl se ve Vídni vstoupit do řádu. Později žil mnoho let v Paříži, kde se angažoval ve vydávání a posílání zakázaných knih do Československa. Dva roky pracoval ve vatikánském rozhlase. Po sametové revoluci se vrátil do Československa, pracoval mj. v náboženské redakci Českého rozhlasu. Je nositelem francouzského Řádu čestné legie.\n\nPetr Kolář se narodil v Paskově na Frýdeckomístecku, ale od čtyř let žil v Ostravě. V letech 1955–1959 zde studoval na Vyšší průmyslové škole energetické a poté nastoupil do elektromechanické dílny v Elektrárně 1. máje. V letech 1960–1962 absolvoval vojenskou službu. V dalších šesti letech vykonával funkci stavebního dozoru ve stejném podniku, nesoucím už název Ostravsko-karvinské elektrárny.\n\nOd roku 1964 studoval při zaměstnání večerně Vysokou školu báňskou, kterou však v důsledku pražského jara nedokončil. V srpnu 1968, když se při cestě z horolezecké výpravy v Jugoslávii dozvěděl o obsazení Československa, se rozhodl zůstat v Rakousku, kde vstoupil do noviciátu řádu. Postupně studoval v St. Andrä, Münsteru, Mnichově, Lyonu a Paříži. V roce 1975 byl v německém městě Ellwangen vysvěcen na kněze.\n\nPoté žil řadu let v Paříži, kde se podílel na vydávání a posílání zakázaných knih do Československa, kam se mu podařilo dopravit stovky knih. Kromě toho měla československá podzemní církev možnost poslouchat jeho nedělní komentáře k aktuálním otázkám, které vysílalo Radio Vatikán, kde pracoval v letech 1982–1984 v oddělení mezinárodních zpráv. Poté zastával opět různé funkce v Paříži, např. v sekretariátu arcibiskupského ústředí pro službu cizincům, žijícím v pařížské oblasti.\n\nV roce 1990 se vrátil do Československa. V následujícím roce nastoupil do náboženské redakce Českého rozhlasu. Byl také členem mediální komise České biskupské konference a koordinátorem formace jezuitského dorostu České provincie jezuitského řádu. V roce 1992 se stal koordinátorem mediální práce provincie.\n„Evangelium nepotřebuje, aby církev měla stát. Zdá se mi, že evangelium touto cestou něco důležitého ztrácí. Státní uspořádání k životu podle evangelia nepřitahuje. Někdy si říkám, co by tomu řekl Ježíš z Nazareta, kdyby si mohl prohlédnout vatikánské úřady a kongregace. Osobně mám z Nového zákona dojem, že Ježíš měl blíž k anarchistům než k zakladatelům nového státu.”\n\n„Často se setkávám s iluzorní představou, že když je Vatikán centrum katolické církve, Svaté město, věci tam musí být na nejlepší úrovni. Je to ale složitější: Gregoriánská a hlavně Lateránská univerzita jsou místa vhodná pro přípravu na službu v církevních institucích, jmenovitě v ústředí organizace... Římské univerzity obecně nevychovávají v první řadě teology, ale administrativní síly, např. pro Vatikán. Já osobně bych tam na normální studium nikdy nikoho neposlal. To není kritika – dobrý absolvent těchto škol by ale měl zůstat v Římě, pro práci tady potřebujeme lidi, kteří dokáží tvořivě pracovat a řešit naši domácí situaci.”\n\n\n"}
{"id": "858030", "url": "https://cs.wikipedia.org/wiki?curid=858030", "title": "Dřezovec trojtrnný", "text": "Dřezovec trojtrnný\n\nDřezovec trojtrnný (\"Gleditsia triacanthos\") je druh stromu z čeledi bobovitých. V České republice je dost hojně vysazován v parcích. Vyskytuje se v různých kultivarech, trnitých i beztrnných. Trnité formy mají na kmeni zajímavě vyhlížející velké rozvětvené trny. Na dřezovci jsou na podzim nápadné velké lusky, ty opadávají později než listy. Trnitá koruna poskytuje bezpečné útočiště drobným ptákům.\n\nDřezovec je používán jako okrasná dřevina v parcích a zahradách. Roste rychle, v ČR se adaptuje bez potíží, především v teplejších oblastech. Výrazným znakem jsou dlouhé a větvené silné ostré trny, vyrůstající ve shlucích na kmeni a na větvích (dekorativní jsou v tomto směru staré kmeny). U mladých dřevin jsou tyto trny málo viditelné. Na podzim stromy plodí velké lusky, které po opadání na zem rovněž poutají pozornost a působí okrasně (někdy jsou využívány jako dekorace).\n\nVe výsadbě je často používán kultivar 'Sunburst', významný výrazným jarním zbarvením listů. Toto zbarvení bývá zlatavě zářivě žluté nebo ostře žlutozelené a doba, kterou trvá, se může podle podmínek lišit. Tento kultivar není otrněný.\n\nDřezovec trojtrnný bývá v ČR napadán hálkotvorným parazitem bejlomorkou dřezovcovou. Více bývá napadán kultivar 'Sunburst'. Poškození obvykle není pro růst dřeviny významně škodlivé.\n\nLusky a semena jsou jedlé za syrova. Suchá semena se vaří jako ostatní luštěniny.\n\nZ pražených semen lze připravovat kávovinu s příjemným aroma.\n\nDřezovec trojtrnný se vysazoval (spolu s akátem) jako medonosná dřevina.\n\n"}
{"id": "858038", "url": "https://cs.wikipedia.org/wiki?curid=858038", "title": "Jorge Edwards", "text": "Jorge Edwards\n\nJorge Edwards (* 29. června 1931, Santiago de Chile) je chilský diplomat a spisovatel.\n\nStudoval právo a filozofii na Universidad de Chile v Santiagu de Chile a následně postgraduálně na Princetonu. Jako diplomat sloužil v Bruselu, Havaně, Limě a Paříži. Po vojenském puči odešel v roce 1973 na pět let do španělského exilu. Za své literární dílo obdržel řadu ocenění, především v roce 1994 chilskou národní cenu a v roce 1999 \"Premio Cervantes\".\n\nV období 1994 až 1996 byl chilským velvyslancem při UNESCO; 2010 ho prezident Sebastián Piñera jmenoval velvyslancem ve Francii.\n\n\n\n"}
{"id": "858039", "url": "https://cs.wikipedia.org/wiki?curid=858039", "title": "Lotus E20", "text": "Lotus E20\n\nLotus E20 je vůz formule 1 týmu Lotus F1 nasazený pro rok 2012. Jezdili v něm Fin Kimi Räikkönen, Francouz Romain Grosjean a Belgičan Jérôme d'Ambrosio. Monopost byl představen 5. února 2012.\n"}
{"id": "858045", "url": "https://cs.wikipedia.org/wiki?curid=858045", "title": "Carly Simonová", "text": "Carly Simonová\n\nCarly Elisabeth Simonová, nepřechýleně \"Simon\", (25. června 1945 Bronx, New York) je americká zpěvačka, skladatelka, textařka, hudebnice a autorka knih pro děti. Popularitu získala v sedmdesátých letech, kdy její skladby získaly řadu ocenění. Mezi třináct hitů, které se umístily v první čtyřicítce žebříčku, patří „You're So Vain“, „Nobody Does It Better“ či „Coming Around Again“. Její píseň z roku 1988 „Let the River Run“, titulní píseň filmu \"Podnikavá dívka\", byla první skladbou interpretovanou jediným umělcem, která získala zároveň ocenění Grammy, Oscara i Zlatý glóbus. V roce 1994 byla tato umělkyně uvedena do síně slávy Songwriters Hall of Fame.\n\nJe bývalou manželkou folkrockového zpěváka a kytaristy Jamese Taylora. Má dvě děti, Sarah „Sally“ Marii Taylorovou a Bena Taylora, kteří jsou také hudebníky.\n\n"}
{"id": "858047", "url": "https://cs.wikipedia.org/wiki?curid=858047", "title": "Václav Henych", "text": "Václav Henych\n\nJUDr. Václav Henych (* 31. prosince 1950 Praha) je vysoký český úředník, dlouholetý ředitel odboru všeobecné správy Ministerstva vnitra České republiky a člen Státní volební komise (dříve Ústřední volební komise), v některých obdobích i náměstek ministra vnitra či sekční ředitel. V listopadu 2012 se dostal do centra pozornosti médií svým výkladem určení chybovosti dvou vzorků podpisů pod peticemi na podporu prezidentských kandidátů pro přímou volbu.\n\nVystudoval Právnickou fakultu Univerzity Karlovy a absolvoval rigorózní zkoušku.\n\nPo rigorózní zkoušce až do roku 1980 působil jako odborný referent na Magistrátu hlavního města Prahy.\n\nNa ministerstvu vnitra působil jako ředitel odboru od roku 1980 do sklonku roku 2012 postupně pod 15 ministry. Volby měl na starosti poprvé z rozhodnutí ministra Jana Rumla v roce 1992.\n\nPři přípravě nového občanského zákoníku byl členem přípravného minitýmu pro téma právnických osob a správy cizího majetku.\n\n2. května 2005 jej ministr vnitra František Bublan jmenoval svým náměstkem pro legislativu a evropskou integraci. V této funkci jej Týdeník Veřejná správa zmiňuje i v lednu 2006. K 1. únoru 2008 byl ředitelem sekce archivnictví a všeobecné správy, k 26. únoru 2008 byl vrchním ředitelem sekce legislativy a všeobecné správy.\n\nJe členem Legislativní rady vlády.\n\nV roce 2004 byl členem katedry ústavního práva na Právnické fakultě Univerzity Karlovy v Praze. 7. dubna 2004 vědecká rada fakulty na jednání pod předsednictvím děkana fakulty doc. JUDr. Vladimíra Kindla jednomyslně schválila jeho jmenování členem komise pro doktorské státní zkoušky a členem komise pro obhajobu disertačních prací.\n\nZa děkana Zachariáše byl členem akademického senátu Právnické fakulty Západočeské univerzity v Plzni. Když později akademický senát projednával výzvu dvou studentů k rezignaci děkana Růžičky a děkan přislíbil, že požádá o vyslovení důvěry v akademickém senátu, Henych společně s Kunzem a Teleckým, kteří jsou spojování s činností předchozích děkanů Kindla a Zachariáše a kauzou turbostudentů, argumentovali, že takové hlasování není právně možné, a senát poté bod stáhl z jednání. Ve volbách do akademického senátu fakulty ve dnech 29. až 30. března 2011 se Henych z 27 kandidujících umístil s 27 hlasy na 23. místě z 27 osob kandidujících do 12členné učitelské volební části senátu, takže se stal 11. náhradníkem. V březnu 2012 byl jedním ze čtyř členů kolegia děkana. V roce 2012 působí jako odborný asistent či pouze asistent na katedře správního práva Právnické fakulty Západočeské univerzity v Plzni. Přednáší předmět „vnitřní správa“.\n\nV roce 2009 dostal za úkol zpracovat návrh na zrušení ultrapravicové Dělnické strany. Politolog z Karlovy univerzity Jan Charvát nazval jeho návrh šlendriánem, který sděluje jen obecně známé skutečnosti a nepředkládá žádné důkazy. K podobnému názoru dospěl i soudce Vojtěch Šimíček z Nejvyššího správního soudu a návrh na zrušení Dělnické strany zamítl. Ministerstvo vnitra si pak objednalo další verzi návrhu u soukromého advokáta Tomáše Sokola, a tento návrh u soudu uspěl.\n\nMinisterstvo vnitra České republiky 23. listopadu 2012 mimo jiné zamítlo registraci tří uchazečů (Jana Bobošíková, Vladimír Dlouhý a Tomio Okamura) o kandidátství ve volbě prezidenta republiky, neboť po odečtení údajného podílu neplatných podpisů klesl počet podporovatelů pod stanovenou hranici. Odečtení vycházelo z trojí kontroly předložených petic. V první ministerstvo automaticky vyškrtlo ty podpisy, u nichž chyběl některý z požadovaných údajů (jméno, příjmení, datum narození, místo trvalého pobytu nebo podpis). Poté byl na základě zákonem stanoveného postupu u každé petice kontrolován vzorek 8500 podpisů proti základnímu registru obyvatel; u kandidátů, kde chybovost v tomto vzorku přesáhla 3 %, byl kontrolován další vzorek 8500 podpisů a ministerstvo pak podle zákona mělo odečíst „počet občanů, který procentuálně odpovídá chybovosti v obou kontrolních vzorcích“.\n\nŘeditel odboru všeobecné správy MV Václav Henych si pro realizaci tohoto postupu slova zákona „chybovost v obou kontrolních vzorcích“ vyložil jako součet chybovostí a formulaci v důvodové zprávě zákona „bude-li chybovost v obou kontrolních vzorcích takto zjištěná celkem 10 %, odečítá se 10 % občanů podepsaných na petici“ s poukazem na slovo „celkem“ vykládal tak, že je v důvodové zprávě „natvrdo napsáno, že je to součet“. Byla tak vyřazena i Jana Bobošíková, která by při použití hodnoty chybovosti ve zkoumaných vzorcích měla asi o 800 podpisů více, než kolik vyžaduje zákon. Když se na postup ministerstva (i na kvalitu zákona) snesla vlna kritiky, tak Henych trval na tom, že byl použit jeden z možných výkladů zákona. V rozhovoru pro Hospodářské noviny na otázku, zda si je jistý správností svého výpočtu, odpověděl: \"„Ano. Vezmu příklad, aby se to dobře počítalo. Celkový počet podporovatelů některého kandidáta bude 100 tisíc. V prvním vzorku najdeme čtyři procenta chyb a ve druhém vzorku šest procent. To je celkem deset procent. A ty se odečtou, celkem tedy deset tisíc podpisů. A zůstane 90 tisíc.“\" Pro Týden.cz v rozhovoru řekl: \"„Já si myslím, že náš výklad je správný. Že na právo nemůžeme uplatňovat závěry a poučky z matematiky či z jiných věd.“\" Pro rádio Impuls 26. listopadu řekl: \"„To nebylo tak, že jak možná teďka někdy zaznívalo, že jsme měli dva nebo více výkladů a z nich že jsme si vybrali ten horší pro kandidáta. Ale my jsme měli jediný výklad, který jsme kontinuálně říkali, nikdy žádný jiný výklad nepadl.“\"\n\nMinistr vnitra Jan Kubice se 26. listopadu, po třech dnech vášnivých diskusí v médiích, k tomuto Henychovu postoji plně přihlásil.\n\nTomio Okamura k postupu řekl: \"„Ministerstvo lže, když tvrdí, že tu jsou dva či více výkladů. Není to pravda. Výklad je jen jediný. Zákon říká, že se odečte počet občanů, který procentuálně odpovídá chybovosti v obou kontrolních vzorcích. Což je jednoduchá matematická úloha. Správně se mají sečíst oba vzorky, to je 8,5 tisíce plus 8,5 tisíce, a ze součtu vypočítat procento chybných podpisů. Jedině tak dostaneme naprosto přesné procento chybovosti v obou vzorcích dohromady.“\"\nAdam Ptašnik, zakladatel oboru Právnické výpočty na brněnské Masarykově univerzitě, označil postup ministerstva z tohoto hlediska za nesprávný, správné je podle něj sečíst absolutní počty vadných podpisů v obou vzorcích a tento součet vztáhnout k počtu všech podpisů v obou vzorcích (tedy k 17 000).\n\nBývalá ústavní soudkyně Eliška Wagnerová v televizním pořadu Otázky Václava Moravce připomněla, že pokud by bylo možných více výkladů zákona, soud musí především zajistit co nejsvobodnější politickou soutěž a tedy by se měl přiklonit k tomu výkladu, který je po kandidáty příznivější. Dokladem nejednoznačnosti zákona je podle ní už to, že se o část jeho textu vede taková debata. Ústavní právník Vladimír Balaš v České televizi řekl, že ministerstvo postupuje flagrantně špatně a že žádný jiný výklad zákona než správný neexistuje. Ústavní právník Jan Kysela naopak řekl: \"„To, co líčil pan Henych, odpovídá dost korektnímu nakládání s petičními listinami. Tudíž se mi zdá, že podpisy, které byly vyřazeny, asi vyřazeny být měly.“\"\n\nAmerický novinář Erik Best uvažoval o tom, zda postup nesouvisí se snahou v části politického spektra zdiskreditovat přímé prezidentské volby, aby příště musely být zase nepřímé. Kladl si otázku, zda je to záměr, anebo neschopnost. Lepší variantou by podle něj bylo, že je za tím záměr zmařit volby – horší variantou je, že ti lidé jsou všehoschopní a že jsou také schopní říkat takové věci, aniž by to sami považovali automaticky za nesmysly, a myslet to vážně. Za účelovou sabotáž označila postup ministerstva i právnička Klára Samková. Vedoucí odboru veřejné správy Henych by měl být podle ní superarbitrován pro blbost. V reakci na skandál s podpisy navrhoval návrat k nepřímé volbě například poslanec za ODS Boris Šťastný.\n\nV reakci na Henychův postup se vyrojila řada vtipů. Jeden z nich reprodukoval i moderátor Václav Moravec v Rádiu Impuls. Podle něj je průměrné IQ zaměstnanců Ministerstva vnitra 160, protože se kontrolovaly dva vzorky, u jednoho vyšlo 90 a u druhého 70. Henych 26. listopadu večer řekl, že to dosud neslyšel a že jako vtip je to nepochybně dobré a nijak ho to nerozčiluje, ovšem že Ministerstvo vnitra vycházelo z toho, že je prostě jediný způsob, který jsme si my zvolili. Dalším citovaným vtipem bylo: „\"Smíchejte tři panáky tvrdého alkoholu a dostanete 120procentní superchlast.\"“ Henych přiznal, že anekdoty rád poslouchá i říká, ale domnívá se, že neukazují na absurditu jeho postupu, protože přece nemůžeme spojovat a vysvětlovat zákon ve smyslu matematických příruček a závěrů.\n\nKritizováno bylo i to, že nebyly ke kontrole vybírány náhodně jednotlivé podpisy, jako požaduje zákon, ale celé archy, čímž je přesnost odhadu výrazně snížena. Nesystematické bylo rovněž vyřazování podpisů pro duplicitu – v prvním vzorku byla posuzována pouze duplicita v rámci tohoto vzorku, ve druhé vzorku i duplicita s osobami obsaženými v prvním vzorku.\n\nVýpočet chybovosti v peticích se stal nejméně na několik dní hlavním předvolebním tématem. Na soukromém e-zinu Parlamentní listy se 26. listopadu objevila petice za Henychovo odvolání pro blbost.\n\n28. listopadu 2012 si vláda pozvala Václava Henycha na své zasedání a podle předsedy Nečase velmi živě a plasticky projednala informaci o způsobu, jakým ministerstvo počítalo neplatné hlasy a vyřazovalo kandidáty. Zaznívaly výtky, že spory kolem vyřazení kandidátů vrhají velmi špatné světlo na celou státní správu. Podle Lidovek.cz předseda vlády Petr Nečas postup výpočtu kritizoval, zatímco ministr financí Miroslav Kalousek se provedeného postupu údajně zastával s tím, že odpovídal zákonu a jeho předem připravenému výkladu. Petr Nečas odmítl obsah debaty blíže interpretovat, aby nevznikl dojem, že vláda ovlivňuje soudní rozhodování.\n\nPo rozhodnutí Nejvyššího správního soudu, který připustil, že z čistě jazykového hlediska je Henychův výklad zákona možný. Funkčním výkladem v souladu se smyslem a účelem dané normy a ústavní konformitou však soud dospěl k názoru, že postup ministerstva musí být založen na presumpci správnosti překládaných údajů, nikoliv na myšlence, že by kandidáti měli být za nesprávné nebo neúplné údaje nějakým způsobem sankcionováni, tedy ministerstvo by nemělo dovozovat neúplnost nebo nesprávnost údajů bez výslovné zákonné opory ani porušovat zásadu proporcionality. Proto soud seznal způsob výkladu a aplikace provedený ministerstvem jako jednoznačně protiústavní a také nelogický. Soud za ústavně konformní prohlásil ten postup, při němž je použit průměr chybovosti z obou vzorků.\n\nNa dotaz redaktorů Lidovky.cz, zda po rozsudku nezmění názor „sčítací vzorec“ výpočtu chybovosti podpisů, rozhodnutí soudu okomentoval: „I když ani v nejmenším nezpochybňuji rozhodnutí NSS a nechci s ním polemizovat, tak bych chtěl říct, že máme znalecký posudek prof. Smejkala, který říká, že náš postup je minimálně jeden z možných. Máme také vyjádření třeba docenta Matese a máme tady i stanoviska jiných subjektů. Že bych ale jásal z toho, že soud rozhodl jinak, to vůbec ne.“ ČTK a Novinky.cz ho citovaly takto: „Nejvyšší správní soud se přiklonil k jinému výkladu, já jeho právo nebudu nikdy zpochybňovat. Ano, takto to rozhodl, tak to tak uděláme. Ale určitě bych se bránil tomu, že to byla zásadní chyba.“\n\nO čtyři dny později, 17. prosince, se v deníku Právo objevila zpráva, že ministr Kubice Václavu Henychovi zakázal mluvit s novináři a nařídil, že veškeré zprávy bude poskytovat tiskový mluvčí.\n\nVladimír Smejkal, znalec v oborech ekonomika, elektronika, kybernetika, kriminalistika, školství a kultura, člen Legislativní rady vlády, si ke zpracování posudku přibral Pavla Matese. Zpracování posudku zadalo ministerstvo 5. prosince 2012 a posudek je datován 6. prosincem 2012. V bodu 3.1.2.3 posudku znalec vyvodil, že je otázkou zvláštního zřetele, jak matematicko-logicky interpretovat text „počet občanů, který procentuálně odpovídá chybovosti v obou vzorcích“. Použití slova „celkem“ ve spojení „bude-li chybovost v obou vzorcích takto zjištěná celkem 10 %“ podle Smejkala svědčí o tom, že návrh předpokládal součet procent chybovosti v obou vzorcích. Smejkal ve zdůvodnění výslovně píše: „Pokud je tedy chybovost v 1. vzorku C % a ve druhém C %, pak chybovost v obou kontrolních vzorcích je součtem chybovosti v každém z nich C=C+C. Pokud se v souvislosti s postupem objednatele posudku hovoří o tom, že výsledná chybovost měla být stanovena jako průměr (lhostejno zda aritmetický, geometrický či jiný) z obou údajů C % a C, pak dle názoru znalce takový požadavek nemá oporu v dikci předpisu a ani Metodický pokyn takto neuvažuje.“ Vůči znalci Vladimíru Smejkalu byla již před tímto posudkem prošetřováno podezření, že opakovaně účelově zpracovával posudky s cílem posvětit zadání veřejných zakázek bez výběrového řízení předem zvoleným firmám. V jednom případě takový posudek, obhajující postup MPSV a MV, objednal ÚOHS, a to navzdory námitkám účastníků řízení proti podjatosti znalce. V jiném případě Smejkal zpracoval posudek na objednávku MPSV a ÚOHS posudek odmítl jako nezpůsobilý k účelu, pro nějž byl zpracován. Ministerstvo spravedlnosti v obou případech prošetřuje, zda se znalec Smejkal nedopustil přestupku spočívajícího v porušení povinnosti vykonávat znaleckou činnost řádně.\n\nV roce 2005 byl ženatý a měl dvě děti. K roku 2005 byl bez politické příslušnosti.\n\nVětšinu publikací vydal v nakladatelství odborné literatury Dr. Josef Raabe, s.r.o., české odnoži nadnárodní nakladatelské skupiny Klett, které se specializuje na literaturu v oblasti školství, veřejné správy a zdravotnictví.\n\n"}
{"id": "858051", "url": "https://cs.wikipedia.org/wiki?curid=858051", "title": "André Mazon", "text": "André Mazon\n\nAndré (Auguste) Mazon (7. září 1881 Paříž, 2. obvod — 13. července 1967, Paříž, 15. obvod) byl francouzský slavista, profesor na Collège de France (1923) a člen Académie des inscriptions et belles-lettres. Jeho díla se zaměřují na slovanské literatury a na ruskou klastickou literaturu, na českou a ruskou filologii a na slovanský folklór.\n\nStudoval na Sorbonne a Karlově univerzitě, od roku 1908 postupně působil na univerzitě v Charkově, Štrasburku a Collège de France, kde založil časopis \"Revue des études slaves\" a od roku 1937 vedl Institut slavistiky.\n\nNapsal několik knih o ruské literatuře 19. století (monografie o Gončarovovi, Turgeněvovi), o gramatice slovanských jazyků a o folklóru slovanských národů, zejména na jihozápadním Balkáně. Vydal také Turgeněvovy pařížské rukopisy. V meziválečné polemice o pravosti staroruského eposu \"slovo o pluku Igorově\" patřil mezi skeptiky, jeho tvrzení však posléze vyvrátil Roman Jakobson. Mazon je také autorem \"Pocty prezidentu Masarykovi\" u příležitosti 90. výročí jeho narození (1940).\n\n\n"}
{"id": "858071", "url": "https://cs.wikipedia.org/wiki?curid=858071", "title": "Švýcarsko na Letních olympijských hrách 1896", "text": "Švýcarsko na Letních olympijských hrách 1896\n\nŠvýcarsko se účastnilo Letní olympiády 1896. Zastupovalo ho 3 sportovců (3 muži a 0 žen) v 2 sportech.\n\n"}
{"id": "858074", "url": "https://cs.wikipedia.org/wiki?curid=858074", "title": "Tetrachord", "text": "Tetrachord\n\nTetrachord (starořecky „čtyřtón“, něm. „Vierton”) je řada čtyř po sobě jdoucích tónů, z nichž první a čtvrtý v tradiční hudební teorii tvořily sestupnou čistou kvartu s poměrem frekvencí 4:3 (přibližně 498 centů). Dvojice sestupných tetrachordů, z nichž koncový tón druhého byl o oktávu nižší než výchozí tón prvního (tj. rozestup mezi oběma čtyřtónovými řadami je právě celý tón), se používala pro konstrukci stupnic.\n\nV hudební teorii starých Řeků se podle rozsahu největšího z intervalů mezi sousedními tóny (nazývaného charakteristický interval, v tetrachordu se nemusí vyskytnout jenom jednou) rozlišovaly tři druhy tetrachordů:\n\n\nV západní hudbě je tetrachord stoupající řada čtyř tónů. V rámci durové stupnice jsou mezi I. a IV. stupněm intervaly: celý tón, celý tón, půltón (v C-Dur: c-d-e-f), mezi V. a VIII. stupněm rovněž celý tón, celý tón, půltón (g-a-h-c). Mezi IV. a V. stupněm leží krok celého tónu (f-g).\n\n"}
{"id": "858076", "url": "https://cs.wikipedia.org/wiki?curid=858076", "title": "Švýcarsko na Letních olympijských hrách 1920", "text": "Švýcarsko na Letních olympijských hrách 1920\n\nŠvýcarsko se účastnilo Letní olympiády 1920. Zastupovalo ho 77 sportovců (77 mužů a 0 žen) v 13 sportech.\n\n"}
{"id": "858082", "url": "https://cs.wikipedia.org/wiki?curid=858082", "title": "Konjunkturální průzkum", "text": "Konjunkturální průzkum\n\nPři konjunkturálních (konjunkturních) průzkumech se u vybraných subjektů (firem, spotřebitelů) zjišťují jejich očekávání do budoucna. Tyto průzkumy poskytují informace o očekávaných tendencích ve vývoji hlavních oblastí ekonomiky v nejbližší budoucnosti. Konjunkturální průzkumy jsou již celá desetiletí organizovány a využívány v zemích s vyspělou tržní ekonomikou. Průzkumy se opírají o názory podnikatelů v oblasti průmyslu, stavebnictví, obchodu a službách. Spotřebitelské průzkumy vypovídají o úmyslech spotřebitelů, zejména o sklonu k nákupům či spoření. Společným rysem těchto průzkumů je to, že odpovědi nepodávají přímou kvantifikaci, ale budoucnost hodnotí pomocí obecnějších výrazů – např. lepší, stejný, horší. Vývoj je hodnocen prostřednictvím konjunkturálních indikátorů (či indikátory důvěry).\nKonjunkturální průzkum je jediné pravidelné šetření Českého statistického úřadu, které se nezabývá minulostí, ale očekávanou budoucností.\n\n"}
{"id": "858091", "url": "https://cs.wikipedia.org/wiki?curid=858091", "title": "Jegor Ivanovič Zolotarjov", "text": "Jegor Ivanovič Zolotarjov\n\nJegor Ivanovič Zolotarjov (; Petrohrad – tamtéž) byl ruský matematik aktivní zejména v oblasti teorie čísel, zejména algebraické teorie čísel. Kromě toho pracoval v oblasti kvadratických forem a eliptických integrálů.\n\nNarodil se do rodiny obchodníka a posluchačem Petrohradské univerzity se stal už v roce 1863. Od roku 1864 byl řádným studentem a mezi jeho učitele patřili Osip Ivanovič Somov, Pafnutij Lvovič Čebyšev a Alexandr Nikolajevič Korkin. V listopadu 1867 obhájil kandidátskou práci a již deset měsíců poté habilitoval, čímž získal možnost vyučovat na univerzitě.\n\nZahynul poměrně mladý na sepsi poté, kdy ho na nádraží ve městě Carskoje Selo srazil vlak.\n"}
{"id": "858092", "url": "https://cs.wikipedia.org/wiki?curid=858092", "title": "Velkopřevorský palác", "text": "Velkopřevorský palác\n\nVelkopřevorský palác je barokní budova stojící na Velkopřevorském náměstí č. 485/4, na Malé Straně v prvním pražském obvodu. Palác je součástí areálu Řádu maltézských rytířů, jenž je chráněn jako kulturní památka České republiky.\n\nPalác stojí na románských základech, neboť na jeho místě zřejmě již ve druhé polovině 12. století stával dům, jejž kníže Vladislav I. věnoval řádu johanitů, pozdějšímu Řádu maltézských rytířů.\n\nBěhem husitských válek byl palác vypálen.\n\nV letech 1516–1532 do paláce přesídlil jako první velkopřevor Jan III. z Rožmberka, který do té doby sídlil ve Strakonicích.\n\nPalác byl několikrát přestavován. Italský architekt Carlo Lurago provedl raně barokní přestavby a po roce 1725 proběhla velká barokní přestavba pod vedením architekta Bartolomea Scottiho.\n\nV roce 1991 získali palác zpět maltézští rytíři.\n\nPalác je postaven na půdorysu okolo čtvercového atria. Tři ze čtyř křídlel jsou jednopatrová, pouze severní křídlo s gotickým atriem je třípatrové.\nNad vstupním portálem z Velkopřevorského náměstí je umístěn erb velkopřevora Gundakera Poppela hraběte z Ditrichštejna, zadavatele barokní přestavby paláce. Sochy a výzdoba paláce jsou prací dílny Matyáše Brauna.\n\nV místnostech s vrcholně barokních klenbou dnes sídlí kavárna a restaurace. V některých částech se dochovala i klenba raně barokní nebo renesanční.\n\nNa východní straně přiléhá k Velkopřevorskému paláci tzv. Maltézská zahrada, kterou tvoří velká travnatá plocha s mohutným, památným Beethovenovým platanem. V blízkosti paláce se nachází také:\n\n\nVelkopřevorské náměstí 485/4\nPraha 1 – Malá Strana\nTel: 257 219 130\nURL: http://www.velkoprevorskypalac.cz\nE-mail: hlavaty@velkoprevorskypalac.cz\n\nSouřadnice: N 50° 05' 10.59\"\nE 14° 24' 21.89\"\n\n"}
{"id": "858094", "url": "https://cs.wikipedia.org/wiki?curid=858094", "title": "Švýcarsko na Letních olympijských hrách 1924", "text": "Švýcarsko na Letních olympijských hrách 1924\n\nŠvýcarsko se účastnilo Letní olympiády 1924. Zastupovalo ho 141 sportovců (136 mužů a 5 žen) v 17 sportech.\n\n"}
{"id": "858095", "url": "https://cs.wikipedia.org/wiki?curid=858095", "title": "Mihaela Dascăluová", "text": "Mihaela Dascăluová\n\nMihaela Dascăluová (* 12. února 1970 Brašov) je bývalá rumunská rychlobruslařka.\n\nV roce 1986 poprvé nastoupila do závodů Světového poháru (SP), v téže sezóně také debutovala na Mistrovství světa juniorů (7. místo). V SP pravidelně začala závodit v roce 1990, roku 1991 poprvé startovala na seniorských šampionátech – Mistrovství Evropy (11. místo), Mistrovství světa ve víceboji (11. místo) a Mistrovství světa ve sprintu (22. místo). Zúčastnila se Zimních olympijských her 1992, kde nastoupila do závodů na všech tratích a největšího úspěchu, šesté příčky, dosáhla na distanci 1000 m. Na následujících hrách v roce 1994 dosáhla nejlépe osmého místa v závodech na 1500 a 3000 m. Na vícebojařském světovém šampionátu 1994 získala svoji jednou, bronzovou medaili. Na evropských mistrovstvích se výsledkově pohybovala okolo šestého a sedmého místa. Startovala také na ZOH 1998, na tratích 1500 a 3000 m ale skončila až ve čtvrté, respektive třetí desítce. Po sezóně 1997/1998 ukončila sportovní kariéru.\n"}
{"id": "858106", "url": "https://cs.wikipedia.org/wiki?curid=858106", "title": "Giuseppe Saragat", "text": "Giuseppe Saragat\n\nGiuseppe Saragat (19. září 1898 Turín – 11. června 1988 Řím) byl italský politik. V letech 1964–1971 byl prezidentem Itálie, pátým v historii, 1963–1964 ministrem zahraničních věcí. V období 1946–1947 byl předsedou italského parlamentu. \n\nPo druhé světové válce byl člen Italské socialistické strany. Roku 1947 však stranu opustil a založil Socialistickou dělnickou stranu Itálie (\"Partito Socialista dei Lavoratori Italiani\"), která byla později přejmenována na Italskou socialistickou demokratickou stranu (\"Partito Socialista Democratico Italiano\"). Saragat byl až do své smrti jejím neformálním lídrem (oficiálně jí předsedal v letech 1947–1954, 1957–1964 a roku 1976). Strana sehrávala důležitou roli v poválečném italském politickém systému, protože byla koaličním partnerem křesťanských demokratů (\"Democrazia Cristiana\"), kteří dlouho odmítali spolupracovat s Italskou socialistickou stranou. \n\n\n"}
{"id": "858108", "url": "https://cs.wikipedia.org/wiki?curid=858108", "title": "Pivní a vinařská turistika v Česku", "text": "Pivní a vinařská turistika v Česku\n\nPivní a vinařská turistika v Česku je turistika zaměřena na zážitkovou gastronomii v oblasti vinařství a pivařství.\n\nMezi formy zážitkového cestovního ruchu lze zařadit i gastronomický cestovní ruch včetně jeho podmnožin, vinařského a pivního cestovního ruchu.\n\nPivní turistika je forma cestovního ruchu, která může být definována jako návštěva pivovarů, pivních festivalů, na kterých se ochutnává pivo, a ostatních aktivit spjatých s pivem. Tato forma je úzce svázána i s pěší turistikou, cykloturistikou nebo návštěvou měst a jejich historických památek. Primárním motivem účastníků pivního cestovního ruchu jsou zážitky, jako jsou exkurze pivovarů spojené s poznáváním výroby piva, ochutnávkami piva, atmosférou pivních krčem nebo kulturními akcemi, které pivovary pořádají. Pivovary nabízejí nejen prohlídku výrobního provozu, ochutnávku a prodej sortimentu piv, ale provozují pro své návštěvníky i restaurace s ubytováním.\n\nVinařská turistika je forma cestovního ruchu, jejíž účastníci jsou motivováni poznáváním způsobu pěstování vína v tradičních vinařských oblastech, ochutnávkami vín, procítěním atmosféry vinařských sklípků, vináren, vinoték a nákupem archivních i nových vín.\n\n"}
{"id": "858111", "url": "https://cs.wikipedia.org/wiki?curid=858111", "title": "Lia van Schieová", "text": "Lia van Schieová\n\nLia van Schieová (* 8. července 1970 Leiden, Jižní Holandsko) je bývalá nizozemská rychlobruslařka.\n\nNa velkých mezinárodních závodech debutovala v roce 1989, kdy nastoupila do seriálu Světového poháru. V roce 1990 poprvé startovala na Mistrovství světa ve víceboji, kde skončila na osmém místě. Na světovém vícebojařském šampionátu 1991 získala bronzovou medaili. Roku 1992 se zúčastnila Mistrovství Evropy, kde se umístila na páté příčce, Zimních olympijských her (1500 m – 16. místo, 3000 m – 9. místo, 5000 m – 8. místo) a Mistrovství světa ve víceboji, kde byla osmá. V dalších sezónách, kromě několika absolvovaných závodů Světového poháru, již startovala pouze na nizozemských mistrovstvích, z nichž má celkem 11 medailí, z toho čtyři zlaté. Po sezóně 1994/1995 ukončila sportovní kariéru.\n"}
{"id": "858114", "url": "https://cs.wikipedia.org/wiki?curid=858114", "title": "Evropský statistický systém", "text": "Evropský statistický systém\n\nEvropský statistický systém (ESS) je garantem spolehlivosti evropské statistiky. Evropská statistika sestavovaná ve všech členských státech EU je vytvářena podle společných kritérií a definic a její data jsou zpracovávána tak, aby byla srovnatelná v rámci všech zemí EU. ESS zahrnuje Eurostat (statistický úřad EU), statistické úřady a další instituce členských zemí, které sestavují evropskou statistiku. Jeho součástí je tedy i Český statistický úřad. Cílem ESS je zajistit statistické údaje, které jsou harmonizované, spolehlivé, relevantní a použitelné.\nJádro ESS tvoří Výbor pro Evropský statistický systém, kde jsou zastoupeni představitelé Eurostatu (včetně jeho generálního ředitele) a předsedové národních statistických úřadů členských států a zemí ESVO. Tento výbor poskytuje odborné vedení pro plánování, sestavování a šíření evropské statistiky.\n\nESS má vlastní Evropský statistický program, který obsahuje úkoly a činnosti na dobu pěti let. Tento program je schvalován Evropským parlamentem a Radou.\n\nI když plánování činností je prováděno společně, za vypracovávání harmonizovaných národních statistik odpovídají orgány členských států. Eurostat pak tato data shromažďuje, zpracovává a publikuje jako evropskou statistiku, která je podkladem pro rozhodování a tvorbu politik EU. Kromě toho Eurostat také zajišťuje koordinaci celého systému a dbá na zajištění soudržnosti a kvality údajů.\n\nNárodní statistické úřady garantují spolupráci s mezinárodními organizacemi, jsou subdodavateli statistických informací pro tyto nadnárodní organizace a dle potřeby i pro jednotlivé národní statistické úřady. ČSÚ rovněž zpracovává a analyzuje české informace v kontextu mezinárodního srovnání. V oblasti statistiky je ČSÚ garantem spolupráce s Eurostatem. Eurostat koordinuje metodiku statistiky na evropské úrovni, aby tak bylo umožněno srovnání mezi jednotlivými zeměmi a regiony. Spolupráce s mezinárodními statistickými organizacemi umožňuje monitorování srovnání sociálně ekonomického, demografického vývoje členských zemí.\n\nOd roku 2009 je platné nařízení Evropského parlamentu a Rady (ES) č. 223/2009 ze dne 11. března 2009 o evropské statistice. Bylo vyvoláno potřebou nové právní úpravy s ohledem na globální změny ve společnosti a na požadavky na vyšší efektivitu při využívání statistických dat. Nařízení definuje obsah pojmu „evropská statistika“ a zásad, kterými se řídí (profesionální nezávislost, nestrannost, objektivita, spolehlivost, statistická důvěrnost a efektivita nákladů). \nNařízení posiluje koordinační funkci národních statistických úřadů a obdobnou úlohu Eurostatu na úrovni Komise. Dále zdůrazňuje spolupráci mezi Evropským statistickým systémem a Evropským systémem centrálních bank vzhledem k tomu, že se oba systémy podílejí na produkci evropské statistiky, při současném respektování vlastních pravomocí obou struktur. V rámci nařízení je upraveno také zveřejňování evropské statistiky, ochrana a předávání důvěrných údajů, přístup k důvěrným údajům pro vědecké účely, možnosti přístupu k administrativním záznamům a údajům z veřejných zdrojů.\n\nKodex vymezuje základní rámec, ve kterém se národní i evropská statistika pohybuje. Patří sem např. profesionální nezávislost, právní podklad, oprávnění ke shromažďování údajů, statistická důvěrnost, nestrannost a objektivita, správná metodika statistického zjišťování a zpracování, přiměřenost nároků na respondenty, efektivita nákladů apod.\n\n"}
{"id": "858129", "url": "https://cs.wikipedia.org/wiki?curid=858129", "title": "Luigi Einaudi", "text": "Luigi Einaudi\n\nLuigi Einaudi (24. března 1874 – 30. října 1961) byl italský politik, ekonom a novinář. V letech 1948–1955 byl prezidentem Itálie, druhým v historii, předtím, v letech 1945–1948, prezidentem italské centrální banky (\"Banca d'Italia\"), 1947–1948 ministrem financí. Byl členem Italské liberální strany. Mezi válkami byl novinářem italských deníků La Stampa a Il Corriere della Sera. Přispíval též do britského týdeníku The Economist. Vydal i několik knih: \"Tracotanze protezionistiche\" (1919), \"Principi di scienza delle finanze\" (1932), \"Via il Prefetto\" (1944), \"Il buon governo\" (1954) či \"Prediche inutili\" (1956). Jeho vnukem je známý italský pianista a hudební skladatel Ludovico Einaudi.\n\n"}
{"id": "858131", "url": "https://cs.wikipedia.org/wiki?curid=858131", "title": "Mutnofret", "text": "Mutnofret\n\nMutnofret byla staroegyptská královna pocházející z počátku 18. dynastie. Byla manželkou faraona Thutmose I. a matkou Thutmose II.\n\nNa základě jejích titulů „královská dcera“ a „královská sestra“ se předpokládá, že mohla být dcerou prvního vládce 18. dynastie Ahmose I. a sestrou Amenhotepa I. Mutnofret však nebyla hlavní manželkou Thutmose I., neboť tuto roli plnila královna Ahmose.\n\nZmínka o ní byla objevena v zádušním chrámu v Dér el-Bahrí, který nechal postavit její vnuk Thutmose III., na stéle nalezené v Ramesseu a na kolosu jejího syna. Její socha, kterou pro ní nechal postavit její syn Thutmose II., byla nalezena ve Wadžmosově kapli, což naznačuje, že za jeho vlády byla stále naživu.\n\nJejí jméno v překladu znamená „Mut je krásná“.\n"}
{"id": "858141", "url": "https://cs.wikipedia.org/wiki?curid=858141", "title": "Prutová konstrukce", "text": "Prutová konstrukce\n\nPrutová konstrukce nebo prutová soustava je nejpoužívanějším typem nosné konstrukce ve stavební i technické praxi. Je tvořena nejjednoduššími konstrukčními prvky – pruty, u nichž jeden délkový rozměr \"l\" výrazně převládá nad rozměry příčnými \"d\" a \"h\". Konce prutu a spojnice dvou nebo více prutů v bodě se nazývají styčníky. Pokud jsou spojení prutů ve styčnících tuhá, nazýváme takovou konstrukci rámem. Jestliže jsou styčníky kloubové, tzn. že umožňují volné pootočení, jedná se o kloubovou prutovou soustavu – příhradovou konstrukci. Obecně lze prutové soustavy rozlišit na rovinné a prostorové. Soustavu lze považovat za rovinnou, jestliže střednice všech prutů, daná zatížení, reakce vnitřních i vnějších vazeb a jedna z centrálních os setrvačnosti každého průřezu prutu soustavy leží v jedné rovině. V případě prostorové prutové soustavy neleží střednice prutů, zatížení a reakce vazeb v jedné rovině.\n\nAnalýzu prutových konstrukcí lze provádět podle dvou základních přístupů, a to podle závislosti mezi zatěžujícími silami a deformacemi prutu. Pokud platí závislost lineární (vždy jako idealizace skutečnosti), tedy Hookeův zákon, jedná se o analýzu lineární – pružnostní. Pokud uvažujeme úlohy geometricky a fyzikálně nelineární, tzn. že Hookeův zákon neplatí nebo platí jen částečně, jedná se o analýzu nelineární – plastickou či pružnoplastickou/tuhoplastickou. \n\nStaticky určité prutové konstrukce lze analyzovat podle tzv. \"teorie 1. řádu\", kdy statické podmínky rovnováhy sil posuzujeme na nepřetvořené konstrukci. Staticky neurčité konstrukce je třeba řešit podle \"teorie 2. řádu\", kdy uvažujeme rovnováhu sil na deformované prutové konstrukci a respektujeme vliv posunutí a pootočení průřezů na velikost silových veličin.\n\n"}
{"id": "858142", "url": "https://cs.wikipedia.org/wiki?curid=858142", "title": "Stínící plachta", "text": "Stínící plachta\n\nStínící plachty, někdy zvané jako sluneční plachty, jsou moderním zastíněním exteriéru. Slouží jako alternativa zastínění pergoly pomocí markýzy.\n\nSvinovací stínící plachty - Sluneční plachty využívají technologie a materiály, které jsou většinou využívané na moři u plachetnic. Díky tomu poskytují vysokou odolnost vůči povětrnostním vlivům a opotřebení. \nPevné stínící plachty - Materiál je pevně připevněn ke kotvícím bodům. Vzhled plachty je standardizovaný. Používá se k zastínění malých teras\n\nStínící polohovací plachta je kotvena do speciálních sloupků, které jsou vybaveny vodící lištou, díky níž je možné plachtu naklánět a polohovat a vytvářet tak stín tam, kam právě svítí slunce. Kromě sloupků je možné kotvit plachtu i přímo do fasády, a to s pomocí půlsloupků, které rovněž obsahují vodící lištu. Plachty mají standardizovanou velikost (trojúhelník, čtverec, obdélník a šestiúhelník) a k dispozici jsou v mnoha barvách. Ovládají se manuálně. Napnuté mohou být od jara do podzimu, sundávají se jen při silných deštích či větru silnějším než 70 km/hod. Je možné je prát v automatické pračce na 40 stupňů.\n\n"}
{"id": "858143", "url": "https://cs.wikipedia.org/wiki?curid=858143", "title": "Zjevení Panny Marie v Kibeho", "text": "Zjevení Panny Marie v Kibeho\n\nZjevení Panny Marie v Kibeho je mariánské zjevení, ke kterému podle katolické církve došlo mezi 28. listopadem 1981 a 28. listopadem 1989 ve škole v městečku Kibeho na jihu Rwandy.\n\nPanna Maria se zde měla po několik let zjevovat třem dívkám (sedmnáctileté Alphonsine Mumureke, dvacetileté Nathalie Mukamazimpaka a jednadvacetileté Marie Claire Mukangango a několika dalším), představila se jim jako „Nyina wa Jambo“ (Matka Slova). K nejdelšímu a nejdramatičtějšímu vidění došlo 19. srpna 1982.\n\nPodle svědků Panna Maria předpovídala hrůzy rwandské genocidy (k níž došlo v roce 1994) a vyzývala k modlitbám, zvláště k modlitbě růžence, za odvrácení katastrofy.\n\nPrávě ve škole, kde dívky zjevení zažily, později Hutuové zmasakrovali mnoho obyvatel včetně dětí, mezi oběťmi byla i jedna z vizionářek, Marie Claire Mukangango.\n\nZjevení prohlásil za hodnověrné místní biskup Augustin Misago 29. června 2001 (biskup Misago byl později obviněn z účasti na genocidě, byl ale osvobozen). Zjevení Panny Marie a Ježíše Krista oznámily i další osoby, ta však nebyla katolickou církví potvrzena. V roce 1992 byl v Kibeho na památku zjevení postaven chrám Panny Marie Bolestné.\n\n"}
{"id": "858151", "url": "https://cs.wikipedia.org/wiki?curid=858151", "title": "Bavlnářská tkanina", "text": "Bavlnářská tkanina\n\nBavlnářská tkanina (něm.: \"bauwollartiges Gewebe\") je souhrnný název pro tkaniny, které mají vzhled a charakter výrobků z bavlněných vláken a jsou tkané ze staplových přízí vyrobených z bavlny, z umělých vláken s délkou do cca 60 mm (včetně textilních odpadů) nebo směsí těchto vláken s bavlnou. \nZařazení tkanin z kombinací staplových přízí (např. v útku) s filamentovými přízemi (např. v osnově), z mikrovláken, elastomerů, z kombinací různých technik apod není ve 2. dekádě 21. století jednoznačně definováno. Tyto výrobky se proto často označují jen podle subjektivního posouzení.. \n\nPodle výrobní technologie se může jednat o hladké, listové nebo žakárské tkaniny z barvených nebo režně bílých přízí (tkanina barvená v kuse). \n\nBavlnářské t. mají obvykle měkký omak, dobrou splývavost, dobré izolační vlastnosti a dají se snadno prát \n\nV oděvním a bytovém sektoru patří bavlnářské tkaniny k nejpoužívanějším druhům textilií, u technických textilií však označení bavlnářská tkanina není obvyklé. \n\nK nejznámějším druhům patří \n\nbarchet, batist, brokát, činovatina, damašek, denim, dyftýn, grádl, kalmuk, kanafas, kanava, klot, manšestr, molino, mul, organtýn, oxford, piké, popelín, pracovní kepr, prací kord, renforce, ryps, samet, sypkovina, veba aj. \nVedle přívlastku „bavlnářská“ se používalo k rozlišení textilií podle suroviny a výrobní technologie také označení \"vlnařská\", \"lnářská\" a \"hedvábnícká\" tkanina – asi do konce 20. století také v úřední statistice. Zde byly tyto výrazy později nahrazeny označeními \"tkaniny bavlněné včetně směsových\", \"tkaniny z vlněné příze vč. směsových\" apod. \n\nV cizích jazycích jsou přívlastky typu \"bavlnářská\" méně obvyklé, např. v angličtině je výraz se stejným obsahem zcela neznámý.. \nSměsová tkanina\n\nVlnařská tkanina\n\nBavlnářská příze\n"}
{"id": "858152", "url": "https://cs.wikipedia.org/wiki?curid=858152", "title": "Enrico De Nicola", "text": "Enrico De Nicola\n\nEnrico De Nicola (9. listopadu 1877 – 1. října 1959) byl italský politik, novinář a právník. Byl historicky prvním prezidentem Itálie, úřad zastával v letech 1946–1948, když byl zvolen Ústavodárným shromážděním (\"Assemblea Costituente della Repubblica Italiana\"), jež vzniklo po pádu monarchie. V období 1920–1924 předsedal dolní komoře parlamentu, 1951–1952 Senátu, 1956–1957 Ústavnímu soudu. Byl představitelem Italské liberální strany.\n\n"}
{"id": "858155", "url": "https://cs.wikipedia.org/wiki?curid=858155", "title": "Vířivka", "text": "Vířivka\n\nVířivka (vířivý bazén, jacuzzi, spa, hot tub) je koupací vana se vstřikovacím systémem s cirkulací vzduchu a tlakové vody. Umožňuje masážní a relaxační koupele.\n\nZákladem je vana nebo bazének napuštěný vodou o objemu 0,5 až 2 m³, která je celoročně dohřívána na požadovanou teplotu. Pomáhá tomu kvalitní izolace a termokryt nad hladinou. Konstrukčně je řešena pro lehnutí, sednutí, dle jednotlivého typu a velikosti. Na dně a po bocích vířivky jsou masážní trysky, které se dělí na dvě základní skupiny. Jsou to trysky vodní a vzduchové. Vodní trysky zajišťují hydromasáž, dělí se svou velikostí a průtokem vody, na bodové, rotační a rotační doplněné osvětlením. Vzduchové trysky zajišťují tzv. perličkovou koupel. Masáž zajišťují výkonná vzduchová a vodní čerpadla. Kartušová nebo písková filtrace se stará o čistotu vody. Čistota vody je dále zajištěna ozónovou desinfekcí. Většina dnes prodávaných vířivek má ve své základní výbavě podvodní osvětlení, často nazývané jako colorterapie, a rádio s připojením na mp3 nebo CD přehrávač. Celé toto zařízení je řízeno z hlavního ovládacího panelu, kde lze nastavit teplotu vody, filtrační cyklus, zapnout a vypnout hydromasáž s perličkovou koupelí, podvodní osvětlení a v neposlední řadě ovládání rádia a hudby. Celkový příkon těchto zařízení se pohybuje od 4,5 kW do 10 kW, dle jednotlivých funkcí a velikosti.\n\n"}
{"id": "858173", "url": "https://cs.wikipedia.org/wiki?curid=858173", "title": "Ius ad bellum", "text": "Ius ad bellum\n\nIus ad bellum (latinsky \"právo na válku, právo válčit\") je právní pojem označující právo státu zahájit válku. Ius ad bellum je jednou z částí válečného práva, spadajícího pod mezinárodní právo veřejné (spolu s ním stojí \"ius in bello,\" tedy pravidla vedení války). Moderní ius ad bellum je definováno například Chartou OSN.\n\nJednou z hlavních funkcí každého právního řádu je umožnit soužití jeho subjektů v míru, neboli bez použití ozbrojené síly v jejich vzájemných vztazích. Mezinárodní právo obsahuje normy, které upravují použití ozbrojené síly a to ve dvou rovinách. První rovinu tvoří normy, které použití ozbrojené síly v mezinárodních vztazích principiálně zakazují a stanovují také výjimky z tohoto zákazu. Souhrn těchto pravidel se označuje \"ius ad bellum\" (právo na válku), nebo správněji \"ius contra bellum\" (právo proti válce), jelikož jejich účelem je zákaz války, nikoliv garance práva na válku. Druhou rovinu tvoří právo ozbrojených konfliktů (ius in bello, právo ve válce). Jedná se o pravidla, která regulují průběh ozbrojeného konfliktu – omezují válčící strany při volbě prostředků a způsobů vedení boje (právo haagské) a stanovují pravidla ochrany těch, kteří konfliktem trpí, tedy zajatci, nemocní a civilní obyvatelstvo (právo ženevské).\n\nIus ad bellum bylo až do 1. světové války považováno za přirozené právo státu a obsahovalo subjektivní oprávnění kdykoli sáhnout ke zbrani při vymáhání svých nároků vůči jinému státu, při řešení sporů s jiným státem a koneckonců i prosté vedení útočné války v rámci vedení zahraniční politiky.\n\nPojetí tohoto pojmu se však zásadně změnilo na začátku 20. století. Subjektivní právo státu využít války jako prostředku bylo od konce 1. světové války stále více omezováno (významným milníkem v tomto ohledu bylo zřízení Společnosti národů, první organizace kolektivní bezpečnosti univerzálního významu v dějinách), až bylo nakonec zakázáno v r. 1928 tzv. Briand-Kellogovým paktem. Tento dokument byl první mnohostrannou mezinárodní smlouvou, která zakazovala použití síly v řešení mezinárodních konfliktů, ovšem chyběla mu donucující ustanovení, a proto se tento \"de facto\" čistě formální mechanismus ukázal jako neúčinný vzhledem k průběhu 2. světové války v následujícím desetiletí.\n\nNa koncepci, kterou nastínilo uvedení Briand-Kellogova paktu, posléze navázala i OSN. Již v čl. 2 odst. 4 Charty OSN bychom našli ustanovení zavazující státy k tomu, aby se vystříhaly \"ve svých mezinárodních stycích hrozby silou nebo použití síly jak proti územní celistvosti nebo politické nezávislosti kteréhokoli státu, tak jakýmkoli jiným způsobem neslučitelným s cíli Organizace spojených národů.\"\n\nTakto došlo k omezení původního, poměrně širokého, subjektivního a přirozeného práva státu na válku až ke dnešnímu právu vést obrannou válku.\n\nMezinárodní právo na základě Charty OSN v rámci válečného konfliktu rozlišuje dva odlišné pojmy:\n\nJde o státní akt, který vede k porušení míru, ohrožení míru, nebo je útočným činem (agresí). Taková válka je mezinárodním právem zakázána a kvalifikována jako \"nejtěžší mezinárodní zločin.\" Za agresivní akt se podle \"Rezoluce 3314 (XXIX)\" přijaté 14. 12. 1974 Valným shromážděním OSN považuje kterýkoli následující čin, bez ohledu ke skutečnosti, byla-li vyhlášena válka:\n\n\"a) invaze nebo útok ozbrojených sil jednoho státu na území druhého státu, vojenská okupace, byť i dočasná, která je důsledkem invaze nebo útoku ozbrojených sil, jakékoliv připojení území jiného státu nebo jeho části, při němž bylo použito síly;\"\n\n\"b)     bombardování ozbrojenými silami jednoho státu území druhého státu, použití jakýchkoli zbraní jednoho státu proti území druhého státu;\"\n\n\"c)     blokáda přístavů nebo pobřeží jednoho státu ozbrojenými silami druhého státu;\"\n\n\"d)     útok ozbrojených sil jednoho státu na pozemní, námořní nebo letecké síly jiného státu;\"\n\n\"e)     použití ozbrojených sil jednoho státu, které se nacházejí na území druhého státu s jeho souhlasem v případě, že nedodržely podmínky pobytu nebo délky jejich přítomnosti;\"\n\n\"f)       jednání státu, který povolil druhému státu, aby použil jeho území ke spáchání agresivního činu proti třetímu státu;\"\n\n\"g)     vyslání státem nebo jeho jménem ozbrojených skupin, band, nepravidelných ozbrojených sil nebo žoldnéřů, kteří používají sílu, proti jinému státu v takové míře, že se to rovná předchozím činům.\"\n\nO tom, zda byla podstata takového skutku naplněna, rozhoduje Rada bezpečnosti OSN, podle čl 39. Charty OSN.\nCharta OSN v kapitole VII. (akce při ohrožení míru, porušení míru a činech útočných) upravuje tři případy, kdy je stát oprávněn, příp. povinen užít vojenské síly proti druhému státu a to:\n\na) účastní-li se ozbrojené akce proti útočníkovi na základě rozhodnutí Rady bezpečnosti OSN;\n\nb) účastní-li se vojenské akce proti útočníkovi v rámci regionální organizace, která k tomu byla Radou bezpečnosti zmocněna;\n\nc) při výkonu práv individuální nebo kolektivní sebeobrany proti ozbrojenému útoku druhého státu podle čl. 51.\nK posuzováni o porušení výše zmíněných stanov a řešení sporů mezi státy byl zřízen roku 1945 na základě Charty OSN Mezinárodní soudní dvůr, jehož hlavním úkolem je řešit spory mezi státy a podávat posudky o právních otázkách na žádost oprávněných orgánů.\n\nMezinárodní trestní soud byl zřízen Římským statutem. Vešel v platnost dne 11. dubna 2002 a jeho účelem je stíhat osoby zodpovědné za zločin genocidy, zločiny proti lidskosti, válečné zločiny a od roku 2010 definovaný zločin agrese (agresivní války). Dle finálního výkladu, který byl na Kampalské konferenci v roce 2010 stanoven a který je zároveň ukotven v trestním zákoníku ČR (zákon č. 40/2009 Sb.) v hlavě XIII, díle 2 § 405a, je za pachatele považován ten, kdo:\n\nRada bezpečnosti OSN, v případě zahájení výkonu soudní moci z iniciativy prokurátora, může vyšetřování zastavit, pokud nabude dojmu, že vyšetřovaný čin parametry agrese nesplňuje. Soud aktivně disponuje touto jurisdikcí od 1. ledna 2017. \n\nPočínaje Ženevskými úmluvami se v právním jazyce mezinárodních smluv nahrazuje původní pojem války (který byl používán v právní nauce již od jeho vymezení Grotiem), pojmem ozbrojený konflikt. Dále jsou vymezeny \"mezinárodní ozbrojené konflikty\" (tj. probíhající mezi dvěma a více státy) a ozbrojené konflikty, které mezinárodní ráz nemají. Takto se zamezilo stavům, kdy jedna strana argumentuje neaplikovatelností mezinárodního práva války z důvodu neexistence jejího formálního vyhlášení či neuznání protistrany za stranu války. K takové situaci došlo v prvním případě, který byl posuzován Mezinárodním trestním tribunálem pro bývalou Jugoslávii (ICTY).\n\nPřípad Tadić\n\nDuško Tadić, bosenský Srb, obžalovaný z několika porušení Ženevských úmluv, argumentoval neexistencí mezinárodního ozbrojeného konfliktu a tedy i nedostatkem věcné jurisdikce ICTY v jeho případě. V této situaci musel ICTY přistoupit k vymezení definice mezinárodního ozbrojeného konfliktu. Ozbrojený konflikt je ICTY chápán jako \"uchýlení se k ozbrojené síle mezi státy, nebo déletrvající ozbrojené násilí mezi vládní autoritou a organizovanými ozbrojenými skupinami či mezi takovými skupinami uvnitř jednoho státu.\" Tato definice není bezchybná, nicméně umožňuje jistou flexibilitu a zároveň zakotvuje důležitou zásadu, podle níž válečný konflikt existuje, aniž je formálně vyhlášen – a aniž jej jeho strany uznávají.\n\nMezinárodní praxe účinnost právní podstaty legitimity válečného konfliktu příliš nepotvrzuje. I po 2. světové válce a sepsání Charty OSN docházelo a dochází k desítkám konfliktů. Jednak mezi státy, mezi nesamostatnými územními a koloniálními mocnostmi, ale také uvnitř států, které mohly ohrozit nebo ohrozily mezinárodní mír i bezpečnost.\n\nUkázalo se, že v ozbrojených konfliktech není vždy snadné či právně možné určit, který právní subjekt je v pozici agresora a který je napadený. Příklad nalezneme v Arabsko-izraelském konfliktu, kdy dochází ke křížovému obviňování ze zakázané agrese a sebeobhajování ve smyslu země vykonávající své přirozené právo na sebeobranu. Rada bezpečnosti OSN, která je výlučně oprávněna závazně určit, zda došlo k agresi a kdo je jejím pachatelem, není schopna v podobných případech přijmout odpovídající rozhodnutí. Problémem je nejednotný postoj stálých členů, kdy někteří nebo jeden z nich považují za agresora stát A a stát B za bránící se, zatímco druhý člen nebo druzí členové vnímají konflikt v obrácených pólech. Taková situace znemožňuje přijímat návrhy ukotvené v Chartě OSN kapitoly VII, protože nebyla naplněna nezbytná podmínka jednomyslnosti stálých členů.\n\nNezbytná je tedy přítomnost \"ius in bello\", práva ve válce, které stanovuje pravidla vedení válečného konfliktu. V případě, že tato ustanovení kterýkoli subjekt poruší, je takový akt považován za mezinárodní zločin.\n\nKonflikt na Ukrajině\n\nOd druhé světové války se již nesetkáme s formálním vyhlášením válečného konfliktu, ale spíše se způsoby vedení války, které se snaží obejít tradiční definici mezinárodního humanitárního práva (dále MHP). Příkladem je hybridní válka užitá v bojích na východě Ukrajiny v letech 2014-2015. I v tomto konfliktu je však MHP v kontextu aplikovatelné, jelikož bylo dosaženo dostatečné intenzity i rozsahu (podle Human Rights Watch). Projevy hybridní války se snaží obejít úpravu ius in bello (např. současné použití vojenských a polovojenských jednotek s cílem demoralizace obyvatelstva, útoky pomocí malých částí pravidelné armády; výcvik a zásobení lokálních militantních skupin souběžně s útoky využívajícími pokročilých informačních technologií). I přesto, že byly naplňovány znaky utajené, tj. nevyhlášené války, a mělo se tak použít všech norem MHP, objevily se značné kontroverze, jaký režim použít.\n\nRuská federace, která byla z mnoha stran obviňována z vojenské přítomnosti své armády na území Ukrajiny, se všem obviněním bránila s poukazem na to, že všechny síly, bojující proti Ukrajinské vládě, jsou vzbouřenci. Žádný z incidentů okolo nákladních vozů s „humanitární pomocí“, ani překvapivý obrat v situaci, kdy již povstalecké síly byly téměř poraženy, a dokonce ani velmi kontroverzní sestřelení letu 17 společnosti Malaysian Airlines, však nevedly k přímému usvědčení Ruské federace z invaze na území Ukrajiny.\n\nPoužití síly v tzv. hybridní válce tedy spadal do „šedé zóny“ MHP, chyběla jakákoliv definice, která by takovou válku mezinárodněprávně identifikovala. Jinými slovy, hybridní válka byla v MHP tolerovatelná, nicméně testovala hranice momentální úpravy a odhalovala její nedostatky. Zatím (2017) nebyly podniknuty žádné kroky ze strany Rady bezpečnosti OSN, které by tuto situaci řešily, což jen poukazuje na nutnost tuto oblast MHP dále upravovat.\n\nV rozporu s výše zmíněným čl.2 odst. 4 Charty OSN a dalšími rezolucemi VS OSN je však neoddiskutovatelně okupace Krymu ruskou armádou v březnu 2014. Žádné akce OSN však nevyústily v závazné důsledky, neboť Ruská federace jako stálý člen Rady bezpečnosti OSN, disponující právem veta, všechna taková opatření zablokovala.\n\n\n"}
{"id": "858175", "url": "https://cs.wikipedia.org/wiki?curid=858175", "title": "Fremr", "text": "Fremr\n\nPříjmení Fremr nosí více osobností:\n"}
{"id": "858178", "url": "https://cs.wikipedia.org/wiki?curid=858178", "title": "Tomáš Štěrba", "text": "Tomáš Štěrba\n\nTomáš Štěrba (29. prosince 1946 - ???) byl český politik, v 90. letech 20. století poslanec České národní rady a Poslanecké sněmovny za Liberálně sociální unii, později za Českomoravskou unii středu, Liberálně stranu národně sociální a Občanské národní hnutí, počátkem 21. století regionální protijaderný aktivista na Pačejovsku.\n\nVe volbách v roce 1992 byl zvolen do České národní rady na kandidátní listině koalice LSU (volební obvod Západočeský kraj). Zasedal v zahraničním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V prosinci 1994 přešel do klubu Českomoravské unie středu (ČMUS), který vznikl sloučením klubů LSU, ČMUS a Zemědělské strany. Od července 1995 byl členem klubu Liberální strany národně sociální (fungoval v něm jako jeho předseda). Šlo o odštěpenecký klub, který ustavilo několik členů dosavadního klubu LSNS a němuž se Štěrba připojil. Mateřská ČMUS reagovala na Štěrbův přestup s tím, že šlo o ambiciózního politika, který by se v ČMUS nedočkal takové kariéry. Koncem července 1995 oznámil, že uvažuje o vstupu do LSNS, ale dosud prý tak neučinil. V lednu 1996 se vyjádřil v tom smyslu, že bude ve volební kampani kritizovat ODS, ale oceňuje její působení a přeje si, aby vládla i další čtyři roky. V únoru 1996 se ho LSNS (respektive nová koalice SD-LSNS) zřekla pro jeho názory a doporučila jeho vyškrtnutí z volební kandidátky pro sněmovní volby v roce 1996 i pozastavení členství. Vedení strany vadila například jeho podpora vedení podniku Poldi Kladno. Krátce před koncem volebního období se tak ještě v únoru 1996 stal členem a předsedou klubu Občanského národního hnutí, který byl ovšem jen přejmenovaným původním klubem LSNS, jehož členové odmítli poslušnost vedení strany SD-LSNS.\n\nV únoru 1994 byl fyzicky napaden na ulici v Praze. Nebyl schopen útočníky identifikovat ani posoudit, zda šlo o politicky motivovaný útok. V roce 2001 informovala Mladá fronta DNES, že poradci Miloše Zemana nabízeli českým krajanům v Jihoafrické republice bydlení v domech stavěných firmou H-System. Mělo jít o důkaz propojení této kontroverzní firmy na politickou scénu. Cesty do JAR se v roce 1993 měli účastnit zmínění poradci Miroslav Šlouf a Jaroslav Sup a také Tomáš Štěrba. Bývalý poslanec ale na tuto kauzu reagoval s tím, že do JAR jel pouze na návštěvu krajanů, nikoliv za účelem konkrétních podnikatelských plánů.\n\nV komunálních volbách roku 1998 a komunálních volbách roku 2002 neúspěšně kandidoval do zastupitelstva města Klatovy za KDU-ČSL. Profesně se uvádí jako zemědělec a zemědělský inženýr. Počátkem 21. století působil v čele občanského hnutí \"Jaderný odpad - děkujeme nechceme!\" v Pačejově, které bojovalo proti plánům na výstavbu úložiště jaderného odpadu. K roku 2010 se již uvádí jako zesnulý.\n"}
{"id": "858189", "url": "https://cs.wikipedia.org/wiki?curid=858189", "title": "Jaroslav Štrait", "text": "Jaroslav Štrait\n\nJaroslav Štrait (* 29. července 1942 Jičín) je bývalý český politik, v 90. letech 20. století a počátkem 21. století poslanec České národní rady a Poslanecké sněmovny za KSČ, později za KSČM.\n\nPůsobí jako publicista a historik, vydal práce z dějin dělnického hnutí, protifašistického odboje, česko-ukrajinských vztahů a regionální díla zaměřená na východní Čechy. Zabýval se též numismatikou.\n\nPo několik volebních období působil v parlamentu. Ve volbách v roce 1990 byl zvolen do České národní rady za KSČ. Mandát obhájil ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Východočeský kraj). Zasedal ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V lednu roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně obhájil ve volbách v roce 1996 a volbách v roce 1998. Po celé období let 1992-2002 byl členem výboru pro sociální politiku a zdravotnictví. V roce 2002 po odchodu ze sněmovny avizoval, že odchází do penze a hodlá se věnovat výchově vnoučat.\n\nV roce 2004 se zmiňuje jako pořadatel vzpomínkové akce, kterou pořádal Klub českého pohraničí. Angažoval se i v komunální politice. V komunálních volbách roku 1994 byl za KSČM zvolen do zastupitelstva města Hradec Králové.\n\n"}
{"id": "858192", "url": "https://cs.wikipedia.org/wiki?curid=858192", "title": "Kalmuk", "text": "Kalmuk\n\nKalmuk (angl.: \"calmuc\", něm.:\"Kalmuck\") je hustá bavlnářská tkanina oboustranně počesaná.\n\nTká se ve vazbě lomeného kepru nebo v atlasové vazbě, většinou s \"dvojitým\" útkem, příp. jako \"dvojitá tkanina\" s \"vaznou\" osnovou. Osnovní příze je většinou skaná a útek z vigoně, dostava např. 24 x 30 / cm, hmotnost dosahuje až 500g/m.\n\nLícní strana tkaniny se počesává tak, že vlas zakrývá vazbu. Tkanina se vyrábí jednobarevná nebo potištěná, má měkký, flaušový povrch, velmi dobře saje a tepelně izoluje.\n\nPožití: Pokrývky, ochranné potahy a podložky na matrace, části regionálních krojů, technické účely, zimní pracovní kabátky, župany aj.\n\nOznačení kalmuk má podle některých (nedoložených) tvrzení pocházet od mongolských Kalmyků, kteří měli ve středověku přinést do střední Evropy tyto tkaniny jako pokrývky na koňská sedla.\n\nStejné nebo velmi podobné tkaniny jsou známé také pod označením \"swanboy\" nebo \"fries\". \n"}
{"id": "858196", "url": "https://cs.wikipedia.org/wiki?curid=858196", "title": "Push the Sky Away", "text": "Push the Sky Away\n\nPush the Sky Away je patnácté studiové album australské rockové skupiny Nick Cave and the Bad Seeds. Jeho nahrávání probíhalo od prosince 2011 do srpna následujícího roku ve studiu La Fabrique v Saint-Rémy-de-Provence ve Francii. Album vyšlo 18. února 2013. Jde tak o první album této skupiny od roku 2008, kdy vyšlo \"Dig, Lazarus, Dig!!!\". Mezitím nahrál Cave album se skupinou Grinderman.\n\n\n"}
{"id": "858202", "url": "https://cs.wikipedia.org/wiki?curid=858202", "title": "Okres Münchwilen", "text": "Okres Münchwilen\n\nOkres Münchwilen je švýcarský okres v kantonu Thurgau. Skládá se ze 13 obcí a jeho správním centrem je město Münchwilen. V roce 2011 zde žilo 41 598 obyvatel.\n\n"}
{"id": "858203", "url": "https://cs.wikipedia.org/wiki?curid=858203", "title": "Jools Holland", "text": "Jools Holland\n\nJools Holland, OBE (* 24. ledna 1958 Londýn, Anglie) je britský hudebník a televizní moderátor. Byl jedním ze zakládajících členů skupiny Squeeze, se kterou nahrál celkem šest řadových alb. Od roku 1992 moderuje televizní pořad \"Later... with Jools Holland\". V roce 2003 získal Řád britského impéria. V roce 2015 hrál na albu \"Rattle That Lock\" hudebníka Davida Gilmoura.\n\n"}
{"id": "858206", "url": "https://cs.wikipedia.org/wiki?curid=858206", "title": "Laila Schou Nilsenová", "text": "Laila Schou Nilsenová\n\nLaila Schou Nilsenová (18. března 1919 Kristiania – 30. července 1998 Lanzarote) byla norská alpská lyžařka a rychlobruslařka, jedna z průkopnic ženského rychlobruslení.\n\nV alpském lyžování získala bronzovou medaili na Zimních olympijských hrách 1936 v kombinaci. Kromě toho startovala také na zimní olympiádě 1948 ve sjezdu (7. místo), slalomu (14. místo) a kombinaci (13. místo).\n\nJako rychlobruslařka byla čtvrtá na neoficiálním Mistrovství světa 1934, o rok později tuto soutěž vyhrála. Prvního oficiálního ročníku 1936 se nezúčastnila, na mistrovství v letech 1937 a 1938 získala zlaté medaile. Na národních šampionátech vybojovala v letech 1934–1940 dalších šest cenných kovů, z toho čtyři zlata.\n\nHrála také tenis, házenou a v roce 1963 se zúčastnila Rallye Monte Carlo.\n"}
{"id": "858212", "url": "https://cs.wikipedia.org/wiki?curid=858212", "title": "Williams FW34", "text": "Williams FW34\n\nWilliams FW34 je vůz formule 1 týmu WilliamsF1 nasazený pro rok 2012. Jezdili v něm Venezuelan Pastor Maldonado a Brazilec Bruno Senna. Monopost byl představen 7. února 2012.\n"}
{"id": "858213", "url": "https://cs.wikipedia.org/wiki?curid=858213", "title": "Becca Tobin", "text": "Becca Tobin\n\nBecca Tobin je americká herečka a zpěvačka. Její nejznámější rolí je roztleskávačka Kitty Wilde v hudebním televizním seriálu \"Glee\", který se vysílá na televizní stanici Fox.\n\nVyrostla v Mariettě ve státě Georgia jako mladší ze dvou sester v advokátské rodině. V sedmé a osmé třídě byla roztleskávačkou, pak zjistila, že roztleskávání není nic pro ni, ale s tancem pokračovala. Během svého posledního roku uprostřed školního roku změnila školy. Byla přeložena z divadelní umělecké školy na veřejnou školu, kde ji začaly šikanovat dívky, které jí nazývali \"divadelním magorem\" a \"pitomcem\". Řekly jí, že se nikdy nestane úspěšnou herečkou a jedna z dívek vyhrožovala, že ji zbije. Také dostávala kruté sms zprávy a její jediná kamarádka ji začala ignorovat. Kvůli šikaně se Becca začala vyhýbat všem školním akcím, dokonce ani nepřišla na své předávání vysvědčení. Nyní se angažuje v boji proti šikaně a je mluvčí organizace Bullyville. V roce 2004 absolvovala na Wheeler High School.\n\nV květnu 2013 se objevila na obálce pánského magazínu Maxim.\n\nSpolu se svými kolegy Jacobem Artistem, Melissou Benoist a Deanem Geyerem byla vybrána jako tvář pro nový produkt Coca Coly, Coke Mismo. V červnu 2013 byli všichni čtyři posláni do Manily na Filipíny, aby podpořili produkt návštěvou různých obchodních center a setkáváním se s fanoušky.\n\nChodila s podnikatelem Mattem Bendikem, který byl ale v červenci 2014 nalezen mrtev, shodou okolností rok po smrti jejího kolegy z \"Glee\", Coryho Monteitha . V roce 2016 se zasnoubila se Zachem Martinem a vzali se dne 3. prosince 2016 v Jackson Hole ve Wyomingu.\n\n\n"}
{"id": "858218", "url": "https://cs.wikipedia.org/wiki?curid=858218", "title": "Hồ Quý Ly", "text": "Hồ Quý Ly\n\nHồ Quý Ly (1336-1407?) byl zakladatel krátkodobé vietnamské dynastie Hồ.\n\nPůvodním jménem Lê Quý Ly se narodil roku 1336, jako šestnáctý potomek mandarína vietského původu v jižní Číně (provincie Če-ťiang), jehož předky lze vysledovat do 9. století, a který byl za vlády dynastie pozdní Chan čínským guvernérem Diễn Châu (provincie Nghe An). Lê Quý Ly byl údajně potomkem mýtického čínského císaře Jü Šuna (vietnamsky Ngu Thuấn, jehož jméno Lê Quý Lyho později pravděpodobně inspirovalo k přejmenování země na Đại Ngu). \n\nLê Quý Ly původně zastával funkci vysokého úředníka u královského dvora posledního vládce dynastie Trần (1225-1400), jejíž sláva a moc však upadala. Naopak moc i vliv si postupně získával Lê Quý Ly a roku 1399, ve věku 63 let, se stal strůjcem státního převratu, poté se zbavil všech členů dynastie Trần, ne však zcela důsledně, což se mu v budoucnu stalo osudným. V roce 1400 se prohlásil králem Hồ Quý Lyem. Koncem téhož roku se oficiálně vzdal vlády a předal jí svému nejstaršímu synovi Hồ Hán Thươngovi, přesto si ponechal většinu pravomocí a fakticky vládl i nadále.\n\nKdyž se Hồ Quý Ly dostal k moci, změnil jméno země z historického názvu Đại Việt na Đại Ngu. Země se nacházela v neutěšeném stavu a ovládal ji chaos. Hồ Quý Ly, díky svému působení v nejvyšších politických kruzích dobře věděl, co tento stav způsobilo. Příčinou většiny problémů byla politika odměňování vysokých úředníků králi dynastie Ly a rozmařilá vláda dynastie Trần, kdy byly vysokým úředníkům přidělovány pozemky, a to většinou doživotně. Tyto majetky se pak stávaly dědičnými a dál se zvětšovaly na úkor rolníků, kteří na nich pracovali. V roce 1400 tvořily rolnické třídy ty nejchudší masy nevolníků a bezzemků, kteří se toulali zemí a zaplétali se do různých povstání. Na druhé straně stála třída bohatých feudálních pánů, kteří se většinou zajímali o jediné – o vykořisťování rolnictva. Dalším faktem byly důsledky válek s tradičním jižním rivalem – Čampou. \n\nHồ Quý Ly si byl vědom, že klíčem ke zlepšení ekonomické situace země jsou agrární reformy, takže pouze prospívající a zdanitelné rolnictvo by mohlo poskytnout zdroje k znovuoživení moci v zemi a snížit příčiny sociálních nepokojů. Proto zahájil sérii reforem vedoucích k obnově upadajícího hospodářství a celkové obrodě a stabilizaci země. Jeho cílem bylo obnovení ekonomiky státu a jeho moci, ale politické výsledky byly tragické. Většina feudálních pánů, jejichž pozemky byly reformami Hồ Quý Lyho okleštěny, se postavila na stranu dynastie Trần, která se v zoufalém pokusu znovuzískat svůj trůn obrátila na dvůr čínské dynastie Ming. (vietnamsky nhà Minh) V roce 1406 tak byla země s poměrně čerstvým názvem Đại Ngu vystavena čínské invazi vojska dynastie Ming, usilující o obnovení tradic Říše středu a tím i o znovunastolení nadvlády nad bývalým jižním vazalem. Invaze sice byla odražena, neboť Hồ Quý Ly byl i brilantním stratégem a pravděpodobně se mu podařilo zmobilizovat největší armádu proti Číně, jakou kdy Vietnam v historii disponoval. \n\nPřesto se v roce 1407 vzdal, dobře si vědom celkové čínské převahy. Téhož roku byl zajat spolu se svým synem a odvlečen mingskými vojsky do čínského zajetí, kde byl pravděpodobně i zabit. Ve Vietnamu tak začalo temné období nadvlády Mingů ve spolupráci s kolaborantskou loutkovou vládou dynastie – znovuobnovené Trần. Tu pak roku 1428 vytstřídala dlouhá vláda dynastie obnovené Lê, a to až do roku 1788.\n\n\n"}
{"id": "858220", "url": "https://cs.wikipedia.org/wiki?curid=858220", "title": "Colloredo-Mansfeldský palác", "text": "Colloredo-Mansfeldský palác\n\nColloredo-Mansfeldský palác (či \"palác Colloredo-Mansfeld\") je barokní palácová budova s neorokokovým průčelím. Nachází se v Karlově ulici č. 189/2, na Starém Městě, Praha 1. Je chráněn jako kulturní památka.\n\nV místě dnešního paláce stával nejprve románský, později gotický dům. Na počátku 17. století byla budova přestavěna ve stylu pozdní renesance. Právě zde se v noci z 8. na 9. listopadu 1620 také konalo poslední zasedání královské rady zimního krále Fridricha Falckého po porážce vojska českých stavů v bitvě na Bílé hoře. Dům tehdy patřil Jáchymu Ondřeji Šlikovi, jenž byl za svou účast na stavovském povstání roku 1621 popraven na Staroměstském náměstí.\n\nVrcholně barokní přestavbu paláce inicioval na počátku 18. století hrabě Breda. Autorem projektu je zřejmě Giovanni Battista Alliprandi, nicméně přestavbu dokončil podle projektu Františka Ignáce Prée hrabě Jindřich Pavel z Mansfeldu, který palác koupil roku 1735.\n\nV roce 1842 byl k paláci připojen sousední dům, čímž vznikl nový průjezd. V roce 1848 palác získala jako věno princezna Vilemína Colloredo-Mannsfeldová, která nechala upravit průčelí ve stylu druhého rokoka. Úpravy se týkaly též interiérů paláce a byly provedeny podle vídeňských předloh (1853). Vilemína Colloredo-Mannsfeldová byla provdána za knížete Vincence Karla z Auerspergu, který vlastnil i zámek Slatiňany, kde se dochovaly téměř identické interiéry (jídelna a Růžový salon). Za prusko-rakouské války v roce 1866 v paláci dočasně sídlilo pruské velitelství.\n\nDalší přestavba z roku 1900 představovala výraznou změnu interiérů západního křídla paláce. Palác zůstal v majetku Auerspergů do roku 1942, kdy zemřel bezdětný poslední člen z mladší linie Ferdinand kníže z Auerspergu (1887–1942). Rodový majetek včetně zámků Žleby a Slatiňany přešel na jeho starší sestru Marii Vilemínu, provdanou za Dr. Karla z Trauttmansdorffu, který vlastnil panství i palác do roku 1945, kdy mu byl majetek vyvlastněn.\n\nPalác v současnosti vlastní město Praha. Je spravován Galerií hlavního města Prahy, která plánuje jeho rekonstrukci a využití pro kulturní účely. Palác je částečně přístupný veřejnosti.\n\nČtyřkřídlý palác tvoří svými křídly obdélný dvůr. Románský původ domu prokazuje dochovaný prostor sklepení s původní klenbou. Pozůstatky vrcholně barokní klenby mají některé místnosti v přízemí.\nHlavní průčelí paláce směrem do Karlovy ulice je dvoupatrové.\nVrcholně barokní edikulový portál zdobený vázami, putti a erbem Colloredo-Mansfeldů jsou patrně dílem Antonína Brauna.\n\nV zadní části nádvoří je kašna s pískovcovou sochou Neptuna z doby kolem roku 1735. Ve velkém slavnostním sále v prvním patře paláce je nástropní freska znázorňující alegorii vítězství Habsburské monarchie nad Turky. Jejím autorem je Bartolomeo Scotti. Další malby na stěnách jsou od Giovanniho Battisty Zaista.\n\n"}
{"id": "858221", "url": "https://cs.wikipedia.org/wiki?curid=858221", "title": "Lidija Selichovová", "text": "Lidija Selichovová\n\nLidija Matvejevna Selichovová ( ; 19. března 1922 Petrohrad, Rusko – 7. února 2003) byla sovětská rychlobruslařka.\n\nNa velkých mezinárodních závodech debutovala v roce 1948 stříbrnou medailí z Mistrovství světa. V letech 1952 a 1954 šampionát vyhrála, další dvě bronzové medaile přidala v letech 1953 a 1957. Získala také tři medaile na sovětských šampionátech. Od sezóny 1957/1958 startovala již pouze na domácích závodech, v roce 1959 ukončila sportovní kariéru.\n"}
{"id": "858228", "url": "https://cs.wikipedia.org/wiki?curid=858228", "title": "Registr ekonomických subjektů", "text": "Registr ekonomických subjektů\n\nRegistr ekonomických subjektů (RES) je veřejným seznamem, který je veden podle § 20 zákona č. 89/1995 Sb., o státní statistické službě. Jeho správcem je Český statistický úřad. Zápis do RES má pouze evidenční význam. Ekonomickým subjektem je každá právnická osoba, fyzická osoba s postavením podnikatele a organizační složka státu, která je účetní jednotkou. Registr se průběžně aktualizuje a jeho časový snímek (stav ke konci měsíce) je přístupný na webu Českého statistického úřadu. Každý má přístup k vyhledávání v registru podle IČ nebo podle názvu firmy na webu. Jsou zde k dispozici údaje o adrese sídla firmy, její právní formě, zařazení dle oboru činnosti nebo podle kategorie počtu zaměstnanců.\n\n"}
{"id": "858233", "url": "https://cs.wikipedia.org/wiki?curid=858233", "title": "Registr sčítacích obvodů", "text": "Registr sčítacích obvodů\n\nRegistr sčítacích obvodů a budov (RSO) představuje hierarchicky uspořádanou soustavu evidovaných objektů (např. budov), která podchycuje jejich vzájemné vazby a změny v obsahu, čase a prostoru.\nRSO je veřejný seznam, který je veden dle §20a) zákona č. 89/1995 Sb., o státní statistické službě a jeho správcem je Český statistický úřad.\nUživatel může v registru vyhledávat budovu na základě zadané adresy. Výsledkem vyhledávání je informace o příslušnosti budovy k územním celkům, ke správním úřadům, převažující využití budovy, nepřímá lokalizace budovy pomocí názvu mapového podkladu.\nRegistr rovněž nabízí vyhledávání podle územních celků (kraje, okresy, obce, městské obvody nebo městské části, katastrální území, části obcí, základní sídelní jednotky, sčítací obvody a další prvky). Může napomoci při orientaci v územní struktuře státu. K prohlížení náleží i adresní číselníky ulic, poštovních směrovacích čísel a jiné doprovodné číselníky.\n\n\n"}
{"id": "858235", "url": "https://cs.wikipedia.org/wiki?curid=858235", "title": "Jugoslávie na Letních olympijských hrách 1984", "text": "Jugoslávie na Letních olympijských hrách 1984\n\nJugoslávii na Letních olympijských hrách 1984 reprezentovalo 139 sportovců, z toho 105 mužů a 34 žen v 16 sportech.\n\n"}
{"id": "858236", "url": "https://cs.wikipedia.org/wiki?curid=858236", "title": "Státní statistická služba", "text": "Státní statistická služba\n\nStátní statistická služba je ve smyslu zákona č. 89/1995 Sb., o státní statistické službě, ve znění pozdějších předpisů, činnost, která zahrnuje jak získávání údajů, vytváření statistických informací o sociálním, ekonomickém, demografickém a ekologickém vývoji České republiky, tak poskytování statistických informací a jejich zveřejňování.\n\nSoučástí státní statistické služby je rovněž zajišťování srovnatelnosti statistických informací a plnění závazků z mezinárodních smluv v oblasti statistiky, kterými je Česká republika vázána. Nositelem činnosti státní statistické služby je Český statistický úřad a další rezortní organizace, na kterých je zřízeno pracoviště státní statistické služby.\n"}
{"id": "858237", "url": "https://cs.wikipedia.org/wiki?curid=858237", "title": "Verné Lescheová", "text": "Verné Lescheová\n\nVerné Lescheová (11. října 1917 Helsinky – 21. dubna 2002 Kongsberg), provdaná Vanbergová, byla finská rychlobruslařka.\n\nZúčastnila se již neoficiálního Mistrovství světa 1934, zde skončila na druhém místě. V prvním oficiálním ročníku světového šampionátu v roce 1936 získala stříbrnou medaili, další cenné kovy přidala v následujících letech, přičemž vyhrála mistrovství světa v letech 1939 a 1947 (poslední předválečné a první poválečné). Roku 1948 byla šestá, v roce 1949 pátá. Na finských šampionátech získala mezi lety 1933 a 1949 celkem 13 medailí, z toho 12 zlatých.\n\n"}
{"id": "858241", "url": "https://cs.wikipedia.org/wiki?curid=858241", "title": "Hyperurikemie", "text": "Hyperurikemie\n\nHyperurikemie je označení pro zvýšenou hladinu kyseliny močové v krvi. Nejčastější příčinou je nadměrná konzumace masa a masných výrobků, konzumace alkoholu, užívání některých léků nebo snížená funkce ledvin. Hyperurikemie sama o sobě není provázena žádnými obtížemi. Pacienti s hyperurikemií i s dnou všech musí dodržovat stejnou dietu.\n"}
{"id": "858245", "url": "https://cs.wikipedia.org/wiki?curid=858245", "title": "Dean Geyer", "text": "Dean Geyer\n\nDean Stanley Geyer (* 20. března 1986, Johannesburg, Jihoafrická republika) je australský zpěvák, textař a herec, který skončil v roce 2006 na třetím místě v televizní talentové soutěži \"Australian Idol\". Měl roli Tye Harpera v australském seriálu \"Neighbours\". Přidal se k obsazení amerického seriálu \"Glee\", kde ve 4. sérii ztvárňuje Brodyho Westona.\n\nNarodil se v Johannesburgu v Jihoafrické republice jako nejstarší ze tří dětí. Má dvě mladší sestry, které se zajímají o bojová umění. Deanův zájem o hudbu začal již v jeho raném dětství. Naučil se hrát na kytaru a napsal svou první píseň nazvanou \"Change\", která byla založena na jeho stěhování se z Jihoafrické republiky do Austrálie. Na konkurzu na \"Australian Idol\" zpíval svou vlastní píseň s názvem \"Nice to Meet You\".\n\nV roce 2004 založil kapelu nazvanou \"Third Edge\" a nahrál svou hudbu ve Studiu 52. Studio 52 poté dovolilo Geyerovi a jeho skupině vystoupit na předávání cen Kool Skools awards night, ale skupina získala pouze nominaci.\n\nV dubnu 2007 začal chodit ze zpěvačkou Lisou Origliasso z australského dua The Veronicas, kterou potkal na předávání cen ARIA Awards. V dubnu 2008 Origliasso veřejně oznámila, že jsou s Geyerem zasnoubení. Nicméně kvůli pracovním závazkům se jejich zasnoubení v červenci 2008 zrušilo. Geyer v současné době chodí s herečkou Jillian Murray, svou kolegyní s filmu \"\". Geyer je křesťan.\n\nŘekl, že mezi dva jeho hudební idoly patří Bon Jovi a Marc Cohn.\n\n"}
{"id": "858248", "url": "https://cs.wikipedia.org/wiki?curid=858248", "title": "Marie z Lusignanu (1273–1319)", "text": "Marie z Lusignanu (1273–1319)\n\nMarie z Lusignanu ( \"Maria de Xipre\", \"Maria di Cipro\", 1273 – duben 1319, Tortosa) byla královna aragonská, sicilská, valencijská, sardinská a korsická.\n\nNarodila se jako jedna z mnoha dcer kyperského krále Huga III. a Isabely, dcery kyperského konetábla Víta z Ibelinu. Dlouho zůstávala svobodná a do manželského svazku vstoupila až na podzim roku 1315, kdy se stala třetí manželkou aragonského krále Jakuba II. Sňatek s poněkud „obstarožní“ Marií byl z Jakubovy strany motivován nikoli touhou po dědici (těch měl král z minulého manželství dost), ale nadějí na získání kyperského trůnu, v případě, že Mariin bratr zemře bez potomstva.\n\nMarie zemřela bezdětná po čtyřech letech manželství v dubnu 1319 a byla pohřbena ve františkánském klášteře v Barceloně. Ten byl roku 1835 zbořen a ostatky královny byly společně s dalšími přeneseny do místní katedrály. Ve 20. století byly společně s pozůstatky Konstancie Sicilské, Sibyly z Fortie a Eleonory Aragonské uloženy v tumbě od Frederica Marèse.\n"}
{"id": "858250", "url": "https://cs.wikipedia.org/wiki?curid=858250", "title": "Co je nového, kočičko?", "text": "Co je nového, kočičko?\n\nCo je nového, kočičko? ( ; česky také \"Co je nového, kotě?\") je filmová komedie z roku 1965 režírovaná Clivem Donnerem ve francouzsko-americké koprodukci.\n\nHlavní postavy ztvárnili Peter Sellers jako psychoanalytik, Peter O'Toole v roli sukničkáře, po němž touží ženy v podání Romy Schneiderové, Capucine, Pauly Prentissové a Ursuly Andressové. Herecký i scenáristický debut ve filmu zaznamenal americký umělec Woody Allen.\n\nTitulní píseň v interpretaci Toma Jonese, k níž složil hudbu Burt Bacharach a textem opatřil Hal David, byla nominována na Oscara za nejlepší píseň. Woody Allen získal nominaci na WGA Award 1966 za nejlepší komediální scénář. Autorem filmového plakátu je Frank Frazetta a animaci titulkové sekvence vytvořil Richard Williams.\n\nPříběh se odehrává ve Francii. Notorický proutník Michael James (Peter O'Toole) by rád zůstal věrný své snoubence Carole Wernerové (Romy Schneider), ale zdá se, že každá žena, kterou potká, se do něj beznadějně zamiluje a on neodolá jejím svodům.\n\nO Michaelovo srdce tak mimo jiné soupeří neurotická Američanka Liz Bien (Paula Prentiss), neúspěšně se pokoušející o sebevraždu z nešťastné lásky a parašutistka Rita (Ursula Andressová), jež se do jeho vozu „1936 Singer 9 LeMans“ snesla z nebes na padáku..\n\nMichael soužený opakujícími se avantýrami tak vyhledá psychoanalytika doktora Fassbendera (Peter Sellers), jenž má samotný problémy se sexuálním životem a chtíč jej nutí sledovat jednu ze svých pacientek, nymfomanku Renée Lefebvrovou (Capucine), která se na skupinové terapii zamiluje do Michaela. Katastrofa je na obzoru, když se všichni, i s rodiči snoubenky Carole, setkávají na francouzském venkově v zapadlém hotelovém zámečku pro víkendové potěšení, navíc nikdo neočekává přítomnost druhých. Přesto bláznivý děj dospěje ke svatbě Michaela a Carole, jež vyvrcholí novomanželskou hádkou.\n\nHlavní úlohu měl původně hrát Warren Beatty, jehož klasická reakce do telefonu byla použita jako název filmu. Producent Charles K. Feldman však za scenáristu najal Woody Allena, který začal postavu Beattyho redukovat na úroveň vedlejší role. To vyvolalo mezi studiem a Beattym napětí, když se navíc přepsaný scénář jevil jako zábavnější. Beatty byl tak nucen původně vlastní projekt opustit a následkem tohoto sporu, již s Allenem nikdy nespolupracoval.\n\nV původní Beattyho verzi měl hrát doktora Fassbendera Groucho Marx.\n\nNatáčení probíhalo v Paříži a jeho okolí mezi říjnem 1964 a lednem 1965. Premiéra se uskutečnila v New Yorku 22. června 1965. Pařížské promítání odstartovalo v lednu 1966 pod názvem \"Quoi de neuf, Pussycat?\" Celkové tržby z kinosálů se pohybovaly v rozmezí 8,469 až 8,7 miliónu dolarů.\n\nScéna, v níž \"Viktor\" (Woody Allen) slaví své 29. narozeniny večeří u řeky, se natáčela 1. prosince 1965, tedy přímo v den hercových skutečných 29. narozenin. Herečka Capucine hrála dívku jmenující se „Renée Lefebvre“. Využito tak bylo její skutečné příjmení (pravé jméno: Germaine Lefebvre).\n\n"}
{"id": "858259", "url": "https://cs.wikipedia.org/wiki?curid=858259", "title": "Chorvatsko-uherské vyrovnání", "text": "Chorvatsko-uherské vyrovnání\n\nChorvatsko-uherské vyrovnání (chorvatsky Hrvatsko-ugarska nagodba, maďarsky Horvát–magyar kiegyezés, v chorvatském prostředí známé pod názvem nagodba) byla dohoda mezi vyslanci Saboru a Uherského sněmu, na základě které bylo definováno postavení Chorvatska a Slavonie v rámci Uher. Dohoda byla uzavřena v roce 1868, nedlouho po Rakousko-uherském vyrovnání. Podepsání dohody předcházelo dlouhé vyjenávání mezi oběma stranami, které trvalo několik let.\n\nNa základě dohody tvořily dvě chorvatské země spolu s Uherskem státní společenství, v čele s králem. Chorvatské země získaly vlastní zákonodárství, církevní i civilní správu, zcela samostatné byly i v otázkách školství a soudnictví. Dalších dvanáct ostatních oblastí bylo společných s Uherskem. Nejdůležitější dvě, ve kterých Chorvaté samosprávu nezískali, byly veřejné výdaje a obchod. Hlavním předmětem sporu mezi Budapeští a Záhřebem se posléze staly právě společné výdaje. Chorvatské země musely platit daně Budapešti, část peněz (která byla nepoměrně nižší) pak získávaly zpět. Společná byla také i vojenská politika (odvody branců do Rakousko-uherské armády), bankovnictví a záležitosti občanství. \n\nI v oblasti dopravy a spojů vyvstala řada problémů. Železniční síť byla na území Chorvatska sice intenzivně rozvíjena, nicméně se jednalo o železnici uherskou. Obhájci chorvatského jazyka a kultury viděli maďarský jazyk na dráze jako jednu z ukázek násilné asimilace. Text vyrovnání přitom Chorvaty definoval jako politický národ, nikoliv pouhou národnost. Chorvatština byla uznána za oficiální jazyk chorvatsko-slavonského království a na úrovni celého Uherska měla statut rovnocenný s maďarštinou. Maďarizační procesy byly proto ve srovnání např. se Sedmihradskem či Slovenskem mnohem menší. \n\nPro spravování oblastí, které patřily do výlučných pravomocí Chorvatského království, byla zřízena zemská vláda. V jejím čele stál bán a odpovědná byla Saboru. Bána jmenoval císař na návrh uherského předsedy vlády. Členy vlády si pak bán vybíral sám, toto neupravoval žádný předpis. V prvních letech spravovala chorvatská zemská vláda pouhé tři rezorty (vnitřní věci, náboženství a školství, spravedlnost). \n\nPodle textu vyrovnání měly rovněž chorvatské země své zástupce v uherském parlamentu, Országgyűlésu. Sabor delegoval pravidelně 29 svých poslanců do Budapešti (po roce 1881, kdy byla připojena Krajina, byl tento počet zvýšen na 40). V Uherském sněmu nicméně celkem zasedalo 143 zástupců, což z chorvatských poslanců učinilo jen drobnou menšinu, těžko schopnou prosadit jakýkovli návrh. Tento počet měl odpovídat poměru počtu chorvatského obyvatelstva k uherskému. Podobně tomu bylo i v případě odvodu branců. Jak v samotném Uhersku, tak i v Chorvatsku bylo do armády odváděno přesně tolik branců, aby to odpovídalo rozložení obyvatelstva v obou celcích.\n\nPřestože bylo chorvatsko-uherské vyrovnání jistým úspěchem pro Chorvaty, brzy se ukázalo jako nedostatečné. Uherští političtí představitelé ho považovali za příliš omezující, chorvatská strana si stěžovala, že jednak neumožnilo sjednocení všech chorvatských zemí a jednak nerozhodlo klíčové otázky. Nedlouho poté vyvstala myšlenka trialismu, která počítala s tím, že by se Chorvatsko stalo vedle Rakouska a Uher třetí součástí mocnářství. Definitivně byla mrtvá také myšlenka případného připojení se k rakouským zemím. Přestože se v textu \"nagodby\" psalo, k Chorvatskému království patří také Dalmácie, ta zůstala i nadále součástí Předlitavska, stejně jako Istrie. Rovněž byl sporný statut města Rijeka, v rámci něhož nedošlo při vyjednávání textu vyrovnání ke shodě. Kompromisní postavení tohoto přístavu bylo vykládáno různými způsoby, což vedlo k tomu, že chorvatští političtí představitelé byli znepokojeni a Budapešť jej považovala za integrální součást Uher.\n\nPřípadná změna textu vyrovnání byla v chorvatském Saboru častým politickým tématem. K revizi textu došlo až v roce 1873; výsledkem bylo především více finančních prostředků, které Chorvatsko dostávalo z uherské pokladny. \n\nChorvatsko-uherské vyrovnání platilo až do roku 1918, kdy se slovinské a chorvatské země od Rakousko-Uherska odtrhly a prohlásily samostatný Stát Slovinců, Chorvatů a Srbů.\n"}
{"id": "858261", "url": "https://cs.wikipedia.org/wiki?curid=858261", "title": "Squeeze (album, Squeeze)", "text": "Squeeze (album, Squeeze)\n\nSqueeze je první studiové album britské skupiny Squeeze. Pod názvem \"Squeeze\" album vyšlo pouze ve Spojeném království, v ostatních zemích vyšlo jako \"U.K. Squeeze\". Jeho nahrávání probíhalo během roku 1977 pod produkcí Johna Calea, mimo skladeb „Take Me I'm Yours“ a „Bang Bang“, které produkovala skupina sama. Kapela měla s Calem velké potíže. Caleovi se například nelíbily žádné písně, které kapela chtěla nahrát, a nutil členy napsat nové. Chris Difford, jeden z členů skupiny, však po letech Calea za jeho produkční metody označil za génia. Album pak vyšlo v březnu 1978 u vydavatelství A&M Records. Na obalu alba byla použita fotografie Arnolda Schwarzeneggera. Producent John Cale skupině navrhl, aby se album jmenovalo \"Gay Guys\".\n\n"}
{"id": "858265", "url": "https://cs.wikipedia.org/wiki?curid=858265", "title": "108 (číslo)", "text": "108 (číslo)\n\nSto osm je přirozené číslo. Následuje po číslu sto sedm a předchází číslu sto devět. Řadová číslovka je \"stý osmý\" nebo \"stoosmý\". Římskými číslicemi se zapisuje CVIII.\n\nSto osm je\n\n"}
{"id": "858266", "url": "https://cs.wikipedia.org/wiki?curid=858266", "title": "Dig, Lazarus, Dig!!!", "text": "Dig, Lazarus, Dig!!!\n\nDig, Lazarus, Dig!!! je čtrnácté studiové album australské rockové skupiny Nick Cave and the Bad Seeds. Jeho nahrávání probíhalo v červnu a červenci 2007 v The State of the Ark Studios v Richmondu v Londýně. Jeho producentem byl Nick Launay a vyšlo v březnu 2008 u vydavatelství Mute Records a ANTI-. Jde o poslední album skupiny, na kterém hraje její původní člen Mick Harvey, který v roce 2008 ze skupiny odešel.\n\n"}
{"id": "858272", "url": "https://cs.wikipedia.org/wiki?curid=858272", "title": "Francisco Umbral", "text": "Francisco Umbral\n\nFrancisco Umbral, vlastním jménem \"Francisco Pérez Martínez\", (11. května 1932, Madrid – 28. srpna 2007 tamtéž) byl španělský sloupkař a spisovatel.\n\nSvou novinářskou kariéru začal ve Valladolidu, v El Norte de Castilla. V období 1960 až 1988 pracoval hlavně pro \"Vida mundial\", \"Gaceta illustrada\" a \"El País\"; od 1989 psal pro deník \"El Mundo\". Byl velmi plodným spisovatelem, vydal více než sto knih různých žánrů.\n\nV roce 1996 obdržel cenu prince Asturského a v roce 2000 Cervantesovu cenu.\n\n\n\n"}
{"id": "858273", "url": "https://cs.wikipedia.org/wiki?curid=858273", "title": "Jacob Artist", "text": "Jacob Artist\n\nJacob Artist (* 17. října 1992, Buffalo, New York, Spojené státy americké) je americký herec, zpěvák a tanečník. Přidal se k obsazení televizního seriálu \"Glee\" do čtvrté série jako Jake Puckerman, nevlastní bratr Noaha \"Pucka\" Puckermana, jedné z bývalých hlavních postav. Během let 2015–2016 hrál v seriálu \"Quantico\".\n\nJacob se narodil Darrellovi a Judith Artist ve Williamsville v New Yorku. Jeho otec je afro-američan a matka má polské předky. Má mladší sestru Jennu. Od dětství navštěvoval taneční studio v Clarence, NY. Na střední škole odmaturoval o rok dřív a byl přijat na Julliard. Na místo studování tance si vybral hereckou kariéru. Přestěhoval se do Los Angeles v 17 letech a v 19 letech získal roli v \"Glee\". V roce 2015 se připojil k seriálu \"Quantico\", jako Brandon Fletcher. V roce 2016 bylo oznámeno, že se objeví v pokračování série American Horror Story s názvem \".\" Premiéra šesté řady proběhla 14. září 2016. Bylo oznámeno, že si zahraje vedlejší roli Wese Blakera ve druhé řadě seriálu \"The Arrangement\".\n\n"}
{"id": "858274", "url": "https://cs.wikipedia.org/wiki?curid=858274", "title": "Selský salám", "text": "Selský salám\n\nSelský salám je salám, který patří do skupiny trvanlivých tepelně opracovaných masných výrobků. Vyrábí se z vepřového a hovězího masa a vepřového sádla, soli, koření a česneku.\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality. \n\nPřijetím vyhlášky 326 z roku 2001 došlo k zařazení Selského salámu opět do skupiny trvanlivých tepelně opracovaných masných výrobků. Další vyhláška č. 264/2003 Sb. přinesla nové požadavky, takže se od této doby nepřipouští použití vlákniny, masa strojně odděleného včetně drůbežího masa strojně odděleného a použití rostlinných a jiných živočišných bílkovin. \nPřesto se u některých výrobců setkáváme s používáním nedovolených náhražek (např. rostlinných bílkovin) nebo s nedodržením obsahu čisté svalové bílkoviny.\nNěkteří tradiční výrobci se vrátili ke kvalitě, kdy je např. 1 kg jejich Selského salámu je vyroben z 1,23 kg masa. \n"}
{"id": "858275", "url": "https://cs.wikipedia.org/wiki?curid=858275", "title": "Marae", "text": "Marae\n\nMarae (v maorštině Nového Zélandu a Cookových ostrovů, v tahitštině), mala´e (v tongštině), malae (v samojštině a havajštině), je posvátné místo, u nějž se v polynéských společnostech v době před kolonizací soustředily sociální, náboženské a politické aktivity. Ve všech polynéských jazycích toto slovo zároveň znamená prázdné, uvolněné místo. Ve společenském kontextu se jím rozumí uvolněný prostor určený pro schůze, korunování panovníků, obřadní hostiny a kultovní obřady. V některých souostrovích Oceánie osídlených Polynésany mohl stát na marae i dům náčelníka. Na Společenských ostrovech (Ostrovech Společnosti), a obecněji ve Francouzské Polynésii, označuje výraz marae zvláštní stavbu, která se odlišuje od míst určených pro schůze a tance svou výrazně náboženskou a posvátnou povahou.\n\nNejposvátnějším kultovním místem celé Polynésie bylo marae Taputapuatea na ostrově Raiatea, k němuž se po většinu 2. tisíciletí n. l. pravidelně sjížděli Polynésané z velké části celého Tichomoří, od Nového Zélandu až po Havaj.\n\n"}
{"id": "858278", "url": "https://cs.wikipedia.org/wiki?curid=858278", "title": "Big Time Rush (seriál)", "text": "Big Time Rush (seriál)\n\nBig Time Rush (BTR) je americký televizní seriál, který se vysílal na dětské televizní stanici Nickelodeon, kde běžel od 28. listopadu 2009 až do 25. července 2013. V Česku se seriál vysílá od 5. března 2011. Seriál vytvořil Scott Fellows a vypráví o čtyřech chlapců z Minnesoty. Kendall, James, Carlos a Logan jsou později vybráni, aby založili chlapeckou hudební skupinu. Seriál má celkem čtyři série a jednu filmovou adaptaci, který měl premiéru 10. března 2012.\n\nČtvrtá série měla premiéru 2. května 2013 v Americe a 9. prosince 2013 v Česku. Dne 6. května 2013 někteří herci oznámili, že čtvrtá série je poslední.\n\n\n\nPrvní zprávy o premiéře filmu se objevily v už v roce 2012. První promo se však objevilo až v březnu 2012. Premiéra v Americe proběhla 10. března 2012 na Nickelodeon a sledovalo ji 4,1 milionů diváků. V Česku měl premiéru 8. června 2013. Film nenavazuje na žádnou z uvedených sérií.\n"}
{"id": "858279", "url": "https://cs.wikipedia.org/wiki?curid=858279", "title": "Turistický salám", "text": "Turistický salám\n\nTuristický salám je salám, který patří do skupiny trvanlivých tepelně opracovaných masných výrobků. První zmínky o tomto salámu pochází již z 50. let 20. století. Výrobek byl\nvyráběn v zauzené podobě nebo s bílou ušlechtilou plísní na povrchu. Receptura turistického salámu, která se stala oborovou normou, pochází z roku 1975. Tento salám se stal oblíbeným a začaly ho postupně vyrábět různé masokombináty po celém Československu. \nPo zrušení závaznosti bývalých státních a podnikových norem počátkem 90. let 20. století však došlo k prudkému snížení jeho kvality. \nJednotliví výrobci začali do těchto salámů přidávat různé náhražky, kvalita byla různá, chuť odlišná.\n\nPřijetím vyhlášky 326 z roku 2001 došlo k zařazení Turistického salámu (též i Selského salámu a Vysočiny) opět do skupiny trvanlivých tepelně opracovaných masných výrobků. Další vyhláška č. 264/2003 Sb. přinesla nové požadavky, takže se od této doby nepřipouští použití vlákniny, masa strojně odděleného včetně drůbežího masa strojně odděleného a použití rostlinných a jiných živočišných bílkovin. \nKvalita současných turistických salámů je rozdílná. Masokombinát v Hodicích vyrábí originální \"Turistický trvanlivý salám 1975\" dle původní receptury z roku 1975.\n"}
{"id": "858280", "url": "https://cs.wikipedia.org/wiki?curid=858280", "title": "Gregoriánská reforma", "text": "Gregoriánská reforma\n\nGregoriánská reforma je označení dlouhé řady církevních reforem církve, čerpajících mimo jiné z podnětů papeže Řehoře VII. zhruba v letech 1050–1080, podle kterého jsou nazývány. Tyto reformy měly za cíl především osvobození duchovenstva a církve obecně od světské moci.\n\nVe feudální společnosti středověku není problémem jen vláda křesťanů spojená s nejasnými vztahy mezi církevním a politickým subjektem. V obraze společnosti to znamená nejasné a nedostatečné odlišení \"osobního\" a \"veřejného\", rozptýlení a anarchii ekonomických a společenských center, která jen obtížně držela pohromadě pomocí vazalských pout a dohledu říše. Pro církev to znamená nedostatek jednotící organizace, a tudíž nedostatečné podmínky pro vznik obecného církevního vědomí. To zapříčiňuje nemožnost hájit důstojnost kléru a tím je snížena jeho pastorační služba. Znamená to především neschopnost odolávat zneužívání moci jednotlivých pánů a vměšování se laické moci do náboženských záležitostí. Církev v tomto období snadněji čelí masívním útokům mocných a jednotných států než ziskuchtivosti množství menších mocností, jimž nelze vzdorovat.\n\nHlavním podněcovatelem gregoriánské reformy byl mnich Hildebrand, který se stal později papežem jako Řehoř VII. (1073–1085). Podstatou jeho úsilí je získat záruky svobody a autonomie církve, a proto se snaží odlišit politickou a církevní moc. Bylo nutné se zbavit dvojích pout: a) manželství nebo konkubinátu kněží, což vázalo klérus na feudální systém skrze dědické následnictví, b) prodeje a kupování církevních úřadů jimž feudální pán kontroloval episkopát. Zápas o investituru (biskupů ze strany císaře, ale také císaře ze strany papeže) není ničím jiným než vnějším projevem, na němž se tyto protiklady vybíjejí. Každá moc byla založena na osobním vazalském vztahu, a tudíž na svazku věrnosti zaručované sakrální motivací. Řehoř VII. si přivlastňuje právo jmenovat biskupy. sesazuje biskupy zapletené do simonie (to znamená ty, kteří si koupili biskupskou hodnost), znovu obnovuje kněžský celibát a připomíná císaři, že pouto věrnosti poddaných může být rozvázáno duchovní autoritou. Svoboda a autonomie církve mohou být zaručeny jen přímým a bezprostředním vykonáváním Petrova primátu. Začíná soustřeďování církve kolem papežské moci pomocí kanonického práva, které dostává univerzální platnost, pomocí rozšíření římské kurie a jejich papežských legátů a pomocí centralizovaného daňového systému.\n\nGregoriánská reforma vycházela stejně jako reforma clunyjská z pojmu \"libertas ecclesiae\", tzn. svoboda církve. Od čistě řeholní clunyjské reformy se ta gregoriánská liší svým církevně politickým zaměřením.\nObsahem \"libertas ecclesiae\" byl boj proti spoutanosti církve královskou a šlechtickou vládou, cílem tedy bylo vymanění se duchovenstva z vlivu státu. Zastánci těchto reforem také chtěli obnovit volby biskupů, kteří byli v tehdejší době jmenováni králem. Šlechta také zakládala vlastní opatství a biskupství (laická investitura) a později je často finančně vykořisťovala (simonie).\n\nŘehoř VII. na postních synodách v letech 1074 a 1075 v Lateráně potvrdil již vydané zákony proti simonii a manželství kněží. Podobně prosadil i zákony proti laické investituře. Zastával názor, že je nejen nejvyšším soudcem v duchovních věcech, ale že je, stejně jako Petr, i nejvyšší kníže nad pozemskými říšemi, tzn. má pravomoc sesadit císaře. Řehořovci argumentovali: tak jako duše stojí nad tělem, tak stojí církev nad státem. Tato Řehořova rozhodnutí se však nezamlouvala jak biskupům, tak knížatům a králům v Německu a ve Francii. \n\nNejvětším stoupencem reformy byl Lev IX., který obhajoval práva papežského primátu. V jeho době byla obnovena univerzální platnost papežství. Roku 1059 vydal Mikuláš II. dekret o papežské volbě, kterým zbavil tento důležitý církevní akt vlivu laiků a předal jej výhradně do rukou kardinálů a biskupů.\n\n\n"}
{"id": "858294", "url": "https://cs.wikipedia.org/wiki?curid=858294", "title": "Marek Pieter", "text": "Marek Pieter\n\nMarek Pieter (* 6. července 1973 Jablonec nad Nisou) je český politik, v letech 2014 až 2017 předseda hnutí Starostové pro Liberecký kraj, v letech 2012 až 2019 náměstek hejtmana Libereckého kraje, od roku 2007 zastupitel Libereckého kraje, v letech 2002 až 2012 starosta města Desná.\n\nMaturoval v roce 1991 a následně až do roku 2002 pracoval jako technický pracovník a později i jako vedoucí výroby ve společnosti \"DESKO a. s.\". Je členem organizace Mensa či dobrovolným hasičem. Má tři děti.\n\nOd roku 1998 se aktivně angažuje v politice. Nejprve na lokální úrovni jako zastupitel a radní města Desná (zvolen jako nezávislý na kandidátce KSČM). V roce 2002 se stal desenským starostou. Byl také členem několika výborů a místopředsedou mikroregionu Tanvaldsko. V návaznosti na zvolení do funkce náměstka hejtmana rezignoval 12. prosince 2012 na post desenského starosty. Dál však zůstal městským radním, a to až do voleb v roce 2014, kdy již nekandidoval.\n\nOd roku 2007 je zastupitelem Libereckého kraje. Ve volebních obdobích 2004-2008 i 2008-2012 byl místopředsedou \"Výboru kultury, památkové péče a cestovního ruchu\" zastupitelstva Libereckého kraje.\n\nV roce 2008 spoluzakládal hnutí Starostové pro Liberecký kraj, jehož byl místopředsedou a za něž byl zvolen ve volbách v roce 2008 i 2012 opakovaně do krajského zastupitelstva. 27. listopadu 2012 se stal náměstkem hejtmana Martina Půty. Na starost měl resort ekonomiky, správy majetku a IT. Byl také členem celostátního výboru hnutí Starostové a nezávislí.\n\nPo rezignaci Martina Půty na post předsedy hnutí Starostové pro Liberecký kraj byl v březnu 2014 zvolen novým předsedou tohoto hnutí. V krajských volbách v roce 2016 obhájil za SLK post zastupitele Libereckého kraje. Dne 22. listopadu 2016 byl zvolen náměstkem hejtmana, na starost má dopravu, investice a veřejné zakázky. Funkci opustil 31. ledna 2019, jako důvod uvedl zdravotní potíže.\n\nVe volbách do Poslanecké sněmovny PČR v roce 2017 byl z pozice člena hnutí SLK lídrem hnutí STAN v Libereckém kraji, ale neuspěl. V listopadu 2017 rezignoval na post předsedy hnutí SLK, ve funkci jej nahradil Martin Půta.\n\nPieter byl před volbou do zastupitelstva kraje kritizován, že jako velký kritik netransparentních veřejných soutěží sám v roce 2009 podepsal sporné výběrové řízení na opravu základní školy v Desné, do kterého se přihlásily dvě společnosti. On sám považuje soutěž za transparentní.\n\nDne 11.7. 2013 nabylo právní moci usnesení ÚOHS k otevřené nadlimitní zakázce \"Rekonstrukce Základní školy v Desné v Jizerských horách\", která byla uveřejněna také v Úředním věstníku Evropské unie v roce 2009. Závěr po kontrole celé zakázky: Zadavatel se nedopustil neodůvodněného omezení hospodářské soutěže a nepostupoval v rozporu se zákonem ani se nedopustil spáchání správního deliktu. Rozhodnutí tak potvrdilo slova Marka Pietera.\n\n"}
{"id": "858303", "url": "https://cs.wikipedia.org/wiki?curid=858303", "title": "Graham (Washington)", "text": "Graham (Washington)\n\nGraham je obec v okrese Pierce v americkém státě Washington. V roce 2010 zde žilo 23 491 po velkém růstu, který zde přirozeně nastal, jelikož se jedná o předměstí Tacomy. Z tohoto počtu obyvatel tvořili v roce 2010 83 % běloši, 4 % Afro-Američané a 3 % Asiaté. 6 % obyvatelstva byla hispánského původu. Obec patří do školního okrsku Bethel a její střední školou je Graham-Kapowsin High School.\n"}
{"id": "858304", "url": "https://cs.wikipedia.org/wiki?curid=858304", "title": "Greenwater (Washington)", "text": "Greenwater (Washington)\n\nGreenwater je obec v okrese Pierce v americkém státě Washington. V roce 2010 zde žilo 67 obyvatel, z nichž 97 % tvořili běloši a 3 % Asiaté. Nikdo v obci nebyl hispánského původu. Nachází se na soutoku Bilé řeky s řekou Greenwater.\n"}
{"id": "858306", "url": "https://cs.wikipedia.org/wiki?curid=858306", "title": "Vladimír Šuman", "text": "Vladimír Šuman\n\nVladimír Šuman (* 17. října 1936 Košice) je bývalý český politik, v 90. letech 20. století poslanec České národní rady a Poslanecké sněmovny za Občanské fórum, později za Občanskou demokratickou alianci, v letech 1996-1998 náměstek ministra obrany.\n\nNarodil se v Košicích. Jeho otec byl prezidentem Krajského vojenského soudu a po únorovém převratu byl odsouzen na dva roky nucených prací. Vladimír Šuman se vyučil jako nástrojář, až dodatečně vystudoval večerní gymnázium a poté i obor strojírenství na ČVUT v Praze. Působil i jako herec a choreograf na broumovské a kadaňské scéně Kladivadla.\n\nPracoval jako výzkumný pracovník v energetice. Po invazi vojsk Varšavské smlouvy do Československa ho severočeský Krajský výbor KSČ zařadil na seznam „představitelů a exponentů pravice“. V té době je uváděn jako vedoucí organizace a řízení, GŘ Českých energetických závodů, Praha.\n\nPo sametové revoluci se zapojil do politického života. Ve volbách v roce 1990 byl zvolen za Občanské fórum do České národní rady. Opětovně byl zvolen do ČNR ve volbách v roce 1992, nyní za ODA (volební obvod Středočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do voleb v roce 1996. Zasedal ve výboru pro právní ochranu a bezpečnost (později oficiálně výbor branný a bezpečnostní), jemuž předsedal, a ve výboru mandátovém a imunitním. V letech 1995-1996 byl členem výboru organizačního. Za ODA kandidoval v senátních volbách roku 1996 neúspěšně za senátní obvod č. 41 - Benešov . Získal ale jen 13 % hlasů a nepostoupil do 2. kola.\n\nPo volbách se v září 1996 se stal náměstkem ministra obrany. V březnu 1997 celostátní konference ODA Šumana překvapivě nezařadila mezi delegáty Ústředního sněmu ODA. V září 1997 média informovala, že Šuman se chystá rezignovat na post náměstka kvůli nespokojenosti s vedením rezortu lidoveckým ministrem Miloslavem Výborným. Šuman to pak ale popřel. V lednu 1998 neúspěšně kandidoval na post předsedy ODA. 4. května 1998 oznámil odchod z ODA. Kritizoval postoj vedení strany ke kandidatuře do sněmovních voleb roku 1998. V září 1998 ho nový ministr obrany Vladimír Vetchý odvolal z postu náměstka, ale jmenoval ho svým poradcem. Z ministerstva obrany odešel k červnu 2001 po dohodě s ministrem Jaroslavem Tvrdíkem.\n\n"}
{"id": "858307", "url": "https://cs.wikipedia.org/wiki?curid=858307", "title": "I Still Dream of Jeannie", "text": "I Still Dream of Jeannie\n\nI Still Dream of Jeannie je americký televizní film z roku 1991. Navazuje na původní seriál I Dream of Jeannie z let 1965–1970. Děj se točí okolo astronauta (Larry Hagman), který ale v tomto filmu na rozdíl od původního seriálu nevystupuje, a jeho ženy (Barbara Edenová).\n"}
{"id": "858308", "url": "https://cs.wikipedia.org/wiki?curid=858308", "title": "Jugoslávie na Letních olympijských hrách 1988", "text": "Jugoslávie na Letních olympijských hrách 1988\n\nJugoslávii na Letních olympijských hrách 1988 reprezentovalo 155 sportovců, z toho 117 mužů a 38 žen v 18 sportech.\n\n"}
{"id": "858317", "url": "https://cs.wikipedia.org/wiki?curid=858317", "title": "Hodonice (Malonty)", "text": "Hodonice (Malonty)\n\nHodonice ( jsou zaniklá obec a v současnosti katastrální území obce Malonty. Katastrální území Hodonice u Malont měří 4,0179 km².\n\nPrvní písemná zmínka o vsi pochází z roku 1362. Po vysídlení všech původních obyvatel v roce 1946 se podařilo ves z části dosídlit. Místní jednotné zemědělské družstvo v roce 1953 zaniklo v souvislosti s rozšiřováním Státního statku Malonty. Potom noví osadníci odešli a ves v roce 1962 zanikla.\n\n"}
{"id": "858323", "url": "https://cs.wikipedia.org/wiki?curid=858323", "title": "Pavel Tollner", "text": "Pavel Tollner\n\nPavel Tollner (* 10. března 1949 Brno) je bývalý český politik, v 90. letech 20. století poslanec České národní rady a Poslanecké sněmovny za Křesťanskodemokratickou stranu, později za KDU-ČSL.\n\nV letech 1969–1974 vystudoval stavební fakultu Vysokého učení technického v Brně. Od roku 1974 pracoval v podniku Stamont Brno. Do politiky vstoupil v roce 1990, kdy se stal místopředsedou Křesťanskodemokratické strany. Počátkem 90. let působil jako ředitel Mendlovy nadace, která prosazovala výstavbu církevní nemocnice v Brně. Uvádí se jako ženatý, se třemi dětmi.\n\nVe volbách v roce 1990 byl zvolen do České národní rady za KDU, která byla koalicí několika křesťansky orientovaných stran. Ve volbách v roce 1992 mandát obhájil, nyní za Křesťanskodemokratickou stranu (KDS), respektive za volební koalici ODS-KDS (volební obvod Jihomoravský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zasedal v poslaneckém klubu KDS, ale nesouhlasil s příklonem KDS k ODS. V květnu 1995 přešel do odštěpeneckého klubu KDS I a v září 1995 ukončil členství v KDS a stal se členem poslaneckého klubu KDU-ČSL. Mandát ve sněmovně obhájil ve volbách v roce 1996 a volbách v roce 1998. V letech 1992–1995 byl místopředsedou poslanecké sněmovny. V letech 1995–1996 zasedal v zahraničním výboru sněmovny. V tomto výboru zasedl i v období let 1996–1998, kromě toho byl členem petičního výboru. A členství v obou výborech si podržel i v letech 1998–2001. Poslancem byl do října 2001, kdy na mandát rezignoval. Rezignaci podal krátce poté, co byl zvolen do dozorčí rady České konsolidační agentury. Krok odůvodňoval tím, že prospěje ke klidu ve Čtyřkoalici. Z politiky neodešel úplně, protože hodlal pracovat jako poradce nebo asistent stávajících poslanců. V České konsolidační agentuře se udržel i po roce 2006.\n\nVe sněmovně se profiloval jako zastánce konzervativních hodnot. Navrhované soužití osob stejného pohlaví označil ve sněmovně za „\"prasečiny\".“ Autoři komiksu Zelený Raoul v časopisu Reflex pak v reakci na tyto výroky vypodobnili Tollnera při pohlavním styku s Ježíšem, načež bylo na autory komiksu podáno trestní oznámení dvěma studenty teologie.\n\nV komunálních volbách v roce 2002 kandidoval neúspěšně do zastupitelstva města Brno za KDU-ČSL. Profesně se uváděl jako asistent poslance. V letech 2002–2007 byl členem dozorčí rady České konsolidační agentury. V komunálních volbách v roce 2010 kandidoval neúspěšně do zastupitelstva městské části Brno-Žabovřesky za TOP 09. V roce 2013 uvádí, že již není členem žádné strany.\n\n"}
{"id": "858334", "url": "https://cs.wikipedia.org/wiki?curid=858334", "title": "Hana Tomanová", "text": "Hana Tomanová\n\nHana Tomanová (* 18. ledna 1937) je česká politička, v 90. letech 20. století poslankyně České národní rady a Poslanecké sněmovny za ODS, později komunální politička v Pardubicích.\n\nAbsolvovala Fakultu tělesné výchovy a sportu Univerzity Karlovy v Praze a vystudovala i Těsnopisný ústav a postgraduální studium na Pedagogické fakultě (obor speciální pedagogika). Do roku 1992 působila jako pedagožka na Obchodní akademii v Pardubicích. V letech 1991–1992 byla místopředsedkyní oblastní rady ODS. Je vdaná, má dva syny.\n\nVe volbách v roce 1992 byla zvolena do České národní rady za ODS (volební obvod Východočeský kraj). Zasedala ve výboru výbor pro právní ochranu a bezpečnost (později oficiálně branný a bezpečnostní výbor) a byl členem mandátového a imunitního výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrvala do konce funkčního období parlamentu, tedy do voleb v roce 1996.\n\nZa ODS kandidovala v senátních volbách roku 1996 neúspěšně za senátní obvod č. 43 - Pardubice. V 1. kole sice získala 36 % hlasů a byla nejsilnějším kandidátem, ale ve 2. kole ji porazila a senátorkou se stala Jaroslava Moserová.\n\nPo skončení parlamentní politické kariéry se stala vysokoškolskou pedagožkou na Univerzitě Pardubice, kde učila na fakultě ekonomicko-správní. Angažovala se i v komunální politice. V komunálních volbách roku 2002, komunálních volbách roku 2006 a komunálních volbách roku 2010 byla za ODS zvolena do zastupitelstva městské části Pardubice I. Profesně se uvádí k roku 2002 jako vysokoškolská učitelka, k roku 2006 a 2010 jako starostka. Funkci starostky obvodu Pardubice I zastávala v letech 2002–2010. Kromě toho byla v komunálních volbách roku 1998 a komunálních volbách roku 2002 zvolena za ODS do celoměstského zastupitelstva Pardubic.\n\n"}
{"id": "858338", "url": "https://cs.wikipedia.org/wiki?curid=858338", "title": "Na Plachtě 3", "text": "Na Plachtě 3\n\nPřírodní památka Na Plachtě 3 o rozloze 17,0062 ha se nachází na jihovýchodním okraji Hradce Králové v těsné blízkosti přírodních památek Na Plachtě 1 a Na Plachtě 2, které byly v letech 2013 a 2014 sloučeny v jeden celek – PP Na Plachtě. Přírodní památka Na Plachtě 3 byla vyhlášena v roce 2012 na základě petice podané Královéhradeckému kraji v listopadu 2009.\n\nÚzemí přírodní památky Na Plachtě 3 je významnou bezlesou lokalitou. Tvoří ji suchá vřesoviště, písčiny, slatinné louky, porosty rozptýlených křovin a periodické vodní plochy. Proto se ochrana této lokality zaměřuje na jejich zachování a obnovení. V rámci managementových opatření dochází v lokalitě PP k mozaikovému kosení, odstraňování invazních druhů rostlin, pastvě, mechanickému narušování půdního povrchu – ručně, technikou, koňmi, strhnutím drnu, údržbě periodických vodních ploch, vypalování vřesoviště a odstraňování skládek.\n\nOblast přírodní památky je charakterizována svou unikátní florou a především faunou. Dosud na území přírodní památky Na Plachtě bylo nalezeno přibližně 720 druhů vyšších rostlin, 69 druhů mechů, 107 druhů hub a 2250 druhů živočichů. 107 druhů zde žijících organismů patří mezi ohrožené, silně ohrožené či kriticky ohrožené druhy. 19 druhů je evropsky významných.\n\nJedny z prvních zmínek o území přírodní památky jsou z 15. století, kdy byly založeny rybníky Jáma a Plachta. V roce 1766 byly postaveny první domy podél Moravské (v současnosti Brněnské) silnice a v roce 1864 továrna Petrof. Roku 1897 získala území PP armáda k vybudování vojenského cvičiště, které v letech 1918–1939 sloužilo i jako vojenské letiště. Celé území bylo pravděpodobně bezlesé, travnaté, sloužící k pastvě, která byla zakázána roku 1924 z důvodu bezpečného provozu letadel. Území armáda více či méně využívala až do roku 2009, kdy část území přírodní památky převzala Agentura ochrany přírody a krajiny České republiky.\n\nV roce 1919 vznikly z části cvičiště políčka. V letech 1945–1946 vzniklo těžbou písku centrální jezírko nacházející se v PP Na Plachtě 2. Ostatní prohlubně vznikly intenzivní vojenskou činností.\n\nOd 80. let ochránci přírody bojují za vyhlášení chráněného území Na Plachtě. V roce 1992 byl správním orgánům předložen projekt přírodovědného parku, který by sloužil jako ekologické, výzkumné a informační centrum. V roce 1998 byly vyhlášeny přírodní památky Na Plachtě 1 a 2. V listopadu 2009 byla Královéhradeckému kraji podána petice iniciovaná neziskovými organizacemi a podpořená 14 000 občany za vyhlášení přírodní památky Na Plachtě 3. V roce 2012 tak byla vyhlášena přírodní památka Na Plachtě 3.\n\nZ geomorfologického hlediska území přírodní památky spadá do provincie Česká vysočina, soustavy Česká tabule, podsoustavy Východočeská tabule, celku Východolabská tabule, podcelku Pardubická kotlina a celku Královéhradecká kotlina.\n\nPodloží přírodní památky je tvořeno slínovci a vápnitými jílovci svrchního turonu a coniacu, které ve střední části oblasti vystupují až k povrchu. Na nich se nachází říční terasy Orlice tvořené štěrkovými písky mindelského a risského stáří.\n\nV oblasti se vyskytují slabě podzolované půdy.\n\nOblast náleží do teplé klimatické oblasti – T2, pro niž jsou typická dlouhá teplá suchá léta a krátké mírně teplé suché až velmi suché zimy s velmi krátkým trváním sněhové pokrývky. Jaro a podzim bývá velmi krátké a teplé až mírně teplé.\n\n\nV přírodní památce nalezneme rostliny vyskytující se na nejsušších stanovištích (píscích) až po vodní stanoviště (rybníky a tůně).\n\nMezi druhy oblibující písčitá stanoviště patří trávnička obecná (\"Armeria vulgaris\"). Na písčinách a cestách byly dále nalezeny druhy \"Filago minima.\", \"Berteroa incana\", \"Digitaria ischaemum\", \"Herniaria glabra\", \"Hieracium pilosella\", \"Hypochaeris radicata\", \"Medicago lupulina\", \"Plantago lanceolata\", \"Potentilla argentea\", \"Rumex acetosella\", \"Rumex thyrsiflorus\", \"Trifolium arvense\", \"Dianthus deltoides\", \"Agrostis capillaris\", \"Scleranthus perennis\", \"Polygonum rurivagum\", \"Erigeron annuus\", \"Securigera varia\", \"Linaria vulgaris\", \"Poa compressa\", \"Festuca brevipila\", \"F. ovina\" a \"F. rubra\". Kromě původních rostlin zde také nalezneme náletové dřeviny (bříza, borovice, topol), invazní rostliny [ zlatobýl kanadský (\"Solidago canadensis\"), turan roční (\"Erigeron annuus\"), pupalku dvouletou (\"Oenothera biennsis\") a expanzivní třtinu křovištní (\"Calamagrostis epigejos\"].\n\nNa loukách se vyskytuje \"Agrostis capillaris\", \"Anthoxanthum odoratum\", \"Arrhenatherum elatius\", \"Briza media\", \"Festuca rubra agg.\", \"Deschampsia caespitosa\", \"Molinia caerulea\", \"Sanguisorba officinalis\", \"Holcus lanatus\", \"Nardus stricta\", \"Carex hirta\", \"C. muricata agg.\", \"Rumex acetosa\", \"Galium boreale\", \"Ranunculus acris\", \"Dactylorhiza majalis\", \"Lotus corniculatus\", \"Equisetum arvense\" a \"Lathyrus pratensis\".\n\nNa vřesovištích nalezneme druhy jako \"Achillea millefolium agg.\", \"Agrostis capillaris\", \"Anthoxantum odoratum\", \"Avenella flexuosa\", \"Bromus mollis\", \"Calluna vulgaris\", \"Dianthus deltoides\", \"Hieracium pilosella\", \"Hypericum perforatum\", \"Galium verum\", \"Festuca brevipila\", \"F. ovina\", \"F. rubra agg.\", \"Rumex acetosella\", \"Koeleria pyramidata\", \"Potentilla argentea\", \"P. erecta\", \"Nardus stricta\", \"Odontites rubra\", \"Carex hirta\", \"Echium vulgare\", \"Luzula campestris\", \"Erodium cicutarium\", \"Oenothera sp.\" a \"Viola canina\".\n\nNejvíce ohroženými druhy přírodní památky Na Plachtě 3 jsou hadí jazyk obecný (\"Ophioglossum vulgatum\") a prstnatec májový (\"Dactilorhyza majalis\").\n\nZvláště chráněné druhy obratlovců trvale nebo sezónně žijící na území PP jsou zmije obecná (\"Vipera berus\") jako zástupce plazů a blatnice skvrnitá (\"Pelobates fuscus\"), čolek obecný (\"Triturus vulgaris\") a čolek velký (\"Triturus cristatus\") jako zástupci obojživelníků.\n\nZvláště chráněné druhy bezobratlých trvale nebo sezónně žijící na území PP jsou listonoh letní (\"Triops cancriformis\"), žábronožka letní (\"Branchipus schaefferi\"), modrásek očkovaný (\"Maculinea teleius\"), modrásek bahenní (\"Maculinea nausithous\"), zlatohlávek huňatý (\"Tropinota hirta\") a majka (\"Meloe rugosus\"), majka fialová (\"Meloe violaceus\") a majka obecná (\"Meloe proscarabaeus\").\n\nHlavním předmětem ochrany je zachování a obnova raných sukcesních stádií a zachování zimovišť obojživelníků a plazů.\nV rámci managementových opatření dochází v lokalitě PP k mozaikovému kosení, odstraňování invazních druhů rostlin, pastvě, mechanickému narušování půdního povrchu – ručně, technikou, koňmi, strhnutím drnu, údržbě periodických vodních ploch, vypalování vřesoviště a odstraňování skládek.\n\nOblast přírodní památky je charakterizována svou unikátní florou a především faunou. V oblasti přírodní památky Na Plachtě bylo nalezeno přibližně 720 druhů vyšších rostlin, 69 druhů mechů, 107 druhů hub a 2 250 druhů živočichů. 107 zde žijících organismů patří mezi ohrožené, silně ohrožené či kriticky ohrožené druhy. 19 druhů je evropsky významných.\n\nZvláště chráněnými ekosystémy nacházejícími se na území PP jsou suchá vřesoviště, obnažené písky, periodické vodní plochy a luční společenstva.\n\nJedním z hlavních problémů přírodní památky je samovolná sukcese. Činnost armády a pastva dobytka v minulosti způsobovaly disturbance potřebné pro udržení raných sukcesních stádií. Jejich absence způsobuje zarůstání porostů náletem a mizení původních společenstev. Obranou proti zarůstání je kosení, likvidace náletových dřevin a disturbance půdního povrchu.\n\nNa území se nachází velké množství černých skládek stavebního odpadu z 80. let 20. století, které ale nyní slouží jako zimoviště obojživelníkům a plazům, tudíž není vhodné je ve velkém likvidovat. Proto se průběžně likviduje pouze domovní odpad a skládky nevhodného složení a preventivně se usiluje o zamezení dalšího navážení odpadu.\n\nDalším problémem je šíření geograficky nepůvodních a ruderálních druhů rostlin. Mezi nepůvodní patří například rody \"Atriplex\", \"Chenopodium\", \"Oenothera\" a druhy \"Solidago canadensis\", \"S. gigantea\", \"Bunias orientalis\", \"Erigeron annuus\", \"Robinia pseudacacia\". Mezi ruderální druhy patří \"Tanacetum vulgare\", \"Artemisia vulgaris\", \"Sisymbrium officinale\".\n\nV minulosti byla na území PP vybudována kanalizační stoka, která výrazně odvodňuje PP Na Plachtě 2. V rámci managementových opatření by měla být omezena drenážní funkce kanalizace nebo by se měla úplně zrušit.\nPP ohrožuje také hrozba rozsáhlé městské zástavby přímo v přírodní památce nebo v území severně od hranice PP.\n\nProblém PP Na Plachtě 3 je i její lokalizace, protože území PP na severu a západě přímo navazuje na městskou zástavbu. Na jihu hraničí s PP Na Plachtě.\n\nPřírodní památka je navštěvována a využívána jak širokou veřejností tak odborníky. Obyvateli Hradce Králové je toto místo využíváno k rekreaci a odpočinku. Přírodní památka představuje místo, kde mohou trávit volný čas příjemnou procházkou, odreagovat se či vyvenčit psa. Nachází se zde také cvičiště místního jezdeckého klubu.\n\nVelkou stanovištní a druhovou diverzitu využívají ale i odborníci pro své výzkumy a školy pro výuku biologie a ekologie. Velká návštěvnost a využití má nesporné výhody. Pojezd písčitých lokalit koňmi způsobuje potřebné disturbance – narušuje drny a obnažuje písčitý povrch, na který je vázána řada ohrožených druhů.\n\nSnadná dostupnost s sebou ale nese i své nevýhody. Mezi nejvýznamnější patří množství černých skládek stavebního odpadu, které na druhou stranu slouží jako zimoviště obojživelníkům. Malým rizikem není ani hrozba zástavby, ať už přímo z důvodu zastavění části chráněného území, nebo z důvodu zvyšování izolovanosti území. Negativním následkem zástavby je i zvýšení světelného znečištění a změna hydrologického režimu lokality.\n\n\n"}
{"id": "858342", "url": "https://cs.wikipedia.org/wiki?curid=858342", "title": "Marija Isakovová", "text": "Marija Isakovová\n\nMarija Grigorjevna Isakovová ( ; 5. července 1918 Vjatka, Rusko – 25. března 2011 Moskva, Rusko) byla sovětská rychlobruslařka.\n\nJiž od roku 1936 se účastnila sovětských šampionátů a jiných národních závodů. Na mezinárodní scéně debutovala na Mistrovství světa 1948, kde získala zlatou medaili. Tento cenný kov obhájila i na následujících dvou šampionátech. Od sezóny 1950/1951 již opět nastupovala pouze do domácích závodů, v roce 1954 ukončila sportovní kariéru. Na sovětských mistrovstvích získala mezi lety 1944 a 1951 celkem osm medailí, z toho šest zlatých.\n"}
{"id": "858349", "url": "https://cs.wikipedia.org/wiki?curid=858349", "title": "Josip Slipyj", "text": "Josip Slipyj\n\nJosip kardinál Slipyj (17. února 1892, v. Zazdrisť, dnes Terebovljanský rajón, Ternopilská oblast – 7. září 1984, Řím) byl ukrajinský řeckokatolický arcibiskup a kardinál.\n\nJosip Slipyj se narodil dne 17. února 1892 ve velké i bohaté rodině. Otec - Ivan Kobernytskyj-Slipyj, matka - Anastasia Dychkovska. \nPo absolvování střední školy (maturita na gymnáziu) v Ternopilu (Tarnopolu) a studiu filozofie a filologie na univerzitě ve Lvově byl poslán studovat teologii do Innsbrucku. Kněžské svěcení přijal 30. září 1917. Poté si doplnil studia v Římě a do Lvova se vrátil v roce 1922. Byl zde mj. profesorem teologie a rektorem semináře. Dne 25. listopadu 1939 byl jmenován biskupem-koadjutorem ve Lvově. Biskupské svěcení mu udělil 22. prosince téhož roku arcibiskup Andrej Šeptyckyj. Po jeho smrti r.1944 ho nahradil v úřadě arcibiskupa Lvova a metropolity Ukrajinské řeckokatolické církve. Na konci druhé světové války, 11. dubna 1945 byl zatčen NKVD a poslán na osmnáct let do sovětského gulagu.\nNa základě intervence papeže Jana XXIII. byl v únoru 1963 propuštěn a následně byl nucen vystěhovat se do Říma, kde žil až do své smrti. Zúčastnil se tří zasedání Druhého vatikánského koncilu. V konsistoři v roce 1965 byl jmenován kardinálem. Papež Pavel VI. mu r.1963 udělil titul vrchního arcibiskupa a jmenoval ho členem Kongregace pro východní církve. V roce 1980 se podílel na práci synodu biskupů ukrajinské řeckokatolické církve, který svolal papež Jan Pavel II.\n\nPo smrti byl nejprve pohřben v římské bazilice svaté Sofie. V roce 1992 byly jeho ostatky převezeny do Lvova a pohřbeny v katedrále svatého Jiří.\n\n\n"}
{"id": "858350", "url": "https://cs.wikipedia.org/wiki?curid=858350", "title": "Mercedes F1 W03", "text": "Mercedes F1 W03\n\nMercedes W03 je vůz formule 1 týmu Mercedes AMG Petronas F1 nasazený pro rok 2012. Jezdili v něm Němci Michael Schumacher a Nico Rosberg. Monopost byl představen 16. února 2012.\n"}
{"id": "858351", "url": "https://cs.wikipedia.org/wiki?curid=858351", "title": "Ernst-Wolfgang Böckenförde", "text": "Ernst-Wolfgang Böckenförde\n\nErnst-Wolfgang Böckenförde (19. září 1930, Kassel – 24. února 2019) byl německý právní filosof a v letech 1982–1996 soudce německého ústavního soudu. Byl také emeritní profesor Univerzity ve Freiburgu. Je autorem více než 20 knih a 80 článků, které se zabývají právní a ústavní teorií, politickou filosofií a katolickým politickým myšlením.\n"}
{"id": "858360", "url": "https://cs.wikipedia.org/wiki?curid=858360", "title": "Cooperův pár", "text": "Cooperův pár\n\nCooperův pár je dvojice elektronů nebo jiných fermionů, které jsou v kovech při nízkých teplotách slabě vzájemně vázány elektron-fononovou interakcí, tedy prostřednictvím kmitů krystalové mřížky. Takto svázané elektrony mohou mít nižší energii než Fermiho energie. Cooperův pár je kvantový jev. Cooperovy páry jsou příčinou supravodivosti vysvětlitelnou BCS teorií. Jev je nazván podle amerického fyzika Leona Coopera, který jej v roce 1956 poprvé popsal.\n"}
{"id": "858362", "url": "https://cs.wikipedia.org/wiki?curid=858362", "title": "Balónek", "text": "Balónek\n\nBalónek může být:\n"}
{"id": "858364", "url": "https://cs.wikipedia.org/wiki?curid=858364", "title": "Barnett Stross", "text": "Barnett Stross\n\nSir Barnett Stross KBE (25. prosince 1899–13. května 1967) byl britský lékař a politik. Byl dvacet let poslancem dolní sněmovny parlamentu Spojeného království, kde se jako lékař angažoval za reformy v průmyslové legislativě na ochranu zdraví pracujících. Byl hlavním iniciátorem kampaně za obnovu Lidic, zvané \"Lidice shall live\" (Lidice budou žít).\n\nBarnett Stross se narodil v židovské rodině Samuela a Cecilie Strasbergových, která v té době žila v Polsku. Když mu byly 3 roky, celá rodina (měl 11 sourozenců) se odstěhovala do Leedsu v Anglii. Stross zde později zakončil své studium doktorátem z medicíny na \"University of Leeds\" roku 1926.\n\nRoku 1930 se stal členem Labouristické strany a začal se angažovat v \"North Staffordshire Miners Federation\" (Hornická federace). Dále byl aktivním členem \"Socialist Health Association\" (Sociální zdravotnické sdružení). Roku 1937 byl zvolen do městské rady v Stoke-on-Trentu, kde působil do roku 1952. Roku 1945 byl za Labouristy zvolen poslancem dolní sněmovny parlamentu Spojeného království. Svou lékařskou praxi provozoval na severu Staffordshiru, kde mnoho obyvatel pracovalo v kamenolomech. Věnoval se zde problematice silikózy a zasadil se o vytvoření vládního kompenzačního fondu pro lidi trpící pneumokoniózou. Úspěšná byla i jeho mediální kampaň za pomoc pro dělníky v dolech, kteří trpěli chorobami plic.\n\nStross byl velmi pohnut příběhem české vesnice Lidice, která byla za druhé světové války totálně zlikvidována a obyvatelé vyhlazeni. Ihned poté, co se k němu zpráva o masakru dostala, svolal hornické předáky v Stoke-on-Trent (Lidice byly také hornické) a navrhli rekonstrukci Lidic na „věčnou upomínku tohoto zločinu proti lidskosti“. Již 6. září 1942 bylo za přítomnosti československého prezidenta v exilu Edvarda Beneše, sovětského velvyslance Bogomolova a prezidenta Hornické federace založeno hnutí \"Lidice shall live\" – Lidice budou žít. Jméno hnutí mělo symbolizovat odpověď na Hitlerovo vyhlášení: „Lidice zemřou navždy.“ Na tomto setkání bylo přítomno více než 3 000 lidí. Dr. Beneš zde prohlásil: „Toto setkání jasně ukazuje, že Lidice nezemřely. Žijí dále minimálně v srdcích obyvatel Stoke-on-Trent. Od této chvíle bude Stoke-on-Trent v srdci každého českého občana.“\n\nV následujících měsících byla zorganizována kampaň na výběr financí potřebných k výstavbě nových Lidic. Hlavními dárci byli horníci a pracující. Za organizaci byl Stross vyznamenán Řádem Bílého lva a stal se předsedou Britsko-Československé společnosti (tuto pozici později využil k oficiálním protestům proti potlačování lidských práv po nástupu komunistů k moci).\n\nRozhodnutí československé vlády o znovuvybudování Lidic bylo veřejnosti oznámeno 10.06.1945. O dva měsíce později byla vyhlášena soutěž pro architekty a roku 1947 začala samotná výstavba. Hnutí Lidice budou žít na výstavbu významnou měrou finančně přispělo (v přepočtu na současnou měnu částkou asi 1 milion GPB). Stross navštívil Lidice několikrát a jeho přínos byl roku 1957 odměněn cenou Lidická svoboda.\n\nPodpora hnutí neskončila s vybudováním nových Lidic. Roku 1954 Stross navrhl založit v Lidicích Růžový sad. Na jeho popud se do Lidic v padesátých a šedesátých letech 20. století sjely stovky růží z celého světa. Velká Británie darovala tomuto sadu největší a nejkrásnější sortiment růží; zásluhu na tom měli známí angličtí pěstitelé růží Wheatcroft z Ruddingtonu u Nottinghamu. Obyvatelé Lidic na Strossovu památku pojmenovali jednu z alejí v Lidickém památníku Strossova.\n"}
{"id": "858369", "url": "https://cs.wikipedia.org/wiki?curid=858369", "title": "Michal Guzik", "text": "Michal Guzik\n\nMichal Guzik (* 20. ledna 1973) je bývalý český fotbalista, záložník. Jeho bratr Martin Guzik byl také prvoligovým fotbalistou.\n\nV československé a české lize hrál za SK Sigma Olomouc a SK Dynamo České Budějovice. Nastoupil v 10 utkáních. Dále hrál ve druhé lize za Fotbal Třinec.\n\n"}
{"id": "858370", "url": "https://cs.wikipedia.org/wiki?curid=858370", "title": "Martin Guzik", "text": "Martin Guzik\n\nMartin Guzik (* 7. dubna 1974) je bývalý český fotbalový záložník. Jeho bratr Michal Guzik byl také prvoligovým fotbalistou.\n\nV československé a české lize hrál za SK Sigma Olomouc a SK Dynamo České Budějovice. V naší nejvyšší soutěži nastoupil v 58 utkáních a dal 3 góly (ČSFR: 30 / 2, ČR: 28 / 1). Ve švýcarské nejvyšší soutěži zasáhl do 18 zápasů za FC Zürich, vstřelil 2 branky.\n\nDále hrál v nižších německých a švýcarských soutěžích za 1. FC Bocholt, FC Baden, FC Schaffhausen, FC Chiasso, KFC Uerdingen 05, Alemannia Aachen, VfB Oldenburg a na jaře 2002 opět v Bocholtu. Poté se vrátil do vlasti, kde hrál druhou ligu za 1. HFK Olomouc. Na jaře 2003 hrál Přebor Zlínského kraje za mužstvo FC Viktoria Otrokovice, dále MSFL za SK Hanácká Slavia Kroměříž a FC Dosta Bystrc-Kníničky. Mezi jeho poslední působiště patřila mužstva FK Humpolec, později působil v Čejově a Plačkově.\n\nV Poháru UEFA nastoupil v 1 utkání. V sezoně 2003/04 se s 18 brankami stal nejlepším střelcem Moravskoslezské fotbalové ligy.\n\n"}
{"id": "858371", "url": "https://cs.wikipedia.org/wiki?curid=858371", "title": "Martial Caillebotte", "text": "Martial Caillebotte\n\nMartial Caillebotte (7. dubna 1853 – 16. ledna 1910) byl francouzský fotograf, impresionistický hudební skladatel a také jeden z otců filatelie, který byl v roce 1921 zapsán do seznamu významných filatelistů Roll of Distinguished Philatelists.\n\nNarodil se jako nejmladší syn Martiala Caillebotta, soudce a majitele rodinné firmy s vojenskou výstrojí, a jeho třetí ženy Céleste, rozené Daufresneové. Byl mladším bratrem známého umělce, malíře a mecenáše impresionistů Gustava Caillebotta (1848–1894). Bratr René zemřel ve věku 25 let a oba žijící bratři tak zdědili majetek po svém otci, což jim umožnilo věnovat se zálibám a umění po celý život. \n\nMartial Caillebotte studoval hru na klavír a skladbu na konzervatoři v Paříži, kde byli jeho profesory François Antoine Marmontel (klavír) a Theodore Dubois (skladba).\n\nDne 7. června 1887 se oženil s Marií Minoretovou. V roce 1888 jeho manželka porodila syna Jeana, a v roce 1889 dceru Genevièvu. Geneviève později zdědila většinu neprodaných obrazů Gustava Caillebotta.\n\nHodně času trávil se svým bratrem Gustavem v Petit-Gennevilliers, kde si oba bratři koupili dům a kde je často navštěvoval přítel, malíř Renoir, se kterým společně vedli dlouhé diskuse o umění, politice, literatuře a filozofii. Velmi dobrý vztah měl též s nevlastním bratrem Alfrédem, pastorem u Panny Marie Loretánské, pro kterého složil několik skladeb s duchovní tematikou. Jedinou vadou na rodinné idyle bylo, že manželka Martiala, Marie, nesouhlasila s tím, že její švagr, malíř Gustave Caillebotte, udržoval intimní vztah s Charlotte Berthierovou, aniž by byli oddáni.\n\nMartial Caillebotte zkomponoval mnoho skladeb pro klavír, několik orchestrálních skladeb duchovní hudby i melodií ve stylu Ernesta Chaussona a Camille Saint-Saënse. Většina z jeho prací však zůstala nepublikovaná a v rukopisu.\n\nFotografické umění objevil v roce 1890 díky jeho švagrovi Maurice Minoretovi. Velmi rád fotografoval stejné objekty, které zachycoval na svých obrazech jeho bratr Gustave Caillebotte, který byl též nadšeným obdivovatelem fotografie a některé její prvky se snažil přenést do své malířské techniky.\n\nSpolu se svým bratrem založil kolem roku 1878 společnou sbírku poštovních známek, která byla svého času jednou z nejvýznamnějších, ale zhruba po deseti letech, v roce 1887, se jí zbavil. Kupujícím, s nímž spolupracovali na filatelistickém platingu (pokovování ?), nebo na rekonstrukci původního listu klasických známek (včetně australské známky s pohledem na Sydney v hodnotě dvou pencí)[1], byl Thomas Tapling, jehož sbírka je součástí sbírky britské knihovny British Library.\n\n\n\n\n\n"}
{"id": "858388", "url": "https://cs.wikipedia.org/wiki?curid=858388", "title": "Jugoslávie na Letních olympijských hrách 1976", "text": "Jugoslávie na Letních olympijských hrách 1976\n\nJugoslávii na Letních olympijských hrách 1976 reprezentovalo 88 sportovců, z toho 83 mužů a 5 žen v 14 sportech.\n\n"}
{"id": "858390", "url": "https://cs.wikipedia.org/wiki?curid=858390", "title": "Jugoslávie na Letních olympijských hrách 1972", "text": "Jugoslávie na Letních olympijských hrách 1972\n\nJugoslávii na Letních olympijských hrách 1972 reprezentovalo 126 sportovců, z toho 113 mužů a 13 žen v 15 sportech.\n\n"}
{"id": "858397", "url": "https://cs.wikipedia.org/wiki?curid=858397", "title": "Mare Humorum", "text": "Mare Humorum\n\nMare Humorum (česky Moře vláhy nebo Moře mokřin) je měsíční moře kruhovitého tvaru s průměrem 380 km a rozlohou cca 113 000 km² rozkládající se na přivrácené straně Měsíce, západně od Mare Nubium (Moře oblaků) a jižně od oceánu Oceanus Procellarum (Oceán bouří). Podél jeho kraje jsou četné trhliny a zlomy. V jeho severní části leží velký kráter Gassendi protkaný sítí křižujících se brázd Rimae Gassendi. Jižně je trojice kráterů Doppelmayer, Vitello a Lee. Východně leží kráter Hippalus.\n\nMare Humorum pojmenoval (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem. Ještě dříve jej francouzský filosof a astronom Pierre Gassendi nazval Anticaspia (opak ke Kaspickému moři, jak pojmenoval Mare Crisium). Nizozemský astronom Michael van Langren mu dal na své mapě z roku 1645 jméno Mare Venetum (Benátské moře). Astronom Johannes Hevelius jej nazval Sinus Sirbonis (Serbonský záliv, podle jezera Serbonis, nyní jezera Bardawil v Egyptě) ve své mapě z roku 1647.\n\n\n"}
{"id": "858401", "url": "https://cs.wikipedia.org/wiki?curid=858401", "title": "Jugoslávie na Letních olympijských hrách 1968", "text": "Jugoslávie na Letních olympijských hrách 1968\n\nJugoslávii na Letních olympijských hrách 1968 reprezentovalo 69 sportovců, z toho 59 mužů a 10 žen v 11 sportech.\n\n"}
{"id": "858409", "url": "https://cs.wikipedia.org/wiki?curid=858409", "title": "Předražek", "text": "Předražek\n\nPředražek je právní institut, jehož účelem je zvýšení výtěžnosti dražeb nemovitostí, které se realizují v průběhu provádění exekuce, a omezuje tak možnost vydražení pod cenou. Spočívá v tom, že tzv. \"předražitel\" může po skončení dražby přeplatit vydražitele a získat tak vydraženou nemovitou věc do svého vlastnictví. Do českého práva se dostal od 1. ledna 2013, vlastně se ale vrátil, neboť byl upraven už v rakouském exekučním řádu z roku 1896, který na českém území platil až do roku 1951.\n\nObsažen je v § 336ja občanského soudního řádu, podle kterého může každý, s výjimkou např. soudců a soudních zaměstnanců nebo toho, proti němuž je exekuce vedena a jeho manžela, do 15 dnů od zveřejnění usnesení o příklepu písemně soudu navrhnout, že vydraženou nemovitost získá namísto vydražitele. Podmínkou ale je, že zaplatí částku, za niž byla vydražena, zvýšenou alespoň o 25 %, a že ji skutečně v této lhůtě převede na účet soudu. Soud o nabídce informuje vydražitele a umožní mu, aby nabízenou částku dorovnal. Poté usnesením o předražku, proti němuž se lze odvolat, zruší usnesení o příklepu a rozhodne o předražiteli. Pokud je učiněno více předražků, předražitelem se stane ten, kdo nabídne více, v případě shodných podání má přednost původní vydražitel, případně rozhoduje pořadí podání. Neúspěšné předražky se po rozhodnutí navrhovatelům vrací.\n"}
{"id": "858415", "url": "https://cs.wikipedia.org/wiki?curid=858415", "title": "Jugoslávie na Letních olympijských hrách 1964", "text": "Jugoslávie na Letních olympijských hrách 1964\n\nJugoslávii na Letních olympijských hrách 1964 reprezentovalo 75 sportovců, z toho 72 mužů a 3 ženy v 9 sportech.\n\n"}
{"id": "858419", "url": "https://cs.wikipedia.org/wiki?curid=858419", "title": "Jugoslávie na Letních olympijských hrách 1960", "text": "Jugoslávie na Letních olympijských hrách 1960\n\nJugoslávii na Letních olympijských hrách 1960 reprezentovalo 116 sportovců, z toho 107 mužů a 9 žen v 14 sportech.\n\n"}
{"id": "858420", "url": "https://cs.wikipedia.org/wiki?curid=858420", "title": "Jugoslávie na Letních olympijských hrách 1956", "text": "Jugoslávie na Letních olympijských hrách 1956\n\nJugoslávii na Letních olympijských hrách 1956 reprezentovalo 35 sportovců, z toho 32 mužů a 3 ženy v 8 sportech.\n\n"}
{"id": "858426", "url": "https://cs.wikipedia.org/wiki?curid=858426", "title": "Jugoslávie na Letních olympijských hrách 1952", "text": "Jugoslávie na Letních olympijských hrách 1952\n\nJugoslávii na Letních olympijských hrách 1952 reprezentovalo 87 sportovců, z toho 77 mužů a 10 žen v 11 sportech.\n\n"}
{"id": "858434", "url": "https://cs.wikipedia.org/wiki?curid=858434", "title": "František Trnka", "text": "František Trnka\n\nFrantišek Trnka (* 19. března 1931 Telce) je bývalý český politik, v 90. letech 20. století předseda Zemědělské strany a poslanec České národní rady a Poslanecké sněmovny za koalici Liberálně sociální unie, později za Českomoravskou unii středu.\n\nPocházel z rodiny soukromého zemědělce. Vyučil se zahradníkem a absolvoval střední školu. Pak vystudoval ekonomickou fakultu Vysoké školy zemědělské v Praze.\n\nV období let 1958–1982 působil na Vysoké škole zemědělské v Praze. Před rokem 1989 patřil mezi vedení JZD Slušovice. Byl náměstkem předsedy tohoto agrokombinátu. Do Slušovic přišel v roce 1982 na stáž. Do té doby působil po tři roky jako předseda JZD Úholičky v okrese Praha-západ. V Slušovicích nakonec zůstal od roku 1983 natrvalo a po dvou letech dosáhl na post ekonomického náměstka. Působil jako ekonom, publikoval práce z oboru ekonomiky zemědělství. Po sametové revoluci se zapojil do budování politických struktur zastupujících zemědělské a venkovské voliče. 13. ledna 1990 se v obci Zádveřice konal ustavující sjezd Československé strany zemědělské (později Zemědělská strana - ZS), na němž byl Trnka zvolen jejím předsedou. V roce 1991 ZS přistoupila do koalice Liberálně sociální unie (LSU), která působila zpočátku jako střechová aliance několika středových strach. Formálně ale byla zaregistrována jako politické hnutí, jehož předsedou se stal Trnka.\n\nV červenci 1990 krátce působil jako náměstek federálního ministra hospodářství Československa. Po třech týdnech byl z funkce odvolán. Svůj konec na postu náměstka přičítal nelibosti některých aktivistů za Občanské fórum nad jeho osobou. V roce 1991 ho prezident jmenoval profesorem.\n\nV 2. polovině roku 1992 se zapojil do debat o budoucnosti Československa. 27. července 1992 se s ním v budově Federálního shromáždění sešel slovenský premiér Vladimír Mečiar. Schůzce byli přítomni ještě předsedové ČSSD Jiří Horák a Československé socialistické strany Ladislav Dvořák. Šlo o součást snah české opozice nedovolit rozpad státu, popřípadě ho podmínit vypsáním referenda. Schůzka neměla jasný výsledek. Pokračovala počátkem srpna, ale pro nesouhlas ODS musel pak Mečiar tyto sondáže mezi českou opozicí ukončit.\n\nVe volbách v roce 1992 byl zvolen do České národní rady na kandidátní listině koalice LSU (volební obvod Severočeský kraj). Zasedal v hospodářském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V průběhu volebního období se koalice LSU rozvolňovala a její poslanecký klub se rozkládal. Zároveň probíhal proces integrace jejích členských politických stran do jednotného politického subjektu – strany Liberálně sociální unie. Kvůli četným odchodům poslanců nesouhlasících s tímto integračním procesem ale nakonec zůstal Trnka jediným poslancem za stranu LSU. V prosinci 1994 přešel do klubu Českomoravské unie středu (ČMUS), který vznikl sloučením klubů LSU, ČMUS a Zemědělské strany. V prosinci 1994 zároveň skončil jako předseda LSU.\n\nPo skončení své parlamentní kariéry v roce 1996 byl v říjnu 1997 jmenován děkanem zlínské Fakulty managementu a ekonomiky brněnského Vysokého učení technického. Funkci děkana zastával do roku 2001, kdy požádal o uvolnění z rodinných důvodů.\n\n"}
{"id": "858436", "url": "https://cs.wikipedia.org/wiki?curid=858436", "title": "Der Spiegel", "text": "Der Spiegel\n\nDer Spiegel (doslova \"Zrcadlo\") je německý týdeník vydávaný v Hamburku. Patří k největším evropským zpravodajským týdeníkům, jeho týdenní náklad dosahuje zhruba milion výtisků. Je mimo jiné znám svou investigativní činností, která spustila řadu politických afér, a bojem za svobodu tisku.\n\n\"Der Spiegel\" vyšel poprvé 4. ledna 1947 v nákladu 15 000 výtisků jako nástupce staršího týdeníku \"Diese Woche\" (\"„Tento týden“\"). Ten vznikl za pomoci britské okupační správy. Název se změnil, když tiskový orgán přešel do německých rukou a jeho šéfredaktorem se stal Rudolf Augstein, který v této funkci vydržel desetiletí a byl také většinovým vlastníkem. Náklad týdeníku poměrně rychle rostl, v roce 1961 už byl 437 000.\n\nNásledně se v roce 1962 odehrála slavná „\"Spiegel-Affäre\"“, když německý ministr obrany Franz Josef Strauß zareagoval na kritiku Bundeswehru zahájením vyšetřování, které zahrnovalo zatčení předních editorů včetně autora článku Conrada Ahlerse a jejich obvinění ze zrady. Protože se obvinění ukázala jako nepodložená, aféra skončila odstoupením ministra Strausse a výrazným zvýšením popularity a prestiže týdeníku.\n\nSe znovusjednocením Německa, kdy se mohl začít prodávat v bývalém Východním Německu, překonal \"Der Spiegel\" hranici jednoho miliónu výtisků.\n\n\"Der Spiegel\" je pověstný odhalováním politických afér a skandálů.\n\nV roce 2013 \"Der Spiegel\" uvedl, že z tajných dokumentů, které má magazín k dispozici vyplývá, že americké rozvědky NSA a CIA měly během funkčních období administrativ prezidentů George W. Bushe a Baracka Obamy v Praze společné tajné pracoviště, které s dalšími pobočkami v 18 jiných evropských městech zajišťovalo odposlech evropských politiků. Tajné špionážní pracoviště, které nebylo legálně nahlášeno, bylo i na velvyslanectví USA v Berlíně.\n\nV listopadu 2016 označil \"Der Spiegel\" nově zvoleného amerického prezidenta Donalda Trumpa za nebezpečně nezkušeného a rasistického muže, lháře a demagoga, který ohrožuje demokracii na celém světě a který byl vynesen do Bílého domu armádou bílých Američanů z dělnické vrstvy a střední třídy. Podle magazínu se 60 milionů Američanů volbou pro Trumpa zachovalo \"stupidně\". Šéfredaktor magazínu Klaus Brinkbäumer Trumpa nepřímo přirovnal k Adolfu Hitlerovi, když napsal, že Trumpova slova byla stejně \"hrubá\" jako ta, která zaznívala v Německu před 80 lety.\n\nKoncem roku 2018 otřáslo důvěryhodností týdeníku \"Der Spiegel\" odhalení, že jeden z jeho novinářů, 33letý Claas Relotius (od roku 2017 kmenový zaměstnanec), který za své články získal v průběhu posledních let mnohá ocenění, si ve skutečnosti řadu článků zásadním způsobem domýšlel a dokresloval, vkládal do nich vymyšlené pasáže s fiktivními příběhy a citace neexistujících osobností. \n\n\n"}
{"id": "858438", "url": "https://cs.wikipedia.org/wiki?curid=858438", "title": "Comahuesaurus", "text": "Comahuesaurus\n\nComahuesaurus (\"Ještěr z Comahue\") byl středně velkým sauropodním dinosaurem z čeledi Rebbachisauridae, který žil v oblasti dnešní Argentiny na přelomu svrchní a spodní křídy (stupeň apt až alb).\nJeho fosílie byly poprvé objeveny v sedimentech souvrství Lohan Cura. Dinosaurus byl vědecky popsán roku 2012 týmem paleontologů ve složení José L. Carballido, Leonardo Salgado, Diego Pol, José I. Canudo a Alberto C. Garrido. Typovým (a jediným dnes známým) druhem je \"C. windhauseni\". Měřil na délku asi 12 metrů a vážil kolem 4000 kilogramů, patřil tedy k menším sauropodům.\n\n"}
{"id": "858440", "url": "https://cs.wikipedia.org/wiki?curid=858440", "title": "Josef Böhm (kněz)", "text": "Josef Böhm (kněz)\n\nJosef Böhm, též lat. \"Josephus Boehm\" (19. června 1827 Pavlovice – 20. května 1903 Litoměřice), byl český katolický kněz, sídelní kanovník litoměřické kapituly.\n\nRodák z Pavlovic u České Lípy byl na kněze vysvěcen 25. června 1851. Jako kněz působil ve farnosti Království ve šluknovském výběžku. V roce 1880 byl jmenován sídelním kanovníkem litoměřické katedrální kapituly s kanonikátem königseggovský II. S jeho trvalým pobytem jako sídelního kanovníka v Litoměřicích souvisela i práce na biskupské konzistoři, kde se stal \"acesorem\" církevního soudu a \"examinatorem prosynodalis\". Byl administrátorem chlapeckého biskupského semináře. Papež Lev XIII. jej jmenoval monsignorem (lat. \"Cubicularius secretus\", něm. \"Geheimkämmerer\"). Na sklonku života se stal kanovníkem-seniorem a byl jmenován čestným občanem obce Fukov ve šluknovském výběžku.\n\n\n"}
{"id": "858441", "url": "https://cs.wikipedia.org/wiki?curid=858441", "title": "Purgatorius", "text": "Purgatorius\n\nPurgatorius (podle lokality \"Purgatory Hill\") byl druh pravěkého placentála, žijícího v období svrchní křídy (stupeň maastricht) až raného paleocénu, asi před 65-63 miliony let na území západu Severní Ameriky. Zkameněliny tohoto drobného savce byly objeveny v souvrstvích daného stáří na území státu Montana i jinde.\n\nV současnosti jsou rozlišovány čtyři druhy tohoto rodu: \"Purgatorius unio\", \"Purgatorius ceratops\", \"Purgatorius\" \"janisae\" a \"Purgatorius titusi\". Paleontologové se shodují, že mohlo jít vůbec o nejstaršího známého zástupce řádu primátů, kam patří i člověk. Dosahoval délky kolem 15 centimetrů a žil nejspíš většinu času ve větvích stromů.\n\n\"Purgatorius\" se objevuje například v ději knihy \"Poslední dny dinosaurů\", jakožto vzdálený předek člověka, který se štěstím přežije katastrofu na konci křídy před 66 miliony let a může se tak dál vyvíjet a nakonec dát vzniknout linii, vedoucí možná až k člověku samotnému.\n\n"}
{"id": "858443", "url": "https://cs.wikipedia.org/wiki?curid=858443", "title": "Strana světla", "text": "Strana světla\n\nStrana světla ( – \"Hizb an-Núr\", zkráceně an-Núr) je islamistická politická strana v Egyptě. Byla založena po Egyptské revoluci v roce 2011 a jejím cílem je zavedení teokracii po vzoru wahhábismu provozovaného v Saúdské Arábii.\n\nV egyptských parlamentních volbách v letech 2011-2012, kde kandidovala částečně v rámci aliance Islamistický blok, získala Strana světla přes sto mandátů v dolní komoře egyptského parlamentu a je tak druhou nejsilnější stranou po Straně svobody a spravedlnosti. V horní komoře má 45 mandátů ze 180\n\n"}
{"id": "858444", "url": "https://cs.wikipedia.org/wiki?curid=858444", "title": "Spišské párky", "text": "Spišské párky\n\nSpišské párky jsou druhem párků, které pocházejí ze slovenského městečka Spišské Podhradí (mäsiarsky majster Štefan Varsányi) kde se vyráběly od počátku 20. století. Dělaly se z hovězího a vepřového masa a jejich receptura byla založená na citlivém míchání koření, hlavně sladké a pálivé papriky. Od poloviny 20. století byla v Československu přijata závazná norma, která stanovila složení surovin a vymezovala způsob výroby.\n\nOd počátku 90. let 20. století, kdy byly zrušeny normy na masné výrobky, se jejich kvalita zhoršila. Do párků se začala přidávat např. voda, vepřová kůže, vepřové sádlo, hovězí lůj, bramborový škrob, soja, rostlinná vláknina, mléčná bílkovina, želatina atd., které tak zlevňují výrobu.\n\nOd roku 2011 jsou Spišské párky zařazeny nařízením Komise (EU) č. 159/2011 ze dne 21. února 2011 do rejstříku zaručených tradičních specialit.\n"}
{"id": "858452", "url": "https://cs.wikipedia.org/wiki?curid=858452", "title": "Christian Ziege", "text": "Christian Ziege\n\nChristian Ziege (* 1. února 1972 Berlin) je bývalý německý fotbalový obránce či záložník.\n\n\n\n"}
{"id": "858453", "url": "https://cs.wikipedia.org/wiki?curid=858453", "title": "Jugoslávie na Letních olympijských hrách 1948", "text": "Jugoslávie na Letních olympijských hrách 1948\n\nJugoslávii na Letních olympijských hrách 1948 reprezentovalo 90 sportovců, z toho 79 mužů a 11 žen v 8 sportech.\n\n"}
{"id": "858454", "url": "https://cs.wikipedia.org/wiki?curid=858454", "title": "Kostel Nejsvětější Trojice (Chrast)", "text": "Kostel Nejsvětější Trojice (Chrast)\n\nDěkanský kostel Nejsvětější Trojice v Chrasti u Chrudimi byl postaven v letech 1710-1717 jako náhrada za starší stavbu zničenou požárem z 15. srpna 1709. Stavebníky kostela byli královéhradečtí biskupové Tobiáš Jan Becker a Jan Adam Vratislav z Mitrovic. Účast významného barokního architekta Jana Blažeje Santiniho není doložena, předpokládá se však na základě slohového rozboru stavby a Santiniho činnosti pro královéhradecké biskupství. Kostel je chráněn jako kulturní památka České republiky.\n\nChrastecké panství se dostalo do držení královéhradeckého biskupství záhy po jeho ustanovení v roce 1664. Tehdy jej odkoupilo od jeho poslední majitelky, Anny Eusebie z Harrachu. Vzhledem k tomu, že až do počátku 18. století neměli biskupové v samotném Hradci Králové dostatečně reprezentativní rezidenci, zdržovali se v Chrasti jako ve svém letním sídle poměrně často a postupně upravovali a rozšiřovali zdejší renesanční zámek. Původní děkanský kostel Nejsvětější Trojice, stávající západně od průčelí kostela nynějšího, nechal kolem roku 1685 nákladně opravit biskup Jan Kryštof Talemberk, fundátor kostela sv. Markéty v nedalekých Podlažicích. Ovšem už v roce 1709 kostel poničil rozsáhlý požár. Výstavba nové budovy kostela byla započata v roce 1710 ještě za života biskupa Jana Tobiáše Beckera, jenž sám mu položil základní kámen dne 12. dubna. Kostel byl navržen neznámým autorem v poměrně konzervativní podobě jako rozlehlé bazilikální trojlodí s emporami a se západním dvojvěžím. Jan Blažej Santini-Aichel byl ke stavbě přizván patrně až těsně před jejím dokončením (1717), tedy v době, kdy v Hradci Králové pracoval pro biskupa Jana Adama Vratislava z Mitrovic. Santini tak mohl ovlivnit už pouze vnější podobu závěru kostela, která svou kvalitou a invencí odpovídá Santiniho osobité tvorbě. Santini totiž závěru vtiskl charakter gotických katedrálních závěrů s ochozy a věnci kaplí. Chrastecké panství zůstalo v držení královéhradeckých biskupů až do roku 1948, kdy jim stát majetek zabral. Znovu jej diecéze získala po Sametové revoluci.\n\nJihovýchodně orientovaný kostel se nachází na prostranném náměstí v bezprostřední blízkosti biskupské rezidence. Jedná se o rozlehlou trojlodní baziliku (převýšená střední loď s okny) s trojbokým závěrem s ochozem, do nějž byly zabudovány kaple a sakristie. Dvojvěžové západní průčelí předstupuje ve střední části mělký rizalit, členěný vysokými toskánskými pilastry, završený trojúhelným štítem. Závěr samotného kněžiště je trojboký, s konkávně proláklými poli, pročleněnými velkými slepými okny, rámovanými redukovanými pilastry, odsazenými od nároží a vynášejícími strmě profilovanou římsu. Valenou klenbu s lunetovými výsečemi v hlavní lodi vynáší čtveřice klenebních pasů, které vybíhají z pilastrů toskánského řádu. Varhanní kruchta při západní stěně má konvexně vypnutý parapet a je podklenuta křížovou hřebínkovou klenbou. Stejné zaklenutí mají i obě boční lodi. Interiér po obvodu obíhá výrazně plasticky profilovaná průběžná římsa, jež je mimo jiné charakteristická pro Santiniho interiéry (srov. Kostel navštívení Panny Marie v Obyčtově).\n\nMartin Pavlíček ve své stati „Šalamounův chrám v české barokní architektuře“ upozornil na fenomén „rekonstrukcí“ této archetypální sakrální stavby, a to s důrazem na východočeský region. Ambiciózní stavební aktivity královéhradeckých biskupů, zejména Talemberka a Beckera, reprezentovaly církev vítěznou a byly tedy úzce spjaty s protireformačním úsilím 17. století. Šalamounův chrám biskupové vnímali jako výrazně triumfální symbol a proto toužili vtisknout jeho podobu svým stavebním podnikům. Typologicky se tak se samotným králem Šalamounem jako stavbeníkem ztotožnili.\n\nChrastecký chrám, který Pavlíček hodnotí jako výtvarně nejoriginálnější z celé skupiny podobně motivovaných staveb, spočívá na půdorysu odvozeném od kostela sv. Markéty v Podlažicích. Jak již bylo zmíněno, neznámý projektant se držel stylově archaického bazilikálního trojlodí s mohutným západním dvojvěžím a s pravoúhlým presbytářem s ochozem. Po nástupu Jana Adama Vratislawa z Mitrovic na biskupský stolec je ke stavbě přizván Jan Blažej Santini-Aichel, aby stavbu modernizoval, přesto ale zachoval její ideový koncept. Santini navrhuje nový presbytář, jehož formou dodržuje pro Šalamounův chrám typický chór s ochozem. Jeho pravoúhlou formu však pozměnil konkávními křivkami, které stavbu ozvláštňují, dynamizují a dodávají jí vrcholně barokní ráz. Starozákonnímu popisu Šalamounova chrámu se Santini navíc přiblížil projektem dvojpodlažního ochozu, který navazuje na západní empory v trojlodí. Kostel v Chrasti tedy dodržuje řadu prvků, jimiž na ideální sakrální stavbu navazuje.\n\n"}
{"id": "858455", "url": "https://cs.wikipedia.org/wiki?curid=858455", "title": "Jugoslávie na Letních olympijských hrách 1936", "text": "Jugoslávie na Letních olympijských hrách 1936\n\nJugoslávii na Letních olympijských hrách 1936 reprezentovalo 93 sportovců, z toho 78 mužů a 15 žen v 13 sportech.\n\n"}
{"id": "858456", "url": "https://cs.wikipedia.org/wiki?curid=858456", "title": "Jugoslávie na Letních olympijských hrách 1928", "text": "Jugoslávie na Letních olympijských hrách 1928\n\nJugoslávii na Letních olympijských hrách 1928 reprezentovalo 34 sportovců, z toho 34 mužů a 0 žen v 6 sportech.\n\n"}
{"id": "858457", "url": "https://cs.wikipedia.org/wiki?curid=858457", "title": "Moravská klobása", "text": "Moravská klobása\n\nMoravská klobása je druh klobásy, která pochází z Moravy. Jejich receptura se vyvíjela a bývá různá dle jednotlivých oblastí. Od poloviny 20. století byla v Československu stanovena na tuto klobásu oborová norma. Moravská klobása je charakterizována jako výrobek obsahující hrubě sekané maso, z jedné třetiny hovězí a ze dvou třetin vepřové. Koření se pepřem, kmínem, paprikou a česnekem, plní se do tenkých vepřových střev.\nZrušením závazných potravinářských norem počátkem 90. let 20. století došlo k poklesu kvality i u Moravské klobásy, kam někteří výrobci za účelem zlevnění výroby či zvýšení zisku přidávají různé levné náhražky.\n\n"}
{"id": "858459", "url": "https://cs.wikipedia.org/wiki?curid=858459", "title": "Jugoslávie na Letních olympijských hrách 1924", "text": "Jugoslávie na Letních olympijských hrách 1924\n\nJugoslávii na Letních olympijských hrách 1924 reprezentovalo 42 sportovců, z toho 42 mužů a 0 žen v 9 sportech.\n\n"}
{"id": "858460", "url": "https://cs.wikipedia.org/wiki?curid=858460", "title": "Mare Nubium", "text": "Mare Nubium\n\nMare Nubium (česky Moře oblaků nebo Moře mraků) je měsíční moře přibližně kruhového tvaru s průměrem kolem 750 km a rozlohou cca 254 000 km² rozkládající se na přivrácené straně Měsíce, východně od Mare Humorum (Moře vláhy) a jihovýchodně od Mare Cognitum (Moře poznání). Jeho severní hranice je neurčitá. V jeho západní části leží výrazný kráter Bullialdus s terasovitými valy a středovými vrcholy. Jižně je dvojice kráterů Pitatus (větší kráter s brázdami Rimae Pitatus, průměr cca 100 km) a Hesiodus (menší, průměr cca 43 km). Nedaleko kráteru Birt je nejznámější zlom na Měsíci – Rupes Recta (Přímý zlom). Na jihozápadním okraji moře se nachází zlom Rupes Mercator.\n\nPrvní odvysílané snímky sondy Lunar Reconnaissance Orbiter v roce 2009 byly z Mare Nubium. Do oblasti dopadla kvůli technickým potížím sovětská sonda Luna 5 (na souřadnicích 25,0° Z, 1,6° J).\n\nMare Nubium pojmenoval (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem. Ještě dříve jej anglický vědec William Gilbert zahrnul ve své mapě do kontinentu pojmenovaného Continens Meridionalis a nizozemský astronom Michael van Langren mu dal jméno Mare Borbonicum (podle rodu Bourbonů) ve své mapě z roku 1645.\n\n\n\n"}
{"id": "858464", "url": "https://cs.wikipedia.org/wiki?curid=858464", "title": "Pavel Harazim", "text": "Pavel Harazim\n\nPavel Harazim (* 30. června 1969, Opava) je bývalý český fotbalista, obránce.\n\nV československé a české lize FC Vítkovice, RH Cheb, FC Petra Drnovice, FC Baník Ostrava a SFC Opava. V nejvyšší soutěži nastoupil ve 277 utkáních a dal 7 gólů.\n\n"}
{"id": "858467", "url": "https://cs.wikipedia.org/wiki?curid=858467", "title": "David L. Cornwell", "text": "David L. Cornwell\n\nDavid L. Cornwell, celým jménem David Lance Cornwell, (14. června 1945 Paoli, Indiana, USA − 2. listopadu 2012 Annapolis, Maryland, USA) byl americký demokratický politik. Navštěvoval Culverskou vojenskou akademii a později Phillips Andover Academy v Massachusetts. V roce 1964 dokončil Park High School v Indianapolisu. V letech 1966–1968 sloužil ve Válce ve Vietnamu. V letech 1977–1979 zastupoval Indianu v Sněmovně reprezentantů Spojených států amerických.\n"}
{"id": "858468", "url": "https://cs.wikipedia.org/wiki?curid=858468", "title": "Mozetta", "text": "Mozetta\n\nMozetta (italsky mozzetta) je krátká vpředu uzavřená pláštěnka, která zakrývá ramena a nosí se přes rochetu. Její barva a výzdoba se mohou různit podle řádu, hodnosti nebo místa. Jedná se o součást liturgického oděvu u římskokatolických biskupů, prelátů a kanovníků. V některých případech můžeme najít mozettu s malou kapucí.\n\nMozetta pravděpodobně pochází z druhé poloviny 15. století. Toto tvrzení se opírá o fresku Melozza da Forlìho „Sixtus IV. jmenuje Bartolomea Sacchiho prefektem Vatikánské apoštolské knihovny“, kde je Sixtus IV. vyobrazen v rochetě, přes kterou má červenou mozettu.\n\nBarva mozetty reprezentuje postavení jejího nositele.\n\nU papeže se setkáváme s pěti druhy mozett, z nichž každá je určena pro jinou událost.\n\n"}
{"id": "858474", "url": "https://cs.wikipedia.org/wiki?curid=858474", "title": "Parkland (Washington)", "text": "Parkland (Washington)\n\nParkland je obec v okrese Pierce v americkém státě Washington. V roce 2010 zde žilo 35 803 obyvatel, z nichž 60 % tvořili běloši, 12 % Afro-Američané a 8 % Asiaté. 13 % obyvatelstva bylo hispánského původu. Jedná se o předměstí Tacomy, nachází se zde Pacific Lutheran University. Hlavní střední školou ve městě je Washington High School.\n"}
{"id": "858477", "url": "https://cs.wikipedia.org/wiki?curid=858477", "title": "Midland (Washington)", "text": "Midland (Washington)\n\nMidland je obec v okrese Pierce v americkém státě Washington. V roce 2010 zde žilo 8 962 obyvatel, z nichž 56 % tvořili běloši, 11 % Asiaté a 9 % Afro-Američané. 18 % obyvatelstva bylo hispánského původu.\n\nÚzemí, na kterém se dnes Midland rozkládá, bylo osadníky nazýváno jako Puyallup Hill. Díky dotacím půdy se zde v roce 1855 jako první usadili bratři Ezra a Oliver Meekerovi, kteří na západ následovali svého otce Jacoba, jenž se rovněž usadil jižně od Tacomy. Původně žili na McNeillova ostrova, jenže jejich otci se nechtělo zpět na pevninu, kam jeho synové později odešli. Ezra vlastnil půdu severně od Oliverovy a dohromady byly jejich pozemky popsány jako les mezi Nisquallyjskou rovinou a řekou Puyallup.\n\nZaměstnanci Společnosti Hudsonova zálivu nazývali toto území Puyallupskou rovinou, kam patřila i jižní část Tacomy a město Lakewood. Východně od území se nacházela Puyallupská bažina.\n\nPozemky bratrů Meekerových zahrnovaly většinu dnešního území obce. Jedním z jejich sousedů byl Jessie Dunlap a všechny zdejší pozemky byly propojeny lesními cestami. Zdejší les byl tak hustý a vysoký, že nebylo vidět z jednoho domu na druhý. V noci pak nebylo ani vidět hvězd či měsíce.\n\nO několik let později povstalo zdejší indiánské obyvatelstvo a poté, co byl Oliver Meeker zabit na obchodní cestě do San Francisca, se jeho bratr Ezra rozhodl v roce 1962 odstěhovat do nedalekého Puyallupu. Pozemky o několik let později Ezra s Oliverovou ženou Amandou prodali.\n\nV září 1888 Dr. Charles H. Spinning a Joesephus S. Howell rozdělili tuto půdu do menších pozemků a postavili na ní ulice. Území nazvali Southeast Tacoma, což se uchytilo. Předchůdce nynějšího dodavatele elektřiny a pitné vody pro Tacomu, společnosti Tacoma Power and Water, nesl název Southeast Tacoma Mutual Water Company. Hranici mezi bývalou půdou Olivera a Ezry označovala nynější 97th Street East, v té době známá jako Division Avenue. Zatímco vodorovně vedoucí ulice byly číslovány, svisle vedoucí ulice dostávaly názvy po prezidentech Spojených států, což vydrželo dlouho do 20. století. Ulice byly přejmenovány až roku 1982, kdy okres Pierce vyvinul nový systém pro záchranné služby. V době, kdy se území nazývalo Southeast Tacoma, sem vedla i železnice a tramvajová linka.\n\nV listopadu 1889 se území západního teritoria Washington stalo státem Washington, čímž se zvýšil zájem železnic o příchod do oblasti, včetně Midlandu. Ještě ve stejném roce si zde místo pro své tratě zajistily železniční společnosti Tacoma Puyallup Railway, Tacoma Eastern Railroad a Portland & Puget Sound Railroad.\n\nPrvní postavenou tratí disponovala železnice Tacoma Puyallup Railway, kterou založil Randolph Foster Radebaugh, jenž do Tacomy přišel roku 1880 ze San Francisca a ihned se stal jedním z předních podnikatelů v oblasti. Mimo oblast železnice se stal otcem deníku \"The Daily Ledger\", který byl prvním deníkem, který kdy Tacoma měla. V roce 1889 postavil tramvajovou linku Tacoma and Fern Hill Railway, kterou krátce po stavbě prodloužil do Midlandu a Puyallupu, což vedlo k jejímu přejmenování na Tacoma Puyallup Railway. Zatímco obyvatelé Tacomy ji nazývali Puyallup Hill Line, v Puyallupu byla označována jako Grapevine Line.\n\nTramvajová linka byla původně úzkorozchodná a poháněna parou. Parní vůz byl osmitunovou lokomotivou, která zvenku vypadala jako normální osobní vagon. Později se linka stala majetkem společnosti Tacoma Railway & Power Company, která rozšířila její rozchod a elektrifikovala ji. V celé záležitosti byl i zapojen synovec Ezry Meekera Frank Oliver Meeker, který vlastnil jihozápadní část nově začleněného města Puyallup, nedaleko od místa, kde tramvajová linka překračovala hranice města. Právě v tomto místě byla trať v roce 1919 zničena záplavou a nikdy už nebyla opravena, jelikož byl Puyallup spojen s Tacomou jinou, kratší linkou. Původní linka dále pokračovala svůj provoz mezi Tacomou a Woodlandem.\n\nDruhá železniční trať v Midlandu patřila bratřím Hartům, kteří ji provozovali pod názvem Tacoma Eastern Railroad. Hlavním účelem této tratě bylo propojení pilařských závodů, které Hartům patřili, se zbytkem světa. Trať byla tedy po chvíli rozšířena do lesů v Midlandu, kde chtěli bratři další pily. Časem železnice změnila vlastníka a byla prodloužena do Ashfordu, v roce 1905 ještě dále, až do okresu Lewis, kde končila v dřevařském městě Morton.\n\nTřetí železniční trať se nikdy nedostala přes fázi mapování cesty. Portland and Puget Sound Railroad ale ve skutečnosti nebyla žádnou malou železnicí, za kterou se vydávala. Jednalo se prakticky o Union Pacific Railroad, jednu z největších železnic té doby v zemi. Jenže kdyby lidé věděli, že se do oblasti vydává taková velká železnice, ceny pozemků by narostly ve velkém. Proto se většina velkých železnic snažilo zakrýt skutečnost, že kamkoli přicházejí. Jenže Union Pacific se v roce 1889 dostala do finančních problémů a přestože o rok později se povedlo Jayi Gouldovi a Johnu D. Rockefellerovi shromáždit dost peněz na další provoz, plány v oblasti Midlandu šly stranou. Mluvit se o nich začalo až po smrti Goulda o několik let později, avšak pod jménem Oregon & Washington Railroad. Zpočátku se nabízelo několik variant, kudy trať povede, a společnost byla dost odhodlaná trať postavit, že už byla připravena stavit tunely jak v Tacomě, tak v Seattlu. Ještě před postavením tunelů se Union Pacific dohodla s konkurenční Northern Pacific Railway na společném užívání Bennettova tunelu pod Point Defiance v Tacomě, čímž by se trať vyhnula Midlandu.\n\nSamotné jméno Midland se poprvé objevilo roku 1890 na městském plánu vytvořeném společností Olympic Land Company. Ta učinila územní změny oproti původnímu plánu Southeast Tacoma, ulice si ale ponechala svá jména. Nové ulice byly pojmenovány po stromech.\n\nObyvatelé obce se vždy shodovali, že byla tak pojmenována, jelikož se jednalo o střed staré tramvajové linky. Ten se ale nacházel nějakou půl míli blíže k Tacomě, ve skutečnosti ale linka nebyla v době dokončení plánu dostavěna. Blízko se ale také nacházel střed nové tramvajové linky, takže je možné, že byla obec pojmenována právě po ní.\n"}
{"id": "858481", "url": "https://cs.wikipedia.org/wiki?curid=858481", "title": "Bazén (film, 1969)", "text": "Bazén (film, 1969)\n\nBazén ( ) je filmové drama z roku 1969 režírované Jacquesem Derayem v italsko-francouzské koprodukci. Děj vypráví o osobních vztazích, žárlivosti a nevěře.\n\nHlavní postavy ztvárnili Alain Delon a Romy Schneider jako partnerská dvojice, Maurice Ronet hrál „dobrého“ přítele páru a jeho osmnáctiletou dceru představovala Jane Birkinová. Film se odehrává na letní Francouzské riviéře, převážně ve vile nad Saint-Tropez.\n\nVe francouzských kinech snímek zhlédlo 2 341 721 diváků.\n\nJean-Paul (Alain Delon) je nepříliš úspěšný spisovatel, který se živí vymýšlením sloganů v reklamní agentuře. Spolu se svou přítelkyní, novinářkou Marianne, tráví lenivou měsíční dovolenou na Francouzské riviéře u Saint-Tropez. Vilu jim půjčili přátelé, kteří odjeli do Íránu.\n\nJednoho parného dne přijíždí dvojici navštívit dobrý přítel Harry (Maurice Ronet), profesí hudební producent. Doprovází ho osmnáctiletá dcera Penelope (Jane Birkinová), o které pár nikdy předtím neslyšel. Jean-Paul žije s Mariannou více než dva roky. Atraktivní žena udržovala dříve milenecký poměr se sebevědomým Harrym.\n\nNoví hosté přijímají nabídku strávit několik dnů před cestou do Itálie odpočinkem v domě. Jak dny plynou Harry se snaží o navázání bližšího kontaktu s Mariannou. Jeana-Paula si naopak dobírá pro jeho práci v reklamní agentuře. Hodně pije a po výletu do města s ním přijíždejí přátelé na celonoční party. Jean-Paul pokračuje v abstinenci a poprvé se více věnuje nudící Penelopě, která vyrůstala pouze s matkou a otce poznala až relativně nedávno. Z jejího chování je zřejmé, že k němu necítí bližší vztah.\n\nHarry míří s Mariannou do města na nákup. Sebevědomě tvrdí, že ji může získat zpět. Jean-Paul tak tráví den s Penelopou, jíž bere na koupání k moři. Večer se všichni setkávají u večeře. Mladá dívka je zakřiknutá a odbíhá do pokoje. Přestože není zřejmé, co vše se mezi ní a Jean-Paulem odehrálo, napjatá atmosféra napovídá, že se vytvořilo citové pouto.\n\nHarry na to reaguje prohlášením, že příští ráno s dcerou odjíždí. Zamíří se opít do města a vrací se během hluboké noci. Zastihuje Jean-Paula, který také pije alkohol. U bazénu dochází k ostré hádce. Harry kamarádovi vyčítá poměr s jeho dcerou a snaží se ho udeřit pěstí do obličeje. Po promáchnutí padá do bazénu. V podroušeném stavu se marně snaží vylézt. V tom mu u okraje brání Jean-Paul, když jej vždy shodí hlouběji do vody. Nakonec mu přidržuje hlavu pod hladinou a přítele utopí. Svléká z něj mokré šaty, schovává je ve sklepě pod dřevem a přináší nové ze skříně, které položí vedle bazénu. Harry má na sobě oblečené plavky a situace by měla budit dojem nešťastného utonutí opilého muže.\n\nPo pohřbu vilu opakovaně navštíví komisař Lévêque (Paul Crauchet) z Marseille, který s párem vede rozhovor. Pouze Marianně vyloží své pochybnosti o nešťastné náhodě. Za podezřelé považuje nalezení Harryho vyžehleného a nepoužitého oblečení u bazénu. Otázkou také zůstává, proč měl na ruce zlaté hodinky, když nebyly vodotěsné? Jeho cílem je tak nalezení skrytých šatů.\n\nMarianna ví, že měl Jean-Paul v úmyslu odjet s Penelopou a opustit ji. Poté, co mu vypoví komisařův záměr, mladý spisovatel se domnívá, že již ukryté šaty našla a přiznává se ke všemu. Marianna mu však i přes plánovaný rozchod hodlá pomoci a odvrací od něj podezření. Inspektoru vše zatajuje a skrze partnera posílá Penelopu k matce. Následně s ním ale odmítá odjet domů a volá si taxi. V průběhu telefonátu však Jean-Paul přerušuje hovor a oba setrvají v mlčení. Hledí z okna na bazén a on sevře poddajnou Mariannu v náručí.\n\nFilmové drama bylo natáčeno od 16. srpna 1968 do poloviny října téhož roku ve vile s velkým bazénem, ležící ve čtvrti L'Oumède jihofrancouzského města Ramatuelle. Další záběry byly pořízeny v oblasti Saint-Tropez.\n\nHerci Alain Delon a Romy Schneider udržovali ve skutečném životě partnerský vztah v letech 1959–1963, kdy byli zasnoubeni. Delon jí pak předal Čestného Césara 2008 (in memoriam).\n\nV roce 2015 vznikl remake nazvaný \"Oslněni sluncem\", jenž v anglickém originále získal jméno podle popartového obrazu \"A Bigger Splash\" z roku 1967 od Davida Hockneyho. V hereckých rolích se představili Tilda Swintonová, Matthias Schoenaerts, Ralph Fiennes a Dakota Johnsonová.\n\n"}
{"id": "858486", "url": "https://cs.wikipedia.org/wiki?curid=858486", "title": "Mare Nectaris", "text": "Mare Nectaris\n\nMare Nectaris (česky Moře nektaru) je malé měsíční moře přibližně kruhového tvaru s průměrem kolem 350 km a rozlohou cca 101 000 km² rozkládající se na přivrácené straně Měsíce, západně od Mare Fecunditatis (Moře hojnosti) a jižně od Mare Tranquillitatis (Moře klidu). Na jeho severním okraji vyniká dvojice kráterů Capella a Isidorus. O něco jižněji leží nevýrazná kráterová deprese Daguerre. Na jihu přechází Mare Nectaris do rozlehlé valové roviny Fracastorius (cca 124 km). Měsíční pohoří Montes Pyrenaeus (Pyreneje) ohraničuje moře ze západu, na této straně se nachází rovněž kráter Bohnenberger.\n\nMare Nectaris je vlastně lávou zatopená střední část měsíční kotliny, jejíž vnější val kopíruje Rupes Altai (Altajský zlom).\n\n\n\n"}
{"id": "858489", "url": "https://cs.wikipedia.org/wiki?curid=858489", "title": "Statistika zemědělství", "text": "Statistika zemědělství\n\nData pro statistiku zemědělství se získávají především ze statistických výkazů Českého statistického úřadu a Ministerstva zemědělství ČR.\n\nStatistika tohoto odvětví zahrnuje jak živočišnou, tak rostlinnou výrobu. Pokud jde o živočišnou výrobu, patří sem především výroba masa, tj. nákup jatečných zvířat v České republice a porážky zvířat bez ohledu na to, zda jsou tuzemského původu nebo byla dovezena ze zahraničí. Stavy hospodářských zvířat jsou zjišťovány na základě výběrového šetření aktivně hospodařících zemědělců. Do živočišné výroby patří i produkce jatečných zvířat, mléka, snáška vajec, výsledky chovu včel, a také sem statistika zahrnuje nákup mléka. \n\nZ rostlinné výroby statistika sleduje osevní plochy zemědělských plodin, které se zjišťují vždy k 31. květnu. Jde o jarní produktivní plochu, ze které se ve sledovaném roce očekává sklizeň. V osevech se zjišťují plochy plodin pěstovaných v daném roce jako hlavní plodina. Sleduje se rovněž sklizeň zemědělských plodin, kdy jde o skutečně sklizené množství plodin z výměry produkční plochy. \n\nEkonomické ukazatele představuje souhrnný zemědělský účet (SZÚ), který je základním metodologickým nástrojem pro měření ekonomické velikosti a výkonnosti odvětví zemědělství v rámci národního hospodářství. Je sestavován na základě nařízení Evropského parlamentu a Rady (ES) č. 138/2004 o souhrnném zemědělském účtu ve Společenství. Součástí SZÚ jsou také neoddělitelné nezemědělské vedlejší činnosti, které jsou úzce spjaté se zemědělskou výrobou, ale nejsou účetně sledovány samostatně; nelze je tedy oddělit od hlavní zemědělské činnosti.\n\n"}
{"id": "858491", "url": "https://cs.wikipedia.org/wiki?curid=858491", "title": "Palác Riesů ze Stallburgu", "text": "Palác Riesů ze Stallburgu\n\nPalác Riesů ze Stallburgu (též \"U Disbachů\", či \"U Vědrů\") je rokokově přestavěná budova v ulici Panská 895/6, na Novém Městě, Praha 1. Je chráněn jako kulturní památka České republiky. V paláci sídlí argentinské velvyslanectví. V těsném sousedství se nachází také Millesimovský palác a barokní Neubergovský palác č. 891/5 (sídlo velvyslanectví Brazílie).\n\nPalác sestává ze dvou traktů: předního, směrem do Panské ulice a zadního, jenž je umístěn v zahradě, a ze dvou křídel levého a pravého. Ve 20. letech 20. století byla přistavěna kancelářská budova ve dvoře společně s patrovou nástavbou paláce.\nVe třech nadzemních patrech jsou místnosti s bohatou štukovou výzdobou a zdobnými parketami. Dnes slouží jako reprezentativní kanceláře. Přízemí části paláce jsou určeny ke komerčním účelům (sídlí zde advokátní kancelář, realitní kancelář atd.).\nV pravém nádvorním křídle je vstupní hala s dvěma hlavními schodišti a výtahy.\nUvnitř paláce je volná zatravněná zahrada s původními stromy.\n\nPři novodobé rekonstrukci architekta Olega Hamana (* 1960) došlo k modernizaci interiérů a některým přístavbám. V objektu byly vybourány všechny příčky a nahrazené částečně zdmi z plných cihel a částečně sádrokartonovými příčkami. Také veškeré uměleckořemeslné prvky byly odborně restaurovány, případně nahrazeny replikami (dveře včetně zárubní, kování, obložení atd.), ve 2.–4. podlaží dvorního objektu byly vyzděny příčky v původním tvaru.\nByly restaurovány omítky v paláci, proběhlo jejich čištění a oprava injektáží, byly provedeny opravy maleb.\n\nNové jsou rovněž podlahy z dubových vlysů (v kancelářích) a v 2. podlaží paláce byly instalovány repliky intarzovaných a vídeňských parket. V přízemních částech a suterénech paláce je keramická dlažba cotto a na schodištích nová pískovcová dlažba.\n\nV nedalekém okolí paláce nacházejí také další zajímavosti:\n\n"}
{"id": "858508", "url": "https://cs.wikipedia.org/wiki?curid=858508", "title": "Sinus Roris", "text": "Sinus Roris\n\nSinus Roris (česky Záliv rosy) je severní výběžek oceánu Oceanus Procellarum (Oceán bouří) na přivrácené straně Měsíce, který přechází do Mare Frigoris (Moře chladu). Do zálivu vede úzká brázda Rima Sharp, která má délku 210 km. Jeho průměr je přibližně 200 km. Na rozhraní zálivu a Mare Frigoris leží výrazný kráter Harpalus. Na druhé (západní) straně se nachází kráter Markov.\n\nSinus Roris pojmenoval (stejně jako většinu měsíčních moří) italský astronom Giovanni Battista Riccioli, jehož nomenklatura z roku 1651 se stala standardem.\n\n\n\n"}
{"id": "858515", "url": "https://cs.wikipedia.org/wiki?curid=858515", "title": "Irina Burjačoková", "text": "Irina Burjačoková\n\nIrina Burjačoková, (* 5. července 1986) je ukrajinská profesionální tenistka. Ve své dosavadní kariéře vyhrála na okruhu WTA Tour jeden turnaj ve čtyřhře, když s ruskou hráčkou Valerií Solovjevovou triumfovala na červencovém Baku Cupu 2012. V rámci okruhu ITF získala do roku 2013 čtyři tituly ve dvouhře a dvanáct ve čtyřhře.\n\nNa žebříčku WTA byla ve dvouhře nejvýše klasifikována v červnu 2010 na 183. místě a ve čtyřhře pak v červnu 2013 na 84. místě.\n\nDo roku 2013 nenastoupila k žádnému utkání v ukrajinském fedcupovém týmu.\n\n"}
{"id": "858536", "url": "https://cs.wikipedia.org/wiki?curid=858536", "title": "Vilemína z Milána", "text": "Vilemína z Milána\n\nVilemína z Milána (přezdívaná Felix, v italských a anglických zdrojích uváděna jako Guglielma, v českých někdy jako Blažena) byla italská charismatička, která žila ve 13. století v Miláně. Po smrti byla pohřbena v opatství Chiaravalle u Milána a začala být uctívána jako světice, avšak vedle toho na její odkaz navazovala náboženská skupina vilemínitů, která byla vzápětí prohlášena za heretickou a stíhána inkvizicí. Zákrok proti hnutí zasáhl i Vilemíninu památku. Její kult byl zrušen a ostatky spáleny.\n\nPůvod Vilemíny je obestřen nejasnostmi, jediným vodítkem jsou inkviziční výslechy jejích stoupenců z roku 1300. Podle svých stoupenců se Vilemína narodila o Letnicích a byla dcerou českého krále, kterým by z logiky věci byl Přemysl Otakar I., a kdyby šlo o manželskou dceru, byla by její matkou Konstancie Uherská. Toto přesvědčení, zachycené pouze v dochovaných záznamech jejich procesu, podporoval zejména její obdivovatel Ondřej Saramita. Na základě tohoto pramene ji František Palacký zařadil do genealogie Přemyslovců a rekonstruoval její české jméno v podobě Blažena. Spekulovalo se o tom, že Vilemína byla pravděpodobně nucena odejít z českých zemí z důvodu porážky jejího synovce Přemysla Otakara II. habsburským vojskem. Pochybnosti o tom, že skutečně byla dcerou českého krále, vyvstaly v historické obci již v 19. století a trvají dodnes.\nV současné době se většina badatelů (mezi nimi Josef Žemlička) přiklání spíše k mínění, že jde o zbožnou legendu Vilemíniných uctívačů, a Vilemínin skutečný původ pokládá za nejistý. Tvorbě legend kolem jejího původu nasvědčuje i zpráva v Kolmarské kronice z roku 1301: „V předešlém roce přišla z Anglie velmi krásná a stejně tak výřečná žena, která říkala, že je Duchem svatým vtěleným pro spásu žen, a křtila ženy ve jménu Otce, Syna a sebe.“\n\nVilemína spolu se svým synem, o němž není nic dalšího známo, dorazila do Milána roku 1260–1270 neznámo odkud a usadila se zde. I přesto, že přesvědčení jejích stoupenců vykazuje určité podobnosti s jinými nekonformními skupinami severní Itálie té doby, např. herezi svobodného ducha a valdenskými, její spojitost s těmito skupinami nebyla dokázána. Ve výpovědích z inkvizičního spisu je popisována jako osoba, která žila skromný život v domku poskytnutém jí (patrně výměnou za slib zbožného odkazu) opatstvím Chiaravalle, oblékala se do prostých šatů, věnovala se charitativní činnosti a vždy byla obklopena svými obdivovateli. Pravděpodobným datem jejího úmrtí je 24. srpen 1281.\n\nZáznamy jsou skrovné, ale uvádí se, že Vilemínin zbožný život započal v roce 1262. Postupně začala přitahovat stoupence z různých, i vyšších společenských vrstev. Někteří její stoupenci, později nazvaní vilemínité, ji vnímali jako ženské vtělení Ducha svatého a přisuzovali ji léčitelské schopnosti. Za nejvýznamnější osobnosti této skupiny jsou považováni Ondřej Saramita a Manfréda z Pirovana, kteří Vilemínu uctívali a kult udržovali i po její smrti. Vilemína o sobě sama jako o vtělení Ducha svatého nemluvila. Byla úzce spjata s cisterciáckým klášterem v Chiaravalle, kde byly poté převezeny její ostatky. Toto místo také sloužilo k pozdějším rituálním činnostem vileminitů. Na začátku inkvizičního procesu v roce 1300 byla považována za světici, nicméně na základě výpovědí svědků byla prohlášena za kacířku a její ostatky byly spáleny souběžně s upálením Manfrédy a Ondřeje.\n\nVilemína se stala jednou z postav historického románu \"Dítě z Apulie\" od spisovatelky Ludmily Vaňkové.\n\n\n"}
{"id": "858539", "url": "https://cs.wikipedia.org/wiki?curid=858539", "title": "Turecko na Letních olympijských hrách 2008", "text": "Turecko na Letních olympijských hrách 2008\n\nTurecko se účastnilo Letní olympiády 2008. Zastupovalo ho 67 sportovců (48 mužů a 19 žen) v 12 sportech.\n\n"}
{"id": "858550", "url": "https://cs.wikipedia.org/wiki?curid=858550", "title": "Josef Bergmann (arciděkan)", "text": "Josef Bergmann (arciděkan)\n\nJ.M. can. Josef Bergmann (* 22. ledna 1831 Habartice – 5. březen 1903 Liberec), byl český katolický kněz, čestný kanovník katedrální kapituly sv. Štěpána v Litoměřicích, infulovaný arciděkan v Liberci.\n\nNa kněze byl vysvěcen 25. července 1851. V letech 1883-1896 působil ve Frýdlantě. Těžiště jeho kněžského působení však byl Liberec, kde byl jmenován infulovaným arciděkanem.\nPadesátileté působení v kněžské službě přineslo řadu ocenění. Litoměřický biskup ho jmenoval čestným kanovníkem svatoštěpánské kapituly a císař mu udělil rytířský Řád železné koruny III. třídy. Byl ustanoven biskupským notářem a jmenován konzistorním radou. Od 22. února 1900 jej litoměřický biskup Emanuel Jan Křtitel Schöbel dvojím dekretem jmenoval biskupský okrskovým vikářem a inspektorem pro vyučování náboženství ve školách libereckého vikariátu.\nZemřel zřejmě v noci ze 4. na 5. března 1903 a jeho pohřeb se konal 7. března za velké účasti lidu.\n\n\n\n"}
{"id": "858556", "url": "https://cs.wikipedia.org/wiki?curid=858556", "title": "Turecko na Letních olympijských hrách 2004", "text": "Turecko na Letních olympijských hrách 2004\n\nTurecko se účastnilo Letní olympiády 2004. Zastupovalo ho 64 sportovců (44 mužů a 20 žen) v 10 sportech.\n\n"}
{"id": "858557", "url": "https://cs.wikipedia.org/wiki?curid=858557", "title": "Inga Voroninová", "text": "Inga Voroninová\n\nInga Grigorjevna Voroninová ( ; 29. srpna 1936 Moskva, Ruská SFSR – 4. ledna 1966 Moskva, Ruská SFSR), rozená Artamonovová ( ), byla sovětská rychlobruslařka.\n\nNa světových šampionátech poprvé startovala v roce 1957, kdy vybojovala zlatou medaili, kterou o rok později obhájila. Na Mistrovství světa 1959 skončila čtvrtá. Po vynechání ročníku 1960 kvůli tuberkulóze se vrátila na světový šampionát 1961 desátým místem. V dalších letech již vybojovala cenné kovy: 1962 a 1965 zlato, 1963 a 1964 stříbro. Na sovětských mistrovstvích získala v letech 1956–1965 celkem devět medailí, z toho pět zlatých.\n\nV roce 1959 se vdala za rychlobruslaře Gennadije Voronina, jehož kariéra v první polovině 60. let uvadala. Stal se alkoholikem a nedokázal se smířit s úspěchy své ženy, kterou nakonec zavraždil.\n"}
{"id": "858580", "url": "https://cs.wikipedia.org/wiki?curid=858580", "title": "Christina Hendricks", "text": "Christina Hendricks\n\nChristina Rene Hendricks (* 3. května 1975 Knoxville, Tennessee) je americká herečka, známá díky roli Joan Harris v dramatickém televizním seriálu \"Šílenci z Manhattanu\" a postavou Saffron v seriálu \"Firefly\". Za roli v seriálu \"Šílenci z Manhattanu\" získala šest nominací na cenu Emmy.\n\nPodle ankety čtenářek časopisu Esquire byla označena „nejpřitažlivější ženou na světě“. V roce 2010 byla stejným časopisem zvolena nejpohlednější Američankou.\n\nOd roku 2017 hraje v seriálu \"Šerifská hvězda\" a od roku 2018 zároveň působí v seriálu \"Hodný holky\".\n\nNarodila se v Knoxville ve státě Tennessee. Její matka Jackie Sue (rozená Raymond) byla psycholožka. Její otec Robert Hendricks, který pracoval pro lesní službu Spojených států, pochází z anglického Birminghamu. Díky svému otci má tedy dvojí občanství, americké a britské. Kvůli zaměstnání otce se celá rodina stěhovala, bydleli ve Fairfaxu (stát Virginie), Portlandu (stát Oregon) a Twin Falls (stát Idaho). Hendricks je přírodní blondýna a vlasy si začala barvit v deseti letech poté, co přečetla knihu \"Anne of Green Gables\". Hraje na akordeon a svůj talent využila i v epizodě seriálu \"Šílenci z Manhattanu\".\n\nDne 11. října 2009 si vzala herce Geoffreyho Arenda. V rozhovorech uvedla, že ona ani její manžel si nepřejí mít děti.\n\nS hereckou kariérou začala v dětství účinkováním v dětských muzikálových produkcích ve Twin Falls. Mezi svými osmnácti a sedmadvaceti lety působila jako modelka. Mnohokrát hostovala v televizních seriálech, její první hlavní role přišla v seriálu \"Beggars and Choosers\". Od té doby hrála v seriálech \"Zlatá doba\", \"The Court\" (se Sally Field a Craigem Bierkem) a v dramatickém seriálu \"Kevin Hill\". Ztvárnila vedlejší role v seriálech \"Pohotovost\" a \"Firefly\" a hostovala v epizodách seriálů \"Angel\", \"Miss Match\", \"Volání mrtvých\", \"Nemocnice Presidio\", \"Beze stopy\" a \"\". Ve filmu \"South of Pico\" hrála po boku Kipa Pardua, v nezávislém filmu \"La Cucina\", který měl premiéru v prosinci 2009 na stanici Showtime, ztvárnila spisovatelku a zahrála si zde vedle Joaquima de Almeidy. Objevila se ve čtyřech epizodách pořadu televize NBC \"Life\" ve vedlejší roli Olivie, téměř nevlastní matky detektiva Charlie Crewse a milenky Teda Earleyho. Také hrála ve videoklipech „The Ghost Inside“ od skupiny Broken Bells a „One Hit Wonder“ od Everclear.\n\nV seriálu stanice AMC \"Šílenci z Manhattanu\" hrála roli Joan Harris (později Holloway). Její postava je zde správkyní kanceláře reklamní společnosti Sterling Cooper Draper Pryce (SCDP), poskytuje poradenství skupině sekretářek, které se musí potýkat s různými náladami a bezohledností profesionálních reklamních manažerů.\n\nObjevila se v akčním thrilleru \"Drive\" režiséra Nicolase Windinga Refna, po boku Ryana Goslinga a Carey Mulligan. V roce 2014 ztvárnila hlavní roli v režisérském debutu Ryana Goslinga \"Lost River\". Roku 2015 si zahrála po boku Charlize Theron a Chloë Grace Moretz v adaptaci románu od Gillian Flynn \"Temné kouty\". Tentýž rok se objevila v thrilleru \"Neon Demon\".\n\nHendricks byla uvedena jako majitelka ideálních ženských křivek.\n\nBritská ministryně Lynne Featherstone chválila postavu Christiny Hendricks ve tvaru přesýpacích hodin jako ideální tvar pro ženy a řekla: „Christina Hendricks je naprosto báječná… Potřebujeme více těchto vzorů. To je taková senzace, když se objeví modelka s křivkami. Nemělo by to být tak neobvyklé.“ Televizní kritička z \"Los Angeles Times\" Mary McNamara řekla, že její ztvárnění Joan Holloway rozpoutalo revoluci ve vnímání krásy v televizi. Byla nazvána „novým moderním ideálem hollywoodského půvabu – ženské figury, smyslné; návratem do dob Marilyn Monroe, Jane Russell a Veronicy Lake“. Britská módní návrhářka Vivienne Westwood ji vybrala jako tvář reprezentující značku v kolekci šperků „Get A Life“ v březnu 2011. Westwood popsala Hendricks jako „ztělesnění krásy“.\n\nChristina Hendricks začala odmítat termín „plná postava“ a jednou kritizovala reportéra, který používal tento výraz při jejím rozhovoru. V září 2010 řekla, že se média příliš soustředí na ženská těla a ne na opravdový talent hereček: „Na tom seriálu (\"Šílenci z Manhattanu\") jsem pracovala až do vyčerpání sil, ale potom jediným tématem, o kterém se všichni bavili, byla moje postava.“\n\n"}
{"id": "858582", "url": "https://cs.wikipedia.org/wiki?curid=858582", "title": "Lawrence Eagleburger", "text": "Lawrence Eagleburger\n\nLawrence Eagleburger celým jménem Lawrence Sidney Eagleburger (1. srpna 1930 Milwaukee, Wisconsin, USA – 4. června 2011 Charlottesville, Virginie, USA) byl americký republikánský politik. V letech 1989-1992 zastával funkci zástupce ministra zahraničních věcí Jamese Bakera ve vládě George H. W. Bushe. V letech 1992-1993 pak zastával funkci samotného ministra. V roce 1991 byl oceněn prezidentskou občanskou medailí.\n"}
{"id": "858584", "url": "https://cs.wikipedia.org/wiki?curid=858584", "title": "Třída Chamsuri", "text": "Třída Chamsuri\n\nTřída Chamsuri je třída hlídkových lodí námořnictva Korejské republiky. Zahraničními uživateli třídy jsou Bangladéš, Kazachstán, Filipíny a Východní Timor. Námořnictvo korejské republiky je plánuje do roku 2015 nahradit plavidly nové třídy \"Gumdoksuri\".\n\nTřídu v 70. letech vyvinula loděnice Korea Tacoma Marine. Na stavbě třídy se podílely loděnice Korea Tacoma Marine, Hyundai Heavy Industries a Hanjin Heavy Industries. Stavěny byly ve dvou skupinách rozlišených jako série 201 a 301.\n\nPlavidla série 200 byla vyzbrojena příďovou dělovou věží Emerlec se dvěma 30mm kanóny, jedním 20mm rotačním kanónem Vulcan a dvěma 12,7mm kulomety. Série 300 nesla jeden 40mm kanón Bofors na přídi, dva 20mm kanóny Vulcan a dva 12,7mm kulomety. Pohonný systém tvoří dva diesely MTU MD 16V 538 TB90. Lodní šrouby jsou dva. Nejvyšší rychlost je 37 uzlů. Dosah je 600 námořních mil při rychlosti 20 uzlů.\n\nBangladéšské námořnictvo od jihokorejského námořnictva získalo celkem čtyři čluny. Slouží jako třída \"Titas\".\n\nKazachstán od jihokorejského námořnictva zakoupil tři jednotky, které slouží jako třída \"031\".\n\nFilipíny získaly celkem sedm jednotek, které slouží jako třída \"Tomas Batillo\". Hlídkují v oblastech těžby zemního plynu u Palawanu.\n\nVýchodní Timor od roku 2011 provozuje trojici člunů této třídy.\n"}
{"id": "858617", "url": "https://cs.wikipedia.org/wiki?curid=858617", "title": "Václav Trojan (politik)", "text": "Václav Trojan (politik)\n\nVáclav Trojan (* 12. května 1954) je český psycholog a politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Jihočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Zasedal ve výboru petičním, pro lidská práva a národnosti. V letech 1995-1996 byl rovněž členem zahraničního výboru.\n\nV sněmovních volbách roku 1996 kandidoval za ODS, ale nebyl zvolen, byť k zisku mandátu mu scházelo jen cca 200 hlasů. V prosinci 1997 ho oblastní sdružení ODS v Prachaticích nominovalo před nadcházejícím kongresem ODS jako kandidáta na předsedu strany, který měl vyzvat Václava Klause. V té době patřil ke křídlu občanských demokratů, které bylo kritické k politice Václava Klause. V průběhu prosince se ale Trojan kandidatury vzdal ve prospěch Jana Rumla.\n\nV komunálních volbách roku 1994 a komunálních volbách roku 2002 neúspěšně kandidoval do zastupitelstva města Prachatice, přičemž roku 1994 byl kandidátem ODS, v roce 2002 bezpartijní na kandidátce US-DEU. Profesně uvádí jako psycholog. Později se stal členem Strany svobodných občanů, za kterou neúspěšně kandidoval v krajských volbách roku 2012. Jeho profese byla i nadále uváděna jako psycholog.\n\nVe volbách do Senátu PČR v roce 2014 kandidoval za Svobodné v obvodu č. 12 – Strakonice. Se ziskem 2,31 % hlasů skončil na předposledním 9. místě a nepostoupil tak ani do druhého kola.\n\n"}
{"id": "858619", "url": "https://cs.wikipedia.org/wiki?curid=858619", "title": "Censorinus (kráter)", "text": "Censorinus (kráter)\n\nCensorinus je malý měsíční impaktní kráter se světlým lemem, který se nachází blízko rovníku na přivrácené straně Měsíce v jihovýchodní části Mare Tranquillitatis (Moře klidu). Severozápadním směrem od něj leží kráter Maskelyne (průměr 24 km). Okrajový val Censorina není vyvýšen nad okolí. Jeho průměr je 4,1 km.\n\nOkolí kráteru Censorinus je obklopeno materiálem s vysokým albedem (kontrastním vůči povrchu lunárního moře), tudíž je Censorinus jedním z nejjasnějších objektů na Měsíci. Lze pozorovat jen v blízkosti terminátoru. Dalším kráterem, který je také obklopen světlým materiálem je např. Linné.\n\nJe pojmenován podle římského římského astronoma Censorina. Fotografie kráteru pořídila kosmická sonda programu Lunar Orbiter.\n\nV okolí kráteru se nachází několik dalších (většinou menších) kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "858621", "url": "https://cs.wikipedia.org/wiki?curid=858621", "title": "Nejlepší české básně", "text": "Nejlepší české básně\n\nNejlepší české básně je antologie české poezie, vycházející každoročně v nakladatelství Host.\n\nS myšlenkou vydávat antologii, která by byla výběrem nejlepších básní publikovaných v daném roce, přišel roku 1988 americký básník a editor David Lehman a založil tak tradici prestižní a velmi úspěšné řady Best American Poetry.\n\nNápad vydávat českou mutaci vzešel od básníka Milana Děžinského a vydávání řady se rozhodlo realizovat brněnské nakladatelství Host. Pořádání antologie se každoročně ujímá jiný renomovaný básník coby arbitr ročenky a editor, odborník na současnou českou poezii. Ročenka vychází od roku 2009 a nese v názvu kromě titulu Nejlepší české básně i letopočet. Například Nejlepší české básně 2009.\n\nArbitři a editoři podle roku vydání:\n\n\nKniha se volně inspiruje pravidly, která stanovil editor americké řady Best American Poetry David Lehman.\n\n\nTato pravidla nejsou dodržována rigidně. Například v Nejlepších českých básních 2011 byla publikována báseň Ivana Štrpky Vy, šťastné děti? psaná slovensky; v roce 2010 pak editoři vybrali báseň Ohnde dich Davida Vody, která má německý název a je celá psána ve slovenštině. Nejlepší české básně 2009 a 2010 prezentovaly básnické texty anonymně a jména autorů pak byla uvedena až v poznámce. Tuto tradici změnil arbitr Petr Král v antologii z roku 2011 a anonymního uvedení básní se nedrží ani následující publikace 100 Nejlepších českých básní 2012, které vybírala Simona Martínková-Racková jako editorka sama, neboť designovaný arbitr, básník Antonín Brousek, se nakonec finálního výběru básní zúčastnit nemohl ze zdravotních důvodů. Obsahem této antologie je tudíž celý předvýběr a nakladatelství se rozhodlo tuto nepravidelnost avizovat i změnou titulu. Výběr Nejlepších českých básní 2015 editorské dvojice Petr Borkovec a Tomáš Gabriel představuje kromě básní i drobné interpretace a poznámky k jejich vzniku z pera samotných autorů. Následující výběr Víta Slívy a Jakuba Chrobáka se v Nejlepších českých básních 2016 vrací zpět k tradiční podobě bez těchto doplňujících textů, básně jsou uvedeny anonymně, jména autorů pak doplněna v příloze. V poslední ročence NČB 2019 se R. Fridrich a D. Jedlička dohodli, že nebudou respektovat rozdělení na arbitra a editora a básnického výběru se zhostí společně.\n"}
{"id": "858622", "url": "https://cs.wikipedia.org/wiki?curid=858622", "title": "Třída Šimušu", "text": "Třída Šimušu\n\nTřída Šimušu ( \"Šimušu gata\") byla třída čtyř \"kaibókanů\" japonského císařského námořnictva, postavených v letech 1938 až 1941 podle projektu E15. Původně byly konstruovány jako víceúčelová plavidla pro službu v subarktických oblastech Kurilských ostrovů i tropických oblastech jihovýchodní Asie: pro hlídkování, lovení min a doprovod.\n\nVšechny čtyři jednotky se zúčastnily druhé světové války v Pacifiku, převážně v severních oblastech (Hokkaidó, Kurily, Aleuty). \"Išigaki\" byla potopena americkou ponorkou, \"Hačidžó\" byla po japonské kapitulaci sešrotována a zbývající dvě jednotky byly použity pro poválečné repatriace. Během nich \"Kunaširi\" ztroskotala a následně byla sešrotována. \"Šimušu\" byla předána Sovětskému svazu.\n\nJednotky třídy \"Šimušu\" byly pojmenovány po ostrovech Japonského císařství.\n\nPo podpisu washingtonských dohod se závody v námořním zbrojení nezastavily – pouze se přesunuly od bitevních lodí a bitevních křižníků k do té doby druhořadým kategoriím, jako byly křižníky a torpédoborce. Následující londýnská odzbrojovací konference přidala omezení i na tyto kategorie. Podle článku III.16 londýnské smlouvy nesmělo císařské námořnictvo k 31. prosinci 1936 překročit v kategorii torpédoborců celkový limit 105 500 T standardního výtlaku. Dostavbou torpédoborců třídy \"Fubuki\" a plánovanou stavbou dvanácti torpédoborců třídy \"Hacuharu\" ale císařské námořnictvo vyčerpalo svůj limit pro kategorii torpédoborců. Používat torpédoborce v roli \"keibikan\" ( ~ hlídková loď/válečná loď strážící přístav) by v nastalé situaci byl luxus, který si nemohlo císařské námořnictvo dovolit. Obranu námořních základen a přilehlých vod proto \"Kaigun gunreibu\" ( ~ námořní generální štáb) hodlalo řešit pořízením torpédovek třídy \"Čidori\"\n\nPro ochranu rybolovu a službu v subarktických podmínkách Kurilských ostrovů, mimo hlavní základny císařského námořnictva (nejseverněji umístěné \"čindžufu\" [] byly Maizuru a Jokosuka, případně ještě \"jókóbu\" [] v Óminato, všechny na Honšú), plánovalo císařské námořnictvo – v rámci prvního návrhu z června 1930 budoucího „doplňovacího programu pomocných plavidel z roku 1931“ (známějšího jako „1. doplňovací program“ ~ ~ \"Dai–iči–dži hodžú keikaku\", či neoficiálně „program prvního kruhu“ ~ ~ \"Maru iči keikaku\") – postavit čtyři plavidla, každé o standardním výtlaku 1200 T. Takové lodě splňovaly podmínky londýnské konference podle článku II.8, ale neodpovídaly představám ministerstva financí. Celkem 117 plavidel z prvního návrhu bylo nejprve seškrtáno na 76 plavidel, přičemž počet hlídkových lodí zůstal stejný, ale jejich standardní výtlak klesl na 900 T při ceně 2 347 000 ¥ za jednotku. Alternativní plán nového námořního ministra \"danšaku\" ( ~ baron) Kijokazu Aboa z října 1930 zahrnoval 59 plavidel, ale již jen jednu hlídkovou loď o výtlaku 900 T a ceně 2 100 000 ¥. Finální plán z listopadu 1930 pak již žádnou hlídkovou loď neobsahoval.\n\nNásledující „druhý doplňovací program pomocných plavidel“ ( ~ \"Dai–ni–dži hodžú keikaku\", či neoficiálně „program druhého kruhu“ ~ ~ \"Maru ni keikaku\") ve své první verzi z června 1933 počítal mimo jiné se čtyřmi hlídkovými plavidly. Každé z nich mělo mít standardní výtlak 1200 T, rychlost 20 uzlů (37,0 km/h) a hlavní výzbroj složenou ze čtyř 127mm kanónů, kterou by doplňovaly protiletadlové kanóny menší ráže a vrhače hlubinných náloží. I tentokrát hlídková plavidla z konečné verze plánu vypadla.\n\nTeprve schválení „třetího doplňovacího programu pomocných plavidel“ ( ~ \"Dai–san–dži hodžú keikaku\", či neoficiálně „program třetího kruhu“ ~ ~ \"Maru san keikaku\") 31. března 1937 uvolnilo prostředky na stavbu čtyř hlídkových lodí. Ty dostaly přidělená čísla 9 až 12 a v programu figurovaly jako \"gunkan\" ( ~ válečná loď) – to znamená bez bližší klasifikace (ke změně klasifikace na \"kaibókan\" došlo až 1. července 1942).\n\nKaždý \"gunkan\" měl stát 3 060 000 ¥, ale v roce 1941 byla cena navýšena vlivem inflace o 5 % na 3 213 000 ¥ za jednotku. Výsledná cena pak byla 3 216 529 ¥ za jednotku. Oficiálně \"Maru san keikaku\" uváděl standardní výtlak těchto \"gunkanů\" jako 1200 T. Skutečný standardní výtlak byl ale pouhých 860 T a rozdíl byl použit pro zamaskování skutečných nákladů a velikosti prvních dvou bitevních lodí třídy \"Jamato\".\n\n\"Gunreibu\" požadoval výzbroj čtyř 127mm kanónů typu 89 (2xII), rychlost 20 uzlů (37,04 km/h), dosah 5000 námořních mil (9260 km) při 16 uzlech (29,6 km/h) a lodě měly být schopné služby v severním Pacifiku, stejně jako v rovníkových oblastech. Primárně měly nové \"gunkan\" plnit roli \"keibikan\" pro hlídkování a ochranu rybolovu, sekundárně je mělo být možno požít jako minolovky a teprve až na třetím místě byl protiponorkový boj.\n\nVypracování projektu nových plavidel bylo poprvé (pro kategorii \"gunkan\") svěřeno soukromému sektoru – konkrétně konstrukční divizi firmy Micubiši. Důvodem byla vytíženost \"Kaigun kansei honbu\" ( ~ námořní technický úřad) i nízká priorita plavidel, která měla plnit defenzivní úkoly. Nízká priorita se také podepsala na výsledném designu: ačkoliv \"Kaigun kansei honbu\" chtěl jednoduchá plavidla, která by případně bylo možno stavět ve velkých sériích za využití prefabrikátů, návrh od Micubiši svojí složitostí toto neumožňoval (jenom samotný trup představoval pracnost 90 000 člověkodní při 8,5 hodinové pracovní době). Přesto byl návrh akceptován a byl mu přidělen projektový kód E 15.\n\nCelkem 78 metrů dlouhý trup byl konstruován pro extrémní podmínky severního Pacifiku: nízko položené těžiště a vysoká metacentrická výška zajišťovaly dobrou (a na císařské námořnictvo nadprůměrnou) stabilitu, zatímco dvojité dno (po celé délce až do úrovně dolní paluby) a zesílené nosné prvky konstrukce zajišťovaly potřebnou pevnost. Obšívka na vodorysce byla od přídě až do poloviny délky trupu zesílena na 12 milimetrů kvůli větší odolnosti při styku s plovoucím ledem. Celkem trup představoval 38 % hmotnosti z 2/3 výtlaku při zkouškách (tedy asi 388 tun). Pro srovnání: u třídy \"Čidory\" to bylo pouhých 26,2 % projektovaných a 30,3 % po dokončení.\n\nPříď byla (typicky pro císařské námořnictvo) tvarována do „S“ a odkloněná záď vytvářela převis. Kormidlo bylo polovyvážené.\n\nTrup byl odzdola nahoru členěn následovně:\n\nHloubka trupu (od kýlu po horní palubu) byla 5,3 m, volný bok 2,25 m (na přídi pak 5,1 m), maximální šířka na vodorysce byla 9,1 m a na hlavní palubě 8,64 m.\n\nPro službu v chladných oblastech byla zvolena podlouhlá nástavba (zabírající přes třetinu délky plavidla), což usnadnilo pohyb posádky (ta tak nemusela mezi jednotlivými bloky přebíhat venkem). Nástavba byla umístěna na horní palubě a v její přední části (za ukončením přední paluby) se nacházel můstek, který měl čtyři úrovně:\n\nZa můstkem se nacházel třínožkový stěžeň a za ním anténa směrového radiozaměřovače. Za anténou byla plošina se 75cm světlometem a za ní dozadu odkloněný komín. Ten byl v horní části (nad úrovní platformy světlometu) po stranách zúžen, aby co nejméně omezoval světlomet. Za komínem pak byl zadní stěžeň a 120mm kanón číslo 2. Po stranách zadní části nástavby byly umístěny čtyři paravány (dva na každé straně).\n\nPro pobyt v teplých oblastech byly lodě vybaveny klimatizací. Vytápění podpalubí a nástaveb v chladných oblastech zajišťovala pára rozváděná trubkami ze dvou pomocných kotlů. Pára byla rovněž použita na odmrazování oken na můstku a na odmrazování kotevního řetězu.\n\nPro dosažení velkého dosahu (rychlost nebyla prioritou) byly jako pohonná jednotka zvoleny dva diesely \"22-gó 10-gata\" se zvýšenými otáčkami, které roztáčely dvě hřídele s lodními vrtulemi – a to až na 520 otáček za minutu – což stačilo k dosažení maximální rychlosti 19,7 uzlů (36,48 km/h).\n\nVýfukové plyny byly odváděny komínem umístěným na nástavbě za platformou světlometu.\n\nAčkoliv původně \"Gunreibu\" požadoval hlavní výzbroj založenou na čtyřech 127mm kanónech typu 89 (2xII), byla nakonec zvolena slabší výzbroj založená na třech 45-kaliberních 120mm kanónech typu 3. roku v jednohlavňových lafetacích modelu G. Jeden kanón byl umístěn na přední palubě, druhý na zadní části nástavby za zadním stěžněm a třetí na horní palubě na zádi. 120mm kanóny měly maximální náměr 33 °, takže je (na rozdíl od 127mm kanónů) nebylo možno použít k protiletadlové palbě, ale nižší hmotnost (3x8,9 tun u lafetace G oproti 2x20,3 tun u nejlehčí lafetace A1) přispěla ke zlepšení stability.\n\nProtiletadlovou výzbroj zpočátku představovaly čtyři 25mm kanóny typu 96 ve dvou dvouhlavňových lafetacích na plošinách po stranách můstku.\n\nPro protiponorkový boj byl na zádi instalován jeden dvojnásobný ( \"Y-hó\", čili ) vrhač typu 94 ( \"bakurai tóšaki\") s nabíječem modelu 3 ( \"bakurai sótendai san-gata\") a šest jednorázových skluzavek ( \"bakurai tókadai\" nebo \"šudó tókadai\"; tři na levoboku, tři na pravoboku). Celkem bylo neseno až 18 hlubinných pum typu 95 ( \"bakurai\").\n\nPo vypuknutí bojů v Tichomoří a zejména se zvyšujícími se ztrátami způsobenými spojeneckými ponorkami se změnily priority nasazení \"kaibókanů\" – to vedlo k odstranění minolovného vybavení již v květnu 1942 a naopak posilování protiponorkové a protiletadlové výzbroje. Boj proti ponorkám se do roku 1944 stal prioritou.\n\nV roce 1942 byl instalován sonar typu 93 (na \"Šimušu\" se tak stalo až v lednu 1943) a počet hlubinných náloží byl navýšen na 24 nebo 36 kusů. V roce 1943 bylo všech šest manuálních jednorázových skluzavek na zádi odstraněno a nahrazeno dvěma klasickými skluzavkami ( \"bakurai tóka kidžó\"). Počet hlubinných náloží byl navýšen na 60 kusů. Pro napadení ponorek před přídí (hlubinné pumy umožňovaly pouze útok poté, co \"kaibókan\" projel nad ponorkou) byl koncem roku 1943 instalován jeden 81mm minomet typu 3 na nové plošině zbudované v přední části navigačního můstku.\n\nTou dobou byl instalován i centimetrový přehledový radar typu \"22-gó\", jehož typická anténa v podobě dvou trychtýřů byla umístěna na předním stěžni nad můstkem.\n\nOd poloviny roku 1944 nesly \"Šimušu\" posílenou protiletadlovou výzbroj sestávající z patnácti 25 mm kanónů typu 96 v trojhlavňových lafetacích. První trojče bylo umístěno na nové vyvýšené plošině na přední palubě za 120mm kanónem, protiletadlová dvojčata po stranách můstku byla nahrazena trojčaty a zbylé dva trojhlavňové komplety se nacházely na nových plošinách po obou stranách nástavby za komínem.\n\nOd podzimu 1944 byl instalován metrový přehledový radar typu \"13-gó\", jehož anténa se nacházela na zadním stěžni.\n\n\n"}
{"id": "858623", "url": "https://cs.wikipedia.org/wiki?curid=858623", "title": "České Křídlovice", "text": "České Křídlovice\n\nČeské Křídlovice jsou vesnice, součást obce Božice v okrese Znojmo. Původně byly samostatnou obcí, v roce 1951 byly sloučeny s Božicemi do jedné obce, která se nečlení na evidenční části. Katastrální území Českých Křídlovic zůstalo zachováno.\n\nÚzemím prochází silnice II/414 v úseku Lechovice - Božice a silnice III/4141 České Křídlovice - Božice.\n\nVe vsi nachází kostel svatého Petra a Pavla.\n\nPrvní písemná zmínka o Českých Křídlovicích pochází z roku 1225.\n\nV roce 1948 byly ke katastru Českých Křídlovic přičleněny plochy zrušených katastrálních území Rochovice Pustina a Petrovice Pustina, tvořící dnes severní, respektive jihozápadní část křídlovického katastru. Názvy Rochovice (též Raklinice, Rakvice) a Petrovice pochází od středověkých vesnic, které se v těchto místech nacházely a které zanikly již ve středověku (Rochovice) či někdy v 16. nebo 17. století (Petrovice). Jejich jména zůstala zachována v názvech polních tratí a v josefinském období přešla na nově vzniklé katastry.\n"}
{"id": "858624", "url": "https://cs.wikipedia.org/wiki?curid=858624", "title": "Sviňucha černá", "text": "Sviňucha černá\n\nSviňucha černá je možná jedním z nejohroženějších malých kytovců při pobřeží Jižní Ameriky, ale je plachá a snadno se dá přehlédnout, takže se o ní ví jen málo. Její areál sahá od Ohňové země daleko na sever, na tichomořské straně až do severního Peru.\n\nŽiví se rybami, hlavonožci a krilem nebo jinými korýši.\n\nU dospělých je to asi 40–70 kg. Porodní váha není známa.\n\n\n"}
{"id": "858625", "url": "https://cs.wikipedia.org/wiki?curid=858625", "title": "Antonín Rükl", "text": "Antonín Rükl\n\nAntonín Rükl (22. září 1932, Čáslav – 11./12. července 2016, Praha) byl český popularizátor astronomie a selenograf. Byl znám zejména díky svým kvalitně zpracovaným atlasům astronomie. Ilustroval většinu svých knih, včetně vysoce hodnoceného atlasu Měsíce. Pro své ilustrace využíval snímky z kosmických sond.\n\nAstronomii se věnoval od svých 17 let. Od února 1960 pracoval v Planetáriu Praha, posléze se stal jeho ředitelem. Ve funkci působil až do roku 1999. Byl to známý popularizátor astronomie a autor několika pořadů. Po Antonínu Rüklovi je také pojmenovaná planetka 15395 Rükl. \n\n\n\n"}
{"id": "858626", "url": "https://cs.wikipedia.org/wiki?curid=858626", "title": "Zdeněk Trojan", "text": "Zdeněk Trojan\n\nZdeněk Trojan (* 1. května 1936) je bývalý český politik, v 90. letech 20. století poslanec České národní rady a Poslanecké sněmovny za ČSSD, v letech 2004–2006 poradce ministra a později premiéra Jiřího Paroubka.\n\nV roce 1959 vystudoval strojní fakultu ČVUT, kde se v roce 1974 stal kandidátem věd a roku 1991 docentem. Od roku 1962 na této škole vyučoval, počátkem 21. století působil v Ústavu procesní a zpracovatelské techniky.\nVe volbách v roce 1992 byl zvolen do České národní rady za ČSSD (volební obvod Praha). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Zasedal ve výboru petičním, pro lidská práva a národnosti a byl jeho místopředsedou. V letech 1995–1996 byl rovněž místopředsedou poslaneckého klubu sociální demokracie.\n\nPo konci své parlamentní kariéry se v červnu 1996 stal předsedou pražské organizace ČSSD. Strana s ním zároveň počítala jako kandidátem do senátních voleb na podzim 1996. V senátních volbách roku 1996 pak skutečně kandidoval za senátní obvod č. 24 - Praha 9. S 19 % hlasů sice postoupil do 2. kola, ale v něm ho porazil a senátorem se stal občanský demokrat Josef Pavlata. Opětovně kandidoval v senátních volbách roku 1998 a to nyní za senátní obvod č. 25 - Praha 6. Získal ale jen 16 % hlasů a nepostoupil do 2. kola.\nV komunálních volbách roku 1994, komunálních volbách roku 2002 a komunálních volbách roku 2006 neúspěšně kandidoval do zastupitelstva městské části Praha 6 za ČSSD. Profesně uvádí jako strojní inženýr a důchodce. V komunálních volbách roku 1998 byl za sociální demokraty zvolen do zastupitelstva hlavního města Prahy. Tehdy byl profesně veden jako vysokoškolský pedagog.\n\nV letech 2004–2005 byl poradcem ministra pro místní rozvoj a od roku 2006 předsedy vlády Jiřího Paroubka. V lednu 2006 se stal členem dozorčí rady podniku ČEZ. Z dozorční rady byl odvolán v listopadu 2010.\n\n"}
{"id": "858628", "url": "https://cs.wikipedia.org/wiki?curid=858628", "title": "McLaren MP4-27", "text": "McLaren MP4-27\n\nMcLaren MP4-27 je vůz formule 1 týmu Vodafone McLaren Mercedes nasazený pro rok 2012. Jezdili v něm Britové Jenson Button a Lewis Hamilton. Monopost byl představen 1. února 2012 ve Wokingu.\n"}
{"id": "858629", "url": "https://cs.wikipedia.org/wiki?curid=858629", "title": "Jan Třebický", "text": "Jan Třebický\n\nJan Třebický (* 9. prosince 1943) je český politik, v 90. letech 20. století poslanec České národní rady a Poslanecké sněmovny za ODS, později za Unii svobody, počátkem 21. století starosta města Počátky.\n\nVe volbách v roce 1992 byl zvolen do České národní rady za ODS (volební obvod Jihočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996 a ve sněmovně setrval až do voleb v roce 1998. Po celé období let 1992-1998 zasedal v rozpočtovém výboru, od února do prosince 1997 navíc v zahraničním výboru. V lednu 1998 opustil poslanecký klub ODS a přešel do klubu nově vzniklé Unie svobody.\n\nV komunálních volbách roku 1994, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Počátky, přičemž roku 1994 byl kandidátem ODS, v ostatních volbách bezpartijní, ale k roku 2010 kandidoval coby nestraník za ODS. Profesně uvádí jako státní zaměstnanec a poradce. V roce 2004 se uvádí jako starosta Počátek. Starostenský post zastával v letech 2002-2006. V roce 2006 se zmiňuje jako jeden z bývalých poslanců Poslanecké sněmovny, který je ve sněmovně vídán coby odborný pracovník pro poslanecké výbory.\n\n"}
{"id": "858631", "url": "https://cs.wikipedia.org/wiki?curid=858631", "title": "František Stejskal", "text": "František Stejskal\n\nFrantišek Stejskal (8. července 1910 – 10. října 1943) byl rakouský fotbalový obránce, vídeňský Čech. V Náchodě se oženil a později odešel do SK Baťa Zlín. Nepodařilo se mu včas si opatřit československé občanství a musel sloužit v německém wehrmachtu, k němuž neměl žádný vztah. Zahynul na východní frontě při ústupu německých vojsk v roce 1944.\n\nV československé lize hrál za SK Náchod a SK Baťa Zlín. Za SK Náchod nastoupil v lize v 93 utkáních, vstřelil v nich 11 branek a je v počtu ligových utkání z hráčů Náchoda na pátém místě. Celkem nastoupil ve 128 prvoligových utkáních, vstřelil 13 branek.\n\n"}
{"id": "858632", "url": "https://cs.wikipedia.org/wiki?curid=858632", "title": "Benara", "text": "Benara\n\nBenara (též \"Mavingoni\", 660 m n. m.) je hora na ostrově Grande-Terre (součást francouzského zámořského departementu Mayotte) v souostroví Komorské ostrovy v západní části Indického oceánu. Leží mezi obcemi Dembéni, Bandrélé a Chirongui v jižní polovině ostrova. Jedná se o nejvyšší bod Mayotte.\n\n"}
{"id": "858634", "url": "https://cs.wikipedia.org/wiki?curid=858634", "title": "Lucian Mureșan", "text": "Lucian Mureșan\n\nLucian kardinál Mureșan (23. května 1931 Ferneziu) je rumunský řeckokatolický kněz, vyšší arcibiskup fagarašsko-karlovobělehradský, kardinál, hlava řeckokatolické církve v Rumunsku.\n\nKněžské svěcení obdržel 19. prosince 1964. 14. března 1990 byl jmenován biskupem Maramureș se sídlem v Baia Mare. Biskupské svěcení mu 27. května téhož roku udělil kardinál Alexandru Todea. O čtyři roky později, 4. července 1994 ho papež Jan Pavel II. jmenoval arcibiskupem Făgărașe a Alba Iulia se sídlem v Blaj. Dne 16. prosince 2005 papež Benedikt XVI. povýšil tuto arcidiecézi na arcibiskupství vyšší a jeho samého do hodnosti vyššího arcibiskupa. Dne 6. ledna 2012 byla ohlášena jeho nominace kardinálem, kterou Benedikt XVI. oficiálně dokončil na konzistoři 18. února téhož roku. Vzhledem k dovršení osmdesáti let se nemůže účastnit konkláve a jmenování tak představuje především ocenění jeho dosavadních zásluh.\n\n\n"}
{"id": "858635", "url": "https://cs.wikipedia.org/wiki?curid=858635", "title": "Josef Ullmann", "text": "Josef Ullmann\n\nJosef Ullmann (* 27. března 1944 Ostrava) je český architekt a bývalý politik, v 90. letech 20. století poslanec České národní rady a Poslanecké sněmovny za ODS, později za Unii svobody.\n\nKoncem 60. let vystudoval Vysoké učení technické v Brně (Fakulta stavitelství). V letech 1968-1975 působil v podniku Stavoprojekt Ostrava jako projektant.\n\nVe volbách v roce 1992 byl zvolen do České národní rady za ODS (volební obvod Severomoravský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996 a ve sněmovně setrval až do voleb v roce 1998. Po celé období let 1992-1998 zasedal ve výboru pro veřejnou správu, regionální rozvoj a životní prostředí, v letech 1996-1998 jako jeho místopředseda. V lednu 1998 opustil poslanecký klub ODS a přešel do klubu nově vzniklé Unie svobody.\n\nV komunálních volbách roku 1998 kandidoval neúspěšně za Unii svobody do zastupitelstva města Ostrava a do městského obvodu Ostrava-Poruba. Profesně uvádí jako architekt.\n\nV roce 1999 se jistý Josef Ullmann uvádí jako místopředseda dozorčí rady Fakultní nemocnice v Ostravě-Porubě, v roce 2000 jako vedoucí kanceláře ředitele vítkovické nemocnice blahoslavené Marie Antoníny v Ostravě.\n\n"}
{"id": "858637", "url": "https://cs.wikipedia.org/wiki?curid=858637", "title": "Hvězdov", "text": "Hvězdov\n\nHvězdov ( \"\") je obnovená vesnice, část města Ralsko v okrese Česká Lípa v Libereckém kraji. Nachází se asi 5,5 km na sever od Kuřívod a zhruba 3,5 km jihovýchodně od Mimoně. Je zde evidováno 51 adres. Trvale zde v roce 2011 žilo 96 obyvatel.\n\nHvězdov leží v katastrálním území \"Ploužnice pod Ralskem\" o rozloze 17,25 km. Původní katastrální území bylo \"Hvězdov\".\n\nObcí protéká Ploužnický potok, na němž leží tři rybníky přímo v obci a další v blízkém okolí: \"Ploužnický rybník\" na východě a celá rybniční soustava na severovýchodě (rybníky \"Hvězdovské\" a \"Novodvorské\") na přítoku, Svébořickém potoku. Rybníky jsou chovné, jsou však plné munice, proto je výlov ryb obtížný.\n\nHvězdov ( \"Höflitz\" či \"Höflic\") vznikl v době pozdního dosídlování této oblasti německými přistěhovalci (1. polovina 16. století). Obec byla silně spjatá se sousední obcí Ploužnicí.\n\nK obci patřily další dvě části: těsně na východě \"Neu-Höflitz\" (\"Nový Hvězdov\") nebo též \"Neudorf\" (\"Nová Ves\") (první zmínka již roku 1578) a dále na sever \"Wüstewiese\" (\"Pustá louka\"), později známo jako \"Neuhof\" (\"Nový Dvůr\") (první zmínka roku 1736). Do katastru také patřil \"Paulinenhof\" (\"Pavlin Dvůr\"), který se nachází na jižním úpatí Ralska. Ten se zachoval a byl zrekonstruován. Vše to byly zemědělské dvory (statky).\n\nV obci byla škola, hostinec, hotel, zotavovna, penziony, obchod, koupaliště, hasičská zbrojnice, hřbitov, koželužna, 3 moučné mlýny a 2 pily.\n\nV roce 1921 bylo ve Hvězdově 101 domů a 562 obyvatel (z nich 55 Čechů a 499 Němců). Farou byli místní příslušní do Svébořic. Zdravotní obvod, četnická stanice, pošta a telegraf byly v Mimoni. Stejně tak byla v Mimoni i nejbližší železniční stanice (5,5 km).\n\nObec zanikla v době vzniku vojenského výcvikového prostoru Ralsko. Po příchodu Sovětské okupační armády (rok 1968) se vojenský prostor proměnil v obrovskou základnu ruských vojsk. Byly zde vystavěny ubikace, garáže, velké vyasfaltované plochy, tankodromy a vojenské střelnice s pozorovatelnami. Později byl vojenský prostor opuštěn a tyto stavby se změnily v ruiny. Do obce se po roce 1989 vrací život (v roce 1995 zde bylo přihlášeno k trvalému pobytu 21 osob), jsou opraveny některé původní domy (původních zbylo asi 38), postaveny nové a počet obyvatel stoupá.\n\nPůvodní obec ležela jen na severní straně Ploužnického potoka, zatímco na jižní straně již byla Ploužnice. Po zrušení vojenského prostoru připadla i jižní strana až k ploužnické ulici Skašov pod Hvězdov.\n\n"}
{"id": "858638", "url": "https://cs.wikipedia.org/wiki?curid=858638", "title": "Meruzalka zlatá", "text": "Meruzalka zlatá\n\nMeruzalka zlatá (\"Ribes aureum\") je keř z rodu rybíz. Přirozeně se vyskytuje v Severní Americe a do Střední Evropy byl zavlečen v 19. století jako podnož pro stromkové rybízy a angrešty a jako okrasný keř do parků.\n\nKeř dorůstá výšky až 1 až 3 metry. Vonné žluté květy v řídkých hroznech kvetou od dubna do května a v červenci dozrávají v aromatické fialovočerné bobule bez výrazné chuti. Listy jsou trojlaločné, zelenožluté, na podzim červenají a pak opadávají.\n\n"}
{"id": "858641", "url": "https://cs.wikipedia.org/wiki?curid=858641", "title": "Kardioida", "text": "Kardioida\n\nKardioida (z řeckého \"καρδία\" – srdce) neboli srdcovka je rovinná křivka. Patří mezi kotálnice a lze ji sestrojit jako trasu pevně daného bodu kružnice, která se kotálí kolem kružnice o stejném poloměru. Zároveň patří mezi konchoidy a lze ji konstruovat tak, že se na kružnici zvolí bod a na všech sečnách procházejících tímto bodem se vezmou body vzdálené od druhého průsečíku právě o poloměr řečené kružnice. Také ji lze získat jako obraz paraboly při kruhové inverzi.\n\nPojmenoval ji v roce 1741 italský matematik Giovanni Salvemini.\n\nSrdcovka je součástí obrazce ve fraktálu Mandelbrotovy množiny.\n\nKardioidu lze parametrizovat následujícími rovnicemi v kartézských souřadnicích (\"a\" odpovídá poloměru kružnic při kotálení, počátek je v středu nehybné kružnice):\nV komplexní rovině je možná parametrizace:\nBez parametru \"t\" je možné vyjádření rovnostmi\nrespektive \n\nDalší možností je zápis v polárních souřadnicích, totiž\nnebo \n\n"}
{"id": "858642", "url": "https://cs.wikipedia.org/wiki?curid=858642", "title": "Ploužnický potok (přítok Ploučnice)", "text": "Ploužnický potok (přítok Ploučnice)\n\nPloužnický potok je potok v okrese Česká Lípa v Libereckém kraji, levostranný přítok řeky Ploučnice. Délka toku činí 10,07 km. Plocha povodí měří 51,57 km².\n\nPotok pramení v oboře Židlov v bývalém vojenském prostoru Ralsko a teče převážně západním směrem. Poblíž prameniště stávala, dnes zcela zaniklá, osada Dolní Okna. Nejzazší pramen se nachází v pískovcovém sklepě u zaniklé myslivny. Potok od pramene protéká úzkou luční nivou, kde výrazně meandruje a sbírá desítky krátkých přítoků. Delší přítok přijímá zprava z bočního \"Divokého údolí\" oblasti Zbinsko (Zbynsko), kterou tvoří zaniklé objekty hájovny, hradu a poustevny.\nKrátce po opuštění obory potok napájí \"Ploužnický rybník\" a poté přijímá jediný velký přítok, \"Svébořický potok\". Na něm je celá rybniční soustava s šesti velkými pojmenovanými rybníky a dalšími menšími a bezejmennými nádržemi. Po soutoku protéká Ploužnický potok částečně zaniklou vsí Hvězdov, kde napájí další tři rybníky (\"Hvězdovský I\" až \"III\"). Tok dále pokračuje v několika větvích po severním okraji další částečně zaniklé vsi Ploužnice (po ní je pojmenován) a podtéká silnici II/268, jež odděluje Ploužnici na dvě části (východní \"Ploužnice\" a západní \"Hradčany-sídliště\"). Již ve východní části Ploužnice se od hlavního toku odděluje vodní náhon, nazývaný dnes \"Čistecký příkop\", který byl vybudován k \"Lesnímu závodu\" (leží u západní části Ploužnice, ale již na katastru města Mimoň). Po návratu náhonu do hlavního toku se Ploužnický potok nakonec vlévá do řeky Ploučnice na jejím 72. říčním kilometru. Závěrečný úsek potoka včetně náhonu od Lesního závodu a také následný tok Ploučnice po Boreček se ochraňuje jako přírodní památka Meandry Ploučnice u Mimoně.\n\n"}
{"id": "858643", "url": "https://cs.wikipedia.org/wiki?curid=858643", "title": "Miroslav Bárta", "text": "Miroslav Bárta\n\nMiroslav Bárta (* 25. prosince 1969) je český egyptolog a archeolog. Od roku 2011 vede výzkum archeologické lokality Abúsír (Egypt). Od roku 2013 je ředitelem Českého egyptologického ústavu.\n\nV roce 1988 Bárta maturoval na Gymnáziu Jana Nerudy (Praha 1). Po studiu pravěké a raně středověké archeologie na Univerzitě Karlově (ukončeno v roce 1993) dále pokračoval ve studiu egyptologie na univerzitách v Praze a v Hamburku. V roce 1997 obhájil doktorát, od roku 2003 je docentem pro obor egyptologie, v letech 2003-2004 byl držitelem Fulbrightova stipendia, University of Pennsylvania, Philadelphia. V letech 2000–2004 byl zástupcem ředitele Českého národního egyptologického centra, 2000 a 2005 obdržel cenu švýcarské nadace Fondation Michaela Schiff Giorgini, v roce 2008 cenz Alexander von Humboldt Stiftung fellow, Freie Universität, Berlín. V roce 2009 byl jmenován profesorem egyptologie, v roce 2011 obdržel cenu rektora Univerzity Karlovy v Praze za počin roku (s M. Kovářem) za monografii \"Kolaps a \"Regenerace, v roce 2012 cenu Bedřicha Hrozného Univerzity Karlovy v Praze za archeologické objevy v Abúsíru a rozvoj multidisciplinárních výzkumů. V roce 2014 byl hostujícím profesorem na Marilyn and William K. Simpson American University v Káhiře.\n\nV srpnu 2015 Bárta podepsal petici \"Vědci proti strachu a lhostejnosti\", která reagovala na protiimigrační a protimuslimské nálady v české společnosti.\n\nKromě egyptologie, kde se mimo jiné zaměřuje na období stavitelů pyramid, historii a archeologii 3. tis. př. Kr., se také již po několik let zabývá studiem tzv. kolapsů, vzestupy a pády v mezioborové perspektivě bádání. Výsledkem jeho práce v této oblasti jsou knihy autorských kolektivů s názvy \"Něco překrásného se končí\" (2008), \"Kolaps a regenerace\" (2011) a \"Civilizace a Dějiny (2013).\"\n\n\n"}
{"id": "858645", "url": "https://cs.wikipedia.org/wiki?curid=858645", "title": "Obora Židlov", "text": "Obora Židlov\n\nObora Židlov se rozkládá východně až jihovýchodně od města Mimoň, na katastrálních územích roztroušeného města Ralska (části: Kuřívody, Jabloneček, Svébořice, Náhlov a Ploužnice pod Ralskem), v okresu Česká Lípa Libereckého kraje. Obora spadá pod lesní správu Dolní Krupá (VLS ČR, s.p.). Svou výměrou 3 786 ha je Židlov druhou největší oborou v Česku, nadmořská výška se pohybuje v rozmezí 294–426 m.\n\nObora byla založena v roce 2000 na území bývalého vojenského prostoru Ralsko, před jehož zřízením se zde nacházelo množství sídel, po kterých jsou dnes jen minimální stopy. Název obory byl převzat od jména zaniklé obce Židlov, která byla proměněna v tankovou střelnici. Z celkové výměry 3 786 ha připadá 2 121 ha na pozemky určené pro plnění funkcí lesa, 1 456 ha na ostatní plochy, 208 ha na zemědělskou půdu a 1 ha na vodní plochy.\n\nNa území obory se nalézá pestrá paleta lesních společenstev. Rozsáhlé lesní komplexy jsou prostřídány dnes již zarůstajícími plochami, dříve využívanými Sovětskou armádou. Převážně písčité půdy předurčují dominantní dřevinu lesních porostů – borovici. Vedle borových lesů se však lze na území obory setkat též se smrkovými porosty a na vyvýšeninách i s buky a dalšími druhy dřevin. Na mnoha místech vystupují z terénu nejrůznější pískovcové útvary. Georeliéf obory tvoří členitá pahorkatina až vrchovina, nejvyšší bod je čedičový Lanův kopec (426 m n. m.) na severu obory. Vodní toky jsou na území obory poměrně vzácné, je to pouze Krupský potok na jihu u bývalé Horní Krupé a především Ploužnický potok na západě u Hvězdova včetně počátku jeho přítoku, Svébořického potoka.\n\nHlavním druhem zvěře je v oboře jelen evropský s cíleným početním stavem 700 kusů. Doplňkovou zvěří je muflon s normovanými stavy 300 kusů. V roce 2011 bylo unikátně vysazeno pětičlenné stádo zubra evropského s cílem dosažení stavu asi 25 kusů.\n\nZajímavostí je, že přes několik vjezdů se speciálními rošty je vstup do obory umožněn pěším i cyklistům, i když jen po vymezených cyklotrasách, zákaz vstupu je do klidové zóny obory. I tak se ale člověk může osobně setkat s divokou zvěří. Průjezd prostředků hromadné dopravy přes území obory je povolován pouze jednou v roce, a to v době konání landartového festivalu Proměny, který zde od roku 2016 pořádá Geopark Ralsko.\n\n"}
{"id": "858647", "url": "https://cs.wikipedia.org/wiki?curid=858647", "title": "Markéta Korutanská", "text": "Markéta Korutanská\n\nJméno Markéta Korutanská mělo v minulosti vícero osob:\n\n"}
{"id": "858650", "url": "https://cs.wikipedia.org/wiki?curid=858650", "title": "Kostel svatého Václava (Václavice)", "text": "Kostel svatého Václava (Václavice)\n\nKostel svatého Václava ve Václavicích může být:\n\n"}
{"id": "858677", "url": "https://cs.wikipedia.org/wiki?curid=858677", "title": "František Veselý (1969)", "text": "František Veselý (1969)\n\nFrantišek Veselý (* 27. března 1969) je bývalý český fotbalista, záložník. Je synem slávistické legendy Františka Veselého, vnukem Františka Veselého staršího a otcem Daniela Veselého.\n\nHrál za SK Slavia Praha, RH Cheb, Bohemians Praha a FK Viktoria Žižkov. V československé a české lize nastoupil ke 120 utkáním a dal 23 góly.\n\n"}
{"id": "858689", "url": "https://cs.wikipedia.org/wiki?curid=858689", "title": "Pivovar Česká Lípa", "text": "Pivovar Česká Lípa\n\nPivovar Česká Lípa byl postaven v České Lípě jako vrchnostenský v roce 1698. Pivo se zde vařilo 250 let, až do roku 1948. Po zrušení pivovaru budovy sloužily jako sklady, velkoobchod zeleniny i dalším firmám. Vstupní budova do areálu je dnes chráněnou kulturní památkou. \n\nVaření piva je doloženo v České Lípě privilegiem Hynka Berky z Dubé z 23. března 1381. Z roku 1414 pak pochází výnos města Žitava, kterým se zakazuje dovážet konkurenční pivo z České Lípy. Tehdy zřejmě pivo vařili měšťané ve svých domech. Koncem 16. století sloužil celé právovarečné obci městský pivovar, z něhož město mělo příjem do pokladny. Měšťané zde měli přidělené dny, kdy si v něm pivo mohou uvařit. Pivovar se nacházel v zadním traktu městské radnice a měl ho na starost městský sládek. Po bitvě na Bílé hoře nový vlastník města Albrecht z Valdštejna městu právo vařit odebral a teprve roku 1660 jej získali za zpřísněných podmínek zpět. Při velkých požárech města pivovar zpravidla shořel a měšťané si museli pivo vařit v pivovaru vrchnostenském. Po požáru v roce 1787 již nebyl pivovar obnoven.\n\nNový pivovar vybudoval v roce 1698 Jan Vilém, hrabě z Kounic záhy po zhoubném požáru města až za městskými branami v Křížové ulici (dnes Moskevská). Od roku 1790 vrchnostenský pivovar využívalo i město, jehož pivovar shořel při dalším požáru v roce 1787. V červenci roku 1901 jej město od vrchnosti odkoupilo za půl milionu korun a založilo zde akciovou společnost, v níž mělo většinový podíl. Měšťanský pivovar dobře prosperoval, pivo se prodávalo jak ve městě, tak i jeho okolí. Vařilo se zde pivo i po skončení II. světové války. Po roce 1945 pivovar převzal MNV Česká Lípa. V roce 1948 byl podnik převeden do národního podniku Severočeské pivovary, dne 16. prosince 1948 pak byla výroba zastavena, zařízení prodáno, zničeno či odvezeno.\n\nV budovách se vystřídala velká řada firem, byla zde stáčírna, chladírna, sklady zeleniny, autoškola, výroba razítek. \n\nBudova někdejšího pivovaru je na rohu Moskevské (hlavní vchod) a Purkyňovy ulice, poblíž nemocnice. Je zapsána od roku 1958 mezi chráněné kulturní památky č. 24769/5-2803.\n\nV roce 2014 se v regionálním tisku objevila informace o plánech na obnovení pivovaru.\n\nVařila se zde řada druhů piv, osmička, desítka, příležitostně i čtrnáctka a šestnáctka. \n\n"}
{"id": "858690", "url": "https://cs.wikipedia.org/wiki?curid=858690", "title": "Petr Baštař", "text": "Petr Baštař\n\nPetr Baštař (* 28. srpna 1974, Brno) je bývalý český fotbalista, obránce.\n\nV české lize hrál za FC Boby Brno, nastoupil celkově v 87 utkáních. Dále hrál ve druhé lize za Tatran Poštorná a Vysočinu Jihlava. V létě 2005 přestoupil k účastníkovi regionální rakouské soutěže z Enzersfeldu. V létě 2007 se stal hráčem ambiciozního Palavanu Bavory, se kterým ihned na jaře 2008 postoupil z 1. A třídy Jihomoravského kraje do Krajského přeboru jižní Moravy. V létě 2010 se vrátil do 1. A třídy, když oblékl dres Sokolu Bořetice. S tímtéž klubem se mu podařilo na jaře 2011 vyhrát Jihomoravský pohár, čímž se Sokol Bořetice kvalifikoval do celostátní soutěže pro ročník 2011/12. V něm v 1. kole dokázal překvapivě vyřadit divizní Tatran Bohunice (2:2 po 90 minutách, 4:3 na penalty), aby ve 2. kole nestačil na Hanáckou Slavii Kroměříž, které podlehl doma čestně 1:4. Mezi jeho bořetické spoluhráče patřil i Lambert Šmíd (2010/11) či Pavel Šustr (2011/12), bývalí ligoví hráči.\n\n"}
{"id": "858693", "url": "https://cs.wikipedia.org/wiki?curid=858693", "title": "Tříč", "text": "Tříč\n\nTříč má více významů:\n"}
{"id": "858698", "url": "https://cs.wikipedia.org/wiki?curid=858698", "title": "Mortal Kombat", "text": "Mortal Kombat\n\nMortal Kombat je série arkádových bojových počítačových her vytvořená programátorem Ed Boonem a designérem Johnem Tobiasem. První čtyři hry byly vyvinuty Midway Games i na hrací automaty a domácí počítače (PC), později jen na herní konzole a od hry \"Mortal Kombat (2011)\" vycházejí znovu také na PC. Původní Mortal Kombat byl vyvinut s digitalizovanými sprity na základě opravdových herců, na rozdíl od animované grafiky.\n\nV důsledku úspěchu prvního dílu, se Mortal Kombat dočkal mnoha pokračování, akčních adventur, filmů (animovaných i hraných), televizních seriálů (animovaných a hraných), komiksových knih i karetních her. V Guinessově knize rekordů je zapsán jako „nejúspěšnější bojová herní série“.\n\nVideohru Mortal Kombat začali v roce 1991 vyvíjet čtyři lidi: Ed Boon (programátor), John Tobias (výtvarník a příběh), John Vogel (grafika) a Dan Forden (zvuk). První podobu bojové hry s nindži navrhl Tobias, ta byla však zamítnuta celým managementem Midway. Práce poté započala na videoherní adaptaci filmu \"Univerzální voják\" se Jean-Claude van Dammem. Tobias si ji představoval jako bojovou hru s digitalizovanými sprity opravdových herců. Tým se rozhodl pokračovat v projektu i poté, co dohoda o užívání licence filmu propadla. Úspěch hry \"Street Fighter II: The World Warrior\" konečně přesvědčil Midway a nechal tým vytvořit vlastní arkádovou bojovou hru. Oproti Street Fighteru se však hra velmi odlišovala a to především digitalizovanými postavami a velkému množství krve a násilí.\n\nPodle Tobiase je hra inspirovaná čínskou mytologií a příběhy o šaolinských mniších. Inspirací byly také filmy: \"Zu Warriors from the Magic Mountain\" (1983), \"The Swordsman\" (1990) a \"Velké nesnáze v Malé Číně\" (1986). Řada digitalizovaných postav byla využita vícekrát, jen se změněnými barvami. Od čtvrtého dílu se upustilo od digitalizace herců a používaly se již jen 3D animované postavy s využitím motion capture.\n\nSérie je známá pro svou vysokou úroveň krvavého násilí, hlavně při ukončování boje tzv. Fatalita. Mortal Kombat byla první hra, která byla označená \"Mature\" organizací ESRB. V Německu byl do roku 2015 zakázaný každý Mortal Kombat na deset let od vydání. Mortal Kombat (2011) je zakázaný také v Brazílii a Jižní Koreji, v Austrálii byl zakázaný do února 2013. MK11 je zakázaný v Indonésii, Japonsku a na Ukrajině.\n\nDěj se odehrává ve fiktivním světě skládající se ze šesti přeživších říší. Lidé obývají „Pozemskou říši“ (Earthrealm) který ochraňuje bůh hromu Raiden, říši „Vnější svět“ (Outworld) - oblast neustálých nepokojů, prohlašuje císař Shao Kahn za svojí vlastní, ohnivé hlubiny „Netherrealmu“ jsou domovem démonů a temných válečníků, v oblasti „Seido“ je struktura a pořádek nade vše, v „Říši chaosu“ (Realm of Chaos) se naopak obyvatelé neřídí pravidly vůbec a konstantní vřava a změny jsou uctívané, poslední říše „Edenia“ je známá pro svou krásu, umělecký projev a dlouhověkost jejich obyvatel. Staří bohové rozhodli, že obyvatelé jedné říše mohou dobýt jinou říši jedině tím, že porazí jejich největší válečníky v turnajích Mortal Kombat.\n\nV prvním díle se při desátém turnaji nejlepší bojovníci Pozemské říše brání proti útoku z Vnějšího světa, zvítězili a šaolinský mnich Liu Kang se stal novým šampionem turnaje, když porazil šampiona čaroděje Shang Tsunga. V druhém pokračování zuřící císař Shao Kahn omladil Shang Tsunga a pozemské bojovníky vlákal do Vnějšího světa, kde se ovšem císaři společně ubránili. V MK3 se Shao Kahn rozhodl oživit a začarovat bývalou královnu Sindel dobyté říše Edenia a s její pomocí se pokusí o invazi do Pozemské říše. Po jeho porážce je osvobozena Edenia a na trůn usedá princezna Kitana. Ve čtvrtém díle se pokusí starý bůh Shinnok podrobit si Pozemskou říši a zabít jejího ochránce a boha hromu Raidena.\n\nV Deadly Alliance čaroděj Quan Chi objeví jak vzkřísit z hrobky zapomenuté vládce Vnějšího světa, díky spojenectví s čarodějem Shang Tsungem zabijí mnoho bojovníků z Pozemské říše, Liu Kanga i Shao Kahna a chce si podrobit všechny říše. Raiden a jeho spojenci se vydají zastavit čaroděje než bude plně vzkříšená celá armáda. V šestém díle Deception byl Raiden poražen, ale jeden ze vzkříšených, král Onaga (který byl otráven Shao Kahnem), se obrátí proti Quan Chimu a všechny říše poté považuje za své, zbylí bojovníci tedy nyní stojí proti němu, připojí se k nim síly z Edenie vedené Kitanou a její sestrou Mileenou a také další z jiných oblastí. Onaga byl nakonec poražen.\n\nV Mortal Kombat Armageddon se již stali bojovníci příliš silní a početní na to aby je říše mohly zvládnout. Staletí před prvním tournamentem královna Delia předpověděla že by vše mohlo být zničeno v trosky, její manžel, král Edenie Argus tehdy uložil své syny Tavena a Daegona do inkubace aby mohli jednou být probuzeni k záchraně oblastí tím, že by porazili ohnivou postavu Blaze. Plán byl ale dříve pokažený Onagovými muži a nakonec je Shao Kahn ten, kdo porazí Blaze, což způsobí armagedon.\n\nV Mortal Kombat (2011), byl Raiden při souboji o sílu která by mohla nastolit pořádek se Shao Kahnem málem poražen a poslední věc co udělal bylo, že si poslal budoucí vize před desátý turnaj (první díl). Čímž se celá historie přepsala, příběh tak probíhá znovu od prvního dílu po třetí víceméně nezměněn. Mezi negativní následky patří například to, že byli někteří lidští bojovníci zabiti královnou Sindel. Raiden nechá Shao Kahna při invazi na Zemi zvítězit, což způsobí, že staří bohové zasáhnou, jelikož porušil pravidla Mortal Kombat a Shao Kahn umírá.\n\nMortal Kombat X pokračuje dva roky po porážce Shao Kahna, kdy zaútočil starý bůh Shinnok na Pozemskou říši s démony z Netherrealmu a s nemrtvými, kteří byli probuzeni Quan Chim (Liu Kang, Kitana, Kung Lao, Jade, Smoke, Kabal a Stryker). Raiden, Johny Cage a Sonya ukradli Shinnokův amulet a uvěznili ho v něm, podařilo se jim také oživit nemrtvého Scorpiona, Sub-Zera a Jaxe, ovšem Quan Chimu se podařilo utéct. Dvacet let po porážce Shinnoka, tým složený z Cassie (dcera Cage a Soni), Takeda (syn Kenshi), Jacqui (dcera Jaxe) a Kung Jin (bratranec Kung Laa), podstoupil školení u Sub-Zera a byl vyslán do Vnějšího světa, aby pomohl vyřešit občanskou válku mezi bývalou císařovnou Mileenou (která získala Shinnokův amulet od Kana) a aktuálním císařem Vnějšího světa Kotal Kahnem, s kým má Pozemská říše mírovou smlouvu. Shinnoka, který byl Quan Chim uvolněn z amuletu, porazí Cassie Cage a Raiden pak donutí nemrtvé ke stažení. Liu Kang a Kitana později ovládli Netherrealm a Raiden je varuje, že budou čelit „osudům horším než smrt“, pokud ohrozí Pozemskou říši. Raiden zanechává na zemi Shinnokovo useknutou hlavu a přesto stále živou jako poslední varování.\n\nV Mortal Kombat 11 bůh Raiden, který je očarován Shinnokovo amuletem, plánuje ochránit Pozemskou říši tím, že zničí všechny své rivaly. V téže době se ovšem žena jménem Kronika, známá jako strážce času, pokouší přinést do vesmíru pořádek, a to i za cenu odstranění Raidena kvůli jeho dřívější manipulaci s časem.\n\nDokončení (Fatalita) je dokončovací krok, který může být použit proti poraženému soupeři na konci finálového zápasu. V mnoha hrách v sérii existují také různé druhy ukončení. \"Fatality\" jsou smrtelné, brutální a morbidní provedení kroku na nepřátelské postavě, například vytržení hlavy nebo živého srdce. \"Stage Fatality\" (Pit) využívá prostředí bojové arény, například shození protivníka z mostu na ostré bodáky, do kyseliny nebo pod metro. Od druhého dílu přibyl \"Friendship\", bojovník provede naopak milosrdný akt takže soupeř projde bez úhony, obvykle bývá provázen vtipnou scénkou. \"Babality\" přemění soupeře do dětské verze charakteru.\n\nOd třetího dílu přibyly \"Animality\" umožňující hráči proměnu ve zvíře, které oponenta roztrhá. \"Brutality\" provedou kombinaci úderů a kopů dokud soupeř neexploduje, toto ukončení bylo extrémně těžké provést, hráč si musel zapamatovat 11tlačítkovou kombinaci. \"Heroic Brutality\" používali jen DC hrdinové v Mortal Kombat vs. DC Universe, jsou podobné Fatalitě ale protivníka neusmrtí, protože tyto charaktery normálně nepřítele nezabíjejí. \"Fergalita\" bylo exkluzivní dokončení pro Mega Drive MK2, umožňující přeměnit Raidena v pracovníka Probe Ltd. Ferguse McGoverna.\n\n\n\n\n\nTato verze vychází z Ultimate, ale přidává hratelné postavy: Baraka, Raiden, Johnny Cage, Goro, Kintaro, skrytou postavu Chameleon a bojové arény z prvního a druhého dílu.\n\nV roce 1999 také vyšla Gold verze pro Dreamcast, ta byla rozšířená o Kitanu, Mileenu, Cyraxe, Kung Laa, Baraku a skrytého Sektora.\n\nPrvní plošinová hra v sérii, v příběhu se Sub-Zero snaží zastavit čaroděje Quan Chiho, který chce osvobodit starodávného boha Shinnoka.\n\nDruhá plošinovka Mortal Kombat, v ději chce Jax Briggs zastavit Kana a jeho gang \"Black Dragon\" (Tasia, Tremor, No Face a Jarek). Hra neměla velký úspěch a někdy bývá považována za nejhorší ze série.\n\nTournament Edition (2003) pro GBA přidává Sektora, Noob Saibota a Sareenu.\n\nMortal Kombat: Unchained (2006) je předělaný Deception pro PSP.\n\nTřetí plošinovka, která byla vydáná jen pro PlayStation 2 a Xbox. Děj navazuje na první díl a sleduje cestu Liu Kang a Kung Laa po turnaji.\n\n\n\n\n\n\nMortal Kombat se objevil ve filmech Mortal Kombat (1995) a Mortal Kombat: Annihilation (1997), animovaném filmu Mortal Kombat: The Journey Begins (1995), animovaném seriálu Mortal Kombat: Defenders of the Realm (MK: Animated Series, 1995), hraném seriálu Mortal Kombat: Konquest (Na život a na smrt, 1998) a webseriálu Mortal Kombat: Legacy (2011). Začátkem roku 2021 by měl vyjít nový film Mortal Kombat, produkuje ho režisér James Wan.\n\nV roce 1994 vyšlo techno album \"Mortal Kombat: The Album\" belgické skupiny The Immortals, některé skladby se objevily ve filmu i hrách. Soundtracky vyšli také pro jednotlivé filmy a pro Mortal Kombat (2011) album \"Mortal Kombat: Songs Inspired by the Warriors\". \n\nOd Midway vyšly komiksy následované první, druhou a čtvrtou hru. Od Malibu Comics vyšlo sedm komiksů s názvem \"Mortal Kombat: Blood & Thunder\" vykreslující první díly herní série, komiksy \"MK Battlewave\" a \"Tournament Edition\" zobrazují především bitvy válečníků proti sobě, další komiksy se zaměřují na příběhy jednotlivých bojovníků: Goro, Raiden a Kano, Baraka, Kitana a Mileena, Kung Lao a U.S. Special Forces. Další komiksy od DC Comics dokreslují příběhy her MK vs. DC Universe a MK X.\n\nPostavy z Mortal Kombat se také objevily v karetních hrách Brady Games a Score Entertainment.\n\n"}
{"id": "858705", "url": "https://cs.wikipedia.org/wiki?curid=858705", "title": "Pavel Kobylka", "text": "Pavel Kobylka\n\nPavel Kobylka (* 6. dubna 1967, Brno) je bývalý český fotbalista, obránce.\n\nV československé a české lize hrál za FC Boby Brno a SFC Opava. Nastoupil ve 113 utkáních a dal 4 góly. V Poháru vítězů pohárů nastoupil v roce 1993 ve 2 utkáních proti Leverkusenu. V závěru kariéry hrál v Doubravníku a Tatranu Kohoutovice.\n\n"}
{"id": "858712", "url": "https://cs.wikipedia.org/wiki?curid=858712", "title": "Ԩ", "text": "Ԩ\n\nԨ (minuskule ԩ) je písmeno cyrilice. Je používáno pouze v orokštině. Jedná se o variantu písmena Н.\n\nV době, kdy písmeno nebylo obsaženo v Unicode, bylo jeho zařazení do Unicode navrženo pod názvem CYRILLIC CAPITAL LETTER EN WITH LEFT HOOK a CYRILLIC SMALL LETTER EN WITH LEFT HOOK. Přijetí písmene do Unicode bylo schváleno, zavedeno bylo v Unicode 7.0.\n"}
{"id": "858713", "url": "https://cs.wikipedia.org/wiki?curid=858713", "title": "The Prague Post", "text": "The Prague Post\n\nThe Prague Post byl anglicky psaný týdeník vydávaný v Praze. Byl založen v roce 1991. Vycházel každou středu. Byly to jediné anglicky psané noviny vydávané v Česku. Cílovou skupinou The Prague Post byli anglicky hovořící cizinci žijící v Česku či sousedních zemích a turisté navštěvující Česko. V roce 2013 The Prague Post přestal vycházet tiskem a přestěhoval se pouze do internetového formátu.\n"}
{"id": "858718", "url": "https://cs.wikipedia.org/wiki?curid=858718", "title": "Třída Gumdoksuri", "text": "Třída Gumdoksuri\n\nTřída Gumdoksuri (jinak též třída Yoon Young-ha) je třída hlídkových lodí námořnictva Korejské republiky. Lokální označení třídy jsou \"future patrol killer\" (PKX) a \"guided-missile patrol killer\" (PKG). Plánována je stavba dvou variant rychlých hlídkových lodí. Tato třída (PKG-A, nebo též PKX-A) je větší, dosahuje výtlaku téměř 500 tun a má převzít část úkolů plněných korvetami třídy \"Pohang\". Ve službě je doplní menší rychlé hlídkové čluny třídy \"Chamsuri 211\" (PKG-B, nebo PKX-B). Ty mají výtlak cca 200 tun a nahradí plavidla třídy \"Chamsuri\".\n\nVývoj této třídy začal v roce 2003 pod označením \"Future Patrol Killer\" (PKX – \"Patrol Killer Experimental\"). Podnětem k němu se stalo střetnutí s Severokorejským námořnictvem, jehož hlídkové lodě 29. června 2002 potopily ve Žlutém moři hlídkovou loď třídy \"Chamsuri\". To ukázalo potřebu zavedení modernizovaných plavidel této kategorie. Na stavbě třídy se podílí loděnice Hanjin Heavy Industries (HHI) a STX Shipbuilding (STX). Celkem bylo postaveno 18 jednotek typu PKG-A, přičemž plánováno je 8 jednotek typu PKG-B. Do dubna 2014 bylo dodáno 15 jednotek této třídy.\n\nJednotky třídy \"Gumdoksuri\" (PKG-A):\n\nPlavidla typu PKG-A nesou jeden 76mm kanón Otobreda v dělové věži na přídi, dva 40mm kanóny ve věži na zádi a čtyři protilodní střely SSM-700K Hae Song. Pohonný systém je koncepce CODAG. Tvoří ho dva diesely MTU 12V 595 TE90, dvě turbíny General Electric LM500 (varianta leteckého motoru General Electric TF34) a vodní trysky. Nejvyšší rychlost přesahuje 40 uzlů. Dosah je 2000 námořních mil při 15 uzlech.\n"}
{"id": "858719", "url": "https://cs.wikipedia.org/wiki?curid=858719", "title": "Kateřinská", "text": "Kateřinská\n\nKateřinská může být:\n\n\n\n\n"}
{"id": "858723", "url": "https://cs.wikipedia.org/wiki?curid=858723", "title": "Josef Svoboda (vrah)", "text": "Josef Svoboda (vrah)\n\nJosef Svoboda (1. listopadu 1923 Vlčice – 28. února 1967 Šumpersko) byl český masový vrah, který v noci z 27. na 28. února 1967 sekerou postupně ubil 7 lidí včetně několika svých dětí. Poté spáchal sebevraždu skokem do lomu. Ačkoliv se jednalo o vraždu, ve své době s nejvyšším počtem obětí v historii Československa, zájem o tuto tragédii brzy zanikl v souvislosti s událostmi pražského jara 1968.\n\nJosef Svoboda se narodil do sociálně slabší rodiny. Ve škole měl spíše podprůměrný prospěch. Vyučil se a později střídal různá dělnická povolání. Neholdoval alkoholu, ale měl problém s nadměrnou agresivitou, kvůli které se dostával do neustálých konfliktů. Svoboda také trpěl stihomamem kvůli kterému neustále podezříval okolí ze zaujatosti vůči své osobě. O jeho výbušném chování se vědělo a lidé si od něho drželi odstup. Přesto se roku 1948 seznámil s Drahomírou Furmánkovou, která si ho po narození syna Josefa o rok později i přes nevůli rodičů vzala. Josef se od počátku k Drahomíře choval násilně. Podezíral ji z nevěry a bezdůvodně ji bil. Na začátku 50. let od něj několikrát odešla. Období agrese u něj střídaly období lítosti, kdy sliboval své polepšení a trval na tom, aby si pořídili další děti. Tak se jim postupně narodili Karel (*1952), Zdeněk (*1954), Elena (*1955), Luděk (*1956) a Libuše (*1958).\n\nDěti se z pochopitelných důvodů stavěly na stranu týrané matky, což si Svoboda vyložil jako další ze spiknutí a i vůči nim se choval velmi agresivně a často je bezdůvodně bil. Kvůli jeho sporům se sousedy a kolegy v zaměstnání se musela rodina skoro každý rok stěhovat. Poprvé byl Svoboda trestán poté, co na konci 50. let napadl svého spolupracovníka sekerou. V roce 1960 byl odsouzen na 2 roky za znásilnění. Rodina se usídlila v okrajové části Jeseníku a Josef nastoupil do Lesního závodu. Po jednom z jeho útoků skončila Drahomíra na chirurgickém oddělení místní nemocnice. Dalšího pokusu o znásilnění se dopustil na její sestře Vladěně. Z výkonu trestu se vrátil v roce 1966. Drahomíra se mezitím rozhodla, že se nechá rozvést a podala si žádost k okresnímu soudu. To se jí snažil rozmluvit a místo argumentů opět používal násilí. Nakonec od něho utekla na statek ke své rodině v obci Dolní Les u Vlčic. Děti mu však nechala s tím, že nejstarší syn Josef je už dospělý a dokáže se o ně postarat. Chtěla si je vzít k sobě až se situace uklidní a najde jim nový domov.\n\nSvoboda žil několik měsíců v Bukovicích bez manželky pouze s dětmi. V půlce února 1967 obdržel od soudu předvolání k rozvodovému stání, které se mělo konat 28. února. Svoboda se pokusil Drahomíru navštívit a přesvědčit ji k návratu, ale ta se s ním odmítala bavit. 27. února přijel k domu jejích rodičů s oběma dcerami a pokusil se ji obměkčit. Drahomíra si je však vzala k sobě a manžela vyhodila. Ten ještě asi hodinu bez hnutí postával před branou a potom odešel. Drahomíra věděla, že něco není v pořádku a tu noc měla problém usnout. I synové v Jeseníku zřejmě tušili, že se otec vrátí rozčilený. Nejstarší Josef jim pravděpodobně nařídil, aby šli spát obutí a oblečení, aby mohli v případě, že je otec napadne, okamžitě utéct.\n\nSvoboda se dostal domů po půlnoci. Když viděl, že synové už spí, došel si pro sekeru. Asi v půl druhé ráno vešel do ložnice a jednou ranou do hlavy zabil nejstaršího Josefa, který se mu jediný mohl fyzicky postavit. Poté následovali Karel a Luděk. Zdeněk se jediný vzbudil. Když na něho Svoboda zaútočil, instinktivně si zakryl hlavu rukou, takže ho otec nejdříve sekl do ní. Druhým úderem do hlavy mu způsobil smrt. Potom se rozhodl dojet si pro manželku a zabít také ji. Vydal se na své pracoviště pro traktor. Cestou míjel hlídkujícího příslušníka VB, kterému vysvětlil, že mají moc práce se žněmi a proto si musel přivstat. Ačkoliv byla příslušníku poznámka o žních v únoru podezřelá, Svobodu nechal odjet. Ten se s odcizeným traktorem vydal na Dolní Les.\n\nV pět hodin ráno zaslechli Furmánkovi zvuk traktoru, který náhle ustal. Svoboda totiž píchl a musel pokračovat pěšky. Drahomíra, její matka a sestra Vladěna vyběhly před dům, ale nic neviděly. Vladěna musela do práce a protože se Svobody také bála, poprosila Drahomíru, aby ji doprovodila na zastávku autobusu. Cestou se chtěly po traktoru poohlédnout. Nic však nenašly a Vladěna v pořádku odjela. Drahomíra se uklidněná vrátila domů a konečně usnula. Její matka však po chvíli zaslechla kroky u dveří a rozběhla se zastrčit závoru. V tom okamžiku Svoboda dveře rozrazil a sekerou ji udeřil do hlavy. Matka ještě stihla zakřičet na Drahomíru, ať okamžitě uteče. Pan Furmánek přiběhl manželce na pomoc, ale Svoboda ho po krátkém zápase přemohl a několikrát udeřil sekerou.\n\nDrahomíra spala, ale hluk v předsíni ji vzbudil. Slyšela Svobodův hlas a aniž by tušila co se děje, vyskočila oknem a utíkala k sousedům. Svoboda ji po chvíli začal pronásledovat a donutil ji zastavit. Potom ji za ruku dovedl do předsíně, kde leželi v krvi její rodiče. Svoboda na ni začal křičet, že to samé teď udělá jí. Napřáhl se sekerou, ale to už na místo přiběhly i obě dcery a mladší Libuška se rozhodla matku bránit. Skočila před ni a Svoboda ji silným úderem zasáhl. Drahomíra s ním začala zápasit a podařilo se jí sekeru vytrhnout Svobodovi z rukou. Bohužel ji pouze pohodila na zem a dala se na útěk na půdu. Odtud pak na sedlovou střechu, kde se schovala za komínem. Dcera Elena vyklouzla z domu ven a rozběhla se k sousedům pro pomoc.\n\nNarazila na sedmnáctiletou Annu Cuhrovou, která se rozhodla k Furmánkovým podívat. Vešla do domu kde uviděla několik těl. Zeptala se Svobody co to dělá, ale ten ji okamžitě zasáhl sekerou do hlavy. Poté jí bodal do hrudníku hlavní od pušky, kterou na místě nalezl. Následně vyběhl po schodech na půdu, odkud se chtěl dostat na střechu za Drahomírou. V té chvíli ke stavení přiběhl další soused, který na Svobodu křičel. Mezitím se do domu vrátila dezorientovaná Elena a zalezla pod postel. Svoboda ji odtamtud vytáhl a poručil jí, aby mu pomohla vylézt na střechu. Nemohl se však dostat až k Drahomíře, protože se pod ním propadaly tašky. Několik jich hodil dolů po sousedovi, který nasedl na motorku a odjel do města pro Veřejnou bezpečnost. Elena mezitím v šoku znovu utekla.\n\nKdyž si Svoboda uvědomil, že se k Drahomíře nedostane, vztek ho pomalu přešel a rozhodl se skončit se životem. Slezl ze střechy a vydal se k rybníku do kterého vstoupil a osmkrát se udeřil sekerou do hlavy. Rány však nebyly vážné. Poté odešel směrem k lesu. Manželka ho celou dobu pozorovala ze střechy. Byla vysílená, v šoku a promrzlá. Veřejná bezpečnost a lékaři se na místě objevili kolem osmé hodiny. Naložili zraněné a začali pátrat ve vesnici po Svobodovi. Jeden z obyvatel vypověděl, že Svoboda na útěku ukradl pušku. Tím pátrání značně zkomplikoval, protože se Veřejná bezpečnost obávala, že Svoboda zaútočí i na ně. Celé okolí bylo uzavřeno, ale pátrání bylo bezvýsledné. Svobodovo tělo nakonec objevil stopařský pes na dně lomu Hudberg u Skorošic. Ohledání těla prokázalo, že se nejdříve pokusil oběsit na provaze a poté skočil do lomu. Čas smrti byl podle rozbitých hodinek určený na 10:56.\n\nBěhem tragické noci 27. února přišli o život čtyři synové Josefa Svobody. Josef, Karel, Luděk a Zdeněk. 2. března v nemocnici svým zraněním podlehl Jindřich Furmánek. Pohřeb bratrů Svobodových se konal 3. března. 4. března zemřely i Anna Cuhrová a Libuše Svobodová. Počet Svobodových obětí se tak zastavil na čísle 7. Až do útoku Olgy Hepnarové v roce 1973 se jednalo o největší počet obětí masové vraždy v Československu. Drahomíra Furmánková byla v důsledku události hospitalizována na psychiatrii. Její sestra Vladěna se z obce odstěhovala.\n"}
{"id": "858739", "url": "https://cs.wikipedia.org/wiki?curid=858739", "title": "Stát Palestina", "text": "Stát Palestina\n\nStát Palestina (: , \"Dawlat Filasṭin\"), zkráceně Palestina (: فلسطين \"Filasṭīn\"), je stát vyhlášený 15. listopadu 1988 v exilu v Alžírsku přijetím jednostranné deklarace nezávislosti Národní radou Organizace pro osvobození Palestiny (OOP). V době přijetí deklarace nemělo OOP jakoukoli kontrolu nad územím, které si nárokovalo (v té době je ovládal Izrael). Svým rozsahem se jednalo o nově zkonstruovaná, tzv. palestinská území definovaná podle hranic z roku 1967, přičemž hlavním městem se měl stát Jeruzalém. K tomu bylo vytvořeno i pojmenování lidu arabské národnosti jako „Palestinci“.\n\nSummit Ligy arabských států v roce 1974 prohlásil OOP „jediným legitimním zástupcem palestinského lidu a zdůraznil jeho právo na založení nezávislého státu“. 22. listopadu 1974 získalo OOP pozorovatelský status „nestátní entity“ v Organizaci spojených národů, díky čemuž mělo možnost vystupovat před Valným shromážděním OSN, ale nemohlo hlasovat. Po vyhlášení nezávislosti Valné shromáždění tuto deklaraci oficiálně „vzalo na vědomí“ a od té doby používalo při zmínce o palestinském stálém zástupci název Palestina, namísto Organizace pro osvobození Palestiny. 29. listopadu 2012 přijalo Valné shromáždění OSN rezoluci č. 67/19, která zvýšila status palestinského zástupce na nečlenský stát (pro tento krok hlasovalo 138 zejména muslimských a evropských států, 9 hlasovalo proti a 41 se zdrželo).\n\nV roce 1993 Izrael uznal v rámci mírových dohod z Osla vyjednávací tým OOP za „zástupce palestinského lidu“ a OOP v reakci na to uznalo právo Izraele na existenci v míru, přijalo rezoluce Rady bezpečnosti OSN č. 242 a 338 a zřeklo se „násilí a terorismu“. Na základě mírových dohod z Osla vznikl prozatímní orgán Palestinská autonomie (též Palestinská samospráva), který vládne na části palestinských území (Západní břeh Jordánu a Pásmo Gazy), vymezených několika izraelsko-palestinskými dohodami z 90. let 20. století. Izrael v roce 2005 po mezinárodním nátlaku jednostranně opustil Pásmo Gazy a po převratu v roce 2007 toto území ovládá hnutí Hamás. Palestinská samospráva, vedená hnutím Fatah, tak má fakticky pouze kontrolu nad Západním břehem Jordánu. V dubnu 2011 uzavřely obě strany vnitropalestinského sporu dohodu o usmíření, ale její implementace zatím nebyla naplněna zejména pro aspirace Hamasu na ovládnutí i západního břehu.\nK 27. září 2013 uznalo Stát Palestina celkem 134 ze 193 členských států OSN (téměř 70 %). Některé státy, které tento stát neuznaly, uznávají OOP jako zástupce palestinského lidu. Stát Palestina uznala ČSSR v roce 1988. Do té doby v ČSSR existovalo od roku 1976 zastoupení Organizace pro osvobození Palestiny (OOP), od roku 1983 s diplomatickým statusem. Zastoupení Palestinské národní správy (PNS) v Česku nese označení Velvyslanectví Státu Palestina od února roku 1989. ČR uznala všechny státy, které ke dni 31. 12. 1992 uznávalo Československo a to čl. 5 odst. 1 ústavního zákona č. 4/1993 Sb., o opatřeních souvisejících se zánikem ČSFR, tedy teoreticky i Stát Palestina. V současné době toleruje status quo palestinského zastoupení v Praze, a to přesto, že vláda reciproční vztahy se Státem Palestina neudržuje, ale jedná jen s palestinskou samosprávou. Mírové dohody z Osla z roku 1993 zahraniční zastoupení PNS sice formálně nepřipouštějí, nicméně kodifikují zachování úrovně již existujících diplomatických misí. Tento postoj je v souladu s politikou Evropské unie.\n\n"}
{"id": "858745", "url": "https://cs.wikipedia.org/wiki?curid=858745", "title": "Mare Vaporum", "text": "Mare Vaporum\n\nMare Vaporum (česky Moře par) je malé měsíční moře přibližně okrouhlého tvaru s průměrem kolem 245 km a rozlohou cca 55 000 km² rozkládající se na přivrácené straně Měsíce, severně od Sinus Medii (Záliv středu) a východně od Sinus Aestuum (Záliv veder). Ze severu je obklopeno pohořími, na severozápadě Montes Apenninus (Apeniny) a severovýchodně Montes Haemus. Na východě vyniká kráter Manilius s terasovitými valy a středovým pohořím. Na jihu se táhne mělká brázda Rima Hyginus (délka přibližně 220 km).\n\nMare Vaporum pojmenoval (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem.\n\n\n"}
{"id": "858752", "url": "https://cs.wikipedia.org/wiki?curid=858752", "title": "Maurice Gamelin", "text": "Maurice Gamelin\n\nArmádní generál (\"Général d'Armée\") Maurice Gustave Gamelin [\"móris gystáv gamlén\"] (20. září 1872, Paříž – 18. dubna 1958, Paříž) byl francouzský generál, veterán z první světové války který vešel ve známost neúspěšnou obranou Francie v době jejího napadení Němci na začátku druhé světové války v roce 1940. Mezi lety 1935–1940 byl vrchním velitelem francouzských vojsk. Gamelin patří mezi osoby, které se proslavily jen v malé části života, kdežto zbytek není známý. Jeho jméno je především spojováno s krátkým obdobím od vypuknutí druhé světové války do pádu Francie v květnu 1940. Byl také jedním z původců \"Operace Pike\", plánované akce Spojenců proti sovětským ropným polím v roce 1939, která se neuskutečnila. Jeho vojenská kariéra v době meziválečné zůstává poněkud ve stínu.\n\nJeho matka, Pauline Adèle Uhrich, pocházela z lotrinského městečka Phalsbourgu a byla vnučkou francouzského vojenského velitele Jeana J. A. Uhricha. Gamelinův otec, Zephryn Auguste Joseph Gamelin, byl také vojákem – působil jako armádní inspektor (\"Contrôle général des armées\") a byl zraněn v bitvě u Solferina (1859). Poté během Druhého císařství, za  režimu Napoleona III., udělal zářivou kariéru.\n\nGamelinova o čtyři roky mladší sestra se jmenovala Marguerite Lucie Aimée Augustine Marie Gamelin (provdaná Lacombe).\n\nNarodil se 20. září 1872 v Paříži na bulváru Saint-Germain v domě číslo 262 naproti budově francouzského Ministerstva obrany. Nejprve chodil do pařížské \"Collège Stanislas\", katolické školy s přísnou výchovou a vojenským duchem. Jedním z jeho učitelů byl Alfred-Henri-Marie Baudrillart, budoucí kardinál, s nímž se přátelil i v pozdějších letech.\n\nBritský spisovatel a historik Guy Chapman napsal ve své knize \"Why France Collapsed\" o Gamelinovi toto:\n\nNěkteří historikové vyslovili domněnku, že trpěl syfilidou, což není ničím podloženo, a Gamelin ve svých 74 letech zvládl sepsat své paměti.\n\nJeho posledním místem pobytu byl byt v domě číslo 55 v ulici Avenue Foch, ulici pojmenované po jiném významném francouzském vojevůdci – maršálu Fochovi.\n\nV říjnu 1891 vstoupil do vojenské akademie (\"École spéciale militaire\") v Saint-Cyru, kterou vystudoval v roce 1893 a jako nejlepší student ze 449 žáků ročníku nastoupil do služby k Třetímu pluku alžírských střelců (\"3e régiment de tirailleurs algériens\"), poté sloužil topografické brigády v Tunisku, kde využil svůj talent pro kreslení. V roce 1899 se dostal na Válečnou akademii (\"École supérieure de guerre\") jako osmý nejlepší žák při přijímacích zkouškách. Na této škole ho učil pozdější maršál Ferdinand Foch. Tuto školu vyšel v roce 1902 se známkou \"tres bien\", \"velmi dobře\". Byl druhým nejlepším žákem ročníku. V roce 1900 vstoupil do štábu XV. armádního sboru (\"15e Corps d'Armée\"), odkud si ho v březnu 1914 vybral do generálního štábu generál Joffre a Gamelin stal se jeho pobočníkem. V roce 1906 vydal Gamelin své první dílo – knihu \"Filozofické studie o válečném umění\" (\"Étude philosophique sur l’Art de la Guerre\") a po jejím vydání byl považován za jednoho z nejlepších vojenských teoretiků své doby. Po vstupu Francie do první světové války na začátku srpna 1914 se stal velitelem 3. brigády, s níž se zúčastnil první bitvy na Marně a v prosinci 1916 byl za své zásluhy na válečném poli povýšen do hodnosti brigádního generála (\"Général de brigade\"). V červenci 1916 se ještě ve funkci podplukovníka zúčastnil bitvy na Sommě. Ve svých 44 letech byl nejmladším francouzským brigádním generálem. Svým vystupováním si brzy získal velikou popularitu veřejnosti.\n\nBěhem polsko-sovětské války v letech 1919–1921 dělal poradce polských vojenských sil. V roce 1920 se zúčastnil vojenské mise poslané do Brazílie, odkud se v roce 1924 vrátil zpět do Francie, a byl převelen na Blízký východ. Tam spolupracoval s divizním generálem (\"général de division\") Mauricem Sarrailem a společně potlačili roku 1927 syrskou revoluci.\n20. září 1927 se Gamelin oženil s Eugénií Marchandovou. Z jejich manželství nevzešly žádné děti. Přežila ho o šest let.\n\nDo Francie se vrátil roku 1929 a 19. února téhož roku mu bylo svěřeno velení 20. armádního sboru v Nancy. V roce 1931 začal opět pracovat v generálním štábu. Koncem června 1935 začal jednat spolu se svým dlouholetým přítelem Pietrem Badogliem o sepsání protiněmecké smlouvy, ale k sepsání společné smlouvy z důvodu rozcházejících se názorů nedošlo. Ale přesto francouzské vojenské plány od roku 1934 počítaly s Itálií a středoevropskými státy jako strategickými spojenci. Když začala německá vojska v březnu 1936 okupovat Porýní, požadovali po Gamelinovi francouzský premiér Sarrault a ministr zahraničí Flandin vyhnání německých vojsk zpět za demilitarizovanou zónu. Gamelin však udělal chybu, neboť odmítl zakročit proti německým vojskům s odůvodněním, že Německo má připraveno pro boj 22 divizí. Skutečnost ovšem byla jiná – na válečných stavech byly pouhé tři německé divize. Navíc se později zjistilo, že Němci měli podle rozkazu při jakémkoli odporu ustoupit. Anthony Eden, velký oponent appeasementu, který se později stal britským premiérem toto nezakročení vůči Němcům ve svých pamětech označil za krok apeasementu, kterého nejvíce litoval.\n\nPo dlouhých jednáních s polskou stranou byla 19. května 1939 podepsána polsko-francouzská smlouva, tzv. \"smlouva Kasprzycki-Gamelin\". Na základě této dohody později Francie provedla útok na Sársko – Sárskou ofenzivu. Dva dny po napadení Polska německými vojsky 3. září 1939 na základě spojeneckých smluv vyhlásila Velká Británie s Francií Německu oficiálně válku. Žádné vojenské operace se ale nekonaly – začala podivná válka. Během podivné války se sice nebojovalo, ale generál Gamelin byl 7. září 1939 požádán polským generálním štábem, aby zasáhl aktivněji do konfliktu na základě polsko-francouzské dohody o spojenectví z května 1939. Poslal tedy 15 divizí do Sárska a začala tím jedenáctidenní sárská ofenziva, která skončila obsazením území Sárska mezi Maginotovou a Siegfriedovou linií. V dopise z 10. září 1939 pak generál Gamelin píše polskému maršálu Rydz-Smiglymu:\n\nKdyž v období od 28. do 31. ledna 1933 pobýval v Paříži náčelník československého generálního štábu generál Jan Syrový, setkal se tajně 30. ledna na společné schůzce s Gamelinem, generálem Weygandem a generálem Barèsem. Na této schůzce generál Syrový potvrdil, že Československo přijalo francouzský názor, že ohrožení přijde ze strany Německa, nikoli Maďarska, jak se původně československý generální štáb obával. Gamelin se na této schůzce zároveň snažil prosadit případný společný československo-polský postup proti německému Prusku a prosazoval ho i po roce 1934, ve kterém ale byla podepsána polsko-německá smlouva o neútočení. Na základě lednové schůzky vznikl v květnu 1933 dokument o spolupráci československého a francouzského letectva.\n\nV polovině září 1934 probíhalo u Ledče nad Sázavou velké vojenské cvičení. Toho se jako host zúčastnil také Gamelin, který tou dobou pobýval v Československu na oficiální návštěvě, a spolu s generály Syrovým a Krejčím provedl závěrečnou inspekci tohoto cvičení. V průběhu návštěvy zavítali spolu s francouzským generálem Mittelhausserem také do Prahy a navštívili též severomoravské pohraničí, kde začínala výstavba pohraničního opevnění. Oba zde československé straně předali své zkušenosti s výstavbou opevnění, které nabyli při budování Maginotovy linie.\n\nKoncem srpna 1938 byl poslán za Gamelinem československý generál Bohuslav Fiala, který s ním měl domluvit další vzájemnou spolupráci Francie a Československa. Gamelin však jednání s Fialou odmítl a Fiala se tak vrátil zpět s nepořízenou.\n\nI když byl považován za jednoho z nejbystřejších generálů a byl respektován i v nepřátelském Německu, nepodařilo se mu během německého útoku na Francii protivníkovu ofenzivu účinně zastavit. I slavný generál von Manstein, který uštědřil Gamelinovi hořkou porážku, napsal ve svých pamětech nazvaných \"Ztracená vítězství\", že si Gamelina v německém generálském sboru všichni vážili. Gamelinův neúspěch byl zapříčiněn tím, že postup německých vojsk předpokládal přes Belgii, jako se tomu stalo v roce 1914. Tento názor naopak podrobil kritice Charles de Gaulle, tehdy plukovník. Ten chtěl zaútočit jižněji přes Ardeny a útok podpořit tanky. Maurice Gamelin se však nedal přesvědčit a svůj plán postupu do Belgie nezměnil. Veškerá varování, že Němci mohou použít novou taktiku Blitzkriegu, odbýval slovy „\"Nejsme Poláci, tady se to nemůže stát.\"“ Jak se ukázalo, chybně, protože Hitler sice nařídil útok nejprve na Nizozemsko a Belgii, ale ve skutečnosti šlo o lest připravenou generály Mansteinem a Guderianem. Těm se podařilo přesvědčit Hitlera, aby zaútočil přes Ardeny, které byly podle expertů z francouzského generálního štábu neprostupné. Tento plán německý führer nakonec schválil 24. února 1940. Mansteinův a Guderianův plán pak počítal s rychlým výpadem severozápadním směrem podél řek Aisny a Sommy až k přístavu Abbeville a obchvatem francouzsko-britských jednotek na území departemantů Pas-de-Calais a Nord a v belgických Flandrech. Když pak 10. května 1940 překročila vojska Wehrmachtu nizozemské, lucemburské a belgické hranice, zůstával Gamelin klidný. Během podivné války měl dost času na detailní promyšlení svého plánu a v souladu s ním vyslal tedy na sever Belgie nejlepší francouzské motorizované divize a britský expediční sbor, který měl ve Francii úkol zastavit německou armádu při jejím postupu na západ. Protivníkem se tak nechal obelstít. Spojené britsko-francouzské jednotky pokračovaly až do prostoru západních Flander a poté byly z jihu obklíčeny Němci. Ti přesunuli 2 400 tanků přes zdánlivě neproniknutelné Ardeny i přesto, že francouzský generální štáb o postupu přes ardenský masiv prohlásil:\nKdyž se německé armádě podařilo prolomit 15. května francouzskou obranu u města Sedan, začalo se dokonce mezi lidmi proslýchat, že Gamelin spáchal sebevraždu. Sedan byl totiž klíčovým bodem pro obklíčení francouzských vojsk, se kterým počítali generálové Manstein s Guderianem. Jakmile generál Gamelin pochopil, že se jeho vojska mohou ocitnout v obklíčení, nařídil protiútok. Při protiútoku se zvlášť vyznamenal plukovník de Gaulle v čele svých tanků, například v bitvě u Montcornet. Tento střet však vyhráli Němci, především díky své převaze ve vzduchu. De Gaulle se však nevzdal a útočil i poté. Nebylo to však už nic platné. Generál Gamelin byl 19. května 1940 ministerským předsedou Reynaudem odvolán a ve funkci nejvyššího velitele francouzské armády nahrazen generálem Weygandem. Než však Weygand dorazil z libanonského Bejrútu, ocitly se spojenecké armády v obklíčení. Gamelinův poslední rozkaz zněl v tom smyslu, že skupina armád na severu měla zaútočit od Arrasu na Amiens a levé křídlo skupiny střední armády od Amiensu směrem k Arrasu. Tento rozkaz měl prolomit tzv. „\"ostří srpu\"“, dlouhé křídlo německých vojsk, kterými byly odříznuty jednotky na severu v oblasti Boulogne–Gent a zničit obklíčení. Gamelin byl společně s dalšími představiteli Třetí republiky (Léon Blum, Édouard Daladier, Paul Reynaud, Georges Mandel, Guy la Chambre, Robert Jacomet) 6. září 1940 zatčen a když byl dne 19. února 1942 v Riomu zahájen tzv. \"Riomský proces\" byl společně s nimi obviněn a odsouzen. Po odsouzení byl spolu s Daladierem a Blumem uvězněn v pevnosti Fort du Portalet v Pyrenejích. Po okupaci vichistické Francie v listopadu 1942 byl převezen do koncentračního tábora Buchenwald. Poté byl spolu s dalšími převezen na zámek Itter v Tyrolsku, který osvobodili Američané dne 5. května 1945.\n\nJak již bylo řečeno, i když byl považován za jednoho z nejlepších generálů své doby, nedokázala francouzská vojska pod jeho velením odolat německému útoku. Pro objektivitu je ale nutno říci, že význam tankových vojsk docenilo jenom několik generálů. Za strategické chyby dokumentující nekompetentnost generála Gamelina k obraně Francie se považují:\n\nPo skončení druhé světové války odešel do zálohy. Bydlel ve svém bytě v domě číslo 55 na Avenue Foch, kde také v letech 1946–1947 sepsal třídílnou knihu \"Servir\", která obsahovala jeho válečné paměti. Svou vinu na francouzské porážce však do konce života odmítal. Zemřel 18. dubna 1958 ve věku 86 let v pařížské vojenské nemocnici Val de Grâce a byl pohřben na tamějším hřbitově Passy nedaleko od hrobu francouzského ministra obrany generála Huntzigera, který po porážce Francie v roce 1940 podepsal s Němci kapitulaci.\n\n\n\n\n\n\n\n"}
{"id": "858762", "url": "https://cs.wikipedia.org/wiki?curid=858762", "title": "André Cruz", "text": "André Cruz\n\nAndré Alves da Cruz, známý jako André Cruz (20. září 1968, Piracicaba, Brazílie) je brazilský fotbalový obránce.\n\n\n\n"}
{"id": "858766", "url": "https://cs.wikipedia.org/wiki?curid=858766", "title": "Seznam minipivovarů v Česku", "text": "Seznam minipivovarů v Česku\n\nSeznam minipivovarů na území České republiky (s ročním výstavem menším než 10 000 hektolitrů) rozdělených podle krajů:\n\nTzv. Létající pivovary, které nemají stálé sídlo, prostory k vaření svých piv si pronajímají od jiných pivovarů.\n\n\n"}
{"id": "858767", "url": "https://cs.wikipedia.org/wiki?curid=858767", "title": "Tagir Chajbulajev", "text": "Tagir Chajbulajev\n\nTagir Chajbulajev nebo Tagir Khaibulaev, (24. červenec 1984 v Kiziljurtu, Sovětský svaz) je ruský zápasník – judista dagestánské (avarské) národnosti, olympijský vítěz z roku 2012.\n\nZápasení se věnoval od útlého dětství v rodném Kiziljurtu. V 11 letech se s rodinou přestěhoval do Samary, kde pokračoval v tréninku olympijského zápasu pod vedením Viktora Jermakova (trenér olympijského vítěze Anatolije Bykova) a od střední školy začal navštěvovat tréninky juda. Na judo sa přeorientoval, protože jeho otec chtěl aby pracoval u policie. Jeho prvním učitelem juda/samba byl Vjačeslav Archipov a v seniorském věku se připravoval pod vedením Nikolaje Petrova. V ruské seniorské reprezentaci se prosazoval od roku 2009 po přestupu do Petrohradu, pod křídla trenéra Michaila Rachlina. V reprezentaci spolupracoval s italským trenérem Ezio Gambou, který ho v roce 2012 jako úřaducíjího mistra světa nominoval na olympijské hry v Londýně. Na olympijský turnaj se připravil velmi dobře, ve čtvrtfinále zachránil zápas v poslední minutě s Čechem Lukášem Krpálkem v boji na zemi, v semifinále mu při hantei (praporky) s Němcem Dmitrijem Petersem pomohla přítomnost ruského prezidenta Vladimira Putina. Ve finále se utkal s Mongolem Tüvšibajarem, který do zápasu nastoupil přes vážné zranění kolene. Finále rozhodl po minutě boje technikou seoi-nage a získal zlatou olympijskou medaili. Po olympijských hrách vypadl z tréninkového rytmu, do kterého se jen s obtížemi vracel. Přesto se mu podařilo nasbírat dostatečný počet bodů pro přímou kvalifikaci na olympijské hry v Riu v roce 2016. Jeho účinkování na olympijských hrách v Riu ukončil hned v prvním kole Ázerbájdžánec Elmar Gasimov.\n\n\n"}
{"id": "858769", "url": "https://cs.wikipedia.org/wiki?curid=858769", "title": "Albano Vercellese", "text": "Albano Vercellese\n\nAlbano Vercellese je italská obec v provincii Vercelli v oblasti Piemont.\n\nK 31. prosinci 2011 zde žilo 340 obyvatel.\n\nCollobiano, Greggio, Oldenico, San Nazzaro Sesia (NO), Villarboit\n"}
{"id": "858770", "url": "https://cs.wikipedia.org/wiki?curid=858770", "title": "Dugald Stewart", "text": "Dugald Stewart\n\nDugald Stewart (22. listopadu 1753, Edinburgh – 11. června 1828, tamtéž) byl skotský osvícenský filozof a matematik.\nJeho otec, Matthew Stewart (1715-1785), byl profesorem matematiky na Univerzitě v Edinburghu (1747-1772). Dugald Stewart se narodil a vystudoval v Edinburghu na Royal High School, kde studoval matematiku a etiku u Adama Fergusona. V roce 1771 se v naději, že získá stipendium Snell Exhibition a bude pokračovat ve studiích anglikánské církve v Oxfordu, zapsal na univerzitu v Glasgow na přednášky Thomase Reida. Reidovi později vděčil za svoji teorii etiky, což mu oplatil tím, že názory Reida obdivoval, vyzdvihoval jeho styl a akademickou výmluvnost. V Glasgow se Stewart při studiích seznámil s Archibaldem Alisonem, autorem 'Essay on Taste', který byl jeho celoživotním přítelem.\n\nPo jednom semestru v Glasgow, ve věku devatenáct let, byl Dugald povolán otcem, jehož zdraví začalo selhávat, aby vedl matematické třídy na univerzitě v Edinburghu. Poté, co tak činil asi tři roky, byl v roce 1775 Dugald společně se svým otcem jmenován profesorem matematiky. O tři roky později byl Adam Ferguson jmenován tajemníkem komisařů vyslaným do amerických kolonií, a tak na jeho naléhavou žádost Stewart přednášel namísto něj. Tak během školního roku 1778-1779 kromě hodin matematiky přednášel i své původní přednášky o etice.\n"}
{"id": "858773", "url": "https://cs.wikipedia.org/wiki?curid=858773", "title": "Marie de las Mercedes de Orleans", "text": "Marie de las Mercedes de Orleans\n\nMarie de las Mercedes de Orleans (24. červen 1860 – 26. červen 1878) byla španělská královna, první manželka Alfonse XII.\n\nMarie se narodila v Královském paláci v Madridu jako dcera vévody Antoina z Montpensier a princezny Luisy Španělské, dcery Ferdinanda VII. Z otcovy strany byla vnučkou francouzského krále Ludvíka Filipa. Její dědečkové i babičky všichni patřili k rodu Bourbonů. Z jedenácti dětí jejích rodičů jen čtyři přežily svou dvacítku. Mariinou kmotrou byla její teta, Isabela II. Španělská, a kmotrem její manžel František Cádizský.\n\nPrvních osm let života Marie strávila ve Španělsku, i když ne u dvora. Když královna Isabela II. v roce 1868 přišla o trůn, Mariina rodina zemi opustila. V roce 1872 se nejspíš setkala se svým bratrancem Alfonsem, který v té době také žil v exilu. V roce 1875 Alfons získal španělský trůn. 23. ledna 1878 se oženil se svou sestřenicí Marií, přičemž v prosinci 1877 se k té příležitosti konal velký bál. Tento sňatek se uskutečnil proti vůli Isabely II., jelikož nevěstin otec a zároveň Isabelin švagr se roku 1868 významně podílel na povstání, které Isabelu svrhlo z trůnu.\n\nNicméně brzy po skončení líbánek začalo být zjevné, že nevěsta trpí břišním tyfem. Manželství trvalo jen několik měsíců, během kterých Mercedes potratila jediné dítě. Královna zemřela 26. června 1878, dva dny po svých osmnáctých narozeninách v Madridu, přičemž už několik předchozích dní nebyla při vědomí.\n\nAlfons XII. se psychicky zhroutil. Poté, co na něj byl 25. září 1878 spáchán neúspěšný atentát, začali jej lidé v jeho okolí přesvědčovat, že se musí co nejdříve znovu oženit a zplodit následníka trůnu. Vybral si Mercedisinu starší sestru Marii Kristýnu, ta ale zemřela během zásnub v roce 1879. V listopadu 1879 se Alfons oženil s Marií Kristinou Rakouskou. Alfonsova první dcera pak dostala jméno na počest královny Mercedes.\n\n"}
{"id": "858776", "url": "https://cs.wikipedia.org/wiki?curid=858776", "title": "Kostel svatého Jana Nepomuckého (Zvičina)", "text": "Kostel svatého Jana Nepomuckého (Zvičina)\n\nKostel svatého Jana Nepomuckého je římskokatolický filiální kostel na vrchu Zvičina v obci Třebihošť. Je chráněn jako kulturní památka České republiky.\n\nStavba kamenného kostela na místě původního dřevěného kostelíku zasvěceného Janu Husovi z roku 1584 (dle dochovaných písemností bylo na portálu datum 2. 5. 1560) byla zahájena z podnětu majitele zdejšího panství Ferdinanda Kountínského roku 1706, jehož rod koupil panství Zvičinu (mj. i Dehtov a Třebihošť) roku 1657. Kostel byl stavebně dokončen a zasvěcen sv. Janu Nepomuckému roku 1711. V roce 1804 koupil panství Poličany rytíř František Cecinkar z Birnice a dal kostel opravit a přistavět věž. V této podobě je kostel uváděn ve verších K. V. Raise. Na jaře roku 1873 za bouřky zapálil kostel blesk a shořela střecha věže. Tehdejší majitelka panství Rosa von Hohenlohe odmítla kostel opravit a raději se zřekla patronátu nad ním. Oprava byla provedena v roce 1877 a byla uhrazena z veřejných sbírek. Majitelem kostela se stal okres Hostinné. Poslední velká oprava se uskutečnila v roce 1973.\n\nPískovcový hlavní oltář s postavou Boha Otce, ukřižovaného Krista a s klečícím Janem Nepomuckým v popředí a Janem Evangelistou a Janem Křtitelem po stranách z roku 1740 je od Jiřího Františka Pacáka, spolupracovníka Matyáše Bernarda Brauna. V roce 1760 byly umístěny na stěny kostela dřevěné konzoly se sochami sv. Jana Papeže, sv. Jana Kapistrána, sv. Jana z Boha, sv. Ivana, sv. Jana Zlatoústého a sv. Jana Almužníka.\n\nBohoslužby se konají v neděli po svátku sv. Jana Nepomuckého a v den svátku spolupatrona kostela sv. Václava ve 14.00.\n\n"}
{"id": "858777", "url": "https://cs.wikipedia.org/wiki?curid=858777", "title": "Dušan Simović", "text": "Dušan Simović\n\nDušan Simović (v srbské cyrilici Душан Симовић; 28. října 1884, Kragujevac - 26. září 1962, Bělehrad) byl jugoslávský generál a exilový premiér.\n\nV mládí se Simović zajímal o vojenství. V roce 1900 dokončil studia na vojenské akademii v Bělehradě a vstoupil do řad srbské armády. Účastnil se první i druhé balkánské války. Během první světové války bojoval na Soluňské frontě. Ve všech těchto konfliktech věnoval velkou pozornost rodícímu se vojenskému letectví a především technikám protivzdušné obrany. Po vzniku státu Slovinců, Chorvatů a Srbů byl zástupcem srbské vlády pro místní sněm, který sídlil v Záhřebu. V letech 1936 - 1938 byl vrchním velitelem ozbrojených sil jugoslávské armády.\n\nPo převratu 27. března 1941 ho král jmenoval premiérem země a opětovně i vrchním velitelem ozbrojených sil. Byl ostře proti případnému spojenectví s fašistickými zeměmi a dokonce pohrozil králi Petru II., že pokud vláda spojenectví přijme, nařídí letectvu aby bombardovalo královský palác. I přesto, že předchozí vláda podepsala ve Vídni s Německem dohodu a nová vláda Dušana Simoviće vzkázala, že ji bude akceptovat, byla Jugoslávie na začátku dubna 1941 Německem, Bulharskem a Maďarskem nakonec napadena. Během tzv. dubnové války nebylo jugoslávské vojsko schopné invazní síly zastavit, či alespoň zpomalit. Navíc se v armádě zhroutila komunikace; Simović vydával rozkazy neexistujícím jednotkám a ani neměl informace o tom, kam se momentálně posouvá fronta. Poslední zasedání vlády, kterého se Simović účastnil, se konalo 13. dubna 1941 v Nikšići, téhož dne pak vláda opustila zemi. Novým vrchním velitelem vojsk se stal na Simovićův návrh Danilo Kalafatović, který byl rovněž pověřen vyjednáváním s Německem o případném příměří, které mělo být ustanoveno podle francouzského vzoru.\n\nPředsedou jugoslávské exilové vlády byl Simović až do 11. ledna 1942, ho nahradil Ivanem Šubašićem. Po skončení druhé světové války se Simović vrátil do vlasti a byl jedním ze svědků soudu s Dragoljubem Mihajlovićem. Poté, co se komunisté chopili moci z veřejného života odešel, žil v Bělehradu a věnoval se psaní knih.\n"}
{"id": "858778", "url": "https://cs.wikipedia.org/wiki?curid=858778", "title": "Radiopalác", "text": "Radiopalác\n\nRadiopalác (podnázev \"Dům zaměstnanců pošt a telegrafů\") je stavba v rondokubistickém (nebo též tzv. \"národním\", či \"dekorativním\") stylu. Hlavní vchod do paláce je na Vinohradské třídě č. 1789/40 a vedlejší vchody v ulici Blanická č. 1789/26 a Sázavská 1790/25, Vinohrady, Praha 2.\n\nAutorem paláce je český architekt Alois Dryák, jenž se podílel například také na architektonickém řešení pomníku svatého Václava a pomníku Františka Palackého. Dále se podílel na výstavbě hotelu Central (dnes Hotel Kempinski) v Hybernské ulici. Radiopalác, stejně jako další Dryákovy stavby se vyznačují nadčasovostí, vytříbeným stylem a funkčností.\n\nRadiopalác vznikl v letech 1922–1925 jako společensko-kulturní prostor vybavené dvěma sály a restauracemi. Konala se zde divadelní představení, koncerty a vystoupení slavných umělců. V současné době slouží především jako prostory pro konání plesů, gala večerů a rautů, firemních akcí, kongresů, konferencí a seminářů, ale také svateb, módních přehlídek, tanečních kurzů a vystoupení, maturitních plesů a podobně.\n\nVyšší patra paláce jsou obytná.\n\nNa Vinohradské třídě č. 1896/46 stojí budova paláce Orbis, jejíž autorem je rovněž architekt Alois Dryák.\n\n"}
{"id": "858787", "url": "https://cs.wikipedia.org/wiki?curid=858787", "title": "Palác Akropolis", "text": "Palác Akropolis\n\nPalác Akropolis je moderní, poměrně monumentální nárožní dům v Praze na Žižkově, s adresami Kubelíkova 1548/27 a Víta Nejedlého 1548/1. \n\n\"Více o divadle Akropolis v samostatném článku Akropolis (divadlo).\"\n\nArchitekt Rudolf V. Svoboda započal se stavbou mohutného domu v březnu 1927. Dům měl zahrnovat prostory s kavárnou a divadelním sálem.\n\nVětšina stálých obyvatel paláce Akropolis pocházela především z vyšších středních vrstev tehdejší pražské společnosti, a byty paláce byly poměrně komfortní. (Jako svobodná zde s rodiči žila Věra Peiglerová, známější jako spisovatelka pod svým pseudonymem Fan Vavřincová.)\n\nBěhem Velké hospodářské krize byl architekt Svoboda nucen Akropoli exekučně prodat. Palác zakoupila společnost pro pohřbívání žehem a divadlo upadlo téměř v zapomnění. Soubor pražského divadla Komedie vedený Prokopem Laitrichem si palác pronajal a nový sál byl slavnostně znovuotevřen 23. ledna 1928, uvedením Mahenovy veselohry \"Ulička odvahy\". Divadlo Akropolis zde pak sídlilo pod vedením různých podnikatelů až do roku 1940.\n\nV přízemí paláce je hlavní sál, ve kterém se konají koncerty napříč hudebními i divadelními žánry. Doplňkem hlavního sálu jsou dva bary, kde se uskutečňují menší hudební produkce a kavárna. Produkce Paláce Akropolis jsou koproducetem několika tuzemských a evropských projektu jako Liveurope, Punkt nebo Cirkopolis.\n\nZhruba 75% nemovitosti vlastní politik a podnikatel Pavel Hurda prostřednictvím společností ART FRAME PALÁC AKROPOLIS s.r.o., Centrum nezávislé kultury Palác Akropolis, a.s. a BYTY PMH a.s.. Zbylá část nemovitosti je v osobním vlastnictví majitelů bytů.\n\nDotace a granty na provozování kulturní činnosti v Paláci Akropolis v rozmezí let 2000–2010 byly předmětem kontroverzí a obvinění ze střetu zájmů. Zůstalo však u nepodložených obvinění. Palác Akropolis je držitelem několika čtyřletých grantových podpor, které na základě přísného bodování uděluje nezávislá komise složená z žánrových odborníků. V roce 2019 bylo touto komisí napsáno: \"\"Projekt je přes drobné nejasnosti v rozpočtu zpracován detailně, přehledně a precizně; kvalitní tvůrčí a dramaturgické týmy garantují subjektu autenticitu a rozvoj v rámci evropského kontextu. Tvůrčí tým se totiž smysluplně obklopuje rozmanitou skupinou věkově i genderově diverzifikovaných, vysoce profesionálních dramaturgů, kteří reálně vytvářejí inovativní, zajímavý program. Akropolis také staví na silné divadelní tradici a kontinuitě, která je v žádosti patrná.\"\"\n\n"}
{"id": "858789", "url": "https://cs.wikipedia.org/wiki?curid=858789", "title": "Rádio Svobodná Jugoslávie", "text": "Rádio Svobodná Jugoslávie\n\nRádio Svobodná Jugoslávie ( Radio Slobodna Jugoslavija/Радио Слободна Југославија) vysílalo od listopadu 1941 do ledna 1945. Jednalo se o stanici komunistických partyzánů, fungující v rámci radiostanic Kominterny, působících na nacisty obsazených územích. Založeno bylo v Moskvě a jeho ředitelem se stal Veljko Vlahović, jugoslávský komunista, který v Moskvě studoval. Každodenně vysílalo zpravodajství o vývoji válečné situace v srbochorvatštině (později i v makedonštině a několika světových jazycích) a dále partyzánskou propagandu, která měla za cíl zajistit nové sympatizanty, či bojovníky do partyzánských řad.\n"}
{"id": "858790", "url": "https://cs.wikipedia.org/wiki?curid=858790", "title": "Apache Software Foundation", "text": "Apache Software Foundation\n\nApache Software Foundation (ASF) je nezisková organizace vytvořená pro podporu Apache softwarových projektů, včetně Apache HTTP Serveru. ASF vzniklo z původní Apache Group v červnu 1999.\n\nASF nyní pracuje mimo jiné i na kancelářském balíku OpenOffice.\n\n\n\n"}
{"id": "858791", "url": "https://cs.wikipedia.org/wiki?curid=858791", "title": "Turecko na Letních olympijských hrách 2000", "text": "Turecko na Letních olympijských hrách 2000\n\nTurecko se účastnilo Letní olympiády 2000. Zastupovalo ho 57 sportovců (42 mužů a 15 žen) v 10 sportech.\n\n"}
{"id": "858793", "url": "https://cs.wikipedia.org/wiki?curid=858793", "title": "Bučina (Železné hory, 535 m)", "text": "Bučina (Železné hory, 535 m)\n\nBučina je vrchol v České republice ležící v Železných horách.\n\nVrch Bučina náleží do geomorfologické oblasti Českomoravská vrchovina, celku Železné hory, podcelku Sečská vrchovina a okrsku Prachovická vrchovina.\n\nBučina se nachází asi jeden kilometr jihozápadně od města Seče na levém břehu stejnojmenné vodní nádrže na jejíž ploše vytváří s protějším vrchem Olšina jakési úzké hrdlo. Jedná se o plochý vrchol, který po zatopení přilehlého údolí vodní nádrží postrádá svah s výraznějším převýšením. Pozvolné svahy klesají do sedel s nadmořskou výškou okolo 480 metrů. Pouze v prostoru břehu nádrže se nacházejí nevelká skaliska. Vrch se nachází na území CHKO Železné hory.\n\nVýchodní část vrchu spadá do povodí Chrudimky, která tudy ve formě vodní nádrže protéká. Západní část pak do povodí Doubravy resp. Počáteckého potoka, který má jihozápadně od vrcholu svůj pramen. Zajímavostí je, že pod svahem Bučiny se nachází tzv. náčepní loket, ve kterém došlo k tzv. pirátství vodních toků. Řeka Chrudimka dříve obtékala vrch ze západu a pokračovala údolím Počáteckého potoka, následně Zlatého potoka a nakonec byla přítokem Doubravy. Její tok ale byl stržen pod východní svah jiným vodním tokem, jehož pramen proerodoval až k původnímu toku Chrudimky a odvedl jej do dnešního řečiště směřujícímu ke Slatiňanům.\n\nVrcholová část a celý východní svah je souvisle zalesněn. Pod hranicí lesa na západní straně se nachází rozsáhlá chatová osada.\n\nLesním porostem jsou vedeny pouze pěšiny, v západním svahu se nacházejí komunikace obsluhující chatovou oblast. Severozápadně od vrcholu je vedena žlutě značená turistická trasa 7343 spojující Seč s Třemošnicí, východně od vrcholu je na břehu nádrže ukončena modře značená trasa 1917 z Heřmanova Městce.\n"}
{"id": "858794", "url": "https://cs.wikipedia.org/wiki?curid=858794", "title": "Turecko na Letních olympijských hrách 1996", "text": "Turecko na Letních olympijských hrách 1996\n\nTurecko se účastnilo Letní olympiády 1996. Zastupovalo ho 53 sportovců (44 mužů a 9 žen) v 9 sportech.\n\n"}
{"id": "858795", "url": "https://cs.wikipedia.org/wiki?curid=858795", "title": "Goričan", "text": "Goričan\n\nGoričan je vesnice a opčina v Chorvatsku, v Mezimuřské župě. V roce 2001 zde žilo 3 148 obyvatel. Leží u hranic s Maďarskem. Opčinu tvoří jediné sídlo – Goričan.\n"}
{"id": "858806", "url": "https://cs.wikipedia.org/wiki?curid=858806", "title": "Turecko na Letních olympijských hrách 1992", "text": "Turecko na Letních olympijských hrách 1992\n\nTurecko se účastnilo Letní olympiády 1992. Zastupovalo ho 41 sportovců (36 mužů a 5 žen) v 10 sportech.\n\n"}
{"id": "858807", "url": "https://cs.wikipedia.org/wiki?curid=858807", "title": "Rafał Dębski", "text": "Rafał Dębski\n\nRafał Dębski (* 7. června 1969 v Olešnici) je polský spisovatel fantasy, science fiction, historických, kriminálních a válečných příběhů. Vystudoval psychologii na Katolické univerzitě Jana Pavla II. v Lublinu. Pracuje jako školní psycholog v jednom z olešnických gymnázií, od roku 2009 je také šéfredaktorem polského měsíčníku \"Science Fiction, Fantasy i Horror\". Přes shodné příjmení není nijak pokrevně spřízněn s jiným polským autorem fantasy Eugeniuszem Dębským.\n\nDebutoval v roce 1998 povídkou \"Siódmy liść\" (Sedmý list) v časopisu \"Nowa Fantastyka\". V roce 2005 vyšel jeho první román \"Łzy Nemezis\" (Slzy Nemesis) – historická fantasy z prostředí křížových výprav. V roce 2007 obdržel cenu polského fandomu Nautilus za román \"Czarny Pergamin\" (Černý pergamen). V roce 2008 získal stejné ocenění za román \"Gwiazdozbiór Kata\" (Souhvězdí Kata), odehrávající se koncem 16. století v Polsku a v rudolfinských Čechách. Celkem dosud publikoval 14 románů, dvě povídkové sbírky a desítky samostatných povídek.\n\nRomán \"Souhvězdí Kata\" vyšel v roce 2012 česky v překladu Jana Kravčíka.\n\nKromě historické fantasy se Dębski věnuje i kriminálním a dobrodružným příběhům; je autorem trojdílného cyklu o policejním komisaři Michału Wrońském. Román \"Wilki i Orły\" (Vlci a orli) se zase odehrává během Druhé čečenské války.\n\nDo polštiny přeložil několik děl ruských autorů fantasy a science fiction (Andrej Olegovič Běljanin, Věra Michajlovna Školnikovová, Nik Daniilovič Pěrumov, Pavel Nikolajevič Korněv).\n\n\n\n\n\n"}
{"id": "858808", "url": "https://cs.wikipedia.org/wiki?curid=858808", "title": "Los Zetas", "text": "Los Zetas\n\nLos Zetas je mexická zločinecká organizace. Operuje zejména v severním Mexiku u hranic se Spojenými státy americkými, u pobřeží Atlantského oceánu. \n\nSídlí v městě Nuevo Laredo na hranicích se Spojenými státy. Podle vlády USA je nejnebezpečnějším, nejsofistikovanějším a technicky nejvyspělejším kartelem v Mexiku. Jejich konkurentem je kartel Sinaloa, který ovládá břeh Tichého oceánu. Založili ji elitní vojáci Mexické armády, kteří zběhli v roce 1999 ke Golfskému kartelu. V roce 2010 se osamostatnili. Asi 50 % jejich příjmu tvoří obchod s drogami, které vyvážejí z Kolumbie přes Mexiko do USA (pašování drog se zaměřilo na střední Ameriku potéco americké námořnictvo začalo v 90. letech přísněji hlídat námořní hranice USA). Gang je známý svoji brutalitou, k jeho praktikám patří ostentativní popravy odpůrců a konkurentů včetně dekapitace. Při masakru v San Fernardu například zabili 193 lidí najednou. Gang v současnosti ovládá 11 států, v některých nedávno vytlačil kartel Sinaloa. Je také prorostlý s mexickou státní správou, policií i justicí. V roce 2006 vyhlásil mexický prezident Felipe Calderón drogovým kartelům válku, od té doby s Los Zetas bojuje armáda. Válka se všemi gangy si na všech stranách od roku 2006 vyžádala přibližně 60 000 mrtvých.\n"}
{"id": "858809", "url": "https://cs.wikipedia.org/wiki?curid=858809", "title": "Turecko na Letních olympijských hrách 1988", "text": "Turecko na Letních olympijských hrách 1988\n\nTurecko se účastnilo Letní olympiády 1988. Zastupovalo ho 41 sportovců (36 mužů a 5 žen) v 9 sportech.\n\n"}
{"id": "858810", "url": "https://cs.wikipedia.org/wiki?curid=858810", "title": "Latirhinus", "text": "Latirhinus\n\nLatirhinus (\"široký nos\") byl rodem velkého hadrosauridního dinosaura, který žil asi před 72 miliony let (v období pozdní svrchní křídy) na území dnešního jihu Severní Ameriky (Mexiko). Byl poměrně velkým býložravým dinosaurem, který se dokázal pohybovat stejně dobře po dvou jako po všech čtyřech končetinách. Zkameněliny tohoto dinosaura byly objeveny v sedimentech souvrství Cerro del Pueblo.\n\nZkameněliny tohoto hadrosaurida (nekompletní kostra) byly vědecky popsány v roce 2012. V současnosti je znám jediný druh, \"L. uitstlani\". Druhové jméno pochází z místního indiánského nářečí a znamená \"jižní\" (odkaz ke geografické poloze nálezu). Mezi blízké příbuzné tohoto rodu zřejmě patřil rod \"Kritosaurus\", který mu byl podobný také vysokými nosními kostmi, vytvářejícími nad nozdrami jakýsi vyvýšený val.\n\n\n"}
{"id": "858811", "url": "https://cs.wikipedia.org/wiki?curid=858811", "title": "Turecko na Letních olympijských hrách 1984", "text": "Turecko na Letních olympijských hrách 1984\n\nTurecko se účastnilo Letní olympiády 1984. Zastupovalo ho 46 sportovců (45 mužů a 1 žena) v 10 sportech.\n\n"}
{"id": "858820", "url": "https://cs.wikipedia.org/wiki?curid=858820", "title": "Pedro Rubiano Sáenz", "text": "Pedro Rubiano Sáenz\n\nPedro kardinál Rubiano Sáenz (13. září 1932 Cartago) je kolumbijský římskokatolický kněz, bývalý arcibiskup Bogoty, kardinál.\n\nKněžské svěcení přijal 8. července 1956, ve studiích poté pokračoval v zahraničí – v Kanadě, USA a v Chile. Působil jako duchovní v arcidiecézi Cali, kaplanem ve vojenských i veřejných školách. Zastával rovněž funkce v arcidiecézní kurii, byl i vicerektorem zdejšího semináře.\n\nV červnu 1971 byl jmenovaný biskupem diecéze Cucúta, biskupské svěcení přijal 11. července téhož roku. Po dvanácti letech působení v této diecézi byl v březnu 1983 jmenován arcibiskupem-koadjutorem v Cali, v únoru 1985 se ujal řízení této arcidiecéze. V prosinci 1994 nastoupil na místo arcibiskupa Bogoty. V letech 2002 až 2008 byl předsedou Kolumbijské biskupské konference.\nV únoru 2001 ho papež Jan Pavel II. jmenoval kardinálem. V červenci 2010 vzhledem k dovršení kanonického věku rezignoval na funkci arcibiskupa Bogoty. Jeho nástupcem se stal Rubén Salazar Gómez.\n\n\n"}
{"id": "858828", "url": "https://cs.wikipedia.org/wiki?curid=858828", "title": "Revoluční tribunál", "text": "Revoluční tribunál\n\nRevoluční tribunál (francouzsky \"Tribunal révolutionnaire\") byl během Velké francouzské revoluce soudní dvůr zřízený Národním konventem k souzení politických činů proti Revoluci. V období Teror patřil k významným aspektům politického života.\n\nZpráva o porážce francouzských vojsk v Belgii vyvolala 9. a 10. března 1793 lidové povstání. Již 10. března rozhodl Konvent na návrh Dantona, že bude v Paříži zřízen mimořádný trestní soud, který získal dekretem z 20. října 1793 oficiální název \"Revoluční tribunál\". Skládal se z poroty, státního žalobce a dvou přísedících, kteří byli všichni jmenováni Konventem. Jeho sídlem byla budova Conciergerie v Paříži. Proti rozhodnutí tribunálu neexistovalo odvolání. Předsedou poroty byl M. J. A. Hermann a státním žalobcem Antoine Quentin Fouquier-Tinville. Tribunál soudil především royalisty, duchovní odmítající občanskou ústavu duchovenstva a všechny skutečné či domnělé účastníky kontrarevoluce.\n\nBrzy se však při jeho jednání prosadily též osobní zájmy, především Robespierra, který prosazoval odsuzování svých politických protivníků. Politické procesy revolučního tribunálu vzrostly s Robbespierrovým jmenováním do Výboru pro veřejné blaho.\n\nDne 10. června 1794 byl na Robbespierrův podnět přijat zákon, který odpíral zatčeným právní pomoc při obhajobě, omezoval výslechy svědků a Revolučnímu tribunálu stanovil smrt jako jediný přípustný trest. Do té doby během 13 měsíců Revoluční tribunál vynesl 1220 trestů smrti, zatímco za 49 dnů od vydání zákona do Robespierrova pádu bylo odsouzeno 1376 osob.\n\nSeznamy zatčených, kteří měli být posláni před tribunál, byly vyhotoveny Výborem pro veřejné blaho a po přepracování Výborem pro všeobecnou bezpečnost společně oběma výbory podepsány. Ačkoliv byl Robespierre hlavním činitelem tribunálu, dochoval se jen jediný seznam s jeho vlastnoručním podpisem. Revoluční tribunál byl zrušen 31. května 1795. K jeho nejznámějším obětem patřily Marie Antoinetta, Antoine Lavoisier, Hébertisté, Dantonisté a Girondisté.\n\nObdobné tribunály byly zřízeny také v dalších francouzských městech.\n\n"}
{"id": "858829", "url": "https://cs.wikipedia.org/wiki?curid=858829", "title": "Valerija Solovjovová", "text": "Valerija Solovjovová\n\nValerija Alexandrovna Solovjovová, někdy psána Solovjevová, (* 3. listopadu 1992 Saratov) je ruská profesionální tenistka. Ve své dosavadní kariéře vyhrála na okruhu WTA Tour dva turnaje ve čtyřhře, když s Ukrajinkou Burjačokovou triumfovala na červencovém Baku Cupu 2012 a s Rumunkou Olaruovou zvítězily na Nürnberger Versicherungscup 2013. V rámci okruhu ITF získala do května 2014 jeden titul ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v květnu 2013 na 163. místě a ve čtyřhře pak v červenci téhož roku na 67. místě. Trénují ji otec Alexandr Solovjov a Andrej Kozlov. V juniorském kombinovaném žebříčku ITF byla jejím maximem 18. příčka, na níž dosáhla v lednu 2009.\n\nNa grandslamu US Open 2009 získala titul z juniorské čtyřhry, když spolu s Ukrajinkou Marynou Zanevskou zdolaly ve finále rumunsko-thajskou dvojici Elena Bogdanová a Noppawan Lertcheewakarnová po setech 1–6, 6–3, až v supertiebreaku [10–7]. V prosinci téhož roku pak s Běloruskou Annou Orlikovou vyhrála čtyřhru na Orange Bowlu, kde v boji o titul přehrály bělorusko-americký pár Polina Pechovová a Noel Scottová poměrem 6–2 a 6–2.\n\nV ruském fedcupovém týmu debutovala v roce 2014 hobartským čtvrtfinále Světové skupiny proti Austrálii, v němž po boku Iriny Chromačevové prohrály čtyřhru s favorizovaným párem Ashleigh Bartyová a Casey Dellacquová. Porážka 0:4 na zápasy znamenala účast Rusek v baráži proti Argentině, kde zvládla deblový duel s Vesninovou proti dvojici Victoria Bosiová a Nadia Podoroská, čímž pomohla k záchraně družstva ve Světové skupině 2015. Do roku 2015 v soutěži nastoupila ke dvěma mezistátním utkáním s bilancí 0–0 ve dvouhře a 1–1 ve čtyřhře.\n\n"}
{"id": "858831", "url": "https://cs.wikipedia.org/wiki?curid=858831", "title": "Vůně cibule", "text": "Vůně cibule\n\nVůně cibule (v italském originále \"Cipolla Colt\", doslova \"kolt z cibule\") je italsko/španělsko/západoněmecký spaghetti western z roku 1975 režiséra Enza G. Castellariho. V hlavní roli cibuláře se představil italský herec Franco Nero. Film obsahuje řadu parodujících scén.\n\nV texaském příhraničním městečku Paradise City roku 1910 se obyvatelům nežije snadno. Zdejší pozemky totiž skupuje naftařská společnost pana Lamba. Tomu, kdo je nehodlá prodat pod cenou se stane „nehoda“ a skončí na místním hřbitově. Jako např. panu Armstrongovi, kterého uprostřed pouště rozdrtil balvan, nebo Johnu J. Austinovi, který se utopil v rybníku, kde bylo vody sotva po kolena nebo Billu Smithovi, kterému chyběla levá ruka a údajně se nešťastnou náhodou střelil do levého spánku. Poslední obětí je jistý H. B. Foster, jehož tělo bylo nalezeno pohozené v rokli. Po Fosterovi zbyli dva synové - Cal a nemluvný Dutch.\n\nPan Petrus Lamb (s namontovanou multifunkční plechovou rukou) však ještě nemůže slavit, starý Foster svou farmu stihl ještě před smrtí prodat. Nový majitel přijíždí do Paradise City v povoze plném cibule. Jakmile jej jeho inteligentní kůň přiveze před místní Saloon, vyhrabe se z cibulí a jde si osvěžit hrdlo. Říká si prostě: Cibule, a s touto zeleninou dokáže divy, jak se vzápětí osazenstvo Saloonu přesvědčí. Zastane se zde novináře Henryho G. Pullitzera, vydavatele listu „Paradise City Voice“. S najatými pohunky pana Lamba (kterým se nelíbí články o  nekalých praktikách, jež Pullitzer tiskne) se vypořádá svými kolty a také cibulí. Pullitzer jej pozve k sobě domů, kde se Cibule seznámí s jeho dcerou Mary Ann. Novinář jej varuje před nebezpečím a radí mu, aby odjel z města. Po příjezdu na farmu čeká na nového majitele poněkud jiné přivítání, Fosterovi synové po něm střílí a metají výbušniny. Cibulář je obejde a překvapí zezadu. Poté s nimi pohovoří o smlouvě a nabídne jim půlku zisku z výnosu za prodej vypěstěné cibule. Kluci souhlasí, z rodné farmy nechtějí odejít. Navíc mu pomohou v boji proti Lambovým poskokům. Lamb má pod palcem prakticky celé město včetně šerifa. Když si jde k místnímu soudci zaregistrovat smlouvu o koupi pozemku, přepadne jej trojice najatých gaunerů s Indiánem Stinkym v čele. Smlouvu mu ukradnou. Když si jde cibulář stěžovat k šerifovi, sklidí jen posměch. Bez ní není právoplatným majitelem farmy. Chce to vzdát a odjet z města, ale Cal mu řekne, že smlouvu viděl a na jejich dohodě se nic nemění. Kluci mají navíc důkaz, že jejich otce zavraždil Stinky. Než zemřel, stačil Stinkymu servat ze sedla ozdobný odznak. Potěšený cibulář se rozhodne vzít spravedlnost do vlastních rukou. Do města přijíždí pan Lamb s početným doprovodem a odešle Stinkyho a jeho kumpány do San Juanu, aby se tam na chvíli ukryli. O situaci ve městě se zajímá federální vláda a Lamb potřebuje, aby bylo vše naoko legální. \n\nCibulář organizuje s novinářem Pullitzerem odpor proti šerifovi a Lambovi. Společně se vydávají do San Juanu, kde se jim podaří Stinkyho dopadnout. Chtějí jej předvést před federálního šerifa, ale tento úmysl jim překazí pan Lamb se svým komandem, který nechá Stinkyho zastřelit zbraněmi cibuláře, které mu byly dříve zabaveny. Následně je dvojice obviněna z vraždy a uvězněna. Na pomoc jim přijdou Cal s Dutchem, který přinese do vězení výbušninu. Cibulář s Pullitzerem uprchnou. Pak se cibulář postaví celému Lambovu komandu a nakonec i Lambovi samotnému a zvítězí. Občané Paradise City slaví nabytou svobodu a vyhazují naftové věže do povětří. Pan Lamb a jeho sluha Benjamin musí cibuláři sadit na farmě jeho oblíbenou zeleninu. Když narazí na naftu, která vytryskne v mohutném gejzíru, cibulář si uvědomí, že tady se cibuli příliš dařit nebude a odjíždí z města.\n"}
{"id": "858833", "url": "https://cs.wikipedia.org/wiki?curid=858833", "title": "Melisma", "text": "Melisma\n\nMelisma (z řeckého \"melos\" „píseň, zpěv“) označuje způsob zpěvu, kdy je řada tónů nebo melodie zpívána na \"jedné\" slabice. \n\nMelismatický zpěv je opakem k sylabickému zpěvu, kde každé notě odpovídá pouze jedna slabika, zatímco u melismat je jeden vokál zpíván na více not. Příkladem je např. zhudebnění slova Gloria, při němž se vokál \"o\" intonuje na řadu různých tónů (Glo-o-o-o-o-o-o-o-o-o-o-o-ria). Hudební žánr melismatického zpěvu, jenž měl v raném a pozdním středověku, například v gregoriánského chorálu a v pravoslavném církevním zpěvu velký význam, se nazývá melismatika. Současně je tento termín také označením techniky sazby melismatické pasáže např. v rámci moteta či madrigalu.\n\nV současné hudbě se melismat používá v žánru Contemporary R&B.\n\n\n"}
{"id": "858834", "url": "https://cs.wikipedia.org/wiki?curid=858834", "title": "Wii U", "text": "Wii U\n\nWii U je herní konzole vyráběná společností Nintendo jakožto nástupce předchozí konzole Wii. Patří do osmé generace herních konzolí. Na trh byla vydána 18. listopadu 2012 v Severní Americe, následována 30. listopadu Evropou a Austrálií a 8. prosince vyšla v Japonsku.\n\nJde o první konzoli Nintenda s podporou rozlišení 1080p (Full HD), disponuje 2 GB paměti RAM, nicméně polovinu si zabere operační systém konzole. Je prodávána ve dvou základních variantách, bílý Basic Set s 8 GB flash paměti a černý Deluxe Set s 32 GB flash paměti, stojanem a dokovací stanicí.\n\nSystém je zpětně kompatibilní s hrami a s řadou příslušenství pro starší Wii. Hardwarově je kompatibilní i s hrami pro GameCube, ale nepodporuje její 8 cm disky a její příslušenství, nicméně Nintendo již vyjádřilo záměr prodávat hry pro GameCube pomocí digitální distribuce. V březnu 2017 byla konzole nahrazena novým Nintendo Switch.\n\nKonzole Wii U disponuje v základu ovladačem GamePad, jeho hlavním rysem je vestavěná dotyková obrazovka s úhlopříčkou 15,7 cm, která může být použita jako společník pro hraní her v televizi nebo jako prostředek pro hraní her samostatně i bez televize. Ovladač Pro Controller má běžnější design než GamePad, výdrž bez nabití má až 80 hodin. Konzole je také kompatibilní se staršími ovladači Wii Remote a připojením Nunchuk.\n\n\n"}
{"id": "858836", "url": "https://cs.wikipedia.org/wiki?curid=858836", "title": "Apache Hadoop", "text": "Apache Hadoop\n\nHadoop je framework obsahující sadu opensource softwarových komponent určených pro zpracování velkého množství nestrukturovaných a distribuovaných dat v řádech petabytů a exabytů.\n\nPodstata spočívá v uložení dat na velkém množství samostatných počítačů. Může jít o běžný hardware a tak je uložení těchto dat levnější než ukládání na specializovaném hardwaru s vysokou dostupností. Pro uložení je potom použit distribuovaný souborový systém. Jeden takový systém nabízí přímo Hadoop. Je to systém HDFS, což je zkratka z anglického názvu Hadoop Distributed File System. Zpracování potom probíhá tak, že je úloha rozdělena a zpracovávána paralelně na více uzlech. Jde tedy vlastně o distribuovaný výpočet. Konečný výsledek je zjištěn výpočtem z dílčích výsledků. Jde o tak zvaný princip MapReduce, kde Map je rozdělení úlohy a Reduce je spojení výsledků. Samotný výpočet je tak posunut z velké části k datům, čímž je značně redukována potřeba přenosu velkých objemů dat po síti.\n\nHadoop je rozvíjen v rámci opensource softwaru. V jeho vývoji se angažuje organizace Apache Software Foundation.\n\nVolné komponenty Hadoopu jsou dostupné na stránkách hadoop.apache.org.\nNa bázi Hadoopu jsou postavena mnohá komerčně dodávaná řešení pro big data.\n\nAktuální verze Hadoopu v roce 2012 mohla pracovat na 4000 uzlech clusterů. Pro uzel se počítalo 16 (a více) jader a 10000 paralelních úkolů.\n\n\nReference \n\n\n\n"}
{"id": "858839", "url": "https://cs.wikipedia.org/wiki?curid=858839", "title": "Fructidorský převrat", "text": "Fructidorský převrat\n\nFructidorský převrat byl státní převrat ve Francii během Velké francouzské revoluce, který se odehrál 18. fructidoru roku V podle revolučního kalendáře, tj. 4. září 1797. Převrat zorganizovali členové Direktoria, aby odvrátili nastupující politickou moc monarchistů.\n\nV období před 18. fructidorem se republikáni v Direktoriu ocitali pod stále větším tlakem protirepublikánských sil, které se ve Francii postupně přeskupily a ve volbách v březnu 1797 dosáhly velkého vítězství.\n\nRepublikánští zástupci v Direktoriu Paul de Barras, Jean François Reubell a Louis-Marie de La Révellière-Lépeaux naplánovali státní převrat, ve kterém počítali s pomocí jakobínů. Vyzvali Napoleona Bonaparteho, který se právě vrátil ze svého prvního válečného tažení v Itálii, aby stáhl loajální vojsko z Itálie. Napoleon uposlechl žádosti a na podporu vyslal do Paříže velitele 17. vojenské divize generála Charlese Pierra Françoise Augereau.\n\nDne 18. fructidoru roku V byl proveden převrat. Ve 49 departementech byly anulovány výsledky předchozích voleb, čímž 177 poslanců, převážně monarchistů, ztratilo svůj mandát. Člen Direktoria François Barthélemy byl vyhoštěn, Lazare Nicolas Marguerite Carnot, který rovněž nepodporoval státní převrat, se útěkem včas vyhnul zatčení. Oba členy nahradili Merlin de Douai a Nicolas-Louis François de Neufchâteau.\n\nPolitický obrat doprava v posledních volbách tak byl zažehnán, ovšem ústava Direktoria byla tímto opatřením jasně porušena. V důsledku toho nastalo v Paříži opět klima teroru. Nicméně jeho důsledky nebyly tak kruté jako během Robespierrova Teroru. Odsouzení nebyli posíláni pod gilotinu, ale na deportace do Guyany.\n\n"}
{"id": "858843", "url": "https://cs.wikipedia.org/wiki?curid=858843", "title": "HMS Electra (1896)", "text": "HMS Electra (1896)\n\nHMS \"Electra\" byl torpédoborec třídy \"Brazen\" britského královského námořnictva, později překategorizován do třídy C.\n\nLoď byla postavena společností J & G Thomson Shipbuilding Company v docích v Clydeside v rámci námořního programu z roku 1895. Jednalo se o trojkomínovou konstrukci. Na vodu byla spuštěna 14. července 1896, avšak nevstoupila do služby až do července 1900, a to kvůli vážným nesnázím s pracovní silou, které tehdy sužovaly celý loďařský průmysl ve Velké Británii.\n\nJejí označení se v průběhu let měnilo. Od 12. července 1914 do 9. ledna 1915 nosila označení N25, poté do 1. ledna 1918 D52 a nakonec až do svého vyřazení D31.\n\n\"Electra\" sloužila za první světové války, většinou hlídkovala u pobřeží či doprovázela pobřežní konvoje okolo Velké Británie. Dne 29. dubna 1920 byla prodána Barking Ship Breaking Company ke sešrotování.\n\n"}
{"id": "858858", "url": "https://cs.wikipedia.org/wiki?curid=858858", "title": "De Jode", "text": "De Jode\n\nDe Jode, příjmení antverpských rytců, kartografů a nakladatelů.\n\n"}
{"id": "858861", "url": "https://cs.wikipedia.org/wiki?curid=858861", "title": "Norimberský proces (film, 2000)", "text": "Norimberský proces (film, 2000)\n\nNorimberský proces (anglicky \"Nuremberg\") je kanadsko-americké dvoudílné docudrama z roku 2000, které natočil kanadský režisér Yves Simoneau a které vychází z knižní předlohy \"Nuremberg: Infamy on Trial\" Josepha E. Persica. Týká se soudních procesů s prominentními nacistickými vůdci po skončení druhé světové války.\n\nKe konci druhé světové války přijíždí k americké základně automobil s Hermannem Göringem, který se vzdává veliteli základny. Chvíli využívá (společně s ostatními nacistickými zločinci) benevolentního režimu v Bad Mondorfu (Mondorf-les-Bains), než přijde rozkaz internovat německé důstojníky v Norimberku. Mluvčí amerického prezidenta Harryho S. Trumana Samuel Irving Rosenman pověří právníka Roberta Jacksona přípravou válečného tribunálu pro přeživší nacistické pohlaváry. Jackson se svou asistentkou Elsie Douglasovou a svým týmem odlétá do Německa, kde se setká se zástupci ostatních vítězných mocností - sirem Davidem Maxwell-Fyfem (Velká Británie), generálem Jonou Nikitčenkem (Sovětský svaz) a Henrim Donnedieu de Vabres (Francie), aby s nimi projednal vedení procesu. Jde především o zaujetí shodného stanoviska. Demokratické západní mocnosti mají jiný pohled na vedení procesu než totalitní Sovětský svaz, jehož zástupce požaduje nekompromisní postup. Když mu Jackson pohrozí, že si sovětská strana může udělat vlastní soudní procesy s Němci, kteří se jim vzdali (nebyli zdaleka tak významní jako ti, kteří se vzdali Američanům a Britům), Nikitčenko ze svých požadavků ustoupí. Za místo procesu je určen Palác spravedlnosti v Norimberku, který se musí opravit. Němečtí důstojnící podléhají ve vězení v Norimberku velení striktního plukovníka Burtona Andruse.\n\nProces začne prohlášením všech obviněných, že se necítí vinni. Následuje poutavý úvodní projev žalobce Roberta Jacksona. Žoviální Göring si udržuje pozornost většiny spoluobviněných a snaží se o zachování důstojnosti. Nehodlá se poddat a soud považuje za frašku. Albert Speer začíná projevovat lítost a spolupracuje s vojenským psychologem židovského původu Gustave Gilbertem. Maxwell-Fyfe předloží drastickou svědeckou výpověď o nacistické politice vyhlazování Židů. Jackson pak publikum a soud poněkud nudí nezáživnou dokumentací. Další svědectví odhalí páchané zrůdnosti z koncentračních táborů, které soud šokují.\n\nSpeer upozorňuje, že hlavním nepřítelem je Göring, který nehodlá slevit ze svého přesvědčení a pokusy o spolupráci se spojenci označuje za slabost nehodnou německých občanů. Jeho dominance nad ostatními německými zajatými nacisty je markantní. Získá si dokonce obdiv mladého amerického vojína Texe Wheelise, který dělá ve vězení dozorce. Ve svém projevu promlouvá k německému lidu. Jackson na radu Gilberta nechá Hermanna Göringa izolovat od ostatních. V křížovém výslechu Göring zkušeně vymanévruje a poníží Jacksona, který později obviní Biddla, že německému veliteli nechává příliš prostoru. Jackson zvažuje rezignaci, ale Elsie Douglasová (s níž se sblíží) jej přesvědčí, že má cenu pokračovat. Na radu sira Maxwell-Fyfa konfrontuje Göringa s důkazy jeho zločinů proti Židům a úspěšně vyvrací jeho snahy o popření těchto činů.\n\nNa vánočním večírku odmítne hospodyně obsluhovat Rusy (jelikož Rusové zabili členy její rodiny), což hrozí vyvoláním skandálu. Situaci diplomaticky zachrání Douglasová. Psycholog Gilbert navštíví ve vězení obviněné a snaží se je přesvědčit, aby za své činy převzali zodpovědnost. Křížové výslechy obviněných nabývají na intenzitě a obžaloba povolá Rudolfa Hösse, který potvrdí nelidské zacházení s vězni v koncentračním táboru Auschwitz-Birkenau (Osvětim-Březinka). Speer je obviněn Fritzem Sauckelem z využívání občanů cizích zemí pro otrocké práce. Akceptuje kolektivní vinu za zločiny nacistického režimu.\n\nGilbert promluví s Göringovou manželkou Emmy a dozví se, že Adolf Hitler nařídil jejich popravu, což je vedlo k tomu, aby se vzdali Američanům. Jackson si vyslechne závěr, který Gilbert učinil ze svých pozorování, totiž že podstatou zla mezi nacisty je absolutní absence empatie a základních lidských citů. Göring využije svého závěrečného proslovu k obvinění soudu ze zaujatosti, je odsouzen společně s deseti ostatními k trestu smrti oběšením. Albert Speer ve svém proslovu vyzdvihne význam soudního procesu a je odsouzen k 20 letům žaláře. Göring spáchá sebevraždu poté, co je zamítnut jeho požadavek na popravu zastřelením. Velitel věznice Andrus dozoruje vykonávání poprav, zatímco Jackson s Douglasovou míří domů.\n\n\n"}
{"id": "858863", "url": "https://cs.wikipedia.org/wiki?curid=858863", "title": "Aidhausen", "text": "Aidhausen\n\nAidhausen je obec v okrese Haßberge v německé spolkové zemi Bavorsko. První zmínka o obci pochází z roku 824. V roce 2011 zde žilo 1786 obyvatel. Starostou je v současné době (2012) Dieter Möhring. Významnými rodáky jsou Richard Gehrig, Paul Roehner a Gernot Bruehler.\n"}
{"id": "858865", "url": "https://cs.wikipedia.org/wiki?curid=858865", "title": "B'nai B'rith", "text": "B'nai B'rith\n\nB'nai B'rith International ( בני ברית, \"bnej brit\", doslova „Synové smlouvy“) je mezinárodní židovská politická humanistická organizace založená v roce 1843. Je to nejstarší nepřetržitě operující mezinárodní židovská organizace, která dnes působí ve více než 50 státech světa. Jejím cílem je zajištění ochrany a kontinuity Židovstva a státu Izrael a boj proti antisemitismu a fanatismu.\n\nB'nai B'rith je zapojena do široké škály služeb a sociálních aktivit, včetně podpory židovských práv. Podporuje též nemocnice a oběti přírodních katastrof a uděluje stipendia židovským studentům. Poskytuje rovněž podporu židovským důchodcům s nízkými příjmy.\n\nOrganizace dnes sídlí ve Washingtonu a své evropské sídlo má od roku 2007 v Bruselu. Má též nevládní statut v OSN, v rámci UNESCO a v dalších mezinárodních organizacích. Na přelomu století měla asi 500 000 aktivních členů.\n\nOrganizace byla založena v New Yorku Henrym Jonesem a dalšími jedenácti německo-židovskými přistěhovalci dne 13. října 1843 jako bratrský řád.\n\nJeho úkolem bylo především pomáhat německým židovským přistěhovalcům při zapojování se do americké společnosti, přitom však na ně působit tak, aby zůstali věrni židovským tradicím a byli si vědomi své židovské identity. Roku 1850 přijal řád název \"Bundesbrüder\" (Bratři smlouvy). Jeho administrativním jazykem byla němčina. Jako logo byla zvolena menora.\n\nVzhledem k tomu, že se do jeho práce postupně zapojovali i neněmečtí židovští emigranti, přijal řád hebrejský název „Synové smlouvy“ (\"B'nai B'rith\"), aby i v hebrejském překladu zůstala zachována již zaběhnutá zkratka BB. Řád již od samého počátku bojoval proti antisemitismu a předsudkům. Proto byla v roce 1913 založena takzvaná Liga proti pomluvám, jejímž původním posláním bylo „zastavit hanobení židovského národa“. Liga se posléze osamostatnila a dnes funguje nezávisle na BB.\n\nPočátkem 20. století podporoval B'nai B'rith i sirotčince, nemocnice a kulturní židovská centra. Stejné podpoře se těšily i věda a umění. Tak třeba Sigmund Freud přednesl svoji esej o psychoanalýze poprvé na setkání vídeňské lóže BB, jejímž byl členem.\n\nČinnost řádu se začala záhy po jeho vzniku politizovat. K uplatňování politického vlivu ve prospěch světového židovstva napomáhal jeho řetězec národních lóží. B'nai B'rith tak sehrál klíčovou roli v mezinárodní židovské politice.\n\nPrvní evropská pobočka B'nai B'rith vznikla 40 let po jeho založení v Berlíně.\n\nV roce 1892 byla založena lóže v Plzni, roku 1893 v Praze, rok nato v Karlových Varech a v Liberci. Roku 1896 následovala lóže brněnská a dva roky nato i opavská. Největší z nich byla pražská lóže Bohemia. V novém století pak vznikly lóže v Českých Budějovicích (1906), v Teplicích (1912), v Ostravě (1924), v Trutnově (1930), v Olomouci (1931) a ve stejném roce i v Prostějově.\n\nVe třicátých letech bylo v Československu, kde Bnai B'rith působil spíš jako exkluzivní židovský řád (což bylo dáno odlišnou situací v Evropě), celkem 16 lóží. České a moravské lóže podporovaly zejména vědce, umělce a překladatele, kteří měli vliv na vývoj ve střední Evropě. Mezi jejich členy bylo mnoho význačných právníků, doktorů a žurnalistů.\n\nV roce 1990 došlo po 52 letech k obnovení lóže B'nai B'rith Renaissance.\n\n"}
{"id": "858870", "url": "https://cs.wikipedia.org/wiki?curid=858870", "title": "Hondius", "text": "Hondius\n\nHondius, latinizovaná forma nizozemského jména Hondt.\n\n"}
{"id": "858881", "url": "https://cs.wikipedia.org/wiki?curid=858881", "title": "Ironman (triatlon)", "text": "Ironman (triatlon)\n\nIronman je jeden ze série dlouhých triatlonů, které pořádá World Triathlon Corporation (WTC). Skládá se z plavání na trase dlouhé 3,86 km, jízdy na kole (180,25 km) a maratonského běhu (42,2 km). Závod probíhá v uvedeném pořadí a bez jakékoli přestávky. Většina pořádaných závodů Ironman má přísný 17hodinový časový limit pro dokončení závodu, kdy závod začíná v 7:00, čas na dokončení plavecké části je 2 hodiny 20 minut, čas na cyklistickou část je do 17:30 a pro všechny, kteří chtějí svého Ironmana považovat za úspěšného, musí dokončit maraton do půlnoci (24:00).\n\nNejstarším člověkem, který jej kdy dokončil, se v roce 2012 stala americká jeptiška, sestra Madonna Buder. Bylo jí tehdy 82 let.\n\n"}
{"id": "858891", "url": "https://cs.wikipedia.org/wiki?curid=858891", "title": "Marie Viktorie dal Pozzo", "text": "Marie Viktorie dal Pozzo\n\nMarie Viktorie al Pozzo (Maria Vittoria Carlotta Enrichetta Giovanna; 9. srpen 1847 – 8. listopad 1876) byla španělská královna, první manželka Amadea I., který Španělsku vládl od roku 1870 až do své abdikace v roce 1873.\n\nMarie byla jediným přeživším dítětem Carla Emanuela dal Pozza, knížete della Cisterna, a jeho manželky Luisy de Mérode. 30. května 1863 se v Turíně vdala za italského prince Amadea, mladšího syna Viktora Emanuela II. Když její otec v roce 1864, zemřel, stala se jeho dědičkou a kněžnou.\n\nŠpanělskou královnou se stala poté, co byl její manžel 16. listopadu 1870 zvolen králem. Jako královna vedla klidný život a zapojovala se pouze do charitativních akcí. 11. února 1873 Amadeus abdikoval a vyhlášena byla republika. Marie Viktorie se vrátila do Itálie, kde o tři roky později v Sanremu zemřela.\n\n"}
{"id": "858892", "url": "https://cs.wikipedia.org/wiki?curid=858892", "title": "HTC EVO 3D", "text": "HTC EVO 3D\n\nHTC EVO 3D je chytrý, dotykový telefon se systémem Android, který byl uveden na český trh v červenci roku 2011. Hlavní předností toho telefonu je jeho schopnost zobrazovat a pořizovat video nebo fotografie ve 3D bez nutnosti nosit speciální brýle. Telefon má displej velikosti 4,3\", které má qHD rozlišení (540 × 960 pixelů). Procesor telefonu (Qualcomm Snapdragon) je dvoujádrový a běží na frekvenci 1,2GHz a jeho RAM paměť je 1GB. Vnitřní paměť má kapacitu také 1GB, jde ovšem rozšířit pomocí paměťových karet microSD. Při uvedení na trh telefon obsahoval systém Android ve verzi 2.3 s nadstavbou Sense. Uživatelé se později dočkali aktualizace na verzi 4.0 Ice Cream Sandwitch.\n\nTelefon dovoluje pořizovat video a fotky ve trojrozměrném režimu – telefon má na zadní straně dvě 5 Mpx kamery. Telefon stačí přepnout do 3D režimu (pomocí hardwarového tlačítka na boku telefonu) a obě kamery budou snímat obraz. Tím dojde k pozorování objektu z více stran a kýženému 3D efektu. Telefon kvůli tomu má 2 vrstvy displeje – každá z nich zobrazuje jeden záznam z jedné kamery. Jedno oko tím pádem sleduje jednu vrstvu a druhé oko zase tu druhou. Ve výsledku si toto pozorování náš mozek složí a „uvidíme“ toto video či fotku ve 3D. Samozřejmě jde ale jen o iluzi, kterou si vytvoří náš mozek. Důležité je správné nastavení vzdálenosti od očí – kýžený 3D efekt totiž funguje jen v určitém bodě. Tento efekt také může u někoho způsobit nevolnost nebo bolení hlavy. Pořízené snímky se ukládají ve formátu .MPO, což je dvojice JPEGů.\n\nTelefon má na šířku 65 mm, je vysoký 126 mm, široký 12,1 mm a váží 170 g. Telefon má vyměnitelnou baterii, která má kapacitu 1730 mAh. Pod displejem se nacházejí 4 dotyková tlačítka, konkrétně pro vyhledávání, tlačítko zpět, tlačítko domů a tlačítko pro vyvolání nabídky. Dále se na hraně telefonu nachází spoušť pro fotoaparát a vedle něj je přepínač mezi 2D a 3D režimem fotoaparátu. Poslední tlačítko se nachází na horní hraně telefonu – tlačítko pro zapnutí nebo vypnutí telefonu. Dále se zde ještě nachází konektor pro připojení sluchátek a na levé hraně konektor pro připojení usb kabelu. MicroSD karty a SIM karta se vkládá v prostoru u baterky.\n\nDisplej je vyroben pomocí technologie TFT LCD, je velký 4,3\" (což je 10,9 cm po přepočtu) a používá qHD rozlišení – 960 × 540 pixelů. Displej je dotykový, kapacitní. Jemnost displeje je 256 PPI. Displej obsahuje speciální vrstvu, která se aktivuje při zapnutém 3D režimu.\n\nTelefon je vybaven jak GSM modulem, který podporuje GPRS, EDGE, tak 3G modulem – data lze stahovat až rychlostí 7,2Mbit/s. Modul pro připojení k sítím 4. generace tento telefon neobsahuje. Dále se jde telefon připojit na Wi-Fi sítě (Wi-Fi 802.11 b/g/n). Navíc lze udělat z telefonu WIFI hotspot, což znamená, že můžu pomocí WIFI sítě sdílet internetové připojení. Dále telefon obsahuje Bluetooth ve verzi 3.0. S telefonem se lze také připojit k GPS a tím pádem lze používat telefon jako navigaci.\n\nTelefon má přední a dvě zadní kamery. Nelze si ovšem vybrat, jakou zadní kamerou chce uživatel fotit, druhá kamera se aktivuje jen ve 3D režimu. Zadní kamera snímá v rozlišení 5 Mpx (2 560 × 1 920). Telefon disponuje LED diodou, kterou lze použit jako světelný zdroj nebo jako blesk. Video lze snímat maximálně v rozlišení 1 280 × 720 px, při 30 snímkům za sekundu. Video a fotky lze pořizovat ve 3D. Přední kamera, kterou lze např. použit pro video hovory, má rozlišení přední 1,3MPx.\n\nTelefon má v současné době operační systém Android 4.0. S tímto systémem výrobce dodává vlastní nadstavbu – HTC Sense ve verzi 3.6. Nadstavbu si dělá každý výrobce vlastní a měla by přinášet různé vylepšení. Pomocí Sense lze např. dělat složky na ploše (přetažením ikonky na ikonku), odemykat telefon pomocí obličeje, je vylepšena oznamovací lišta a existuje zde lišta rychlého nastavení – uživatel nemusí chodit do menu, aby si zapnul např. Wi-Fi, ale zapne jí rychle pomocí této lišty. Dále Sense nabízí např. vlastní aplikaci pro poznámky, úkoly nebo Facebook.\n\n\n"}
{"id": "858893", "url": "https://cs.wikipedia.org/wiki?curid=858893", "title": "Abraham Ortelius", "text": "Abraham Ortelius\n\nAbraham Ortelius (také \"Ortels\", \"Orthellius\", \"Wortels\"; 4. nebo 14. dubna 1527 – 28. června 1598) byl vlámský kartograf a geograf. Je znám jako tvůrce prvního moderního atlasu \"Theatrum orbis terrarum\" (Divadlo světa). Také je uváděn jako první, koho napadlo, že kontinenty byly předtím, než se posunuly na současná místa, spojeny v jeden.\n\nPodle belgického spisovatele Johna Vermeulena spolupracoval Ortelius se svým současníkem Gerhardem Mercatorem.\n\nAbraham Ortelius se narodil do katolické rodiny, která pocházela z Augsburgu. Vyškolen byl jako rytec a ve věku dvaceti let byl navíc přijat jako iluminátor map do cechu svatého Lukáše ve svém rodném městě. Při tvorbě iluminací zjistil, že je možné si na živobytí vydělat prodejem kolorovaných map. Stačilo koupit, kolorovat a prodávat mapy kartografů z různých zemí. Díky své profesi koloristy navštívil mnoho míst – pravidelně jezdil na frankfurtský knižní veletrh a několikrát navštívil Itálii. V letech 1559–1560 cestoval po Lotrinsku a Poitou společně se svým přítelem Mercatorem, který jej povzbudil k tvorbě vlastních map a k povolání kartografa.\n\nRoku 1564 vydal svoji první mapu, \"Typus Orbis Terrarum\". Tato mapa světa o osmi listech se poté objevila v redukované podobě i v jeho Atlase terrarum. V její dolní části je citát z Ciceronových Tuskulských hovorů: „Co z lidských věcí se může zdát velikým tomu, kdo ví o věčnosti, o velikosti celého světa.“ (\"Quid Ei Potest Videri Magnum In Rebus Humanis, Cui Aeternitas Omnis, Totiusque Mundi Nota Sit Magnitudo\"). Jediný dochovaný výtisk mapy je uložen v knihovně univerzity v Basileji.\n\nPřed vydáním svého atlasu ještě v roce 1565 vydal mapu Egypta o dvou listech, mapu Asie o osmi listech roku 1567, plán hradu Brittenburg na holandském pobřeží o rok později a mapu Španělska o šesti listech.\n\nDíky rozvoji obchodu a postupující kolonizaci světa se poptávka po nových mapách zvyšovala. Již nestačily pouze jednotlivé mapy, ale bylo třeba tvořit sbírky více map různých velikostí, resp. různých měřítek. Na popud holandského obchodníka a sběratele map Gillise Hooftmana, se Ortelius zavázal k sestavení úplného atlasu světa.\n\n20. května 1570 vydal Gilles Coppens de Diest v Antverpách Orteliův \"Theatrum orbis terrarum\". „První moderní atlas“ se skládal z reprodukcí 53 map od 87 autorů, rozšířená verze z roku 1601 pak už obsahovala dílo 183 kartografů. Mapy byly tištěny ze sedmdesáti mědirytin, na kterých pracoval Frans Hogenberg.\n\nAtlas ovšem trpěl mnoha chybami, ať už nepřesnostmi v obrysech území či nejednotností v místních jménech: například pobřeží Jižní Ameriky bylo v první verzi vyznačeno velmi nepřesně a oprava jeho obrysu byla provedena až ve vydání z roku 1587.\n\nNa rozdíl od Mercatora neuplatňoval Ortelius v atlase vlastní kartografické projekce, ale získal práva od jiných kartografů k využití jejich map. Využíval nepravé azimutální zobrazení, které odvodil v roce 1514 Johannes Werner (Werner-Stabovo zobrazení, tzv. „heart-shaped“). Inovací tak bylo, že všechny mapy sjednotil na stejný formát listu papíru a aktualizoval jejich geografický obsah.\n\nPřes tyto nedokonalosti byl atlas ve své době monumentálním dílem. Jeho unikátnost spočívá v tom, že většina toho, co známe od menších kartografů 16. a 17. století, pochází právě z tohoto atlasu. Ortelius uvedl jako zdroj map ve svém atlasu 87 tvůrců z celého světa.\n\n\"Theatrum orbis terrarum\" vyšlo v mnoha jazycích a vydáních: latině, nizozemštině, němčině, francouzštině, španělštině, italštině a angličtině.\n\nRoku 1573 vydal Ortelius k atlasu dodatek 17 dalších map pod názvem \"Additamentum Theatri orbis terrarum\". Postupně byla vydána další čtyři \"additamenta\", poslední v roce 1597.\n\nOrtelius byl první, kdo upozornil na podobnost pobřeží Evropy a Afriky s pobřežím obou Amerik a nabídl myšlenku kontinentálního driftu jako možné vysvětlení. Učinil tak roku 1596 ve svém spisu \"Thesaurus geographicus\".\n\nW. J. Kious popsal Orteliovy myšlenky takto:\nTeorie kontinentálního driftu byla obecně přijata až v druhé polovině 20. století. Došlo k tomu až poté, co byly hypotézy Alfreda Wegenera z roku 1912 podpořil objev mechanismu kontinentálního driftu a konvekčních proudů v astenosféře, které driftu dodávají energii.\n\nDíky \"Theatrum orbis terrarum\" získal Ortelius titul geografa od španělského krále Filipa II. S tímto titulem byl spojen i značný příjem, což mu umožnilo pokračovat v cestách po světě a shromažďování dalšího materiálu k tvorbě. V roce 1577 navštívil Anglii a Irsko a zde se osobně seznámil s Johnem Dee, Williamem Camdenem, Richardem Hakluytem a dalšími britskými geografy.\n\nSvou velkou sbírku starověkých mincí a jiných starožitností popsal v díle \"Deorum dearumque capita ex vetustis numismatibus… effigiata et edita ex museo A. Ortelii,\" publikovaném v roce 1573. Velký zájem je také věnován Orteliovým pracím o starověké geografii. První taková práce byla publikována v roce 1578 pod názvem \"Synonymia geographica\". V roce 1584 vyšla \"Nomenklatura Ptolemaicus\", která se zabývala jmény míst v Ptolemaiově \"Geografii\" a parergony, což jsou obrazové doplňky, umístěné na historických mapách. Ortelius také spolupracoval s Markem Welserem na vydání \"Tabula Peutingeriana\" (Benátky, 1591) – ilustrovaného plánu silniční sítě v Římské říši.\n\n"}
{"id": "858896", "url": "https://cs.wikipedia.org/wiki?curid=858896", "title": "Ředkev setá bílá", "text": "Ředkev setá bílá\n\nŘedkev setá bílá (\"Raphanus sativus\" var. \"longipinnatus\"), známá též jako daikon, je varieta ředkve seté.\n\nŘedkev bílá je jedlá syrová, avšak je často různě upravována, zejména v asijské kuchyni.\n\n"}
{"id": "858900", "url": "https://cs.wikipedia.org/wiki?curid=858900", "title": "Jean Améry", "text": "Jean Améry\n\nJean Améry (31. října 1912, Vídeň – 17. října 1978, Salzburg), narozen jako Hanns Chaim Mayer, byl filosof a spisovatel rakouského původu, který později tvořil i ve francouzštině. Během 2. světové války prováděl protinacistickou činnost, byl vězněn v několika koncentračních táborech. Po válce se usadil v Belgii, kde pracoval jako novinář. Zemřel na předávkování léky v roce 1978.\n\nNarodil se ve Vídni roku 1912, jeho otec židovského původu skonal nedlouho po spisovatelově narození během 1. světové války. Byl tedy vychováván matkou katoličkou, studoval na univerzitě filosofii a literaturu.\n\nJeho rodina se s blížící se 2. světovou válkou od židovství distancovala, jako reakci na schválení Norimberských zákonů se Améry začal zabývat protinacistickou činností. V roce 1938 z Rakouska emigroval do Francie a později do Belgie. Společnicí mu byla jeho židovská manželka. Ale z Belgie byl deportován zpět do jižní Francie (tehdy pod německým vlivem), protože byl označen za nepřítele Říše. Z internačního tábora v Gurs však utekl zpět do Belgie a pokračoval v protinacistické činnosti. V roce 1943 byl zatčen gestapem, byl mučen a poté odeslán do pracovního tábora Auschwitz III Monowitz. Do konce války ještě prošel Buchenwaldem a osvobození britskou armádou se dočkal až Bergen-Belsenu.\n\nPo válce si změnil jméno na Jean Améry (Améry je přesmyčka slova Mayer) – chtěl se tak distancovat od německé kultury a naopak vyjádřit své sympatie k Francii. Vrátil se už potřetí do Belgie, kde pracoval jako německy píšící novinář pro švýcarský tisk (odmítal publikovat pro německá a rakouská média). Současně začal vyjadřovat své názory na válku a holokaust, které doplňoval svými zážitky z koncentračních a pracovních táborů. Jeho posledním dílem před smrtí byla kniha úvah o sebevraždě, kterou také o dva roky později spáchal.\n\n"}
{"id": "858906", "url": "https://cs.wikipedia.org/wiki?curid=858906", "title": "Harusův kopec", "text": "Harusův kopec\n\nHarusův kopec (741 m n.m.) je nejvyšší vrchol Křižanovské vrchoviny. Nachází se v okrese Žďár nad Sázavou (Kraj Vysočina) mezi Radňovicemi, Jiříkovicemi a Novým Městem na Moravě na území CHKO Žďárské vrchy. Kopec byl pojmenován po svém majiteli z 18. století. Od roku 1920 stála na vrcholu dřevěná turistická chata, ve které byl dne 14. listopadu 1940 byl zatčen gestapem generál Josef Bílý. Chata v roce 1942 vyhořela a již nebyla obnovena. Dnes zde stojí z daleka viditelný televizní vysílač (nepřístupný). Na východním svahu se nachází známá sjezdovka (nejnavštěvovanější na Vysočině) a o kousek dál lyžařský a biatlonový areál u hotelu SKI. Z této strany vede na vrchol také trasa terénního testu zdatnosti.\n\nSjezdovka na východním úbočí (modrá) má délku 550 m a převýšení 110 m. Je tu jedna sedačková lanovka s délkou 453 m. Svah je strojně upravován, je zde možnost umělého zasněžování a nočního lyžování (umělé osvětlení). Kapacita areálu je 1050 os./hod.\n\n\n\n"}
{"id": "858908", "url": "https://cs.wikipedia.org/wiki?curid=858908", "title": "Nieuport-Delage NiD 62", "text": "Nieuport-Delage NiD 62\n\nNieuport-Delage NiD 62 a letouny od tohoto stroje odvozené tvořily rodinu francouzských stíhacích vzpěrových hornoplošníků. První verze těchto letounů mohly být nazývány i „jednoapůlplošníky“, protože byly vybaveny i spodním, podstatně menším pomocným křídlem.\n\nTento letoun vznikl jako následovník dlouhé řady stíhacích letounů Nieuport-Delage, které byly navrhovány a stavěny v letech, které následovaly po 1. světové válce. Jeho přímým bezprostředním předchůdcem, ze kterého byl přímo vyvinut, a kterému se i velmi podobal, byl typ Nieuport-Delage NiD 42. Souběžně s typem NiD 62 byl vyvíjen i typ Nieuport-Delage NiD 52, který byl vlastně kovovou verzí letounu NiD 62.\n\nPrvní letoun NiD 62 poprvé vzlétnul v lednu 1928. Oproti typu NiD 42 měl upravené křídlo a vodorovné ocasní plochy. Zachována však byla výzbroj, kterou tvořily dva kulomety ráže 7,7 mm v trupu i motor Hispano-Suiza 12Hb o výkonu 500 koní. První objednávka zněla na 25 letounů. Následně bylo objednáno dalších 295 strojů a do standardu NiD 62 byly upraveny i zbylé letouny NiD 42. 50 vyrobených strojů bylo určeno pro francouzské námořní letectvo. Poslední letoun NiD 62 byl dokončen v roce 1930.\n\nTři stroje NiD 62 byly upraveny do cvičné dvouplovákové verze označené NiD 621. Verze sloužila k výcviku pilotů pro účast na Schneiderově poháru. Poté byly vráceny zpět do standardu NiD 62.\n\nLetouny však měly tendenci přecházet do ploché vývrtky, a proto bylo přistoupeno ke změně konstrukce křídla. Tyto letouny dostaly posléze označení NiD 622. Tyto letouny měly stejné rozpětí křídel, ale vlivem změn se zmenšila nosná plocha o 1,69 m². I když tato koncepce byla již zastaralá, bylo v září 1930 objednáno 180 letounů této verze (postaveno jen 130). Pohonnou jednotkou byl kapalinou chlazený vidlicový dvanáctiválec Hispano-Suiza H.S.12Hb o vzletovém výkonu 368 kW s dvoulistou nestavitelnou kovovou vrtulí.\n\nJeden letoun NiD 62 byl v roce 1931 vybaven nepřeplňovaným motorem Lorraine 12Fa Courlis jako NiD 623. Tento letoun již neměl pomocné dolní křídlo. Další dvojice letounů, označená NiD 624, byla vybavena motorem Hispano-Suiza 12M. Tyto letouny rovněž neměly pomocné křídlo stejně jako jeden letoun NiD 622 používaná pro zkoušky padáků pod označením NiD 625 v roce 1929.\n\nDalší vyráběnou verzí byla exportní verze pro Peru označená NiD 626, někdy označovaná i NiD 62 Péruvien. Tato verze měla nepřeplňovaný motor Lorraine 12Hdr o výkonu 500 k a křídlo letounu NiD 622. Pomocné křídlo bylo odstraněno. Bylo objednáno 20 letounů, které byly vyrobeny v letech 1932–33.\n\nV roce 1931 byly dva letouny NiD 62 vybaveny motory Hispano-Suiza 12Md. První dostal kompresor Farman-Waseige a byl označen NiD 628. Druhý, označený NiD 629, dostal mechanický kompresor Szydlowski-Planiol. Při srovnávacích zkouškách se prokázal jako lepší NiD 629. Proto byl následně přestavěn další letoun NiD 622 na druhý prototyp a posledních 50 objednaných strojů NiD 622 bylo vyrobeno jako NiD 629.\nNiD 62 byl postaven v roce 1931 jako stíhací letoun pro francouzské letectvo (\"Armée de l'Air\"). Sloužil do konce 30. let 20. století, kdy byl nahrazen modernějšími stíhacími jednoplošníky. V době vypuknutí 2. světové války v září 1939 sloužilo u letectva ještě 153 letounů NiD 62/622 C1 u jednotek ERC 1 a 2 v Rouenu. V severní Africe bylo z tohoto počtu 39 strojů u jednotek ERC 571, 572 a 573. Většina z nich sloužila u jednotek regionální obrany a školních jednotek. Zbytek byl uskladněn. Několik letounů složilo i pro vlekání cvičných terčů.\n\nDva letouny NiD 62 zakoupilo Turecko a tři Rumunsko k testování.\n\nPo francouzské kapitulaci v červnu 1940 německá \"Luftwaffe\" neprojevila o tyto letouny zájem. Letouny byly následně sešrotovány. Ani jeden z nich se do konce války nedochoval.\n\nNieuport-Delage NiD 62\nNieuport-Delage NiD 621\nNieuport-Delage NiD 622\nNieuport-Delage NiD 623\nNieuport-Delage NiD 624\nNieuport-Delage NiD 625\nNieuport-Delage NiD 626\nNieuport-Delage NiD 628\nNieuport-delage NiD 629\n\n\"Technické údaje pocházejí z publikace „A Gallic Rarity...The ‚One-and-a-Half‘ Nieuport-Delage“\".\n\n\n\n\n Francie\n Peru\n Rumunsko\n Turecko\n\n\n"}
{"id": "858910", "url": "https://cs.wikipedia.org/wiki?curid=858910", "title": "Jarmila Křížová", "text": "Jarmila Křížová\n\nJarmila Křížová (* 25. června 1952 Jablonec nad Nisou), původním povoláním knihovnice, je širší veřejnosti známá především jako česká spisovatelka humoristických vzpomínkových knih.\n\nPo absolvování na Střední knihovnické škole v Praze postupně vedla dětská oddělení knihovny v Říčanech, následně na Kladně a posledních 22 let před odchodem do důchodu v Městské knihovně Litvínov. Hlavní náplní její činnosti byl vedle péče o knihovní fond i samozřejmý servis nejmladším čtenářům, kterým se snažila poradit ve výběru knih. Už tehdy naplno využívala svůj přirozený komunikační talent a schopnost poutavě vyprávět.\n\nVedle toho se práci s dětmi naplno věnovala i mimo svou knihovnickou profesi. Působila například jako vychovatelka a učitelka na několika základních školách v okrese Praha-východ. Jako pedagožka se účastnila několika zimních sezón dětské lyžařské školy v Jizerských horách. Ona sama má tři dcery a tři vnuky. Jak vyplývá i z její knižní tvorby, zájem o děti, jejich výchovu a rodinné prostředí je pro ni celoživotní záležitostí.\n\nVe své první knize \"Do bytu psa nechci!\" popisuje peripetie se svým původně odmítavým postojem k pěstování domácích mazlíčků. Ten se postupně změnil v neplánované shromažďování různých domácích zvířátek. Pro malou dceru, která toužila po pejskovi k mazlení, postupně pořizovala náhradní zvěřinec v podobě akvarijních rybiček, morčat, pak přišly na řadu činčily, králíci a v průběhu toho samozřejmě i několik psů a koček. V druhé knize, vydané pod názvem \"Naše patálie a lapálie\", popisuje boj svých blízkých (i svůj vlastní) s nejrůznějšími nečekanými starostmi, jak je přináší život.\n\nSvůj vypravěčský talent začala Jarmila Křížová při psaní knih uplatňovat až v důchodovém věku, kdy mohla mít na psaní knih dostatek času. Její tvorba je výrazně autobiografická. S vtipem a ironií se ve svých knihách vrací k zážitkům z uplynulých let a těží z nich určitý vtip a poučení.\n\nVedle knižních publikací se příležitostně věnuje publicistické činnosti. To je pak jejím hlavním tématem kritika špatné ekologické situace severních Čech. V záležitostech vyvlastňování domů kvůli těžbě uhlí se také aktivně angažuje.\n\n"}
{"id": "858911", "url": "https://cs.wikipedia.org/wiki?curid=858911", "title": "Fry (příjmení)", "text": "Fry (příjmení)\n\nPříjmení Fry nosí více osobností:\n\n\n\n\n"}
{"id": "858914", "url": "https://cs.wikipedia.org/wiki?curid=858914", "title": "Kanton Saint-Flour-Nord", "text": "Kanton Saint-Flour-Nord\n\nKanton Saint-Flour-Nord (fr. \"Canton de Saint-Flour-Nord\") je francouzský kanton v departementu Cantal v regionu Auvergne. Tvoří ho 15 obcí.\n\n"}
{"id": "858916", "url": "https://cs.wikipedia.org/wiki?curid=858916", "title": "Kanton Saint-Flour-Sud", "text": "Kanton Saint-Flour-Sud\n\nKanton Saint-Flour-Sud (fr. \"Canton de Saint-Flour-Sud\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "858917", "url": "https://cs.wikipedia.org/wiki?curid=858917", "title": "Kanton Fay-sur-Lignon", "text": "Kanton Fay-sur-Lignon\n\nKanton Fay-sur-Lignon (fr. \"Canton de Fay-sur-Lignon\") je francouzský kanton v departementu Haute-Loire v regionu Auvergne. Tvoří ho šest obcí.\n\n"}
{"id": "858919", "url": "https://cs.wikipedia.org/wiki?curid=858919", "title": "Miss Bikini International", "text": "Miss Bikini International\n\nMiss Bikini International (oficiálně \"The Miss Bikini International pageant\") je mezinárodní soutěž krásy. Soutěž založil Charlie See v roce 1972 v USA.\n\nSoučasně ve velkém finále, kde soutěží dívky z celého světa o titul Miss Bikini International mohou i muži soutěžit o titul Beach Hunk. Úřadující vítězkou pro rok 2011 je Agnieszka Miszkiewicz z Polska.\n\nV roce 1997 se stala Miss Bikini International zatím jediná Češka Jana Festová.\n\n"}
{"id": "858920", "url": "https://cs.wikipedia.org/wiki?curid=858920", "title": "Ty Burrell", "text": "Ty Burrell\n\nTyler Gerald „Ty“ Burrell (* 22. srpna 1967, Grants Pass, Oregon, Spojené státy americké) je americký herec a komik. Jeho nejznámější rolí je Phil Dunphy v komediálním seriálu televize ABC, \"Taková moderní rodinka\".\n\nBurrell a jeho žena Holly se vzali v roce 2000. Bydleli v New York City, než se v roce 2008 přestěhovali do Salt Lake City. Stále vlastní dvou ložnicový apartmán v okolí Astorie, který si pronajali. Pár se od té doby přestěhoval do Jižní Kalifornie kvůli Burrellově práci na seriálu \"Taková moderní rodinka\". Dne 18. března 2010 bylo oznámeno, že Burrell a jeho žena adoptovali holčičku se jménem Frances. V březnu 2012 Burrell se svou ženou adoptovali druhou holčičku. Burrell je fanouškem sportovních týmů Oregon Ducks, Portland Trail Blazers a New York Mets.\n\n"}
{"id": "858921", "url": "https://cs.wikipedia.org/wiki?curid=858921", "title": "Kanton Allègre", "text": "Kanton Allègre\n\nKanton Allègre (fr. \"Canton d'Allègre\") je francouzský kanton v departementu Haute-Loire v regionu Auvergne. Tvoří ho osm obcí.\n\n"}
{"id": "858922", "url": "https://cs.wikipedia.org/wiki?curid=858922", "title": "Kanton Aurec-sur-Loire", "text": "Kanton Aurec-sur-Loire\n\nKanton Aurec-sur-Loire (fr. \"Canton d'Aurec-sur-Loire\") je francouzský kanton v departementu Haute-Loire v regionu Auvergne. Tvoří ho pouze jediná obec Aurec-sur-Loire.\n"}
{"id": "858927", "url": "https://cs.wikipedia.org/wiki?curid=858927", "title": "Peter Nemšovský", "text": "Peter Nemšovský\n\nPeter Nemšovský (* 6. ledna 1943, Bratislava) je bývalý československý atlet slovenské národnosti a později trenér, jehož specializací byl trojskok.\n\nV počátcích se věnoval košíkové. S atletikou začal v roce 1956 v Bratislavě a později dva roky závodil za Spartak Sokolovo (1959 – 1960), kde jeho trenérem byl Oldřich Staněk. Největší část své kariéry strávil (1961 – 1968) v Dukle Praha pod vedením trenéra Zdeňka Melichárka. Kariéru ukončil jako člen Slavie Praha, kde závodil v letech (1969 – 1972).\n\nDne 22. května 1965 v Praze jako první československý trojskokan překonal šestnáctimetrovou hranici (16,04 m). Čtyřikrát vylepšil hodnotu československého rekordu. V březnu roku 1966 se zúčastnil prvého ročníku evropských halových her (předchůdce halového ME v atletice) v tehdy západoněmeckém Dortmundu. Do kvalifikace nastoupilo osm závodníků a šest jich postoupilo do finále. Nemšovský obsadil výkonem 15,72 m páté postupové místo. Ve finále měřil jeho nejdelší pokus z druhé série 16,28 metru a tímto výkonem si zajistil bronzovou medaili. Na Mistrovství Evropy v atletice 1966 v Budapešti skončil ve finále na 10. místě.\n\nV roce 1967 se konaly ve sportovní hale (dnes Tesla Arena) na pražském Výstavišti druhé evropské halové hry v atletice. Do kvalifikace nastoupilo dohromady dvanáct trojskokanů. Nemšovský si zajistil finále druhým pokusem, když dolétl do vzdálenosti 16,35 m a skončil celkově třetí. Nepostoupil naopak druhý československý trojskokan František Křupala, který obsadil 9. místo. Ve finále dokázal Nemšovský ke svému kvalifikačnímu výkonu přidat ještě dalších 22 centimetrů a výkonem 16,57 metru vybojoval zlatou medaili. Stříbro získal Maďar Henrik Kalocsai (16,45 m) a bronz Alexandr Zolotarjov ze Sovětslého svazu (16,40 m).\n\nV letech (1964 – 1970) celkově sedmnáctkrát reprezentoval v mezistátních utkáních. Po ukončení aktivní kariéry působil v různých trenérských funkcích ve Slavii Praha. Mezi jeho svěřence mj. patřili Vlastimil Mařinec, Ján Čado nebo Milan Mikuláš.\n\n"}
{"id": "858930", "url": "https://cs.wikipedia.org/wiki?curid=858930", "title": "Kanton Auzon", "text": "Kanton Auzon\n\nKanton Auzon (fr. \"Canton d'Auzon\") je francouzský kanton v departementu Haute-Loire v regionu Auvergne. Tvoří ho 12 obcí.\n\n"}
{"id": "858934", "url": "https://cs.wikipedia.org/wiki?curid=858934", "title": "Kanton Yssingeaux", "text": "Kanton Yssingeaux\n\nKanton Yssingeaux (fr. \"Canton d'Yssingeaux\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "858936", "url": "https://cs.wikipedia.org/wiki?curid=858936", "title": "Kanton Le Monastier-sur-Gazeille", "text": "Kanton Le Monastier-sur-Gazeille\n\nKanton Le Monastier-sur-Gazeille (fr. \"Canton du Monastier-sur-Gazeille\") je francouzský kanton v departementu Haute-Loire v regionu Auvergne. Tvoří ho 11 obcí.\n\n"}
{"id": "858937", "url": "https://cs.wikipedia.org/wiki?curid=858937", "title": "Wasserkuppe", "text": "Wasserkuppe\n\nWasserkuppe je s 950,2 m n. m. nejvyšší hora Rhönského pohoří (\"Rhön\") a zároveň nejvyšší hora v Hesensku (Německo). Na této vodonosné hoře, která je celostátně známa jako \"kolébka bezmotorového létání\", pramení řeka Fulda a dalších 30 potoků. Sám název Wasserkuppe však není odvozen od bohatství vodou, od slova voda, ale od středohornoněmeckého slova \"Wass\", což znamená pastvina.\n\nHora leží v zemském kraji Fulda, asi 20 km východně od krajského města, asi 5,3 km severně od Gersfeldu, 4,7 km západojihozápadně od obce Poppenhausen a asi 5 km jižně vzdušnou čarou od Wüstensachsenu. Nachází se v přírodním parku \"\"Hessische Rhön\"\" a zároveň v biosférické rezervaci Rhön.\n\nNa jejím jižním svahu pramení řeka Fulda (levostranný přítok Vezery) a na jihozápadním svahu Lütter (přítok Fuldy). Severní pokračování horského masívu se nazývá Abtsrodaer Kuppe (905 m n. m.), severovýchodní se jmenuje Schafstein (831,8 m) a jihozápadní Pferdskopf (874,9 m).\n\nMasív hory je protkán žilnými vulkanickými horninami (čediče), které pronikají kolmo do vrstev pestrého pískovce (\"Buntsandstein\", stáří spodní trias).\n\nJiž v dokumentech z 8. století je hora označována jako Wasenkuppe, Asenberg nebo Weideberg, což poukazuje na skutečnost, že louky na svazích byly velmi brzy využívány jako pastviny.\n\nStudenti z Darmstadtu začínali již kolem roku 1910 s letovými zkouškami z vrcholu Wasserkuppe. Využívali pryžové provazy, aby se dostali do vzestupných proudů, proudících po svahu. V roce 1922 dosáhl Arthur Martens letu trvajícího jednu hodinu. Ve stejném roce založil Martensovu leteckou školu. Od konce dvacátých let 20. století začali letci využíval termiické proudění. V roce 1923 byl zřízen pomník, bronzový orel na vulkanickém bazaltovém podstavci, který je památkou na padlé letce v první světové válce a byl zřízen spolkem \"\"Ring der Flieger\"\".\n\nOd roku 1933 zde sídlila společnost \"Rhön-Rossiten-Gesellschaft - die Deutsche Forschungsanstalt für Segelflug\". V době nacismu byla zřízena vojenská letecká škola s většinou stabilními budovami.\n\nZa doby rozděleného Německa používaly budovy a nově vybudovaný radiolokátor americké ozbrojené síly. Radar byl roku 1978 předán Bundeswehru. V roce 1998 byl provoz a vojenské využití hory zastaveno. V druhé polovině 20. století začali horu objevovat turisté.\n\nNa hoře dodnes existuje velké centrum bezmotorového létání, letové centrum pro závěsné kluzáky, paragliding a snowkiting, muzeum plachtění, hotely a restaurace, tábořiště, prodejny suvenýrů, letní sáňkařská dráha, lyžařský vlek a vzdělávací ústav pro mládež.\n\nCentrum pro bezmotorové létání je nejstarší školou tohoto typu na světě, leteckou školu pro rogala, německé muzeum bezmotorového létání a letištní plochu na hoře pro bezmotorová i motorová letadla využívají čtyři místní plachtařské spolky. Zatímco na východní části je letiště s 670 metrů dlouhou asfaltovou dráhou pro motorová letadla, větroně s pomocným motorem a bezmotorová letadla startující ve vleku, v západní části nad silnicí, tzv. \"Weltensegleru\", je místo startu bezmotorových letadel za pomoci navijáku. Krom toho je zde také oblíbené místo startu pro rogala, dračí křídla a využíváno je i leteckými modeláři, kteří si oblíbili zejména Abtsrodaer Kuppe.\nZcela v souladu s tradicí se tu každoročně pořádají četné plachtařské výstavy a soutěže leteckých modelů.\n\nNa hoře existuje meteorologická stanice Německé meteorologické služby (DWD), stejně jako budova německé služby zabezpečení leteckého provozu pro civilní vzdušnou dopravu.\n\nV době třetí říše byla Martensova letecká škola převzata říšskou Luftwaffe. Byly zřízeny mimo jiné tři budovy s panteonem, využívané jako kasárna, tyto dnes slouží jako vzdělávací ústavy pro mládež (DJO).\nPo skončení druhé světové války a s tím spojeného rozdělení Německa používaly budovy a nově zřízený radiolokátor americké a francouzské vzdušné síly. Vzhledem k poloze hory v bezprostřední blízkosti \"železné opony\" a zvláštnosti krajiny, známé jako Fulda Gap, mělo toto radiolokační stanoviště zvláštní strategický význam pro síly NATO. Vojenská zařízení byla roku 1978 předána Bundeswehru. Posledním pozůstatkem až do dneška zůstal radiolokátorový anténní kryt, který byl v roce 1994 zřízen Bundeswehrem.\n\nOd konce studené války není vojenské využití hory již potřebné. V roce 1998 byl provoz radarové stanice a vojenské využití hory zastaveno.\nBudovy Bundeswehru byly změněny na vzdělávací ústav pro mládež. V roce 2008 začaly demolice, demontáž a uvedení do původního stavu. Zachován měl být Radom, budova zabezpečení leteckého provozu jakož i blok teplárny k místnímu zásobování energií, neboť neškodí životnímu prostředí. Proti demolici Radomu byla jeho funkce jako očividného krajinného prvku a památníku studené války a rozdělení Německa. Radom oficiálně převzal na konci června 2009 od města Gersfeld provozovatel, všeobecně prospěšná společnost \"Radom Flug gGmbH\" (Radom Flug). Od té doby je tato nápadná stavba otevřena civilnímu obyvatelstvu. Obvodové prostory budou využity jako vyhlídková základna a vnitřní prostor kupole pro kulturní akce a výstavy. Funkčních prostor Radomu má být využito jako spolkového domu obou místních spolků - dračích padáků a rogalistů. Náklady na přestavbu činily asi 215 000 €, polovina byla financována z veřejných zdrojů, polovina od společnosti Radom Flug a sousedících obcí Poppenhausen, Gersfeld a Ehrenberg. Odhadované roční výdaje jsou asi 60 000 €. Pokud by musel být Radom přece jenom demolován, musela by se zaplatit společnosti Radom Flug kauce ve výši 120 000 euro.\n\nOd roku 2003 je zde provozována teplárna spalující řepkový olej. Maximální výkon je 410 kW elektrické energie a 478 kW tepelné energie. Dálkové vytápění o délce trasy asi 960 metrů bude zásobovat teplem většinu nemovitostí na hoře. K zajištění dodávek tepla je do dálkového vytápění integrován buffer s objemem zásobníku 13 metrů a špičkově zařízená kotelna s maximálním výkonem 1050 kW.\n\nHora je centrem zimních sportů v oblasti pohoří Rhön. K dispozici je lyžařský vlek a lyžařské tratě. Náhorní plošina je využívána k snowkitingu. Na severním svahu je lyžařská a sáňkařská aréna.\n\nOd března roku 2006 je na nejvyšší hoře Hesenska amatérská vysílací stanice, sloužící k vysílání amatérské televize, s vysílací značkou DB0TAN na frekvenci 1280 MHz. V dubnu 2006 byl uveden do provozu 70 cm amatérský převáděč BD0WAS (438,950 MHz). Tento převáděč je propojený do rozhlasové sítě přes amatérský převáděč DB0WUR (Wurmberg, Harz), takže pomocí těchto převáděčů lze komunikovat s velkou částí Německa.\n\nMládežnický vzdělávací ústav poskytuje v dřívější radiokabině přístřeší klubové stanici \"Fuldaer Funkamateure\" (DARC e. V. – místní svaz Fulda). Stanice disponuje pro své amatérské vysílání krátkovlnnou stanicí jakož i UKW-vysílačkou, volací znak DF0FU.\n\nNa jihozápadním výběžku (Pferdskopf) je v provozu geologická naučná stezka.\n\nPřes jihovýchodní svah vede část silnice B284, ze které lze severním směrem po silničce L3068, zvané \"Hochrhönring\", dojet k letišti a dále do obce Abtsroda.\n\n"}
{"id": "858938", "url": "https://cs.wikipedia.org/wiki?curid=858938", "title": "Jonathan Riley-Smith", "text": "Jonathan Riley-Smith\n\nJonathan Riley-Smith (27. června 1938 - 13. září 2016) byl britský historik specializující se především na dějiny křížových výprav.\n\nStudoval na Eton College a na Trinity College na Univerzitě v Cambridge. Je členem Řádu maltézských rytířů.\n\n"}
{"id": "858939", "url": "https://cs.wikipedia.org/wiki?curid=858939", "title": "Kanton La Chaise-Dieu", "text": "Kanton La Chaise-Dieu\n\nKanton La Chaise-Dieu (fr. \"Canton de La Chaise-Dieu\") je francouzský kanton v departementu Haute-Loire v regionu Auvergne. Tvoří ho 11 obcí.\n\n"}
{"id": "858940", "url": "https://cs.wikipedia.org/wiki?curid=858940", "title": "Alla breve", "text": "Alla breve\n\nAlla breve (někdy též allabreve „podle (= jako) \"brevis\"“) je druh taktu v hudbě. Označení \"Alla breve\" je zkrácená podoba \"tactus alla breve\". \n\nTento způsob zápisu / (dvoupůlového) taktu se vztahuje na notovou hodnotu \"brevis\" v mensurální notaci 15. a 16. století. V moderní notaci odpovídá jedna doba půlové notě a oba způsoby zápisu si vzájemně odpovídají.\n\nV anglickém prostředí a v populární hudbě se \"alla breve\" označuje také jako \"cut time\".\n"}
{"id": "858941", "url": "https://cs.wikipedia.org/wiki?curid=858941", "title": "Kanton Le Puy-en-Velay-Est", "text": "Kanton Le Puy-en-Velay-Est\n\nKanton Le Puy-en-Velay-Est (fr. \"Canton du Puy-en-Velay-Est\") je francouzský kanton v departementu Haute-Loire v regionu Auvergne. Tvoří ho čtyři obce.\n\n"}
{"id": "858942", "url": "https://cs.wikipedia.org/wiki?curid=858942", "title": "Kanton Le Puy-en-Velay-Nord", "text": "Kanton Le Puy-en-Velay-Nord\n\nKanton Le Puy-en-Velay-Nord (fr. \"Canton du Puy-en-Velay-Nord\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "858943", "url": "https://cs.wikipedia.org/wiki?curid=858943", "title": "Kanton Le Puy-en-Velay-Ouest", "text": "Kanton Le Puy-en-Velay-Ouest\n\nKanton Le Puy-en-Velay-Ouest (fr. \"Canton du Puy-en-Velay-Ouest\") je francouzský kanton v departementu Haute-Loire v regionu Auvergne. Tvoří ho tři obce.\n\n"}
{"id": "858944", "url": "https://cs.wikipedia.org/wiki?curid=858944", "title": "Kanton Le Puy-en-Velay-Sud-Est", "text": "Kanton Le Puy-en-Velay-Sud-Est\n\nKanton Le Puy-en-Velay-Sud-Est (fr. \"Canton du Puy-en-Velay-Sud-Est\") je francouzský kanton v departementu Haute-Loire v regionu Auvergne. Tvoří ho tři obce.\n\n"}
{"id": "858945", "url": "https://cs.wikipedia.org/wiki?curid=858945", "title": "Ředkev setá", "text": "Ředkev setá\n\nŘedkev setá (\"Raphanus sativus\") je druh z čeledi brukvovité. Variety tohoto druhu se pěstují jako kořenová zelenina (např. - ředkvička nebo daikon).\n\n"}
{"id": "858947", "url": "https://cs.wikipedia.org/wiki?curid=858947", "title": "Kanton Le Puy-en-Velay-Sud-Ouest", "text": "Kanton Le Puy-en-Velay-Sud-Ouest\n\nKanton Le Puy-en-Velay-Sud-Ouest (fr. \"Canton du Puy-en-Velay-Sud-Ouest\") je francouzský kanton v departementu Haute-Loire v regionu Auvergne. Tvoří ho pouze obec Vals-près-le-Puy a jihozápadní část města Le Puy-en-Velay.\n"}
{"id": "858949", "url": "https://cs.wikipedia.org/wiki?curid=858949", "title": "Kanton Bas-en-Basset", "text": "Kanton Bas-en-Basset\n\nKanton Bas-en-Basset (fr. \"Canton de Bas-en-Basset\") je francouzský kanton v departementu Haute-Loire v regionu Auvergne. Tvoří ho šest obcí.\n\n"}
{"id": "858950", "url": "https://cs.wikipedia.org/wiki?curid=858950", "title": "Kanton Craponne-sur-Arzon", "text": "Kanton Craponne-sur-Arzon\n\nKanton Craponne-sur-Arzon (fr. \"Canton de Craponne-sur-Arzon\") je francouzský kanton v departementu Haute-Loire v regionu Auvergne. Tvoří ho osm obcí.\n\n"}
{"id": "858951", "url": "https://cs.wikipedia.org/wiki?curid=858951", "title": "Kanton Monistrol-sur-Loire", "text": "Kanton Monistrol-sur-Loire\n\nKanton Monistrol-sur-Loire (fr. \"Canton de Monistrol-sur-Loire\") je francouzský kanton v departementu Haute-Loire v regionu Auvergne. Tvoří ho čtyři obce.\n\n"}
{"id": "858952", "url": "https://cs.wikipedia.org/wiki?curid=858952", "title": "Kanton Montfaucon-en-Velay", "text": "Kanton Montfaucon-en-Velay\n\nKanton Montfaucon-en-Velay (fr. \"Canton de Montfaucon-en-Velay\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "858953", "url": "https://cs.wikipedia.org/wiki?curid=858953", "title": "Brevis", "text": "Brevis\n\nBrevis (v pl. \"breves\", = \"krátký\", \"breve\") neboli nota dvoucelá je označení notace jedné notové hodnoty obvykle dvou celých not.\n\nZpůsob zápisu jako příčně ležící obdélníček vychází z mensurální notace. V tehdejší době mohla být \"brevis\" za určitých podmínek až trojnásobnou hodnotu nejbližší menší noty. Dnes se nota dvoucelá zpravidla zapisuje jako celá nota ohraničená z obou stran dvěma svislými čárkami. \n\nDvě těsně vedle sebe ležící celé noty pak naproti tomu označují pouze hodnotu celé noty, a to tehdy, pokud má být (na smyčcových nástrojích) jeden tón hraný současně jako dvojhmat přes dvě struny nebo pokud se dva různé hlasy, zapsané v jednom notovém řádku, sejdou v unisonovém souzvuku (prima).\n\n\n"}
{"id": "858954", "url": "https://cs.wikipedia.org/wiki?curid=858954", "title": "Hans Eberhard Mayer", "text": "Hans Eberhard Mayer\n\nHans Eberhard Mayer (* 2. února 1932 Norimberk) je německý historik a odborník na diplomatiku.\n\nHans Eberhard Mayer studoval na Wesleyan University, Univerzitě v Heidelbergu a Univerzitě v Innsbrucku. V roce 1955 získal doktorát na univerzitě v Innsbrucku s prací \"Itinerarium Regis Ricardi\". V roce 1956 začal spolupracovat na vydávání \"Monumenta Germaniae Historica\". Od roku 1964 začal vyučovat jako soukromý docent na univerzitě v Innsbrucku. Od roku 1967 až do svého odchodu do důchodu působil jako profesor středověkých a novověkých dějin na univerzitě v Kielu. Působil také jako hostující profesor ve Spojených státech. V roce 1979 se stal zahraničním členem American Philosophical Society. Jeho nástupcem v Kielu se stal v roce 1997 Heinrich Dormeier. V roce 1965 poprvé publikoval svou historii křížových výprav (\"Geschichte der Kreuzzüge\"), která je považována za jednu z klasickou prací a byla vydána v deseti vydáních. V roce 1996 vydal dva svazky s více než 1900 stranami o kanceláři latinských králů v Jeruzalémě.\n\n\n"}
{"id": "858956", "url": "https://cs.wikipedia.org/wiki?curid=858956", "title": "Emma Smetana", "text": "Emma Smetana\n\nEmma Smetana (úředně též Emma Smetanová, * 11. února 1988 Praha) je česká herečka, muzikantka, novinářka, moderátorka zpráv a vystudovaná politoložka. Má dvojí občanství, české a francouzské. V českých dokladech má příjmení „Smetanová“, ve francouzských se jmenuje po otci „Smetana“. V Česku žije od roku 2011, s výjimkou úřadů používá nepřechýlenou verzi svého příjmení, na kterou si během života ve Francii, Belgii a Německu zvykla.\n\nDo dvou let vyrůstala v Praze, poté se přestěhovala se svou maminkou Monikou Pajerovou do Paříže za otcem Jiřím Smetanou, který tam vedl rockový klub Gibus. Do svých šesti let žila v Paříži, další čtyři roky ve Štrasburku. \n\nPo návratu do Prahy zde absolvovala francouzské lyceum. Po maturitě se dostala na školu “Institut d´études politiques de Paris” (Sciences Po), první dva roky studovala ve východofrancouzském městě Dijonu na jedné z poboček Sciences Po založené v roce 2001 za účelem zkoumání vývoje v postkomunistických státech střední a východní Evropy, Balkánu a bývalého Sovětského svazu. Později pokračovala v magisterském studiu politických věd v Paříži. Druhý magisterský diplom v oboru politologie-evropské záležitosti-mezinárodní vztahy získala na berlínské Svobodné univerzitě. „Na přednášky se mnou chodili pankáči s dvěma psy a kojící matky, to bylo celkem osvěžující.“ Na Svobodné univerzitě vystudovala politologii a mezinárodní vztahy.\n\nBěhem vysokoškolských studií psala krátké novinky o kultuře do francouzského levicového deníku Osvobození (Libération). \n\nV letech 2012–2016 moderovala zprávy na TV Nova. Od října 2013 ztvárňuje hlavní roli v hudebním dramatu \"Lucie, větší než malé množství lásky\" v Hudebním divadle Karlín. \n\nMluví plynule francouzsky, anglicky a německy, domluví se španělsky a částečně hebrejsky.\n\nJejím přítelem je Izraelec palestinsko-českého původu, herec a muzikant Jordan Haj. Dne 16. 12. 2016 se jim narodila dcera, které dali jméno Lennon Marlene Haj Hossein Smetana<ref name=\"marianne.cz/clanek/ema-jordan-lenon-rok-zmen\"></ref>. Dcera Emmy Smetany má trojí občanství: francouzské, izraelské a české.\n\nSvou kariéru v českých sdělovacích prostředcích zahájila v rubrice předpovědi počasí na TV Nova. Později přešla do redakce zpravodajství, kde se dostala do dlouhodobých konfliktů s kolegy a nadřízenými. Televizní stanice jí nakonec dala výpověď k 31. květnu 2016. Smetana zažalovala Novu o ušlou mzdu za období po výpovědi a v médiích začala vznášet obvinění vůči svému bývalému zaměstnavateli z neobjektivního zpravodajství, nepřípustného zasahování do novinářské práce, podvodného jednání vůči své osobě a podobně. TV Nova odmítla její tvrzení jako „nepravdivá a scestná“ a její žalobu po dvou letech justičních tahanic definitivně zamítl Nejvyšší soud ČR v září 2018.     \n\nOd března 2017 rozšířila moderátorský tým internetové televize DVTV na portálu Aktuálně.cz. Rozhovory vede kromě češtiny také v anglickém, francouzském nebo německém jazyce.\n\nV letech 2008–2009 pracovala na Úřadu vlády ČR jako asistentka v mediálním týmu tehdejšího premiéra Mirka Topolánka. Po pádu vlády ODS a jejím nahrazení úřednickým kabinetem se přesunula do aparátu Evropského parlamentu v Bruselu, kde po několik měsíců působila jako politická stážistka České strany sociálně-demokratické a publikovala ve vnitrostranickém tisku ČSSD.\n\nOd šesti let hraje na klavír. V roce 2012 založila kapelu nesoucí její jméno, ve které zpívá a hraje na klavír a kytaru. V březnu 2016 vydala debutové hudební album \"What I've Done\". Z něho pochází i singl \"No Fire\". Rok po vydání této své desky uskutečnila spolu s doprovodnou skupinou turné po českých nádražích s uměleckým názvem \"Mezi vlaky\". Vystoupila například 19. května 2017 na nádraží v Chebu, velmi úspěšně i na Hlavním nádraží v Praze dne 2. června 2017, anebo 13. října 2017 na nádraží v Olomouci díky finanční podpoře firmy AŽD. Emma Smetana zpívá anglicky, francouzsky, česky a hebrejsky.\n\n\n\n\nV březnu 2019 na sebe upoutala pozornost médií ostrou kritikou zesnulé romské zpěvačky Věry Bílé. Dne 12. března 2019, jen několik hodin po úmrtí 64leté Bílé, zveřejnila Smetanová na Instagramu své fotografie se zpěvačkou, která ji jako 9letou holčičku vyzvedla k sobě na pódium a nechala zpívat do mikrofonu. V doprovodném textu Bílou kritizovala za její údajnou „zničující krátkozrakost, hloupost, nespolehlivost a lenost“. Své odsouzení nejznámější české romské umělkyně, která po čtyři desítky let koncertovala doma i v zahraničí, odůvodnila Smetanová skutečností, že její otec se snažil dělal zpěvačce manažera v dobách její největší slávy, ovšem ona jeho vedení opakovaně nerespektovala a „odmítla mnoho nabídek, které se neodmítají“.\n\n"}
{"id": "858957", "url": "https://cs.wikipedia.org/wiki?curid=858957", "title": "Kačanik", "text": "Kačanik\n\nKačanik (albánsky Kaçanik, v srbské cyrilici Качаник) je město v Kosovu, v údolí řeky Lepenac, přesněji na soutoku této řeky s Nerodimkou. Je zastávkou na silničním tahu a železniční trati z Uroševce do Skopje. V roce 1981 mělo 6829 obyvatel a v současné době se (po dramatických demografických změnách, které postihly celé Kosovo v 90. letech 20. století) počet obyvatel odhaduje na něco přes pět tisíc. Nachází se v nadmořské výšce od 530 až do 675 m n. m.\n\nV dobách existence středověkého srbského státu byla v místě dnešního města v 15. století zbudována pevnost. Poprvé je Kačanik připomínán v roce 1452. Tu později v 17. století rozšířili Osmanští Turci. V jejím středu vybudovali mešitu, ze které se do dnešní doby dochovaly pouze ruiny. Samotné město vzniklo někdy v druhé polovině 16. století a o jeho vznik se zasloužil Sinan Paša. V roce 1660 navštívil město turecký cestovatel Evlija Čelebi.\n\nHospodářsky vždy Kačanik těžil ze své polohy. Zatímco v roce 1860 stálo v Kačaniku okolo stovky domů, roku 1900, více než dvacet let po zavedení železnice, se tento počet zvýšil na dvě stě padesát. Dobré železniční spojení umožnilo rozvoj průmyslu, především výroby stavebních hmot. Nedaleko od města se jižním směrem nacházejí četné lomy, které jsou zdrojem materiálu pro místní podniky. Mezi ty patřil např. Šar-Slikator nebo Šar-Krečana, které do roku 1991 zaměstnávaly stovky lidí. Podobně je tomu i v nedalekém městě Đeneral Janković (Hani i Elezit/Elez Han), kde se nachází velká vápenka.\n\nRoku 1914 žilo v Kačaniku 1236 obyvatel, většinou albánské národnosti.\n\nV roce 1929 zde byl zbudován pravoslavný chrám (zničen v roce 1999 během války v Kosovu. Roku 1939 byla do Kačaniku zavedena elektřina.\n\nV roce 1990 se v Kačaniku sešli nelegálně zástupci rozpuštěného kosovského parlamentu a vyhlásili ústavu republiky Kosovo. Ta se tak měla stát sedmou republikou Jugoslávie, rovnoprávnou se všemi ostatními, a především již ne součástí Srbska.\n"}
{"id": "858959", "url": "https://cs.wikipedia.org/wiki?curid=858959", "title": "Twilight sága: Rozbřesk – 2. část", "text": "Twilight sága: Rozbřesk – 2. část\n\nTwilight sága: Rozbřesk - 2. část (ang. The Twilight Saga: Breaking Dawn – Part 2, nebo také Breaking Dawn - Part 2 je pátá inscenace romanticko-fantastické série \"Twilight\" od americké autorky Stephenie Meyer. Režii se ujal Bill Condon (\"Gods and Monsters\", 1998, \"Chicago\", 2002 a \"Dream Girls\", 2006) a ve Spojených státech měl film premiéru 16. listopadu 2012. Na 120 milionový rozpočet film vydělal více než 602 mil. dolarů.\n\nBella se probudí po transformaci z člověka na upírku a není si vědoma jejího nového „nelidského“ stavu ani svých nových schopností, které získala. S Edwardem a jejich dcerou Renesmee nicméně začnou žít klidný nerušený život až do doby, kdy upírka Irina vyhodnotí, že Renesmee může mít katastrofální dopad a důsledky na vampirskou komunitu, načež doporučí Volturiovým, aby zlikvidovali tuto (potenciální) hrozbu dřív než bude naplněna. Cullenovi a jejich spojenci se připravují na bitvu - poslední rozhodující bitvu, která znamená vše. Podaří se rodině Cullenových uchránit jejich nově nabytou rodinnou idylku?\n\nFilm byl natáčen především ve státě Louisiana (Baton Rouge) a také v Kanadě (Vancouver) v období od listopadu 2010 po duben 2011.\n\n\n\n"}
{"id": "858962", "url": "https://cs.wikipedia.org/wiki?curid=858962", "title": "Miss Tourism Queen of the Year International", "text": "Miss Tourism Queen of the Year International\n\nMiss Tourism Queen of the Year International je mezinárodní soutěž krásy, která byla založena v roce 1993.\n\n\n"}
{"id": "858966", "url": "https://cs.wikipedia.org/wiki?curid=858966", "title": "Melissa Rosenberg", "text": "Melissa Rosenberg\n\nMelissa Anne Rosenberg (* 28. srpna 1962 Marin County, Kalifornie, USA) je scenáristka nominovaná na dvě ceny Emmy a Writers Guild of America Awards. Podílela se na tvorbě televizních seriálů jako \"The O.C.\" či \"Dexter\".\n\nJejím oborem na Bennington College ve Vermontu bylo divadlo a tanec, ale později absolvovala magisterská studia ve filmové a TV produkci na University of Southern California.\n\nSoučasně žije v Los Angeles společně se svým manželem Levem L. Spirou a jejich psem Zumou.\n\nNarodila se v Marin County, Kalifornii do rodiny Jacka Lee Rosenberga a Patricie Rosenbergové. Její otec je psychoterapeut a zakladatel nového směru patřící pod tělesnou psychoterapii. Je původem irského (po matce) a židovského (po otci). Její matka byla katolického vyznání.\n\nV průběhu dospívání její matka zemřela a její otec se dvakrát oženil: poprvé s Lynn MacCuish (ze vztahu vzešlo dítě Mariya, * 1981) a poté s Beverly Kitaen-Morse, rovněž terapeutka. Má sourozence, Andreu (* 1960), mladšího bratra Erika a sestru K. C.\n\n"}
{"id": "858968", "url": "https://cs.wikipedia.org/wiki?curid=858968", "title": "Oldenico", "text": "Oldenico\n\nOldenico je italská obec v provincii Vercelli v oblasti Piemont.\n\nK 31. prosinci 2011 zde žilo 252 obyvatel.\n\nAlbano Vercellese, Caresanablot, Collobiano, Quinto Vercellese, San Nazzaro Sesia (NO), Villata\n"}
{"id": "858970", "url": "https://cs.wikipedia.org/wiki?curid=858970", "title": "Villata", "text": "Villata\n\nVillata je italská obec v provincii Vercelli v oblasti Piemont.\n\nK 31. prosinci 2011 zde žilo 1 618 obyvatel.\n\nBorgo Vercelli, Caresanablot, Casalvolone (NO), Oldenico, San Nazzaro Sesia (NO), Vercelli\n"}
{"id": "858974", "url": "https://cs.wikipedia.org/wiki?curid=858974", "title": "Průmyslová zóna Krupka", "text": "Průmyslová zóna Krupka\n\nPrůmyslová zóna Krupka se nachází v obvodu města Krupka, okres Teplice, Ústecký kraj.\nCílem výstavby zóny byl přílev investorů do této oblasti Podkrušnohoří a změna struktury průmyslu dosud orientovaného především na těžbu uhlí a energetiku a především vytvořit nové pracovní příležitosti pro obyvatele regionu.\n\nJako vhodná lokalita byly vytipovány pozemky nacházející se v katastru městských částí Krupky a to Nových Modlanech, Soběchlebech a Bohosudově. Ty byly v minulosti postiženy těžbou a průmyslovou činností z konce 19. století a první poloviny 20. století. Město Krupka v této lokalitě vlastnilo pouze jednu čtvrtinu pozemků. Ostatní byly ve vlastnictví soukromých osob a státu. Ke sjednocení pozemků a jejich zainvestování byl vybrán za pomoci Agentury CzechInvest investor této zóny.\n\nVýsledkem dohody Města Krupka a vybraného privátního developera, firmy Investorsko inženýrská a. s. Liberec, byl projekt na realizaci průmyslové zóny o celkové ploše 77 hektarů. Tato zóna byla určena pro provozování výroby, montáže a kompletace strojírenského, automobilového, textilního a elektrotechnického průmyslu a výstavbu objektů s podpůrným významem výrobně-montážních provozů (sklady, administrativní budovy, infrastruktura).\n\nZa účasti zástupců Města Krupka, státní i regionální správy a ministerstev, byla v dopoledních hodinách dne 10. června 2003 slavnostním symbolickým poklepáním na základní kámen zahájena samotná výstavba Průmyslové zóny Krupka.\n\nPo vybudování veškerých páteřních inženýrských sítí, rozvodny elektrické energie a dopravního napojení, se položením základního kamene dne 18.5.2004 usídlil v průmyslové zóně první investor – společnost Auto-Kabel Krupka, s. r. o.\n\n\n\n\nPrůmyslová zóna Krupka byla dne 12. října 2006 vyhlášena na VI. ročníku „Průmyslová zóna roku“, který pod záštitou Ministerstva průmyslu a obchodu ČR pořádá Sdružení pro zahraniční investice – AFI a Agentura CzechInvest, vítězem v kategorii Průmyslová zóna s největším ekonomickým přínosem roku 2005.\n\n"}
{"id": "858984", "url": "https://cs.wikipedia.org/wiki?curid=858984", "title": "Kocour v botách: Tři ďáblíci", "text": "Kocour v botách: Tři ďáblíci\n\nKocour v botách: tři ďáblíci (v anglickém originále Puss in Boots: The Three Diablos) je spin-off krátkometrážní díl o Kocouru v botách, který utíká za svobodou, ale teď dostal za úkol nalést Princeznin strácený rubín a pohlídat tři kočičí ďáblíky. Hlavní obsazení: Antonio Banderas, Gilles Marini, Charlotte Newhouse\n"}
{"id": "858990", "url": "https://cs.wikipedia.org/wiki?curid=858990", "title": "Bitva v Doverské úžině", "text": "Bitva v Doverské úžině\n\nBitva v Doverské úžině se odehrávala mezi dny 22. července až 24. července roku 1588. V těchto dnech došlo k hlavnímu střetu, bitva však pokračovala, ještě po několik následujících dní. Je to jedna z prvních větších bitev Anglo-španělské války (1585 – 1604). Šlo o velkou námořní bitvu, ve které početně silnější španělská flotila, zvaná Armada, čítající přes 130 lodí, podlehla početně slabší anglické flotile.\n\nHlavním velitel španělské flotily byl v této bitvě admirál Alons Perez de Guezman, vévoda z Mediny-Sidonie. Nebyl však příliš zkušeným velitelem, jistě z části zavinilo porážku Španělů. Proti němu stál admirál lord Charless Howard z Effinghamu, za podpory tří zkušených kapitánů sira Francise Drake, sira Waltera Raleigha a sira Waltera Fribishera.\nCílem španělského krále Filipa II. bylo dobýt Anglii. Lodě vypluly z Lisabonu a na flanderském pobřeží měli, podle plánu, vzít na palubu invazní armádu Alessandra Farnese. Nepřetržité výpady Angličanů, však tyto úmysly zcela zhatily.\nHlavní boje probíhaly během dvou dnů. Španělská flotila, ač početnější, utrpěla výrazně vyšší ztráty, nežli anglická strana. Ztráty, však nebyli natolik vysoké, aby donutily flotilu Španělů k útěku, či kapitulaci. Největší výhodou v bojích se pro Angličany ukázaly jejich válečné lodě, které byly oproti španělským Galeonám menší, avšak mnohem více obratné a pohyblivé. Také výzbroj se u Angličanů ukázal jako lepší. Další nespornou výhodou, se ukázala blízkost domácích přístavů.\nBitva skončila, když pomalu, pod náporem přesily, ustupující anglické loďstvo dospělo k přístavnímu městu Calais. Pod rouškou tmy se podařil Angličanům prudký výpad, při kterém se jim díky silnému větru podařilo podpálit a následně potopit mnoho španělských lodí. Po tomto zásahu se španělské síly daly na ústup. Angličané zahájili pronásledování prchajících lodí. K dalším velkým bojům, však již nedošlo.\n\nVelikou rolí se na této námořní bitvě podílelo také počasí. Silné bouře, které překvapili španělskou flotilu zničili údajně stejné množství lodí, kolik si vyžádali tvrdé boje s Angličany. Nakonec, však pouze silný a nenadálý jihovýchodní vítr, který umožnil troskám španělských sil prchnout do Severního moře a uniknout tak pronásledování, které bylo po bitvě zahájeno. \n\n"}
{"id": "859005", "url": "https://cs.wikipedia.org/wiki?curid=859005", "title": "Seznam cizinců v Corgoň lize 2012/13", "text": "Seznam cizinců v Corgoň lize 2012/13\n\n\"Tato rubrika mapuje všechny cizince podle jednotlivých klubů, kteří jsou napsaní na soupiskách A-týmu klubů. Informace jsou platné ke 15. 5. 2013.\"\n\n\n\n\n\n\n\n\n\n\n\n\n\n"}
{"id": "859019", "url": "https://cs.wikipedia.org/wiki?curid=859019", "title": "Donji Vidovec", "text": "Donji Vidovec\n\nDonji Vidovec je vesnice a opčina v Chorvatsku, v Mezimuřské župě.\n\nV roce 2001 zde žilo 1 595 obyvatel. Opčinu tvoří jediné sídlo – Donji Vidovec.\n"}
{"id": "859027", "url": "https://cs.wikipedia.org/wiki?curid=859027", "title": "Lupenopórka červenožlutá", "text": "Lupenopórka červenožlutá\n\nLupenopórka červenožlutá (\"Phylloporus pelletieri\", syn. \"Xerocomus pelletieri\", \"Phylloporus rodoxanthus\" ) je nepříliš častá jedlá houba z čeledi hřibovitých. Na rozdíl od většiny druhů této čeledi má hymenofor tvořený lupeny.\n\nPlodnice rostou ze země.\n\nMasitý, jemně plstnatý klobouk s podvinutým okrajem, široký 2–10 cm je u mladých plodnic vyklenutý až polokulovitý, v dospělosti a stáří téměř plochý, nepravidelný, někdy zprohýbaný. Zbarven je červenavě až purpurově hnědě, někdy šedohnědě, později a pomačkáním přechází až do olivově hnědé.\n\nTřeň (3–10 cm vysoký, 0,5–2 cm tlustý) je zhruba válcovitý, často excentrický, příp. zahnutý, dolů ztenčený. Barva podkladu je žlutá, červenohnědě až fialovohnědě jemně vločkatá nebo rýhovaná.\n\nHymenofor je tvořen tlustými, poměrně řídkými a na třeň trochu sbíhajícími nepravidelnými lupeny jasně žluté barvy, která stářím tmavne. Lupeny jsou dost široké, se zprohýbaným ostřím, nápadné častými příčnými propojkami a větvením.\n\nDužnina je žluté barvy, bez nápadné chuti nebo vůně. Na řezu nemění barvu.\n\nPlodnice lupenopórky červenožluté se vyskytují poměrně vzácně, jednotlivě, zhruba od června do října, v listnatých, smíšených i jehličnatých lesích, zejména v bučinách, doubravách a smrčinách, spíše na kyselých půdách. S oblibou pod duby nebo borovicemi, přo okraji lesních cest, na světlinách mezi trávou, na stěnách lesních příkopů atp. Upřednostňuje pahorkatiny.\n\nLupenopórka červenožlutá je jedlá, poměrně nekvalitní houba. Kvůli vzácnému výskytu není vhodná ke sběru.\n\nJe vhodné houbu nesbírat a na naleziště upozornit fotografií a informací o lokalitě zaslanými např.\nČeské mykologické společnosti na Facebook, členu blízkého mykologického kroužku atp.\n\nNa první pohled se může podobat některým druhům tzv. suchohřibů (rod \"Xerocomus\"), např. hřibu plstnatému (\"Boletus subtomentosus\"). Tyto suchohřiby se však jasně odlišují hymneoforem tvořeným rourkami, nikoli lupeny.\n\nPůvodně byla popsána jako \"Agaricus pelletieri\", později byla považována za čechratku (\"Paxillus\") či strmělku (\"Clitocybe\").\n\n\n"}
{"id": "859041", "url": "https://cs.wikipedia.org/wiki?curid=859041", "title": "Turecko na Letních olympijských hrách 1972", "text": "Turecko na Letních olympijských hrách 1972\n\nTurecko se účastnilo Letní olympiády 1972. Zastupovalo ho 43 sportovců (42 mužů a 1 žena) v 8 sportech.\n\n"}
{"id": "859042", "url": "https://cs.wikipedia.org/wiki?curid=859042", "title": "Protivládní iniciativa", "text": "Protivládní iniciativa\n\nProtivládní iniciativa je volné sdružení občanů stavějících se proti směřování vlády, její politice nebo jejím krokům. Účelem takové iniciativy můžou být cíle jako odvolatelnost politiků, zákonodárné referendum a podobně. Může si však klást za cíl třeba jen demisi vlády bez dalších konkrétních cílů. Všechny tyto iniciativy nějakým způsobem bojují za změnu ve své zemi (ať už jde o přístup politiků k obyvatelstvu, boj s korupcí, snaha o zlepšení sociální péče nebo životní úrovně apod.).\n\nV České republice se průběhem času začínala čím dál více projevovat nespokojenost se státní správou. Okolo roku 2009 začali v Česku vznikat první silnější protivládní iniciativy. Mezi prvními vznikly iniciativy \"Vyměňte politiky\" a později \"Skutečná Demokracie Teď!\". Nespokojenost lidí však stoupala jak u vlády levice, tak později za vlády pravice která začala prosazovat politiku masivních škrtů, reforem a prudkému zvyšování daní. (Dle mnohých ekonomů, a to dokonce i členů tzv. NERVu, jsou tyto reformy nerozumné, nedostatečně zorganizované a mnohdy asociální) Začala vznikat nová uskupení proti vládě, v roce 2011 tedy vznikla \"Holešovská Výzva\", které se podařilo svolat více jak desetitisícovou demonstraci do Prahy. Dalším uskupením proti vládě se stala platforma \"Stop Vládě\", která nyní sdružuje mnoho občanských iniciativ, odborů a několik hnutí. Holešovská výzva se nejdříve transformovala v Národní radu, která taktéž sdružovala mnoho iniciativ, později se ale jak Národní rada, tak Holešovská Výzva začala rozpadat kvůli vnitřním rozporům. Začaly tak vznikat (nebo se jen odkrajovat) malé nezávislé iniciativy jako například \"SKDE\" (Skutečná Demokracie), \"Královéhradecká Výzva\", \"Holešovské Hnutí 2012\", \"Občané 2011\", \"Čtvrtý Odboj\", \"Occupy Vyšehrad / Vyšehradská Výzva Svobodných\"... Ze skupiny Skutečná demokracie teď, se také odpojila část lidí a založila \"Hnutí Occupy\".\n\nNěkteré skupiny občanů v návaznosti na toto štěpení vznikly jako sjednocovací prvek, a snažili se nebo se ještě snaží dostat iniciativy k jednacímu stolu a dohodnout se na společných krocích proti vládě. Slibně vypadala v tomto ohledu skupina \"NIO / Nezávislé Iniciativy Občanů\", avšak v samotné skupině pak došlo k dělení a nyní vystupují pod jménem NIO dva subjekty handrkující se o jméno a vliv. Úspěšnost NIO a podobných skupin zatím není nijak valná.\n\nV znechucení z konání a přístupu některých iniciativ samotných založili někteří lidé z různých skupin a iniciativ novou Iniciativu \"Národní Mobilizace\", která se snaží předat více moci jak nad státem tak nad samotnou organizací lidem v naší zemi. \n\n"}
{"id": "859043", "url": "https://cs.wikipedia.org/wiki?curid=859043", "title": "Čupec", "text": "Čupec\n\nČupec (na některých mapách též \"Čapec\", 819 m n. m.) je zalesněný kopec v jihozápadní části Bílých Karpat. Nachází se nad vsí Nová Lhota přímo na česko-slovenské státní hranici. Česká část leží na území okresu Hodonín (Jihomoravský kraj), slovenská v okrese Nové Mesto nad Váhom (Trenčínský kraj). Čupec je nejvyšším vrcholem Jihomoravského kraje, avšak nejvyšší bod kraje leží na úbočí nedalekého kopce Durda (836 m).\n\n\n"}
{"id": "859045", "url": "https://cs.wikipedia.org/wiki?curid=859045", "title": "Heracleopolis Magna", "text": "Heracleopolis Magna\n\nHeracleopolis Magna (řecky \"Ἡρακλεόπολις\", česky \"Velká Hérakleopolis\") bylo starověké hlavní město XX. nomu Horního Egypta. Starověcí Egypťané nazývali město \"Henen-nesut\", \"Nen-nesu\" nebo \"Hwt-nen-nesu\" (v překladu «Dům královského dítěte»). Později mu Koptové říkali \"Hnas\" a Arabové — \"Ahnas\" (dnes \"Ihnasíja al-Madína\" a \"Ihnasíja Umm al-Kimám\"). Velká Hérakleopolis bylo hlavní město starověkého Egypta v období První přechodné doby za 9. a 10. dynastie.\n\n"}
{"id": "859050", "url": "https://cs.wikipedia.org/wiki?curid=859050", "title": "K. Gunn McKay", "text": "K. Gunn McKay\n\nK. Gunn McKay (23. února 1925 Ogden, Utah, USA − 6. října 2000 Huntsville, Utah, USA) byl americký demokratický politik. Za druhé světové války sloužil u pobřežní stráže USA. Studoval na Weber State University a Utah State University. V letech 1971-1981 byl členem Sněmovny reprezentantů USA za 1. obvod státu Utah.\n"}
{"id": "859053", "url": "https://cs.wikipedia.org/wiki?curid=859053", "title": "Turecko na Letních olympijských hrách 1968", "text": "Turecko na Letních olympijských hrách 1968\n\nTurecko se účastnilo Letní olympiády 1968. Zastupovalo ho 29 sportovců (29 mužů a 0 žen) v 4 sportech.\n\n"}
{"id": "859058", "url": "https://cs.wikipedia.org/wiki?curid=859058", "title": "Posudek", "text": "Posudek\n\nPosudek nebo také dobrozdání (starším výrazem \"dobré zdání\") je odborné stanovisko či vyjádření, není rozhodnutím. Může jít například o:\n\n"}
{"id": "859060", "url": "https://cs.wikipedia.org/wiki?curid=859060", "title": "Turecko na Letních olympijských hrách 1964", "text": "Turecko na Letních olympijských hrách 1964\n\nTurecko se účastnilo Letní olympiády 1964. Zastupovalo ho 23 sportovců (23 mužů a 0 žen) v 4 sportech.\n\n"}
{"id": "859063", "url": "https://cs.wikipedia.org/wiki?curid=859063", "title": "Laurence J. Burton", "text": "Laurence J. Burton\n\nLaurence J. Burton celým jménem Laurence Junior Burton (30. října 1926 Ogden, Utah, USA − 27. listopadu 2002 tamtéž) byl americký republikánský politik. Absolvoval střední školu Ogden High School a následně vysoké školy University of Utah a Utah State University. V letech 1960–1962 byl asistentem utažského guvernéra George Dewey Clydea. V letech 1963–1971 byl členem Sněmovny reprezentantů USA za první obvod státu Utah.\n"}
{"id": "859065", "url": "https://cs.wikipedia.org/wiki?curid=859065", "title": "Perla (rozcestník)", "text": "Perla (rozcestník)\n\nPerla může být:\n"}
{"id": "859066", "url": "https://cs.wikipedia.org/wiki?curid=859066", "title": "Turecko na Letních olympijských hrách 1960", "text": "Turecko na Letních olympijských hrách 1960\n\nTurecko se účastnilo Letní olympiády 1960. Zastupovalo ho 49 sportovců (46 mužů a 3 ženy) v 6 sportech.\n\n"}
{"id": "859068", "url": "https://cs.wikipedia.org/wiki?curid=859068", "title": "James V. Hansen", "text": "James V. Hansen\n\nJames Vear Hansen (14. srpna 1932 Salt Lake City, Utah, USA – 14. listopadu 2018) byl americký politik. Studoval na střední škole East High School ve svém rodném městě Salt Lake City. V letech 1951-1955 působil u Námořnictva Spojených států amerických a následně studoval na University of Utah. V letech 1981-2003 byl členem Sněmovny reprezentantů USA za první obvod státu Utah.\n"}
{"id": "859072", "url": "https://cs.wikipedia.org/wiki?curid=859072", "title": "Chris Cannon", "text": "Chris Cannon\n\nChris Cannon celým jménem Christopher Black Cannon (* 20. října 1950 Salt Lake City, Utah, USA) je americký advokát a republikánský politik. Studoval na Brigham Young University. V letech 1992-1994 byl předsedou finančních záležitostí v Utažské republikánské straně. V letech 1997-2009 byl členem Sněmovny reprezentantů USA za třetí obvod státu Utah.\n"}
{"id": "859073", "url": "https://cs.wikipedia.org/wiki?curid=859073", "title": "Karel Kubát", "text": "Karel Kubát\n\nKarel Kubát (13. června 1988, Ústí nad Labem) je český hokejový obránce, působící v KHL v klubu Admiral Vladivostok.\n\n"}
{"id": "859074", "url": "https://cs.wikipedia.org/wiki?curid=859074", "title": "Michaela Hlaváčková", "text": "Michaela Hlaváčková\n\nMichaela Hlaváčková (* 1989) je slovenská supermodelka a Kenvelo Elite Model Look Slovakia 2004. Její dědeček je známý slovenský herec Oldo Hlaváček.\n\nVystudovala Gymnázium u. Ladislava Sáru v Bratislavě.\n\nKdyž jí bylo 15 let, přihlásila jí máma s babičkou do slovenského národního finále soutěže Elite Model Look, kterou ona vyhrála a stala se Kenvelo Elite Model Look Slovakia 2004.\n\nV únoru 2011 se ocitla v světovém žebříčku TOP 50 světových modelek.\n\n\n"}
{"id": "859081", "url": "https://cs.wikipedia.org/wiki?curid=859081", "title": "Umoření", "text": "Umoření\n\nUmoření má několik významů: \n\n"}
{"id": "859091", "url": "https://cs.wikipedia.org/wiki?curid=859091", "title": "Maarten Gerritsz Vries", "text": "Maarten Gerritsz Vries\n\nMaarten Gerritszoon Vries, nebo Fries, případně de Vries (18. února 1589 Harlingen – koncem 1647 na moři poblíž Manily) byl nizozemský mořeplavec, průzkumník a kartograf. Byl prvním západním Evropanem, který zanechal záznamy o své cestě do Ochotského moře a na Sachalin.\n\nO Vriesově životě toho není příliš známo. Nejspíše se narodil v Harlingenu v roce 1589 a mnoho let strávil na Tchaj-wanu. Nejvíce je připomínán díky své výpravě, kterou uskutečnil v r. 1643 do severozápadní části Tichého oceánu s cílem prozkoumat pobřeží Tatarie. Po výpravě \"Matthijse Quasta\" z r. 1639 to byla druhá výprava, jejímž cílem bylo nalezení legendárních zlatých a stříbrných ostrovů v Tichém oceánu, které do té doby nikdo neobjevil.\n\nVries vyplul z Batávie 3. února 1643 na lodi \"Castricum\" spolu s lodí \"Breskens\", které velel Hendrick Cornelisz Schaep. Po společné plavbě se zastávkou na Molukách se lodě ve velké bouři 20. května navzájem ztratily poblíž Hačidžódžimy, ostrova vzdáleného zhruba 290 km na jih od Tokia. 13. června Vries doplul ke Kurilským ostrovům a navštívil Kunašir, Iturup a Urup, kde se setkal s Ainuy. Nad ostrovy vyhlásil nizozemskou svrchovanost a zároveň pojmenoval Iturup \"Staten Island\". Průlivem mezi ostrovy Urup a Iturup, který dodnes nese Vriesovo jméno (), proplula výprava do Ochotského moře. Poté plula podél severního pobřeží Hokkaida a odtud doplula severním směrem až k mysu \"Aniva\", jihovýchodní části Sachalinu. Zde se pro velkou mlhu musela zdržet a podle toho byly nazvány zdejší útvary – záliv Trpělivosti () a \"poloostrov Trpělivosti\" ().\n\nPoté se loď vydala východním směrem hledat vysněné ostrovy, až dostihla 180. poledník, aniž by narazila na jakoukoli pevninu, a tak se obrátila jižním směrem a vrátila do japonských vod. 9. listopadu se poblíž ostrova Kjúšú shledala s lodí \"Breskens\". Společně pak pluly do pevnosti \"Fort Zeelandia\" na Tchaj-wanu a 14. prosince 1643 se navrátily do Batávie.\n\nMaarten Gerritsz Vries byl v roce 1646 jmenován velitelem nizozemské flotily, která měla dobýt Manilu. Tato expedice měla zvrátit pro Nizozemce do té doby nepříliš úspěšné vedení osmdesátileté války v Tichém oceánu. Flotila se skládala z 18 lodí rozdělených do tří eskader, z nichž každá měla svůj cíl. Mezi 15. březnem, kdy nastal první střet, a 4. říjnem proběhlo celkem 5 námořních bitev u pobřeží Luzonu a Mindora. Ani jedna z nich nebyla pro Nizozemce úspěšná a v r. 1647 Vries onemocněl a ještě koncem roku na moři zemřel.\n\n"}
{"id": "859093", "url": "https://cs.wikipedia.org/wiki?curid=859093", "title": "Turecko na Letních olympijských hrách 1956", "text": "Turecko na Letních olympijských hrách 1956\n\nTurecko se účastnilo Letní olympiády 1956. Zastupovalo ho 13 sportovců (13 mužů a 0 žen) v 1 sportech.\n\n"}
{"id": "859095", "url": "https://cs.wikipedia.org/wiki?curid=859095", "title": "Meriem Sahra Userli", "text": "Meriem Sahra Userli\n\nMeryem Uzerli, celým jménem Meryem Sarah Uzerli (* 12. srpen 1983, Kassel, Německo), je turecko-německá herečka. Vystudovala hereckou školu v Hamburku v letech 2000 až 2003.\n\nNarodila se německé matce (rovněž herečce) a tureckému otci. Jejím mateřským jazykem je němčina. Má dva bratry a sestru. Nejvíce se proslavila v tureckém seriálu Velkolepé století, kde ztvárnila roli Hürrem Sultan.\n\n\n"}
{"id": "859096", "url": "https://cs.wikipedia.org/wiki?curid=859096", "title": "Turecko na Letních olympijských hrách 1952", "text": "Turecko na Letních olympijských hrách 1952\n\nTurecko se účastnilo Letní olympiády 1952. Zastupovalo ho 51 sportovců (51 mužů a 0 žen) v 4 sportech.\n\n"}
{"id": "859097", "url": "https://cs.wikipedia.org/wiki?curid=859097", "title": "Václav Prošek", "text": "Václav Prošek\n\nVáclav Prošek byl český fotbalista, útočník.\n\nZa Československo hrál v roce 1919 na Pershingově olympiádě. Za SK Slavia Praha hrál v letech 1912-1920. Mistr ČSF 1913 a vítěz Poháru dobročinnosti 1912.\n"}
{"id": "859104", "url": "https://cs.wikipedia.org/wiki?curid=859104", "title": "Medardo Joseph Mazombwe", "text": "Medardo Joseph Mazombwe\n\nMedardo Joseph kardinál Mazombwe (24. září 1931, Chundamira - 29. srpna 2013, Lusaka) byl zambijský římskokatolický kněz, bývalý arcibiskup Lusaky, kardinál.\nKněžské svěcení přijal 4. září 1960. V listopadu 1970 byl jmenován biskupem diecéze Chipata. Biskupské svěcení přijal 7. ledna 1971. Trvale usiloval o katechezi a vzdělání ve víře, podílel se na založení Východoafrické katolické univerzity v Nairobi (v roce 1984). Dne 30. listopadu 1996 ho papež Jan Pavel II. jmenoval arcibiskupem Lusaky. Ve svém veřejném působení celoživotně bojoval o odpuštění dluhů nejchudším zemím. Byl předním znalcem této problematiky a opakovaně vystoupil na řadě mezinárodních konferencí. \nV roce 2006, po dovršení kanonického věku, odešel na odpočinek. \n\nPapež Benedikt XVI. oznámil 20. října 2010 jeho jmenování kardinálem, které bylo dovršeno na konzistoři 20. listopadu téhož roku. Stal se tak prvním a dosud jediným kardinálem Zambie.\n\n"}
{"id": "859106", "url": "https://cs.wikipedia.org/wiki?curid=859106", "title": "Turecko na Letních olympijských hrách 1948", "text": "Turecko na Letních olympijských hrách 1948\n\nTurecko se účastnilo Letní olympiády 1948. Zastupovalo ho 58 sportovců (57 mužů a 1 žena) v 7 sportech.\n\n"}
{"id": "859108", "url": "https://cs.wikipedia.org/wiki?curid=859108", "title": "Turecko na Letních olympijských hrách 1936", "text": "Turecko na Letních olympijských hrách 1936\n\nTurecko se účastnilo Letní olympiády 1936. Zastupovalo ho 48 sportovců (46 mužů a 2 ženy) v 7 sportech.\n\n"}
{"id": "859109", "url": "https://cs.wikipedia.org/wiki?curid=859109", "title": "Miloš Vacík", "text": "Miloš Vacík\n\nMiloš Vacík (21. června 1922 v Kožlanech u Plzně – 5. května 1999 v Praze) byl český básník, publicista a redaktor. Po maturitě v roce 1941 pracoval jako úředník. V roce 1944 byl pro svou odbojovou činnost (tisk ilegálních časopisů a letáků) zatčen a až do konce války vězněn v Praze, v Terezíně, Gollnowu a v Hamburku. Po válce vystudoval Filozofickou fakultu UK, obor bohemistika, filozofie a estetika. Poté pracoval jako nakladatelský a časopisecký redaktor. V letech 1958-1968 byl vedoucím kulturní rubriky Rudého práva, pak v roce 1969 přešel do časopisu Svět práce, odkud byl v roce 1970 z politických důvodů propuštěn. Až do svého odchodu do důchodu v roce 1979 se živil lektorováním rukopisů pro pražská nakladatelství a příležitostnými pracemi (hlídač, vrátný apod.). V letech 1990-1994 zastával funkci předsedy redakční rady časopisu Nové knihy, kde pracoval též jako redaktor.\nJe otcem Miloše Vacíka ml., který je známým hudebníkem a výtvarníkem.\n\n\n"}
{"id": "859110", "url": "https://cs.wikipedia.org/wiki?curid=859110", "title": "František Josef Kinský", "text": "František Josef Kinský\n\nFrantišek Josef Kinský (6. prosince 1739, Praha – 9. června 1805, Vídeň) byl český šlechtic a rakouský vojenský velitel a jeden ze spoluzakladatelů České soukromé učené společnosti (před 1769). Byl také českým vlastencem, prosazoval výuku českého jazyka, věnoval se i vědecké činnosti. Napsal několik pedagogických spisů, v nichž prosazoval metody výuky.\n\nNarodil se jako syn nejvyššího kancléře Františka Ferdinanda Kinského (1678–1741). František Josef Kinský absolvoval s výborným prospěchem Tereziánskou vojenskou akademii ve Vídni a následně studoval na pražské Karlo-Ferdinandově univerzitě. Po vystudování nakrátko nastoupil na místo rady při českém apelačním soudu.\n\nV průběhu sedmileté války započal svoji vojenskou kariéru. Bojoval též 18. června 1757 u Kolína, odkud ho maršál Daun poslal ohlásit vítězství Marii Terezii. V armádě se projevily schopnosti Františka Kinského jakožto reformátora a reorganizátora. Nebyl talentovaný vojevůdce, ale akademické vzdělání jej předurčilo k modernizaci vojenského školství. Ztotožňoval se s ideou reorganizace armády maršála Lacyho a podílel se na ní po skončení sedmileté války v roce 1763.\n\n\nV 70. letech se Kinský plně věnoval pedagogickým teoriím a napsal dvě práce v oboru didaktiky a zároveň zdokonaloval systém výuky na Válečné akademii ve Vídni. V listopadu roku 1777 odcestoval, na rozkaz Josefa II., na inspekční cestu po vojenských výchovných ústavech ve střední Evropě. Za jeho pobytu v Chamu poslal císaři Josefovi pamětní spis. V té době zároveň vypukla válka o bavorské dědictví, ve které Kinský pomáhal armádě na českém bojišti. Za jeho zásluhy v této válce, po uzavření míru, byl odměněn „majitelstvím“ pěšího pluku Ellrichshausen.\n\nDne 24. června 1779 jmenovali Marie Terezie a Josef II. Kinského ředitelem Válečné akademie ve Vídni. Zde provedl důkladnou reorganizaci. K předmětům, které se zde vyučovali (náboženství, fortifikace, aritmetika, francouzština, latina, čeština…) zavedl ještě fyziku, geometrii, právo, válečné dějiny, taktiku, nauku o zbraních, řády a také plavaní a některé další předměty. Důstojníci, kteří vystudovali tuto školu byli všestranně připravení odborníci v různých sférách vojenství. To, že Kinský byl opravdový odborník dokazuji fakt, že byl v čele školy 26 let. Akademii nejen vedl, ale také přednášel \"řád služebního výcviku\", \"služební řád\" a \"vojenskou vědu\" (strategie a taktika).\n\nNejvětším pokrokem na akademii za Kinského bylo, že o úspěchu při studiu a dosažení hodnosti nerozhodovala přímluva mocných, ani šlechtický predikát, ale úspěchy při studiu a praktických cvičení.\n\n\nNa konci svého života, roku 1805, byl Kinský vyzván císařem Františkem, aby ho doprovázel při jeho cestě Horním Rakouskem. Cesta byla pro starého Kinského, kterému bylo v té době 65, příliš namáhavá. Onemocněl zápalem plic a 16. května byl dopraven do Vídně, kde 9. června zemřel.\n\nV závěti Kinského stálo: \"\"Pochovejte mě uprostřed milých mých chovanců, které jsem nade všecko miloval, kterým jsem nejkrásnější léta žití svého věnoval\"\". Jeho přání bylo naplněno a dodnes stojí uprostřed akademického hřbitova hrob s bustou a nápisem: \"\"Zde v Pánu odpočívá František hrabě Kinský a jeho manželka Renata.\"\"\n\n"}
{"id": "859112", "url": "https://cs.wikipedia.org/wiki?curid=859112", "title": "José Manuel Estepa Llaurens", "text": "José Manuel Estepa Llaurens\n\nJosé Manuel kardinál Estepa Llaurens (1. ledna 1926 Andújar – 21. července 2019) byl španělský římskokatolický kněz, kardinál.\n\nKněžské svěcení přijal 27. června 1954. V září 1972 byl jmenován pomocným biskupem arcidiecéze Madrid, biskupské svěcení mu udělil 15. října téhož roku kardinál Vicente Enrique y Tarancón. V letech 1983 až 2003 zastával funkci vojenského arcibiskupa španělské armády. V listopadu 2010, když byl již na odpočinku, ho papež Benedikt XVI. jmenoval při konzistoři kardinálem.\n\n\n"}
{"id": "859113", "url": "https://cs.wikipedia.org/wiki?curid=859113", "title": "Tunel Étoile", "text": "Tunel Étoile\n\nTunel Étoile (francouzsky \"Tunnel de l'Étoile\", tj. \"Tunel Hvězda\") je silniční tunel v Paříži pod náměstím \"Place Charles-de-Gaulle\" (dříve \"Place de l'Étoile\"), kde spojuje \"Avenue des Champs-Élysées\" v 8. obvodu s \"Avenue de la Grande-Armée\" v 17. obvodu.\n\nJedná se o 380 metrů dlouhý tunel s jednosměrným provozem a dvěma jízdními pruhy. Vjezd se nachází na konci \"Avenue des Champs-Élysées\", tunel vede pod \"Place Charles-de-Gaulle\" s Vítězným obloukem a končí na \"Avenue de la Grande-Armée\". Tunel je známý častými dopravními nehodami kamionů, neboť jeho výška je pouhých 2,4 m a toto oznámení se nachází pouze na architrávu u vjezdu.\n\nKvůli ochraně Vítězného oblouku nebylo možné postavit vyšší vjezd, aby zůstal zachován nerušený pohled na \"Place Charles-de-Gaulle\". V roce 2009 se u vjezdu staly v průměru dvě nehody za měsíc.\n\n"}
{"id": "859116", "url": "https://cs.wikipedia.org/wiki?curid=859116", "title": "Papežství v renesanci", "text": "Papežství v renesanci\n\nPapežství v renesanci je obdobím, kdy papežové využívali církevní moci a peněz k podporování a povzbuzení humanistických umělců. Již ve 14. století začali lidé znovu objevovat krásu antického Řecka a Říma, jejich umění, jazyk a kulturu. Dochází k začleňování antických prvků do produktů křesťanské umělecké kultury. Umělci se pokoušeli napodobit architekturu, sochařství, poezii a literaturu. Prvním renesančním papežem byl Mikuláš V. (1447 – 1455).\n\nRenesance a s ní související intelektuální hnutí humanismus vzniká v Itálii od koncem 13. století. Slovo pochází z italštiny a znamená „znovuzrození“. Tedy především antiky. Dosavadní gotický směr zdůrazňoval nebe, což symbolizovala výška věží gotických katedrál, renesance upřednostňovala život na této zemi a snažila se odhalit jeho krásy. Počáteční průkopníci renesance se snažili prosazovat její hodnoty v souladu s křesťanstvím. Radost ze života přijímali v křesťanském duchu, život považovali za „Boží dar“. Později značná část umělců a myslitelů začala uznávat antický vzor života, tedy užít si co nejvíce rozkoší bez ohledu na to, zda je to hřích či nikoliv. \n\nNástupcem Evžena IV. se stal roku 1447 univerzitní profesor Tommaso Parentucelli, jenž přijal jméno Mikuláš V. (1447- 1455). Za jeho pontifikátu složil svou funkci poslední vzdoropapež v dějinách, Felix V. Mikuláš V. patřil k předním učencům své doby, miloval kulturu a vědu. Po svém nástupu do úřadu si musel dávat pozor na to, aby ničím neposílil upadající konciliarismus. Shromáždění se roku 1449 rozešlo a papež tak měl volné ruce. Mikuláš V. byl také svědkem pádu Konstantinopole do rukou Turků.\n\nKalixtus III. (1455-1458) byl od 4. st. prvním španělským papežem. Před svým jmenováním byl známý jako Alfonso Borgia. Je prvním významným představitelem rodiny Borgiů, která v historii papežství proslula. Úřad zastával pouhé tři roky a zavedl nepotismus, tj. označení systému, kdy jsou přednostně dosazeni do funkce příbuzní, přátelé nebo obchodní partneři.\n\nNástupcem Kalixta III. se stal Pius II. (1458-1464). Také on byl typický renesanční vzdělanec. Většina jeho spisů, včetně dvou dramat, zrcadlí renesančních období. Ani on se nevyhnul nepotismu a dva své synovce jmenoval kardinály. Jeden z nich později vládl jako Pius III. (1503). Za pontifikátu Pia II. Turci hrozili invazí do střední Evropy a Itálie. Papež se pokoušel zorganizovat křížovou výpravu na obranu, ale marně. \n\nPo humanistovi Piovi II. nastoupil Pavel II. (1464-1471). Na rozdíl od svého předchůdce nebyl renesančním intelektuálem, neuměl ani latinsky. Nechal vypovědět z papežského paláce všechny literáty, umělce a učence. Některé dokonce věznil, protože je považoval za spiklence. Ti, co přežili vězení, vylíčili Pavla II. tak negativně, že to poznamenalo pohled některých historiků. Na druhé straně podporoval dva tiskaře z Německa, kteří na jeho přání založili papežské vydavatelství. Papež podporoval křížové výpravy proti Turkům.\n\nS nástupem Sixta IV. (1471-1484) začíná nová éra papežské moci. Sixtus IV. žil neposkvrněný osobní život, ale na své papežské povinnosti neměl příliš času. Jeho pozornost odváděla válka s Turky a vnitřní konflikty mezi italskými městy. Byly zde také boje mezi rody. Sixtus IV., s jehož jménem je spojena Sixtinská kaple, povolával do svých služeb mnoho umělců. Jeho kulturní přínos, spočívající v podpoře umění, je nedocenitelný. \n\nPapež byl také znám svým nepotismem. Během třinácti let svého pontifikátu jmenoval nejméně šest svých synovců kardinály. Jeden z nich se stal papežem Juliem II. Kardinálské místo udělil několika dalším duchovním z předních šlechtických rodů, které mu byly oddány. Korupce a simonie na papežském dvoře způsobila zdvojnásobení daní a počet úřadů, které bylo možno si koupit, vzrostl. \n\nKdyž Sixtus IV. zemřel, nastala v Římě pohroma. Lid vydrancoval jeho janovské krajany, kteří se těšili papežské přízni. Mnoho Janovanů bylo zavražděno a jejich domy byly zničeny. Na konkláve, jenž se sešlo nedlouho po Sixtově smrti, se objevil silný tlak a úplatky ve prospěch zvolení Rodriga Borgii. O zvolení usiloval i Giuliano della Rovere, což byl synovec Sixta.\n\nNakonec nebyl zvolen ani jeden, ale neznámý kardinál Cibo, jenž přijal jméno Inocenc VIII. (1432-1492). Ten po nástupu na papežský stolec zjistil, že pokladnice je téměř prázdná. Aby se s touto tísní vypořádal, začal rozprodávat církevní úřady. Kromě toho vytvářel i nové. I přesto byl po necelém roce nucen zastavit papežskou tiaru. Kardinálové si našli také nový zdroj příjmu, padělání a prodej papežských dekretů. Inocenc VIII. učinil kardinálem jen jednoho ze svých synovců, zato využil svého úřadu pro zlepšení života svých nelegitimních dětí. Papež rovněž podporoval malíře a za církevní peníze dal zhotovit fresky, hrobky a další budovy.\nDo dějin se tento papež zapsal také jako autor buly o čarodějnicích a čarodějnictví z 5. prosince 1484, známé pod názvem Summis desiderantes affectibus (podle prvních slov z textu – „S největším potěšením“). Tato bula měla dalekosáhlý vliv na čarodějnické procesy, které vyvrcholily v dalším století. \n\nSmrt Inocence otevřela opět cestu Rodrigovi Borgiovi. Tentokrát se mu to podařilo a stal se papežem Alexandrem VI. (1492-1503). Volba stála Alexandra VI. několik desítek tisíc dukátů, jen pět kardinálů odmítlo prodat své hlasy.\n\nAlexandrův pontifikát byl považován za nemravný, nejen pro jeho vlastní činy, ale i kvůli tomu, co toleroval svým příbuzným. Ještě jako kardinál si vydržoval v Římě několik žen. S tou nejoblíbenější, Vanozzou de Catanei, měl čtyři děti. V době, kdy už byl papežem, se mu narodil syn. Jeho děti s ním bydlely v papežském paláci. Stejně jako Inocenc VIII. uznal Alexandr VI. své děti legitimně a daroval jim místa ve správě papežských států. \n\nAlexandr VI. měl velké diplomatické schopnosti, kterými dokázal zajistit Církevní stát. Dal mu pevnou stabilitu a organizaci. Vystoupil proti španělské inkvizici a jejím krutostem. Usiloval o vymanění inkvizice ze státní moci a učinil z ní řádný církevní soud. Alexandr byl také znám jako velký mecenáš umění. Kromě toho vydal demarkační bulu, rozdělující Nový svět na portugalskou a španělskou doménu (viz též Tordesillaská smlouva).\n\nPapež zemřel roku 1503 a po něm nastoupil Pius III., který byl už smrtelně nemocný. Po zvolení žil pouhých dvacet šest dní. Benátky využily úmrtí Alexandra VI. a začaly obsazovat v Romagni jedno město za druhým, aby vytvořily na Apeninském poloostrově silný stát. Bohatá Itálie lákala i vládce Evropy. Na jihu probíhal boj mezi Španěly a Francií. Ve střední části země bojovali Francouzi s Němci. \n\nV té době se vrátil z exilu Giuliano della Rovere a byl rychle zvolen jako papež Julius II. (1503-1513). Julius II. patřil také k výrazným papežům renesance. Přál umění, na jeho dvoře umělecky vyrostli např. Michelangelo, Raffael, Bramante a jiní. Papež žil na rozdíl od svého předchůdce po osobní stránce bezúhonným životem, ale připomínal více vojáka než papeže. Julius II. chtěl vybudovat silný a nezávislý papežský stát. Po svém nástupu na papežský stolec vystoupil proti simonii a prohlásil, že každý, kdo se svatokupectví dopustí, bude přísně potrestán.\n\nJako Ital chtěl vypudit z vlivných církevních míst Francouze, Španěly a hlavně rod Borgiů. Rozhodl se získat nazpět území, o které Alexandr VI. papežský stát ochudil. Julius byl válečník a často vedl své vojáky do bitvy sám. Celá řada obrazů a soch ho znázorňuje ve zbroji. \n\nV roce 1511 svolalo pět kardinálů s podporou Francouzů koncil do Pisy. Julius reagoval tím, že svolal koncil do Říma, tzv. Pátý lateránský koncil. Jeho výsledkem byl Boloňský konkordát, který stanovoval nové vztahy mezi papežstvím a Francií. Na tomto koncilu také došlo k definitivnímu odmítnutí konciliární teorie a potvrzení zásady nesesaditelnosti papeže. Julius II. zemřel roku 1503, koncil však zasedal až do roku 1517. Hovořilo se na něm i o menších reformách, ale nic nebylo učiněno. Jen několik měsíců po ukončení koncilu, aniž by se dosáhlo nějaké změny, přibil Martin Luther své teze na vrata zámeckého kostela ve Wittenburgu. \n\nDalším papežem byl zvolen Lev X. (1513-1521) z mocného rodu Medicejů. Tento papež dával přednost umění slovesnému. V papežském paláci se hrála divadla, především antické tragédie a komedie, recitovaly se básně, ke svému se dostala i hudba. Lev X. byl v osobním životě mravný ale potrpěl si na světskou okázalost, nákladné lovy, jež stály velké peníze. Marnivost a okázalost vedla některé kardinály až k pokusu o vraždu. V čele spiklenců stál kardinál Petrucci ze Sieny. Plán se nepovedl, Petrucci byl popraven a ostatní tvrdě potrestáni. Lev X. poté v jeden den jmenoval 31 kardinálů, kteří mu byli zcela oddaní. Za tohoto papeže došlo k významné události církevních dějin, a to k vystoupení Martina Luthera a Jana Kalvína, čili k protestantské reformaci. Lev X. náhle zemřel roku 1521.\n\nJeho nástupce Hadrián VI. (1521-1523) byl Holanďan. Zemřel už po dvou letech v papežské funkci. Byl to muž zbožný, asketický a přísný.\n\nKonkláve v roce 1523 zvolilo dalšího Medičejského papeže Klementa VII. Tento papež také přál umění, ale nebyl rozhazovačný a v osobním životě byl zbožný. Zdálo se, že v jeho osobě se opět vracejí na papežský stolec takoví papežové, kteří dávají přednost duchovním hodnotám. Došlo ale ke zklamání, Klement VII. byl jako Hadrián VI. uzavřený, vážný a měl jen slabé diplomatické schopnosti. Vstoupil do války proti německému císaři Karlu V., muži zbožnému a oddanému katolické církvi. Jeho vojska vtrhla do Říma roku 1527 a město zpustošila. Klement VII. utekl do Andělského hradu a nakonec musel zaplatit výkupné.\nKlementem VII. končí éra renesančních papežů a nastupuje éra tzv. protireformačních papežů.\n\nJednalo se o dobu, kdy tradiční křesťanské hodnoty utrpěly a byly odsunuty do pozadí. Proti věčnému životu v nebi se stavěl ideál života na zemi, proti církevní nauce a bibli se dával za vzor Sokrates nebo Platon. Nedošlo k popírání pravd a katolické víry, pouze se kladl důraz na jiné hodnoty. Toto myšlení proniklo i na nejvyšší církevní místa, což přineslo zesvětštění církve. To se týkalo i biskupů, kněží a řeholníků. Mnoho klášterů v této době upadlo, askeze se vytratila. Nelze říci, že se tak dělo všude, ale málokteré období mělo tak málo světců. Renesance jako každá kulturní epocha ale měla své klady i zápory. \n\n\n"}
{"id": "859124", "url": "https://cs.wikipedia.org/wiki?curid=859124", "title": "Bobby Bright", "text": "Bobby Bright\n\nBobby Bright (* 21. července 1952 Midland City, Alabama, USA) je americký demokratický politik. Studoval na Auburn University (B.A.), Troy State University (M.S.) a Faulkner University (J.D.). V letech 1999-2009 byl starostou města Montgomery a od roku 2009 do 2011 byl členem Sněmovny reprezentantů USA za druhý obvod státu Alabama.\n"}
{"id": "859125", "url": "https://cs.wikipedia.org/wiki?curid=859125", "title": "Umberto Betti", "text": "Umberto Betti\n\nUmberto kardinál Betti OFM (7. března 1922 Pieve Santo Stefano – 1. dubna 2009 Fiesole) byl italský římskokatolický kněz, františkán, teolog, kardinál.\n\nV roce 1937 vstoupil do řádu františkánů, kde složil 31. prosince 1943 věčné sliby. Na kněze byl vysvěcen 6. dubna 1946. V roce 1950 získal doktorát z teologie na Papežské univerzitě Antonianum. Přednášel dogmatickou teologii na františkánských teologických učilištích v Sieně a Fiesole. V roce 1961 byl jmenovaný konzultorem teologické komise připravující Druhý vatikánský koncil, o dva roky později se stal expertem tohoto koncilu. Podílel se na přípravách dogmatických konstitucí Lumen gentium a Dei verbum.\nV červenci 1964 ho hlavní představený řádu jmenoval profesorem na Antonianu. V letech 1966 až 1969 byl děkanem teologické fakulty, v letech 1975 až 1978 rektorem univerzity. V letech 1991 až 1995 zastával funkci rektora Papežské lateránské univerzity. Spolupracoval s řadou dikasterií římské kurie, mj. s Kongregací pro nauku víry, státním sekretariátem a Kongregací pro biskupy.\nPři konzistoři 24. listopadu 2007 ho papež Benedikt XVI. jmenoval kardinálem. Vzhledem ke svému věku byl uvolněn ze závazku přijetí biskupského svěcení. Zemřel v klášteře sv. Františka ve Fiesole, kde strávil poslední léta svého života.\n\nJe autorem řady teologických publikací. Mimo jiné jde o: Summa de sacramentis Totus homo, La costituzione dommatica «Pastor aeternus» del Concilio Vaticano II, La dottrina sull'episcopato del Concilio Vaticano II, La dottrina del Concilio Vaticano II sulla trasmissione della rivelazione.\n\n\n"}
{"id": "859126", "url": "https://cs.wikipedia.org/wiki?curid=859126", "title": "Míčovna (Versailles)", "text": "Míčovna (Versailles)\n\nMíčovna ve Versailles (francouzsky \"Salle du Jeu de Paume\") je míčovna ve městě Versailles, kde se před vypuknutím Velké francouzské revoluce konala tzv. přísaha v míčovně. Sál se nachází v dnešní ulici \"Rue du Jeu-de-Paume\". Jedná se o bývalou sportovní halu ze 17. století určenou pro míčovou hru jeu de paume.\n\nMíčovnu postavil v roce 1686 architekt Nicolas Creté pro Ludvíka XIV.\n\nKdyž se 5. května 1789 v \"Grande Salle des Menu Plaisirs\" na zámku Versailles setkaly generální stavy, začala ústavní fáze Francouzské revoluce. Ludvík XVI., který měl pravomoc svolat a rozpustit generální stavy, nechal z politických důvodů uzavřít zasedací místnost. Poslanci třetího stavu se prohlásili za Národní shromáždění a potřebovali novou zasedací místnost. Shromáždili se proto mimo zámecký areál v míčovně ve městě. Zde společně s proreformními zástupci šlechty a duchovenstva dne 20. června 1789 složili tzv. přísahu v míčovně.\n\nMíčovna byla opuštěna během Druhého císařství a v roce 1883 přeměněna na muzeum Francouzské revoluce.\n\nOd roku 1848 je stavba chráněná jako historická památka.\n\n"}
{"id": "859129", "url": "https://cs.wikipedia.org/wiki?curid=859129", "title": "Kanton Blesle", "text": "Kanton Blesle\n\nKanton Blesle (fr. \"Canton de Blesle\") je francouzský kanton v departementu Haute-Loire v regionu Auvergne. Tvoří ho 10 obcí.\n\n"}
{"id": "859131", "url": "https://cs.wikipedia.org/wiki?curid=859131", "title": "Kanton Cayres", "text": "Kanton Cayres\n\nKanton Cayres (fr. \"Canton de Cayres\") je francouzský kanton v departementu Haute-Loire v regionu Auvergne. Tvoří ho osm obcí.\n\n"}
{"id": "859132", "url": "https://cs.wikipedia.org/wiki?curid=859132", "title": "Kanton Langeac", "text": "Kanton Langeac\n\nKanton Langeac (fr. \"Canton de Langeac\") je francouzský kanton v departementu Haute-Loire v regionu Auvergne. Tvoří ho 11 obcí.\n\n"}
{"id": "859133", "url": "https://cs.wikipedia.org/wiki?curid=859133", "title": "Někde ve městě", "text": "Někde ve městě\n\nNěkde ve městě (: ) je americké filmové drama/komedie z roku 1998. Film zachycuje život lidí na Lower East Side v New Yorku. Režisérem filmu je Ramin Niami, který je rovněž jeho scenáristou a producentem. Autorem hudby k filmu je John Cale, ale byly zde použity i skladby jiných interpretů, jako jsou Yoko Ono nebo Arto Lindsay. Soundtrack k filmu vyšel na CD \"Somewhere in the City.\n\n"}
{"id": "859135", "url": "https://cs.wikipedia.org/wiki?curid=859135", "title": "Muži, kteří nenávidí ženy (film, 2011)", "text": "Muži, kteří nenávidí ženy (film, 2011)\n\nMuži, kteří nenávidí ženy (originálním názvem The Girl with the Dragon Tattoo) je americké kriminální drama a thriller z roku 2011. Je založeno na stejnojmenném románu od Stiega Larssona. Film režíroval David Fincher a scénář k němu napsal Steven Zaillian. V hlavních rolích se objevili Daniel Craig a Rooney Mara. Hlavní zápletkou je vyšetřování investigativního novináře Mikaela Blomkvista (Craig), aby zjistil, co se stalo se ženou z bohaté rodiny, která zmizela před čtyřiceti lety. Pracuje s pomocí počítačové hackerky Lisbeth Salanderové (Mara).\n\nSpolečnost Sony Pictures Entertainment začala s výrobou filmu v roce 2009. Získat práva na knihu trvalo několik měsíců a během této doby společnost najala Zailliana a Finchera. Velice obtížné bylo vybrání představitelů hlavních rolí; Craig původně čelil konfliktům s termíny natáčení, zatímco o roli Lisbeth Salanderové usilovalo spoustu hereček. Psaní scénáře zabralo půl roku a z toho tři měsíce pro analýzu knihy. S rozpočtem 90 milionů amerických dolarů, proběhlo natáčení ve Švédsku, Švýcarsku a Norsku a trvalo přes sedm měsíců.\n\nPromítání filmu před premiérou proběhla v Londýně, New Yorku a Stockholmu. Kritici film kladně zhodnotili a chválili jeho temnou a ponurou atmosféru. Výkony Mary a Craiga se také shledaly s pozitivními ohlasy. Film za dobu promítání v kinech vydělal celosvětově přes 232,6 milionů dolarů. Kromě toho, že byl film obsažen v několika seznamech o nejlepší film, získal také nominace na velkou řadu cen a vyhrál nakonec sedm, včetně Oscara za nejlepší střih.\n\nNovinář Mikael Blomkvist (Daniel Craig), spoluvlastník časopisu Millennium, právě prohrál soud a byl odsouzen za urážku na cti, kterou proti němu podal zkorumpovaný podnikatel Hans-Erik Wennerström (Ulf Friberg). Mezitím Lisbeth Salanderová (Rooney Mara), výstřední, ale geniální detektiv a počítačová hackerka, sestavuje v pozadí prověření Blomkvista pro obchodního magnáta Henrika Vangera (Christopher Plummer), který má pro něj zvláštní úkol. Výměnou za slíbené usvědčující informace o Wennerströmovi Blomkvist souhlasí s tím, že provede vyšetření ohledně zmizení a následné předpokládané vraždy Henrikovy vnučky Harriet, která se stala před čtyřiceti lety. Poté, co se přistěhuje do blízkosti rodiny Vangerů, Blomkvist odhalí starý zápisník obsahující seznam jmen a čísel, které nebyl nikdo schopen rozluštit.\n\nSalander, která je pod státním právním poručnictví kvůli duševní nezpůsobilosti, je přidělen nový opatrovník, advokát Nils Bjurman (Yorick van Wageningen), poté, co její předchozí opatrovník prodělal mrtvici. Bjurman zneužívá své pravomoci, aby mohl od Salanderové vymáhat sexuální služby a poté ji surově znásilní, aniž by si uvědomil, že má Lisbeth v kabelce skrytou kameru. Na jejich další schůzce ho Lisbeth omráčí taserem a označí ho jako násilníka tím, že ho potetuje na hrudníku a břiše. Poté ho vydírá, aby do zpráv o ní psal, že dosahuje velkých pokroků.\n\nBlomkvista navštíví jeho dcera a poznamená, že čísla ze zápisníku jsou odkazy na Bibli. Blomkvist řekne Vangerově advokátovi Dirchu Frodemu (Steven Berkoff), že se svým vyšetřováním potřebuje pomoc a Frode mu doporučí Salanderovou, která v minulosti prověřovala právě Blomkvista. Blomkvist si najímá Salanderovou k dalšímu vyšetřování ohledně obsahu v zápisníku. Ona zjistí spojitost k sérii vražd mladých žen v letech 1947 až 1967, které měly židovská nebo biblická jména; mnoho členů rodiny Vangerových jsou antisemité. Během vyšetřování se ze Salanderové a Blomkvista stanou milenci. Henrikův bratr Harald (Per Myrberg) označuje Martina (Stellan Skarsgård), Harrietina bratra a provozního ředitele Vangerovy firmy, za možného podezřelého. Výzkum Salanderové ukazuje, že vraždy spáchali Martin a jeho zesnulý otec Gottfried.\n\nBlomkvist vtrhne do Martinova domu, aby hledal další stopy, ale Martin ho chytí a je připraven ho zabít. Martin se chlubí, že ženy zabíjel po celá desetiletí, ale odmítá, že by zavraždil Harriet. Salanderová přichází, omráčí Martin a zachraňuje Blomkvista. Zatímco Salanderová pomáhá Blomkvistovi, Martin ujede v terénním voze. Salanderová ho na své motorce pronásleduje. Na zledovatělé silnici Martin ztrácí kontrolu nad řízením a umírá, když auto vzplane. Salanderová opatruje Blomkvista, aby se zase uzdravil, a řekne mu, že se ve dvanácti letech pokusila zabít svého otce. Po uzdravení se Blomkvist dozvídá, že Harriet je stále naživu a její sestřenice Anita (Joely Richardson) ví, kde se nachází. On a Salanderová sledují Anitu a čekají, že se obrátí na Harriet. Když se stále nic neděje, Blomkvist ji konfrontuje a správně odvodí, že Anita je ve skutečnosti sama Hariet. Ona mu vysvětlí, že její otec a bratr ji po roky sexuálně obtěžovali a Martin ji viděl, když v sebeobraně zabila jejich otce. Její sestřenice Anita ji propašovala z ostrova a nechala ji žít pod její totožností. Konečně osvobozená od svého bratra se vrací do Švédska, kde se v slzách opět shledává s Henrikem.\n\nJak Henrik slíbil, dává Blomkvistovi informace o Wennerströmovi, ale ukáže se, že jsou bezcenné. Salanderová se dostane do Wennerströmova počítače a předkládá Blomkvistovi usvědčující důkazy o zločinech Wennerströma. Blomkvist o nich zveřejní článek, který Wennerströma zničí, a ten v tajnosti odlétá ze země. Salanderová se nabourá do Wennerströmova bankovního účtu, cestuje v přestrojení do Švýcarska a z jeho účtu převádí dvě miliardy eur na různé účty. Wennerström je později nalezen mrtvý. Salanderová sdělí svému bývalému opatrovníkovi, že je do Blomkvista zamilovaná. Je na cestě předat Blomkvistovi vánoční dárek, ale uvidí ho s jeho dlouholetou milenkou a obchodní partnerkou Erikou Berger (Robin Wright), když spolu šťastně jdou po ulici. Lisbeth má zlomené srdce, vyhazuje dárek a odjíždí pryč.\n\n\n"}
{"id": "859136", "url": "https://cs.wikipedia.org/wiki?curid=859136", "title": "Karel Kaura", "text": "Karel Kaura\n\nKarel Kaura (* 19. října 1931) je bývalý československý fotbalista, útočník.\n\nV lize hrál ÚDA Praha a Spartak Praha Stalingrad. V lize odehrál 90 utkání a dal 18 gólů. V roce 1953 získal s ÚDA Praha mistrovský titul.\n\n\n"}
{"id": "859137", "url": "https://cs.wikipedia.org/wiki?curid=859137", "title": "Turistická značená trasa 6114", "text": "Turistická značená trasa 6114\n\nTuristická značená trasa 6114 značená žlutě vede od Felbabka k Velké Babě. Měří 14,5 km.\n\nTrasa začíná ve Felbabce. Odtud vede přes vrchol kopce Ostrý k rozcestí Nad Bělidlem (zde cesta často prakticky žádná nevede), kde se setkává s červenou turistickou trasou. Odtud pokračuje po silnici, ze které odbočí asi po 200m a jde podél Litavky, ke Lhotce, kde se s červenou opět rozchází. Po relativně dobrých cestách přes Lhotku pokračuje ke Smaragdovému jezírku, rozcestí Bezdedičky a do Běštína. Po zpevněné cestě dojde až k rozcestí u Velké Baba kde končí.\n"}
{"id": "859138", "url": "https://cs.wikipedia.org/wiki?curid=859138", "title": "Dějiny papežství", "text": "Dějiny papežství\n\nDějiny papežství se mohou psát od čtvrtého století, kdy byl poprvé použit termín papež. Prvním oficiálním uživatelem tohoto titulu byl Siricius. Na římské stolci působil v letech 384 až 399. V této době se také objevuje tvrzení, že římskou křesťanskou obec založil sám apoštol Petr. Petr je považován za prvního papeže. Toto tvrzení se opírá o Matoušovou evangelium, kde se píše v kapitole 16, ve verši 18–19 „… a na té skále zbuduji svou církev a brány pekel ji nepřemohou. Dám ti klíče království nebeského, a co odmítneš na zemi, bude odmítnuto v nebi…“ Tento text se nachází pouze v evangeliu podle Matouše.\n\nKřesťanství v 1. st. neznalo církevní organizaci. Místo instituce kněžství existovali proroci, učitelé a apoštolové. Lidé jim prokazovali vážnost, protože měli „schopnosti dané od Boha“. Ty jim propůjčovaly moc rozšiřovat kult, učit a prorokovat. V průběhu času se vedení křesťanských obcí soustřeďuje do rukou presbyterů z řec. starší, ne však věkem ale délkou strávenou v církevní obci. Presbyteři volili a světili biskupy, později biskupa volí jiný biskup a z presbyterů se stávají kněží.\n\nPodle biblických příběhů dvanáct apoštolů putovalo po Římské říši a zakládalo křesťanské obce, někteří šířili víru i za hranicemi. Učedníků přibývalo a bylo potřeba dalších, kteří by šířili křesťanskou víru a mohli zůstat na jednom místě a o věřící se starat. Ve Skutcích apoštolů se píše: „Přivedli je před apoštoly, ti se pomodlili a vložili na ně ruce.“ Takto získali apoštolskou posloupnost se všemi pravomocemi. Tito „noví“ apoštolové mohli dál předávat posloupnost, byli představenými církevní obce a začalo se jim říkat \"episkopoi\" (dozorci, dohlížitelé). Z tohoto slova vzniklo české pojmenování biskup. Byl to tedy nástupce apoštolů, jenž od nich přijal moc a zároveň pověření stát v čele církevní obce. Původně měli jen málo pravomocí jako vykonávání rituálů (křtiny, svatby, pohřby). V obci mohlo být i více biskupů. Teprve ve 4. století se stává realitou monarchický episkopát, tzn. nejvyšší post zastává biskup, který je už jen jeden, pod ním jsou kněží a poté jáhni.\n\nBiskup postupně začíná vykonávat funkci hlavního správce obce, disponuje s pokladnou a řídí vnitřní život.\n\nPostupem času se do popředí dostali biskupové Říma, hlavního města říše. Římské biskupství soustředilo ve svých rukou ohromná bohatství. Římští biskupové poskytovali císařům peněžní půjčky a ujali se vybírání naturálních daní, takto nabývali politické a hospodářské moci. Hlavním městem Římské říše se po Římu stala v roce 330 Konstantinopole a v roce 395 se říše rozdělila na Východní a Západní. Západní říše se na konci 5. století rozpadla pod nájezdy germánských kmenů. Ve 3. a 4. století se všichni křesťanští biskupové nazývali papeži (od řeckého slova papas – otec). Od 5. st. si tento název ponechal pouze biskup římský. Římští biskupové své vyšší postavení opírali o mýtické vyprávění, že jsou přímými nástupci sv. Petra, který je považován za zakladatele biskupství v Římě. Svatý Petr podle mýtického vyprávění měl dostat pokyny od samotného Krista.\n\nMoc západořímských císařů byla úplně zlikvidována ostrogótským dobytím Říma roku 476 a sesazením Romula Augusta. Absence světské moci vedla ke zmatkům. Obyvatelé města prosili reprezentanty jediné existující moci, k níž měli důvěru, tj. papeže, aby se ujali i světské vlády nad Římem. Prvním papežem, kterému tento úkol připadl, byl v 5. st. sv. Lev Veliký.\n\nSv. Lev Veliký byl nucen bránit město před útoky Hunů a Vandalů, nikoliv zbraní, ale vyjednáváním. Podařilo se mu odvrátit nebezpečí vyplenění Říma a odvlečení obyvatel do otroctví. Tento papež patří k vynikajícím organizátorům a proslul také jako autor mnohých teologických spisů. Sv. Lev posílil autoritu římských biskupů po všech stránkách. Římské biskupství se stalo autoritou politickou vedle autority duchovní a morální.\n\nV polovině 8. st. se vytvořil těsný svazek mezi papežem a franskými králi. Tento národ byl první, který přijal křest v katolické církvi. Král Chlodvík byl pokřtěn biskupem sv. Remigiem. Papežové posvěcovali vládu franských králů a ti pomáhali papežům upevnit jejich postavení. V roce 751 prohlásil papež Zachariáš králem franské říše Pipina. Požehnal svržení královské dynastie Merovejců a Pipina uznal jako ochránce náboženství a papežského stolce. Král na oplátku štědře obdaroval církev a pomohl papeži proti Langobardům. Pipin proti nim podnikl dvě výpravy a donutil je platit mu daně a postoupit mu řadu měst. Získaná území, včetně provincie římské, věnoval Pipin papeži. Tím byl položen základ samostatnému tzv. Církevnímu státu.\n\nPapež Lev III. slavnostně pomazal a korunoval Karla Velikého v roce 800 za římského císaře. Tím začíná doba napětí mezi dvěma nositeli autority, císařem a papežem. Papež přestává být pouhou duchovní hlavou církve a stává se zároveň i představitelem světské moci. Tento proces probíhal už od 5. st. do roku 756, kdy Pipin uděluje papeži Štěpánovi kus území jako tzv. Církevní stát. Papež a císař se stávají rivaly, kteří si navzájem do svých kompetencí zasahují a nerespektují je.\n\nOd začátku svého zvolení se musel Hadrián I. (772–795) potýkat s výpady krále Desideria. Karel nemohl připustit, aby Langobardi papežský stát obsadili, proto roku 774 vpadl do Itálie. Papež jej žádal, aby navrátil papežskému stolci téměř celou Itálii s výjimkou jihu, který byl v moci Byzance. Karel přes všechny sliby severní a střední Itálii připojil ke svému království. Papež byl tedy nucen spokojit se s částí, kterou mu předtím daroval Pipin. Papežství bylo odkázáno na Franskou říši a král měl právo vměšovat se do vnitřního života papežského státu.\nPapežství muselo za upevnění své moci dlouho bojovat. Byli závislí na franských králích, na německých císařích i na římské šlechtě. Papež byl dosazován na papežský stolec šlechtou a císaři. Svrhli a někdy taky zavraždili papeže, který jim nevyhovoval. Asi v polovině 9. st. se ustálil zvyk, kdy papeže jmenoval císař německý a pak ho už jen formálně volili v Římě.\n\nNa konci raného středověku, tedy v 9 st., dochází k úpadku papežství. Ještě na začátku 9. století působil papež Mikuláš I. Veliký, který vystupoval proti pověrám o čarodějnicích, rovněž odmítal užívání útrpného práva. Duchovní, který by se účastnil takového výslechu má být exkomunikován. Mikuláš I. požaduje odstranění tortury (útrpného práva) ze soudnictví a prohlašuje její užívání za hřích. Dalším významným papežem 9. st. byl Jan VIII., v našich dějinách znám tím, že povolal do Říma Konstantina a Metoděje. Jan VIII. byl zavražděn svým příbuzným.\n\nNa konci 9 st. se Říma zmocnil vévoda Quido Spoletský a vynutil si na slabém papeži Štěpánovi V., aby určil za svého nástupce jeho oblíbence Formosa. Papež Formosus byl pouze loutkou v rukou spoletského šlechtického rodu. Formosa byl později zabit rodem Spoletských za to, že vyjednával s Franskou říši. Na papežský stolec byl dosazen další papež Štěpán VI. Toho z trůnu svrhlo povstání římského lidu a ve vězení byl zardoušen. Tímto začíná éra, která je nazývána „saeculum obscurum“ (temné století). Zhruba 150 let trvala doba, kdy jsou papeži loutky v rukou římských patricijů, mají nízký věk a nedostatek vzdělání.\n\nPapežové 10. st. mlčí ke hříchům vladařů a římské šlechty, neboť jsou pod jejich mocí. Řím ovládají senátor Teofylakt s manželkou Teodorou a jejich dvěma dcerami. Tyto ženy byly známé svým značně uvolněným sexuálním životem. Kronikáři mluví o tomto úseku papežských dějin jak o „pornokracii“. Teodora dosadila na papežský stolec milence své dcery Marozie, Sergia III. a Jana X.. Jan X. byl nakonec svržen a zabit ve vězení. Další papežem se stal syn Marozie a papeže Sergia III. Nový papež přijal jméno Jan XI. a bylo mu pouhých 20 let. Později byl dosazen na papežský stolec i Maroziin vnuk, kterému bylo 17 let a přijal jméno Jan XII.\n\nV této době vzniká pověst o papežce Janě. Jako první ji zaznamenal kronikář Luitprand z Cremony. Měla to být satirická narážka na to, že místo mladého Jana XII. vládla jeho babička, tedy že nevládl Jan, nýbrž Jana. Ve 13. st. převzal tuto informaci německý kronikář Martin z Opavy, který legendu dále rozvinul. Jana se podle něj vydávala za muže a byla zvolena papežem. Vše vyšlo najevo až při procesí, kdy porodila dítě.\n\nPo Janově smrti nastoupil papež Silvestr II. Byl naprosto odlišný od svých předchůdců, byl vzdělaný, věnoval se především matematice, filozofii a astronomii. Římský císař Oto III. si ho zvolil za rádce. Silvestr II. se snažil v Římě prosazovat reformy, ale nepochodil. Římský lid v něm viděl cizince dosazeného císařskou mocí. Silvestr II. musel z Říma uprchnout a zemřel v roce 1003 ve vyhnanství.\n\nPoté římské rody opět začaly dosazovat své papeže; nevzdělané, bez většího rozhledu, kteří byli oddáni buď ženám nebo bohatství. Takovým papežem byl například Jan XIX., který byl znám svou zálibou ve zlatě. Po něm nastoupil Benedikt IX., jenž byl dosazen v 18 letech. Vedl rozmařilý život a okrádal římský lid, proto proti němu v roce 1044 vypuklo povstání.\n\nDo čela povstání se postavil zbožný kněz Gracian. Ten zabránil krveprolití a nabídl papeži Benediktovi, aby rezignoval za tisíc stříbrných. Ten přijal a Gracian byl provolán papežem. Přijal jméno Řehoř VI. V roce 1046 přitáhl se svým vojskem císař Jindřich III. Byl to zbožný muž, ale domníval se, že reformu papežství musí provést Němci a ne Italové. Donutil Řehoře VI. k rezignaci. Ten dožil zbytek života ve Francii.\n\nJindřich III. se postaral o řadu papežů německé národnosti, kteří byli závislí na císaři. Tito papeži se chopili velkých reforem. Klement II. se rázně postavil proti simonii, tj. prodávání církevních hodností za peníze. Lev IX. uspořádal několik synod pro povznesení kázně duchovenstva a seznamoval biskupy a kněze s reformními ideály. Za tohoto papeže roku 1054 došlo k definitivnímu odtržení byzantské východní církve od Říma. Posledním papežem dosazeným německým císařem byl Štěpán IX. To už císař Jindřich III. nežil. Jeho syn Jindřich IV. nebyl tak duchovně založený, což vedlo římský lid k žádosti o návrat italských papežů. Sesazený papež Řehoř VI. žil v exilu a vrátit se nechtěl. Poslal svého sekretáře Hildebranda, který dosáhl hned po svém příjezdu kardinálského klobouku. Lev IX. totiž ustanovil, že aktivní i pasivní právo papežské volby mají pouze kardinálové. Než se Hildebrand dostal na papežský stolec, vystřídali se zde Mikuláš II. a Alexandr II., oba byli už Italové, oddaní myšlence reformy.\n\nHildebrand přijal po nástupu na papežský stolec jméno Řehoř VII. Byl to zbožný, asketický muž se zápalem pro „Boží věc“. Řehoř VII. byl přesvědčen, že církev je královstvím Božím na zemi, a podle tohoto ideálu ji chtěl také přetvořit. Papež nechal roku 1074 a 1075 znovu vyhlásit dekrety předchozího papeže, tedy dekret o simonii a proti manželství kněží. Kdo neuposlechl, měl být exkomunikován. Prakticky trvalo až do 13. st., než se celibát závazně prosadil v celé církvi. Řehoř VII. také vystoupil proti dosazování papežů panovníky. Bylo potřeba zbavit se závislosti na Jindřichu IV., jenž nosil titul císař římský, který byl udělen v roce 800 Karlu Velikému. Protože panovník byl považován za ochránce církve, osoboval si často zásahy do vnitrocírkevního života. Řehoř VII. vydal tzv. Dictatus papae (papežské ustanovení), jímž prohlašuje, že pouze on jako hlava církve a zástupce Krista na zemi má právo jmenovat a uvádět do úřadu biskupy. Císař na to odpověděl svoláním synodu do Wormsu roku 1076, kde vydal manifest proti Hildebrandovi, ne papeži ale falešnému mnichovi. Řehoř VII. byl prohlášen za sesazeného a vyhlásil na císaře klatbu. To znamenalo, že Jindřich nemohl dále vládnout, proto se vydal se svým vojskem do Itálie, ale města se postavila za papeže. Jindřich se tedy musel kát a poprosit o zrušení klatby. Než to papež udělal, byl knížaty zvolen jeho švagr Rudolf. Rudolf se po návratu Jindřicha nechtěl svého postavení vzdát a papež se nabídl jako zprostředkovatel. Jindřich to odmítl a žádal o bezpodmínečné uznání svého nároku na trůn, jinak zvolí vzdoropapeže. Toto vyhrožování vedlo k další klatbě. Jindřichovi se ale podařilo shromáždit mohutné vojsko a obsadil Řím, zvolil ravennského biskupa Wiberta jako vzdoropapeže Klementa III. Řehoř VII. musel uprchnout do Palerma, kde roku 1085 umírá.\n\nSvatý Řehoř VII. byl jeden z největších papežů středověku, jeho boj nebyl politický, šlo jen o obranu nezávislosti papežské moci. Tato nezávislost byla nutná pro vykonání potřebných reforem. Jindřich nechal vzdoropapeže Klementa III. v Římě intronizovat, což vyvolalo odpor kardinálů, kterým se podařilo Klementa po odchodu vojsk sesadit.\n\nDalším papežem se stal opat Viktor III., ten ale brzo umírá a na jeho místo nastupuje Urban II. Tento papež pokračoval v reformní politice Řehoře. Jindřich IV. vedl v Německu občanskou válku proti stoupencům Urbana II. a neustále dosazoval vzdoropapeže. Jeho syn Jindřich V. vedl dlouhá jednání s papeži Paschalem II. a Kalixtem II. Výsledkem bylo uzavření tzv. Wormského konkordátu roku 1122. Tímto se císař a všechna německá knížata vzdali investitury a ponechali jmenování biskupů v rukou papežových. Ve 12. st. přichází éra nezávislé papežské moci a zároveň relativní svoboda církve.\n\nOd konce 11. do 13. st. byla na papežovu výzvu organizována řada vojenských dobyvačných výprav na Východ. Palestina byla v 7. st. dobyta mohamedánskými Araby, kteří nečinili překážky křesťanským poutníkům z Evropy. Zcela jiná situace nastala, když je nahradili roku 1070 Turci, taktéž mohamedáni. Ti dobyli i Jeruzalém a ovládli celou Palestinu. Turci prodávali poutníky z Evropy do otroctví, týrali je nebo je rovnou zabili. Nejvíce byla ohrožena Byzantská říše, proto se obrátila s prosbou o pomoc na papeže Urbana II. Papež svolal synodu do francouzského Clermontu roku 1095. Otřesné zacházení s poutníky vyvolalo mezi francouzskými rytíři a sedláky takový rozruch, že si sami přišívali na kabáty červený kříž a s pokřikem „Deus vult“ (Bůh tomu chce) se hlásili do boje za osvobození Svaté země. Urban II. vyhlásil křížovou výpravu, kterou označujeme jako první. Do čela křižáckých vojsk se postavil lotrinský vévoda Geoffroy de Bouillon a do čtyř let dobyli celou Palestinu. Jeruzalém se vzdal v roce 1099 a mohamedánské obyvatelstvo bylo krutě povražděno. Paschalis II., nástupce Urbana II., odmítl dalším výpravám požehnat, protože se dopustili tolika prolití krve. Bratr Geoffroye Balduin přijal po smrti svého bratra korunu a stal se králem nově zřízeného Jeruzalémského království. Řím zřídil v Jeruzalémě a v Antiochii nová arcibiskupství.\n\nZhruba sto let trvala v Palestině éra nazývána křižácká. Křížové výpravy přinesly Evropě rozšíření obzoru skrze kontakt s arabským a orientálním světem. Od Arabů Evropané převzali znalost Aristotelovy filozofie, prohloubili své znalosti matematiky, astronomie a celkově přírodních věd. Značně se rozšířila astrologie a věštění, což znovu oživilo představu o dobrém a zlém božstvu, což mělo své vyjádření, že Bůh a ďábel jsou si rovni jakožto dobrý a zlý bůh. Toto přisuzování moci ďáblu vedlo v pozdějších dobách k čarodějnickým procesům.\n\nDvanácté století bývá nazýváno zlatým obdobím církevních dějin. Znamenalo růst významu a vlivu církve, která se čím dál víc osvobozuje od světské moci. Zároveň je to doba velkého počtu světců. Ve 12. st. dochází k velkému rozmachu vědy a kulturního života. Přichází gotický styl, kdy je ideálem dosáhnout co nejvíc k Bohu. To symbolizují vysoké věže.\n\nVýznamným papežem té doby byl Inocenc II., který velmi prosazoval askezi, čímž si znepřátelil část duchovenstva a ti zvolili vzdoropapeže Anakleta II. Anaklet II. dosáhl vyhnání Inocence II. do Francie. Nakonec, na přímluvu sv. Bernarda z Clairvaux, se ale mohl vrátit do Říma.\n\nDalším papežem se stal Evžen III. Proti němu povstal v Římě kněz a lidový vůdce Arnold z Brescie. Ten vyhlásil tzv. Římskou republiku, papež musel uprchnout a Arnold zavedl krvavý teror. Jeho řádění ukončil německý císař Fridrich I. Barbarossa. Za tuto pomoc chtěl ovládnout církev jako jeho předchůdci. Proti němu se postavili papežové Hadrián IV. a později Alexandr III.\n\nPapež Inocenc III. byl téměř násilím přinucen, aby tuto funkci přijal. Žil asketickým životem a je i autorem dvou asketických spisů. Byl to dobrý právník, praktický politik a hospodář. Inocenc III. nebojoval jen za svobodu církve ale i za nadřazenost papeže nad církevní mocí. Také bránil nerozlučnost manželského sňatku v případě španělského a francouzského krále. Francii hrozil interdikt (tj. zákaz bohoslužeb), když král nepřijme svou ženu zpět z vyhnanství. Papež je znám tím, že svolal roku 1215 IV. lateránský koncil. Tam byla vyhlášena povinnost pro všechny katolíky, aby minimálně jednou za rok přistoupili ke zpovědi a svatému přijímání. Toto ustanovení je dokladem toho, že upadala účast věřícího lidu na eucharistii.\n\nVýznamným činem ve 13. st. je založení františkánského a dominikánského řeholního řádu. Šlo o reakci na dobová kacířská hnutí, prosazovali askezi a chudobu. Rozvoji napomáhal i papež Inocenc III. Podporoval je i další papež Řehoř IX., který držel ochranou ruku nad Františkem a jeho řeholí.\n\nRoku 1303 spolu s pontifikátem Bonifácem VIII. končí éra v dějinách papežství, kdy papežové prosazují svou nadřazenost nad světskými vládami. Zejména francouzský král Filip IV. Sličný se snažil zasahovat do vnitrocírkevních záležitostí. Naopak se mu podařilo prosadit, že roku 1305 byl zvolen papežem Francouz – arcibiskup z Bordeaux Bertrand de Got, který přijal jméno Klement V. Papež byl oddán králi tak hluboce, že přeložil sídlo papeže z Říma do francouzského Avignonu. V tomto městě pobývalo ještě dalších šest papežů.\n\nŘím během této doby pustl a lid trpěl neustálými boji mezi šlechtickými rody. Římskému notáři Colovi di Rienzo se podařilo získat vládu nad městem jako tribun lidu. Uznal ho i papež, ale při novém povstání lidu byl zabit. Papežský legát kardinál Albornoz udělal v Římě pořádek, pro svou spravedlnost si získal římský lid. Události v Římě obrátily pozornost zpátky k „Věčnému městu“, které chátralo čím dál víc. K návratu do Říma se odhodlal Urban V. Řím 63 let neměl žádného papeže. Urban V. zde nalezl jen zchátralé budovy, kde nemohly sídlit úřady, proto se zase vrátil do Avignonu.\n\nNový papež Řehoř XI. se do Říma vrátit nechtěl. Učinil tak na naléhání sv. Kateřiny Sienské. Ta papeže roku 1376 osobně navštívila a přemluvila ho, aby se vrátil do Říma a tentokrát už definitivně. Nebylo to pouze přáním této svaté panny, ale hrál zde roli i nátlak císaře Karla IV. Tímto doba papežů v Avignonu definitivně končí.\n\nPapež Řehoř XI. po návratu do Říma roku 1378 umírá. Obyvatelé se obávali že bude opět zvolen francouzský papež, který odjede do Avignonu, proto vtrhli do Vatikánu. Zvolen byl Bartolomeo Prigano a přijal jméno Urban VI. Byl to muž bezúhonný a zapálený pro reformu církve. Chyběla mu však schopnost kompromisu a také neuměl jednat s lidmi. Kardinálům, kteří se nechtěli vrátil z Avignonu, hrozil exkomunikací. Kardinálové se sešli již po několika měsících v italském městě Fondi a prohlásili volbu Urbana VI. za neplatnou. Zvolili si nového papeže, který přijal jméno Klement VII. Ten se přestěhoval znovu do Avignonu. Urban se ale svého úřadu nevzdal. Tak začalo v církvi 39leté období papežského schizmatu.\n\nJak římský, tak avignonský papež proti sobě vyhlašovali klatby a dokonce svolávali proti sobě vojska, což vedlo k zvyšování finančního břemene věřících. To znamenalo zvýšení daní, což vedlo také k zneužívání prodeje odpustků.\n\nOtázka, který z papežů je ten pravý, vyvolávala nervozitu a napětí. Vzdělanci poukazovali na osvědčenou praxi, že když zachvátilo církev nějaké vnitřní napětí, řešení nalezl všeobecný koncil. V roce 1409 se sešli kardinálové z Říma a z Avignonu v italském městě Pisa. Vyzvali oba papeže k abdikaci, ti to odmítli. Oba byli prohlášeni za „rušitele míru“ a sesazeni. Přistoupilo se k volbě nového papeže a tím se stal Alexandr V. Ten se usadil v Bologni a byl uznán Francií, Anglií a většinou německých biskupů. Římský a avignonský papež se však nevzdali, takže církev měla tři papeže.\n\nDle pařížské univerzity byl konečně čas ke svolání koncilu. Toho se ujal Zikmund Lucemburský koncem roku 1414. Sněm si vytkl za cíl provést reformu „v hlavě i v údech“. Koncil došel k názoru že stojí nad papežem, tudíž mohl schválit cokoliv bez souhlasu papeže. Na koncilu došlo k odstranění papežského schizmatu a ke slovu se dostal konciliarismus, podle kterého je všeobecný koncil nadřazen i papeži.\n\nKostnický koncil měl jako hlavní bod programu reformu církve, ale přinesl jen minimální nápravu. Odstranil sice papežské schizma, vnesl však do církve nauku o konciliarismu. To je názor, že koncil stojí nad papežem. Martin V., který byl zvolen na konci koncilu, vyslovil nesouhlas s některými závěry a prosadil jejich přezkoumání. To vedlo k napětí mezi papežem a reformními kardinály a biskupy, kteří požadovali důsledné plnění dekretů Kostnického koncilu, omezení papežské moci a vyhlášení nového koncilu.\n\nPontifikát Martina V. byl také poznamenán husitskými válkami, které svým významem přesahovaly český region a staly se celoevropskou záležitostí. Husité byli postrachem pro okolní území Německa, Polska a Uher. Martin V. s králem Zikmundem Lucemburským vyhlašovali proti husitům křížové výpravy.\n\nAčkoliv Martin V. přislíbil na Kostnickém koncilu, že nejpozději do roku 1423 vyhlásí nový, oddaloval termín pod nejrůznějšími záminkami. Pokračování husitských válek, poslední záchvěvy Arabů ve Španělsku a stoletá válka, to vše mu sloužilo jako důvod. Teprve v lednu roku 1431 bylo stanoveno datum. Zahájení koncilu se Martin V. už nedožil.\n\nV únoru 1431 byl zvolen Evžen IV. Ještě před zvolením musel slíbit řadu ústupků a svolat basilejský koncil, ten byl zahájen v červnu 1431. Než se začaly projednávat vztahy koncilu k papeži, musela se vyřešit husitská otázka. Výsledkem koncilu bylo usmíření s umírněným křídlem husitů „kališníky“ a bylo jim uděleno povolení přijímaní pod obojím. Papeži se taková podřízenost nelíbila a koncil na 18 měsíců přerušil. Znovu ho nechal svolat v Boloni. Tento krok vedl k usnesení basilejských, že není možné koncil zrušit proti vůli většiny jeho členů a požadovali, aby se Evžen IV. dostavil do Basileje. Jelikož se papež nepodrobil, začal proti němu proces v nepřítomnosti, který jej označil za „umíněného“.\n\nV době obnovení koncilu vzrůstalo nebezpečí ze strany Turků. Rada tedy začala s vyjednáváním s východní církví o společném boji. Tato politika přiměla Evžena k tomu, že podruhé koncil rozpustil (1437) a svolal nový do Ferrary. Ten začal 8. ledna 1438, ale po roce byl přeložen do Florencie. Existovaly tedy dva koncily zároveň, to vedlo k dvojpapežství. Koncil ve Florencii uznával Evžena IV., kdežto basilejský zvolil za papeže vévodu Amadea Savojského, který přijal jméno Felix V. Ten, aby byl uznán císařem, mu na oplátku nabídl svou dceru za ženu s věnem 200 tisíc dukátů. To vyvolalo v celém křesťanském světě skandál. Basilejský koncil nejenom že nic neudělal pro reformování církve, ale ještě víc prohloubil krizi tím, že vyhlásil vzdoropapeže.\n\nEvžen IV. zvítězil nad Basilejí a přispěl k sjednocení církve. Nicméně dopomohl k zhroucení koncilního hnutí a obnovené papežství mělo jen zdání dominantního postavení. Toto vítězství bylo získáno tím, že udělal mnoho ústupků vládcům Evropy a papežství tak bylo více závislé na jejich příjmu.\n\nPapežství v renesanci je obdobím, kdy papežové využívali církevní moci a peněz k podporování a povzbuzení humanistických umělců. V tomto období vzniká mnoho nových staveb a buduje se nový Řím.\nV renesanční době byla většina humanistů křesťany. Přestože byli okouzleni antikou, dále si zachovávali křesťanskou víru. Umělci se pokoušeli napodobit architekturu, sochařství, poezii a literaturu, to vše mělo křesťanský podtext. Prvním renesančním papežem byl Mikuláš V. (1447–1455).\nJe to ale také doba, kdy spolu soupeřily o moc nejbohatší rody Říma. Mezi nejsilnější rody patřily Borgiové, della Rovere a rod Medicejských. Každé z těchto rodin se podařilo dosadit na papežský stolec svého papeže.\n\n\n"}
{"id": "859141", "url": "https://cs.wikipedia.org/wiki?curid=859141", "title": "Hősi énekek", "text": "Hősi énekek\n\nHősi énekekl je hudební album skupiny Kárpátia. Vydáno bylo v roce 2005.\n\n"}
{"id": "859143", "url": "https://cs.wikipedia.org/wiki?curid=859143", "title": "Vạn Hạnh", "text": "Vạn Hạnh\n\nVạn Hạnh (vlastním jménem Nguyễn 938 – 1018) byl vietnamský zen, buddhistický mnich, literát, učenec, ochránce a stoupenec Lý Thái Tổ, prvního císaře dynastie Lý, který žil na přelomu 10. a 11. století. známý jako nejdůležitější učitel, \n\nPocházel z Cổ Pháp (dnešní území města Từ Sơn v provincii Bắc Ninh). Byl významným učencem, známý svou znalostí \"Tří učení\" (viet. Tam đạo). Od útlého věku studoval klasickou čínštinu, buddhismus a konfucianismus. Po přečtení mnoha buddhistických spisů se začal věnovat buddhismu. V jedenadvaceti letech vstoupil do kláštera u pagody Lục Tổ. Tam studoval pod dohledem svého učitele Ðịnh Huệa. Je řazen ke 12. generaci Vinitaručiho buddhistické školy. Také je známý svou politickou činností. Zajímal se o politické a společenské dění. Díky své učenosti a věhlasu dosáhl i postu rádce krále Lê Đại Hànhe, dokonce prý ovlivňoval všechna důležitá státní rozhodnutí. Po smrti krále a nástupu jeho syna se stáhl. Společně s Đào Cam Mộcem zosnovali nekrvavý převrat. Po smrti panovníka obsadili palác a urychleně korunovali svého chráněnce. Toto všechno by se nemohlo stát, kdyby mezitím Vạn Hạnh nevyužil svého vlivu u šlechty a lidí a nenapomohl tomu, aby na královský trůn byl dosazen jeho chráněnec, Lý Thái Tổ. Traduje se, že nástup krále předpovědělo mnoho prorockých básní a neobvyklých znamení. Autorem některých z nich měl být i samotný Vạn Hạnh. Patřil mezi respektované mnichy. Tvrdí se, že od doby, kdy předpověděl nástup nové vládnoucí dynastie Lý, byla již každá jeho věta považována za prorockou. Nový panovník byl stoupencem buddhismu. Buddhismus byl v té době u dvora přijímán velice kladně. Vạn Hạnhovi se dostalo poct a byl jmenován Quốc sư, nejvyšším mnichem. Znovu se zařadil mezi panovníkovy rádce. \n\nDochovalo se od něj několik prorockých básní. Těsně před smrtí také složil známou báseň \n\n\n"}
{"id": "859145", "url": "https://cs.wikipedia.org/wiki?curid=859145", "title": "Piros, fehér, zöld", "text": "Piros, fehér, zöld\n\nPiros, fehér, zöld je hudební album skupiny Kárpátia. Vydáno bylo v roce 2006.\n\n"}
{"id": "859146", "url": "https://cs.wikipedia.org/wiki?curid=859146", "title": "Istenért, hazáért", "text": "Istenért, hazáért\n\nIstenért, hazáért je hudební album skupiny Kárpátia. Vydáno bylo v roce 2007.\n\n"}
{"id": "859147", "url": "https://cs.wikipedia.org/wiki?curid=859147", "title": "Idők szava", "text": "Idők szava\n\nIdők szava je hudební album skupiny Kárpátia. Vydáno bylo v roce 2008.\n\n"}
{"id": "859148", "url": "https://cs.wikipedia.org/wiki?curid=859148", "title": "Regnum Marianum", "text": "Regnum Marianum\n\nRegnum Marianum je hudební album skupiny Kárpátia. Vydáno bylo v roce 2009.\n\n"}
{"id": "859150", "url": "https://cs.wikipedia.org/wiki?curid=859150", "title": "Místní akční skupina POHODA venkova", "text": "Místní akční skupina POHODA venkova\n\nMístní akční skupina POHODA venkova (zkráceně MAS Pv) je občanské sdružení, které vzniklo roku 2005 za účelem podpory rozvoje venkovského partnerství a leaderovské spolupráce v regionu.\n\nKromě přerozdělování finančních prostředků zajišťuje regionální koordinaci výrobků značky \"Orlické hory originální produkt\", dále pořádá i festival Divadelní pohoda a od roku 2011 Mezinárodní hudební festival F. L. Věka. Předsedou sdružení je Zdeněk Drašnar.\n\nMAS Pv v současné době působí na území s více jak 30 000 obyvateli, jedná se o 30 měst a obcí Orlických hor, Novoměstska a Dobrušska, které se rozkládají v okresech Rychnov nad Kněžnou a Náchod. Sídlo a kancelář je v Dobrušce.\n\n"}
{"id": "859154", "url": "https://cs.wikipedia.org/wiki?curid=859154", "title": "Statistiky WTA Tour 2012", "text": "Statistiky WTA Tour 2012\n\nStatistiky WTA Tour 2012 představují konečný přehled vyhraných titulů, pořadí hráček na žebříčku, největších výdělků a sledovaných parametrů herní činnosti v sezóně 2012, nejvyšší úrovně ženského profesionálního tenisu.\nSvětovou jedničkou ve dvouhře byla na žebříčku WTA v závěru sezóny Běloruska Viktoria Azarenková. Jako první hráčka světa ve čtyřhře sezónu zakončila Italka Roberta Vinciová. Nejvíce turnajů ve dvouhře vyhrála Serena Williamsová (7) a ve čtyřhře pak dvojice Sara Erraniová a Roberta Vinciová (8). V pořadí zemí byly nejúspěšnější Spojené státy americké, když jejich hráčky získaly celkem 35 turnajových vítězství, druhá Itálie nasbírala 22 titulů.\n\nNejdelší tiebreak roku odehrály Michaëlla Krajiceková a Němka Kristina Barroisová v 1. kole Australian Open, když Nizozemka vyhrála poměrem 6–3 a 7–6. Osmkrát v roce skončil zápas dvouhry poměrem 6–0 a 6–0. Sara Erraniová (Acapulco, Barcelona) a Serena Williamsová (Wimbledon, Letní olympijské hry) si jako jediné připsaly „double“ – tituly z dvouhry i čtyřhry na stejném turnaji.\n\nNejméně gamů ve vyhraném turnaji ztratila Serena Williamsová, a to 15 her v Charlestonu. Nejvíce utkání v řadě bez porážky zaznamenala Viktoria Azarenková (26), když neprohrála od lednového turnaje v Sydney až do čtvrtfinále březnového Miami Masters. Nejmladší vítězkou turnaje se stala v osmnácti letech, devíti měsících a šestnácti dnech Maďarka Tímea Babosová (Monterrey; stejný turnaj nejmladší vítězky jako v roce 2011), naopak nejstarší ve třiceti dvou letech, čtyřech měsících a čtyřech dnech Američanka Venus Williamsová (Lucemburk). Nejníže postavenou tenistkou, která získala singlový titul byla Američanka Melanie Oudinová, která jako 208. hráčka světa vyhrála v Birminghamu.\n\n\"Hráčky, které získaly na okruhu první titul v ženské dvouhře, ženské čtyřhře nebo smíšené čtyřhře:\"\n\n\n\"Hráčky, které obhájily titul v ženské dvouhře a ženské čtyřhře:\"\n\n\nŽebříček Race určil hráčky, jež se kvalifikovaly na říjnový Turnaj mistryň. Žebříček WTA a jeho konečné pořadí na konci sezóny byl sestaven na základě bodového hodnocení hráček z posledních 52 týdnů.\n\nTabulky uvádí 20 nejvýše postavených hráček na singlových žebříčcích Race a WTA ke konci sezóny 2012. Zdravé hráčky měly povinnost hrát Grand Slam, turnaje kategorie Premier Mandatory a WTA Tour Championships. U prvních dvaceti tenistek se započítávaly také dva nejlepší výsledky z turnajů kategorie Premier 5. Šedý podklad vlevo uvádí hráčky přímo kvalifikované na Turnaj mistryň.\n\n\n\n"}
{"id": "859158", "url": "https://cs.wikipedia.org/wiki?curid=859158", "title": "Kanton Brioude-Nord", "text": "Kanton Brioude-Nord\n\nKanton Brioude-Nord (fr. \"Canton de Brioude-Nord\") je francouzský kanton v departementu Haute-Loire v regionu Auvergne. Tvoří ho devět obcí.\n\n"}
{"id": "859159", "url": "https://cs.wikipedia.org/wiki?curid=859159", "title": "Seznam obcí v Grónsku", "text": "Seznam obcí v Grónsku\n\nToto je seznam obcí v Grónsku:\n"}
{"id": "859160", "url": "https://cs.wikipedia.org/wiki?curid=859160", "title": "Kanton Brioude-Sud", "text": "Kanton Brioude-Sud\n\nKanton Brioude-Sud (fr. \"Canton de Brioude-Sud\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "859171", "url": "https://cs.wikipedia.org/wiki?curid=859171", "title": "Ejal Eizenberg", "text": "Ejal Eizenberg\n\nEjal Eizenberg (: איל איזנברג, narozen 1963) je generálmajor Velitelství domácí fronty izraelské armády.\n\nNarodil se v mošavu Kfar Bialik na severu Izraele a v roce 1981 nastoupil jako kadet do izraelského vojenského letectva. Výcvik však nedokončil a přešel do speciální jednotky Sajeret Šaldag, kde se stal velitelem roty. Poté se přesunul do brigády Giv'ati, kde se stal velitelem komanda Samsonovy lišky, později pak i velitelem praporu.\n\nBěhem války v Perském zálivu byl v roce 1991 součástí elitního týmu umístěného poblíž atomového centra Dimona. \nPo návratu do jednotky Sajeret Šaldag byl v letech 1996 až 1999 jejím velitelem. Po povýšení na plukovníka \"Lebanon Liaison Unit\" byl v roce 2000 převelen z Izraele do Libanonu. Následně velel výsadkářské brigádě a nakonec se vrátil do brigády Giv'ati, kde působil v letech 2003 až 2005. Během operace Dny pokání vedl brigádu, a podle organizace Human Rights Watch, byl jedním z klíčových izraelských činitelů v pásmu Gazy během operace Duha v květnu 2004. V listopadu 2005 převzal velení 98. výsadkářské divize a vedl ji v průběhu druhé libanonské války v roce 2006. Ačkoli byl po válce za výkon své divize kritizován Winogradovou komisí, byl pouze jedním ze čtyř divizních velitelů, kteří po účasti ve válce nadále pokračovali ve službě v armádě. Jeho jmenování velitelem divize v Gaze bylo ostře kritizováno vzhledem k vnímanému selhání divize pod jeho velením během libanonské války. Dne 19. listopadu 2008 nahradil Moše Tamira \n\n2. února 2010 byl pokárán za povolení dělostřeleckého útoku, které postihlo objekt OSN v Tel al-Hawa na jihu Pásma Gazy. Při útoku 15. ledna 2009 byla jednotka zasažena bílým fosforem. Izraelská armáda nesdělila podobu disciplinárního trestu, Eizenberg však byl obviněn z „překročení své moci, a to způsobem, jež ohrožuje životy ostatních“ za ostřelování Tel al-Hawa během izraelské operace Lité olovo.\n\n15. června 2011 byl Eizenberg jmenován šéfem Velitelství domácí fronty.\n\nV průběhu výcviku dokončil vzdělání na Telavivské univerzitě, kde získal titul MBA. Se ženou a třemi dětmi žije v mošavu ve středu Izraele.\n"}
{"id": "859174", "url": "https://cs.wikipedia.org/wiki?curid=859174", "title": "Nátělník", "text": "Nátělník\n\nNátělník je trupový oděv bez límce z lehkých materiálů, používá se jako spodní prádlo pod košili, nebo jako vrchní oděv v případě teplého počasí. Vyrábějí se z bavlny nebo umělých vláken. Natělníky určené jako spodní prádlo jsou většinou bílé, jako vrchní oděv jsou často barevné, batikované či s potiskem.\n"}
{"id": "859175", "url": "https://cs.wikipedia.org/wiki?curid=859175", "title": "Štěpán ze Šternberka", "text": "Štěpán ze Šternberka\n\nŠtěpán za Šternberka byl šlechtic z rodu pánů ze Šternberka, zakladatel moravské šternberské větve.\n\nJeho otcem byl Zdeslav starší ze Šternberka. Měl bratry Zdeslava ml., Albrechta, Jaroslava a Matouše a dvě sestry, které se staly jeptiškami. První písemná zmínka o Štěpánovi pochází z roku 1316, kdy byl se svým otcem u Matúše Čáka Trenčanského. Štěpán byl příbuzným tohoto uherského šlechtice, pravděpodobně jeho synovcem. Štěpán v Uhrách často pobýval a nazývali ho tam jako \"\"Štěpán Čech.\"\" Po smrti jediného Matúšova syna byl Štěpán považován jako jeho nástupce, což se tak po Matúšově smrti roku 1321 stalo. Proti Štěpánovi však vytáhl vojensky uherský král Karel I. Robert, který ještě v tomtéž roce obsadil Štěpánovy významné hrady včetně Trenčína. Štěpánovi se ještě některé majetky v Uhrách podařilo uhájit, ale během deseti let vyklidil pozice i zde. \n\nV roce 1329 zemřel jeho příbuzný Diviš ze Šternberka bez synů, a tak jako nejbližší příslušník rodu ze Šternberka dědil majetky Štěpán. V roce 1339 byl již prokazatelně majitelem Šternberka, v roce 1340 se píše jako \"Štěpán z Bechyně\", což svědčí, že držel tamní panství. Od té doby se často uvádí na různých listinách. Uvádí se i na korunovačním řádu Karla IV., který byl vydán v roce 1347. Účastnil se zasedání zemských soudů. Štěpán rozšiřoval své majetky zejména na Moravě, v roce 1349 byl majitelem količínského panství a držel majetky okolo Veselí nad Moravou. \n\nZemřel pravděpodobně 7. října 1357. \n\nŠtěpán ze Šternberka měl šest potomků. O nejstarším synovi Petrovi je jediná zpráva z roku 1351, brzy na to (asi roku 1353) zemřel. Jeho druhorozený syn Albrecht Aleš ze Šternberka se dal na duchovní kariéru a byl biskupem a arcibiskupem. Třetí syn Zdeněk, o němž je minimum zpráv, zemřel tři roky po otcově smrti, zanechal však syna Petra ze Šternberka, který se svým strýcem Albrechtem vlastnil a spravoval rodové majetky. Štěpán měl také tři dcery Markétu, Anežku a Kateřinu, které se provdaly za české šlechtice. \n"}
{"id": "859176", "url": "https://cs.wikipedia.org/wiki?curid=859176", "title": "Olšina (Železné hory)", "text": "Olšina (Železné hory)\n\nOlšina je vrchol v České republice ležící v Železných horách. Je vysoký 556 metrů nad mořem.\n\nVrch Olšina náleží do geomorfologické oblasti Českomoravská vrchovina, celku Železné hory, podcelku Sečská vrchovina a okrsku Nasavrcká vrchovina.\n\nOlšina se nachází asi dva kilometry jižně od města Seče na pravém břehu stejnojmenné vodní nádrže. Z pohledu od nádrže se jedná o výrazně vystupující vrch s prudkými svahy. Severozápadně od vrcholu se nachází k hladině mírněji klesající hřeben, který s protějším vrchem Bučina vytváří úzké hrdlo. Na východní straně je naopak od sousedních bezejmenných vrcholů oddělen velmi mělkým sedlem.\n\nVrch spadá do povodí Chrudimky, která jeho západní stranu ve formě vodní nádrže obtéká. Zajímavostí je, že pod svahem Olšiny se nachází tzv. náčepní loket, ve kterém došlo k tzv. pirátství vodních toků. Řeka Chrudimka zde dříve neměnila směr, tekla dále k severozápadu a nakonec byla pravým přítokem Doubravy. Její tok ale byl stržen jiným vodním tokem, jehož pramen proerodoval až k původnímu toku Chrudimky a odvedl jej do dnešního řečiště směřujícímu na východ ke Slatiňanům.\n\nVrch se nachází na území CHKO Železné hory. Kromě jižního svahu, kam zasahuje zástavba vesnice Ústupky, je celý vrch souvisle zalesněn. Podhorské suťové lesy, reliktní bory a acidofilní bikové bučiny jsou chráněny v rámci přírodní rezervace Oheb zahrnující i severní svah Olšiny. V prostoru vrcholu se žádné stavby nenacházejí.\n\nVýchodně v nevelké vzdálenosti od vrcholu je vedena po lesní cestě modře značená trasa KČT 1915 spojující Ústupky s hradem Oheb. Z ní v sedle odbočuje neznačená pěšina vedoucí západním směrem přímo na vrchol.\n"}
{"id": "859177", "url": "https://cs.wikipedia.org/wiki?curid=859177", "title": "Somewhere in the City (album)", "text": "Somewhere in the City (album)\n\nSomewhere in the City je soundtrackové album různých umělců z roku 1998, kdy vyšlo u vydavatelství Velvel Records. Jde o soundtrack k filmu \"Somewhere in the City\" z téhož roku. Největší část alba zabírají skladby Johna Calea (originální hudba k filmu), mimo něj jsou zde skladby Arto Lindsaye, Yoko Ono, Ani DiFranco nebo skupiny Spain. Caleova skladba „Indistinct Notion of Cool“ již dříve vyšla na jeho albu \"Walking on Locusts\".\n\nZde jsou hudebníci, kteří nahráli originální hudbu k filmu, tedy skladby Johna Calea (mimo „Indistinct Notion of Cool“). Na ostatních skladbách jiných interpretů se podíleli jiní hudebníci.\n"}
{"id": "859178", "url": "https://cs.wikipedia.org/wiki?curid=859178", "title": "Kanton Lavoûte-Chilhac", "text": "Kanton Lavoûte-Chilhac\n\nKanton Lavoûte-Chilhac (fr. \"Canton de Lavoûte-Chilhac\") je francouzský kanton v departementu Haute-Loire v regionu Auvergne. Tvoří ho 13 obcí.\n\n"}
{"id": "859179", "url": "https://cs.wikipedia.org/wiki?curid=859179", "title": "Kanton Loudes", "text": "Kanton Loudes\n\nKanton Loudes (fr. \"Canton de Loudes\") je francouzský kanton v departementu Haute-Loire v regionu Auvergne. Tvoří ho devět obcí.\n\n"}
{"id": "859180", "url": "https://cs.wikipedia.org/wiki?curid=859180", "title": "Kanton Paulhaguet", "text": "Kanton Paulhaguet\n\nKanton Paulhaguet (fr. \"Canton de Paulhaguet\") je francouzský kanton v departementu Haute-Loire v regionu Auvergne. Tvoří ho 19 obcí.\n\n"}
{"id": "859181", "url": "https://cs.wikipedia.org/wiki?curid=859181", "title": "Kanton Pinols", "text": "Kanton Pinols\n\nKanton Pinols (fr. \"Canton de Pinols\") je francouzský kanton v departementu Haute-Loire v regionu Auvergne. Tvoří ho devět obcí.\n\n"}
{"id": "859183", "url": "https://cs.wikipedia.org/wiki?curid=859183", "title": "Kanton Pradelles", "text": "Kanton Pradelles\n\nKanton Pradelles (fr. \"Canton de Pradelles\") je francouzský kanton v departementu Haute-Loire v regionu Auvergne. Tvoří ho 11 obcí.\n\n"}
{"id": "859185", "url": "https://cs.wikipedia.org/wiki?curid=859185", "title": "Les Disques du Crépuscule", "text": "Les Disques du Crépuscule\n\nLes Disques du Crépuscule je nezávislé belgické hudební vydavatelství. Založili ho Michel Duval a Annik Honoré v roce 1980 v Bruselu. Mezi hudebníky, kteří zde vydávali svá alba patří například Bill Nelson, John Cale, Paul Haig, Repetition nebo Michael Nyman.\n"}
{"id": "859186", "url": "https://cs.wikipedia.org/wiki?curid=859186", "title": "Kanton Retournac", "text": "Kanton Retournac\n\nKanton Retournac (fr. \"Canton de Retournac\") je francouzský kanton v departementu Haute-Loire v regionu Auvergne. Tvoří ho tři obce.\n\n"}
{"id": "859187", "url": "https://cs.wikipedia.org/wiki?curid=859187", "title": "Kanton Saint-Didier-en-Velay", "text": "Kanton Saint-Didier-en-Velay\n\nKanton Saint-Didier-en-Velay (fr. \"Canton de Saint-Didier-en-Velay\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "859188", "url": "https://cs.wikipedia.org/wiki?curid=859188", "title": "Kanton Sainte-Sigolène", "text": "Kanton Sainte-Sigolène\n\nKanton Sainte-Sigolène (fr. \"Canton de Sainte-Sigolène\") je francouzský kanton v departementu Haute-Loire v regionu Auvergne. Tvoří ho tři obce.\n\n"}
{"id": "859189", "url": "https://cs.wikipedia.org/wiki?curid=859189", "title": "Turistická značená trasa 7455", "text": "Turistická značená trasa 7455\n\nTuristická značená trasa 7455 je žlutě značená turistická trasa Klubu českých turistů v Železných horách spojující Zdechovice a Chvaletice o délce 7,5 km.\n\nZačátek trasy je situován na návsi ve Zdechovicích v těsné blízkosti zdejšího zámku na rozcestí s modře značenou trasou 1085 vedoucí z Řečan nad Labem na skalní útvar Obří postele. Trasa 7455 vede nejprve přibližně západním směrem, vystoupá na plochý hřeben Chvaletické pahorkatiny a opouští zástavbu obce. Mezi Zdechovicemi a osadou Zbraněves je vedena prostorem bývalého cvičiště Sovětské armády. U Zbraněvsi vstupuje trasa do souvislého lesního porostu, stáčí se na jihozápad a vede k rozcestí \"K Paloukům\", kde se dotýká zeleně značené turistické trasy 3096 spojující Bernardov a Semtěš po hřebeni Chvaletické pahorkatiny. Zde se trasa 7455 stáčí přibližně k severu, kříží silnici I/2 a pokračuje stále lesem a kolem rybníka do Hornické Čtvrti, kde je rozcestí s modře značenou turistickou trasou 1088 do Bernardova. Za ní pak po cyklostezce klesá ze severního svahu hřebene do Chvaletic, kde na železniční zastávce končí bez návaznosti na další turistické trasy.\n\nTrasa 7455 vznikla během přetrasování hřebenové zeleně značené trasy 3096 jihozápadněji. Úsek Hornická Čtvrť - K Paloukům byl původně úsekem trasy 3096, okrajové úseky vznikly nově.\n\n\n"}
{"id": "859190", "url": "https://cs.wikipedia.org/wiki?curid=859190", "title": "Kanton Saint-Julien-Chapteuil", "text": "Kanton Saint-Julien-Chapteuil\n\nKanton Saint-Julien-Chapteuil (fr. \"Canton de Saint-Julien-Chapteuil\") je francouzský kanton v departementu Haute-Loire v regionu Auvergne. Tvoří ho osm obcí.\n\n"}
{"id": "859191", "url": "https://cs.wikipedia.org/wiki?curid=859191", "title": "Kanton Saint-Paulien", "text": "Kanton Saint-Paulien\n\nKanton Saint-Paulien (fr. \"Canton de Saint-Paulien\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "859192", "url": "https://cs.wikipedia.org/wiki?curid=859192", "title": "Kostel Všech svatých (Plzeň)", "text": "Kostel Všech svatých (Plzeň)\n\nKostel Všech svatých, který se nachází na táhlé vyvýšenině cca 1,2 km od centra města, je jedním z nejstarších plzeňských kostelů a ve středověku býval nazýván „matkou“ kostela městského. Dnes je součástí farnosti Plzeň-Severní předměstí, kterou spravují bratři františkáni a na obnově a udržování této nemovité kulturní památky se podílí občanské sdružení i jednotliví obyvatelé plzeňské čtvrti Roudná.\n\nZaložení kostela je spojeno se zaniklou obcí Malice nebo Záhoří, které se v okolí v 13. století nacházely. Z této doby se do dnešní doby dochovaly zbytky románského zdiva v hmotě sakristie. Roku 1322 se německým rytířům podařilo prosadit své patronátní právo k plzeňským kostelům a farním kostelem Plzně se stal nově budovaný kostel svatého Bartoloměje, přičemž kostel Všech svatých byl nově kostelem filiálním. Pravděpodobně kolem roku 1380 došlo k zahájení rozsáhlé přestavby kostela. Dle dochovaných záznamů o darech (do roku 1387) probíhala stavba několik následujících let. Z této doby jsou zachovány některé parléřovské prvky, jako plaménkové kružby oken či půlkruhový portálek do sakristie. Již novější charakter mají však například přípory vybíhající z průběžné, značně sešikmené podokenní římsy. O něco starší je k severní stěně presbyteria přistavěná soukromá kaple, později využívaná jako sakristie. Je sklenuta poměrně vzácnou trojdílnou obkročnou klenbou.\n\nZa obléhání Plzně husity došlo k částečnému poboření kostela a tak v následujícím období byly realizovány opravy tak, aby roku 1460 mohl být kostel biskupem Mikulášem Molenotským posvěcen. V pramenech jsou v letech 1495 až 1521 zaznamenány další odkazy ke kostelu. V 16. století došlo k renesančnímu zaklenutí presbytáře (dříve snad plochostropý), přičemž dle dochovaného nápisu na severní stěně lodi došlo k jejímu zaklenutí roku 1590. V roce 1554 bylo výrazně upraveno okolí kostela z důvodu zlepšení obrany nedaleké Plzně. Patrně až na konci 16. století došlo k vestavbě kruchty a na přelomu 16. a 17. století k vymalování stěn náboženskými motivy a nápisy. V roce 1618 i v kostele zřídili Mansfeldovi vojáci ovčinec.\n\nV roce 1743 byla k jižní straně lodi Jakubem Augustonem přistavěna barokní předsíň s vyžlabenými nárožími a kasulovými okny. Zakryla tak dosavadní gotický portál s hruškovou profilací.\n\nDalší opravy kostela se datují do let 1813, 1856 (úprava hřbitovní branky), 1885, 1913 (výmalba a obnova starších nástěnných maleb a nápisů) a 1925 (oprava sanktusníku). V roce 1944 došlo poškození kostela částí zápalné pumy, kdy při požáru shořel hlavní oltář. Následně v letech 1945–1946 došlo k opravám vzniklých škod. Od roku 1974 do roku probíhal stavebně historický průzkum celé stavby, od roku 1980 i přilehlého hřbitova. Na konci 80. let 20. století bylo započato s celkovou opravou. Mezi lety 1987 až 1993 proběhlo odborné restaurování některých maleb kostela. Dne 11. září 1991 byla nalezena při rekonstrukci věží kostela dvě kovová pouzdra obsahující dokumenty, mince a noviny z roku 1938. V roce 1992 bylo zpět do věže, kde je dochován původní zvon, vloženo kovové pouzdro, tentokrát s novodobým poselstvím do 3. tisíciletí. Většina prací na opravě kostela byla dokončena v roce 1994, a tak po dokončení posledních detailů na jaře 1995 byl kostel 17. května 1995 slavnostně zpřístupněn veřejnosti a znovu posvěcen plzeňským biskupem Mons. Františkem Radkovským.\n\nKostel Všech svatých je jednolodní stavba zakončena na východní straně presbytářem. Vznikal postupnými přestavbami od románského slohu po sloh gotický a barokní.\n\nZ původní stavby se zachovaly jen obvodové zdi presbyteria; co však dodává stavbě umělecký význam, je dnešní sakristie, dodatečně přistavěna z původní soukromé kaple přiléhající k  severní straně presbyteria a postavené kolem roku 1380. Původní sakristie se nedochovala, uvnitř kostela se pouze zachoval malý vstupní portálek, do ní vedoucí.\n\nSeverní, jižní a východní strana kostelní lodi byla opatřena třemi vstupními portály, severní je dnes zazděn, zbylé dva jsou funkční. Vstupní portály a gotická okna jsou profilovány do lomeného oblouku.\n\nK jižnímu gotickému portálu s hruškovou profilací byla přistavěna kolem roku 1743 barokní předsíň, sloužící jako hlavní vstup. Pocházející z raného baroka, s konkávním tvarováním bočních stěn s kasulovými okýnky a zakočena zábradlím s ovalnými otvory. Fasáda předsíně a vstupního barokního portálu je zdobena disproporčními pilastry, které jsou zakončeny v balustrově vydutém kladí s hustě profilovanou římsou.\n\nZ východní stěny předsíně vybočuje zaoblený portál hrobky.\n\nPresbytář a loď kostela jsou podepřeny vnějším opěrným systémem, konkrétně opěráky se stříškami. Na jejich výstavbu byly použity piskovcové kvádry.\n\nPresbytář a loď jsou však z úsporných důvodů stavěny z lomového pískovcového kamene.\n\nKostel po celém obvodu obepíná okenní římsa, rozdělující výše zmíněné opěráky na dvě části.\n\nPresbytář je prosvětlen čtyřmi hrotitými okny, umístěnými v pětibokém závěru presbytáře, které jsou zakončeny plaménkovou kružbou.\n\nGotická okna umístěna podél lodi jsou ve tvaru lomeného oblouku.\n\nZe severní strany presbytáře byla přistavěna výstavná soukromá kaple, dnes slouží jako sakristie. Obdobně jako hlavní loď je obepnuta opěrným systémem. Stěny kaple jsou vyzděny z piskovcových kvádrů. Na východní straně je umístěno okno ve tvaru lomeného oblouku.\n\nNa hřebeni střechy kostela se nacházejí dvě věže, štíhlá věžička sanktusníku nad presbytářem a nad hlavní lodí zvonice. Střecha je kryta umělým šindelem.\n\nLoď je překlenuta křížovou klenbou, která je opřená ve zdobených konzolách. Patrně koncem 16. století byla do lodi vestavěna kruchta, podklenutá křížovou klenbou. Na kruchtě jsou umístěny varhany, na její předprsni najdeme letopočty 1599 a 1620. Také se zde nachází kamenná renesanční kazatelna. Okenní otvory a žebra kleneb zdobí plastické znaky a malované dekory.\n\nOpravy kostela dokládají zápisy a letopočty na stěnách lodi, podle nichž se v kostele pracovalo v letech 1856 a 1885 a v roce 1913 byl kostel nově vymalován. Nejmladší nápis říká, že v letech 1945–1946 po bombardování a zničení hlavního oltáře byl kostel znovu obnoven nákladem dobrodinců. Při bombardování Plzně v závěru 2. sv. války zalétla do presbytáře oknem část zápalné pumy a hlavní kostelní oltář shořel.\n\nV roce 1913 při pokračujících restauračních pracích byly na předprsni kruchty a na stěnách presbytáře odkryty renesanční nástěnné malby. Na kruchtě je vyobrazen král David a archanděl Michael, v presbytáři v horní části výjevy ze Starého zákona, a pod nimi patrně apoštolové a dále čeští patroni sv. Václav, sv. Vojtěch, sv. Prokop a sv. Ludmila. Přemalby, zatékání, požár a snad i poničení při obležení Plzně roku 1618 poškodily však nástěnné malby z přelomu 16. a 17. století natolik, že ani po restaurování pražskými akademickými malíři manželi Látalovými v letech 1987 – 1993 nebylo možné některé motivy přesně určit.\n\nPři restauraci byly obnoveny již zmíněné nápisy o opravách na stěnách kostelní lodi, z nichž některé byly po zásahu provedeném městským stavebním úřadem v roce 1904 seškrábány a zabíleny, tak jako znak na klenbě presbytáře.\n\nPresbytář je propojen s lodí ústupkovým portálem ve tvaru lomeného oblouku, který je přepažen břevnem s výjevem Kalvarie. Je překlenutý síťovou klenbou, zakončenou pětibokým závěrem. Klenby jsou usazeny v obdélníkových hlavicích, zakončujících vnitřní sloupy.\n\nPodle některé teorie byly presbytář a značná část kostelní lodi, až na část severní stěny, kde se dochoval starý sedlový portálek rámující vstupní otvor do již zmizelé sakristie, zbořeny během husitských válek. Kostel Všech sv. tak jak jej vidíme dnes, byl vystavěn úspornější technikou zdění až v poděbradské době.\n\nNa jižní straně závěru je do zdi zapuštěno široké sedile, kamenné sedátko.\n\nNa klenbě presbytáře byl v barvách obnoven renesanční šlechtický znak (ve štítu pás se třemi liliemi odděluje od sebe dva lvy). Tento erb, pokud je známo, patřil rodinám Blovských z Palatinu a Kašpárků z Palatinu. Jan a Daniel Kašpárkové významně přispěli na zaklenutí kostela Všech svatých a proto se jejich erb objevuje v presbytáři.\n\nJe překlenuta obkročnou klenbou, zakončenou konzolami, zapřenými do opěrných pilířu kaple. Je srovnatelná s klenbou jižní předsíně Svatovítské katedrály stavěnou Parléřovou stavební hutí. Nechal ji vystavět na znamení svého postavení bohatý velmož Jindřich ze Dvora, který si v roce 1382 zakoupil funkci rychtáře, patřil mu také velký statek na Roudné.\n\nV severní zdi sakristie byl pod nánosy omítek odkryt zbytek kamenného liturgického umyvadla, tzv. lavaba.\n\nNejstarší památkou kostela býval do počátku 20. století, kdy byl přemístěn do Západočeského muzea, reliéf Oplakávání Krista (Kladení do hrobu), který vznikl v letech 1410 až 1420. Dalším cenným inventářem byla dřevěná gotická soška Madony z počátku 16. století. Kostel byl vybaven třemi oltáři. Hlavní, raně barokní, byl opatřen sochou Srdce Páně a především obrazem Všech svatých. Predellu zdobil vyšívaný obraz dle návrhu prof. Konůpka. Oltář však byl zničen při požáru roku 1944. Boční oltáře, levý se sochou Immaculaty ze 17. století a pravý s barokním obrazem Nejsvětější Trojice, sem byly přemístěny, včetně drobného inventáře, ze zrušeného kostela sv. Rocha. Hlavní oltář byl nahrazen novým novogotickým, z bočních oltářů se dochovaly pouze kamenné mensy.\n\nDominantou kostela je i břevno ve vítězném oblouku, datované rokem 1699 s nápisem: „OVI PASSVS ES PRO NOBIS IESV CHRISTE MISERERE NOBIS“ (Jenž jsi za nás trpěl, Ježíši Kriste, smiluj se nad námi). Na břevnu je umístěno seskupení kalvárie.\n\nVýrazným prvkem interiéru kostela jsou nástěnné malby. V horní části presbytáře se jedná o náměty Starého zákona, smrt Eliáše, Judita s hlavou Hooferna, svatá Markéta a svatá Kateřina. V dolní části pak čeští patroni (svatý Václav, svatý Vojtěch, svatá Ludmila a sv. Prokop) a další světci (patrně sv. Matouš, svatý Tomáš, svatý Filip, svatý Bartoloměj, svatý Jan, svatý Jakub, svatý Petr, svatý Ondřej, svatý Juda Tadeáš a svatý Pavel) a na kruchtě pak archanděl Michael a král David. Po stranách vítězného oblouku je plastická heraldická výzdoba, na evangelní straně znak města Plzně (srdeční lístek dnešního velkého znaku města Plzně) a na epištolní straně pak český lev. Rovněž v presbytáři je umístěn šlechtický erb, patrně rodiny Blovských či Kašpárků z Palatinu. Malbou jsou zvýrazněny i hrany okenních otvorů či žebra klenby.\n\nZajímavostí interiéru je bezesporu pět dochovaných náhrobků, přičemž čtyři z nich jsou identifikované. Na západním okraji severní stěny je náhrobek Alberta z Krekvic (zemřel roku 1599), při jižním okraji západní stěny náhrobek rozené paní Ludmily Honové z Löwenbergu (zemřela 8. 11. 1713), při východním okraji jižní stěny náhrobek Beatrix de Buchet (zemřela ve věku 12 let roku 1599) a v barokní předsíni, vlevo od vchodu, náhrobek plzeňského lékárníka Václava Jiřího Lemona (zemřel roku 1856 v souvislosti s morovou epidemií). Všechny náhrobky byly původně umístěny v podlaze kostela.\n\nNad kamennou renesanční kazatelnou z roku 1596 je umístěna socha svatého Jana Křtitele. Další sošky jsou pak na bočních renesančních mensách. Zajímavostí je druhotné použití dříku a soklu božích muk z roku 1661, která přibližně do roku 1873 stála na místě hrobnického domku, jako podpory kruchty na evangelní straně lodi kostela.\n\nZvon kostela Všech svatých je původním dochovaným zvonem z 16. století, ulitým právě pro tento kostel. Je 55 cm vysoký a jeho průměr činí 37,5 cm (krk) a 69 cm (lem). V horní části krku jsou tři řádky nápisů:\nVelikost písma je 2 cm, slova nejsou oddělována mezerami. Pod textem je po obvodu reliéf s ratolestmi a tvářemi andělíčků o výšce 5,6 cm. Pod tímto reliéfem je na severní straně reliéf Panny Marie s Ježíškem a na jižní straně reliéf Kalvárie.\n\nV roce 2010 byl pro kostel pořízen druhý zvon s reliéfem svatého Vojtěcha, nápisy „NA VĚČNOU PAMÁTKU MÝCH RODIČŮ PROF. VOJTĚCH ŠLAUF A PRARODIČŮ JOSEF FÜRICH VĚNUJÍ HANA GERZANICOVÁ HONSOVÁ“ a „KMOTŘI RAPHAELA HONS JOSEF KABÁT“. V horní části krku pod ramenem je text „ZPÍVEJ LIDEM O VÍŘE NADĚJI A LÁSCE“, na lemu pak text „SV. VOJTĚCH PLZEŇ 2010“.\n\nPatrně od počátku své existence je kostel obklopen hřbitovem, na kterém se z doby konce 19. století dochovala řada zajímavých náhrobků.\n\n\n\n"}
{"id": "859193", "url": "https://cs.wikipedia.org/wiki?curid=859193", "title": "Kanton Saugues", "text": "Kanton Saugues\n\nKanton Saugues (fr. \"Canton de Saugues\") je francouzský kanton v departementu Haute-Loire v regionu Auvergne. Tvoří ho 14 obcí. Od 1. ledna 2007 byly obce tohoto kantonu (kromě Alleyras) administrativně přesunuty z arrondissementu Le Puy-en-Velay do arrondissementu Brioude.\n\n"}
{"id": "859194", "url": "https://cs.wikipedia.org/wiki?curid=859194", "title": "Kanton Solignac-sur-Loire", "text": "Kanton Solignac-sur-Loire\n\nKanton Solignac-sur-Loire (fr. \"Canton de Solignac-sur-Loire\") je francouzský kanton v departementu Haute-Loire v regionu Auvergne. Tvoří ho pět obcí.\n\n"}
{"id": "859195", "url": "https://cs.wikipedia.org/wiki?curid=859195", "title": "Šimon Podolský z Podolí", "text": "Šimon Podolský z Podolí\n\nŠimon Podolský z Podolí (13. ledna 1561 Drahotuše – srpen 1617) byl český malíř, zeměměřič a autor map.\n\nOd svých třinácti byl v domě zemského měřiče Matouše Ornyse (†1600), kterému pomáhal. Není známo, zda se zeměměřičství učil i jinde než u Ornyse, nicméně po jeho smrti pokračoval jako zemský měřič. V roce 1589 koupil dům na Starém Městě pražském. Ještě za Ornysova života zřejmě provedl řadu královských panství v Čechách, v roce 1611 vypracoval plány Starého a Nového Města pražského. Již jako zemský měřič žádal na zemském sněmu zavedení nových zemských měr, protože ty staré shořely v roce 1541 s deskami zemskými a od té doby se mnohdy měřilo chybně. V roce 1615 tento sněm požadavek projednal a pověřil Podolského, aby sesbíral to, co se o mírách dochovalo v ústním podání. Tento úkol dokončil v roce 1617 spiskem \"Knížka o mírách zemských a vysvětlení, od kterého času míry a měření zemské v království českém svůj začátek mají\" (poprvé vydána až 1683).\n\nV roce 1590 vytvořil mapu pro Petra Voka z Rožmberka. Z královských panství v Čechách vyměřil a zmapoval podle rozkazu z roku 1599 Křivoklát, Dobříš, Zbiroh, Králův Dvůr a Točník. Mapoval také Plzeň, podle rozkazu od roku 1611 také Staré a Nové Město pražské. Většina těchto map se nezachovala.\n\nDůležitý (a dochovaný) je jeho spis o zemských mírách dokončený roku 1617, vydaný až roku 1683 pod jménem \"Šimona Podolského z Podolí, J. M. cís. geometra, toho času měřiče zemského v král. Českém, o mírách zemských a vysvětlení, od kterého času míry a měření zemské v království českém svůj začátek mají\". Spis je dělen na čtyři části, první nazvaný \"Od kterého času měr a měření zemského v království českém se užívá?\" se věnuje nejstarší historii zeměměřičství, která se má v Čechách začínat rokem 1022. Druhý díl se jmenuje \"Kterého času staré míry proměněny a ty jichž se nyní užívá nařízeny jsou\", kde se Podolský zabývá problémem, kdy vešly v platnost míry užívané k roku 1541, na což navazuje třetí díl \"O měrách zemských, kterýchž se po shoření desk zemských v království tomto posavád užívalo a užívá, a jak jim od každého rozumíno býti má\", kde je popsán stav po roce 1541, který by měl být platný i v době sepsání textu, za základní jednotku zde určuje pražský loket. Ve čtvrtém dílu \"O zlém a škodném užívání měr zemských\" poukazuje na nejednotnost měr v zemi.\n\n\n"}
{"id": "859197", "url": "https://cs.wikipedia.org/wiki?curid=859197", "title": "Kanton Tence", "text": "Kanton Tence\n\nKanton Tence (fr. \"Canton de Tence\") je francouzský kanton v departementu Haute-Loire v regionu Auvergne. Tvoří ho šest obcí.\n\n"}
{"id": "859198", "url": "https://cs.wikipedia.org/wiki?curid=859198", "title": "Kanton Vorey", "text": "Kanton Vorey\n\nKanton Vorey (fr. \"Canton de Vorey\") je francouzský kanton v departementu Haute-Loire v regionu Auvergne. Tvoří ho sedm obcí.\n\n"}
{"id": "859200", "url": "https://cs.wikipedia.org/wiki?curid=859200", "title": "Kanton Olliergues", "text": "Kanton Olliergues\n\nKanton Olliergues (fr. \"Canton d'Olliergues\") je francouzský kanton v departementu Puy-de-Dôme v regionu Auvergne. Tvoří ho šest obcí.\n\n"}
{"id": "859202", "url": "https://cs.wikipedia.org/wiki?curid=859202", "title": "Kanton Aigueperse", "text": "Kanton Aigueperse\n\nKanton Aigueperse (fr. \"Canton d'Aigueperse\") je francouzský kanton v departementu Puy-de-Dôme v regionu Auvergne. Tvoří ho 12 obcí.\n\n"}
{"id": "859205", "url": "https://cs.wikipedia.org/wiki?curid=859205", "title": "Kanton Ambert", "text": "Kanton Ambert\n\nKanton Ambert (fr. \"Canton d'Ambert\") je francouzský kanton v departementu Puy-de-Dôme v regionu Auvergne. Tvoří ho devět obcí.\n\n"}
{"id": "859206", "url": "https://cs.wikipedia.org/wiki?curid=859206", "title": "Jestřábník savojský", "text": "Jestřábník savojský\n\nJestřábník savojský (\"Hieracium sabaudum\") je vysoká, žlutě kvetoucí, volně rostoucí bylina. Je pro něj, stejně jako pro celý rod jestřábník, charakteristická značná morfologická proměnlivost, jen na území střední a jihovýchodní Evropy je rozpoznáno na 34 jeho poddruhů. Při širším pojetí s. l. rodu jestřábník (s dvěma podrody) spadá jestřábník savojský mezi tzv. \"pravé jestřábníky\" do podrodu \"Hieracium\".\n\nTento druh jestřábníku roste hojně ve světlých listnatých a borových lesích, křovinách a kamenitých stráních po celé Evropě, od Britských ostrovů a Pyrenejí až na východ k Uralu. Byl zavlečen do Severní Ameriky a na Nový Zéland.\n\nNejobvyklejším stanovištěm jestřábníku savojského jsou světlé lesy, jejich paseky a lemy, vřesoviště, pastviny a překvapivě často i lidskou činnosti narušená místa jako jsou lomy, pískovny, okraje cest i železničních tratí. Protože je rostlinou málo agresivní a nedokáže dobře vzdorovat druhům silně se rozrůstajícím volí půdy chudé na živiny a ty které jsou po většinu roku sušší a jen občas zavlhlé.\n\nNa území České republiky se nachází hojně, vzácnější je pouze v oreofytiku. Podle \"Florabase.cz\" se jestřábník savojský v ČR vyskytuje:\nVytrvalá rostlina s hustě olistěnou, pevnou a přímou, podélně rýhovanou lodyhou, vysokou průměrně 50 až 100 cm, která roste z podzemního přezimujícího pupenu na krátkém, šikmém oddenku s tenkými podzemními výběžky. Lodyha je bez přízemní listové růžice a porůstá jednoduchými i hvězdicovitými chlupy.\n\nStřídavě vyrůstajících 12 až 20 na okraji nepodvinutých listů velkých 30 až 80 × 10 až 25 mm je na lodyze v pravidelných odstupech nebo jsou ve spodní části mírně nahloučeny; směrem nahoru se jejich velikost postupně zmenšuje. Čepele tuhých lodyžních listů jsou po obvodě celokrajné nebo mnohem častěji mělce zubaté a brvité, na líci lysé a tmavě zelené, na rubu s jednotlivými chlupy a sivě zelené. Listy ve spodní části lodyhy jsou s řapíky a mají tvar eliptický až kopinatý, střední listy jsou zúženou bázi přisedlé a kopinaté, horní jsou v dolní části zubaté, širší bázi přisedlé až téměř objímavé a tvaru kopinatého až široce kopinatého, na vrcholech jsou zašpičatělé. Spodní listy na lodyze za květu zasychají.\n\nVrcholíkové květenství (lata)s oddálenými dolními větvemi je složené z 25 až 30 úborů nahloučených v horní části lodyhy. Stopky úborů s 40 až 60 květy mají husté hvězdicovité a ojediněle jednoduché chlupy nebo stopkaté žlázky a nejvýše 5 listenů. Stopka středního úboru bývá dlouhá 1 až 2,5 cm. Listeny zvonkovitého zákrovu jsou asi 7 mm dlouhé, jsou úzké, tupé, střechovitě uspořádané, černozelené až černé, nazpět neohnuté, většinou lysé nebo vzácně s ojedinělými jednoduchými chlupy a stopkatými žlázkami, květní lůžko je zřetelně plevkaté.\n\nOboupohlavné souměrné žluté jazykovité květy jsou obvykle 5zubé, jejich liguly dlouhé asi 15 mm jsou na vrcholu lysé. V květu je 5 tyčinek přirostlých ke korunní trubce, prašníky jsou společně srostlé do trubičky, jednopouzdrý semeník má pestík s dlouhou čnělkou světlé barvy rozvětvenou ve dvě blizny. Rostlina vykvétá v srpnu až říjnu. Ploidie 2n = 18, 27, 26.\n\nNažky jsou 2,5 až 5 mm dlouhé, nahoře uťaté, tmavě hnědé až černé, ověnčené krátkým jednoduchým chmýrem, rozšiřují se hlavně anemochorně nebo příležitostně zoochorně.\nV minulosti byl introdukován mj. i do Spojených států kde mu v některých oblastech místní podmínky velmi svědčí. Např. ve státě Washington se rozšířil natolik, že je zařazen mezi nejnebezpečnější plevele a je sváděn zápas o jeho plné vyhubení. Majitelé pozemků jsou tam zodpovědní za okamžitou likvidaci této rostlin včetně vykopání a zničení oddenků.\n\n\n \n"}
{"id": "859208", "url": "https://cs.wikipedia.org/wiki?curid=859208", "title": "Jestřábník", "text": "Jestřábník\n\nJestřábník (\"Hieracium\") je rod menších až středních rostlin s převážně žlutými květy. Je jedním z největších rodů krytosemenných rostlin, tvoří jej přibližně 1000 druhů. Rod jestřábník je součásti čeledi hvězdnicovitých, kde je řazen do podčeledi čekankové (\"Cichorioideae\").\n\nTento rod se vyjma Austrálie rozšířil do všech světadílů, roste od subtropů až téměř do chladných subpolárních oblastí. V České republice vyrůstá okolo 100 druhů.\n\nJsou to rostliny převážně vytrvalé, kvetou nejčastěji žlutě, mnohem řidčeji červeně, oranžově nebo růžově. Hodně druhů vytváří přízemní listovou růžici, která u některých druhů v době kvetení již usychá. Lodyha bývá porostlá mnoha nebo jen několika listy (i pouze jedním) s řapíky nebo bez, jejich čepele mají okraj různě zubatý nebo celistvý. Důležitým znakem určující druh rostliny je odění, na lodyze, listech, úborech, zákrovu i květech mohou vyrůstat chlupy jednoduché vícebuněčné, stopkaté žlázky nebo hvězdicovité chlupy, které při větší hustotě mohou být plstnaté. Na místě poškození někdy vytéká z lodyh latex.\n\nVýhradně jazykovité květy jsou seskupeny do úborů vyrůstajících na lodyze samostatně nebo vytvářejících květenství. U některých druhů dochází k apomiktickému rozmnožování bez splynutí gamet, tj. z vajíčka se vytvoří plod i bez oplodnění samčími buňkami z pylu. Plody jsou nažky s chmýřím.\n\nVšeobecně se jestřábník popisuje, co se týče jeho taxonomie, jako jeden z nejsložitějších rodů. Jednou z příčin je apomiktické rozmnožování mnoha druhů, které odchylky vzniklé před dávnou dobou na oddělených stanovištích dlouhodobě konzervuje (rostliny se vlastně množí klonováním). Následně vzniká velké množství tzv. apomiktických mikrodruhů.\n\nU rostlin rozmnožujících se opylením dochází zase často k hybridizaci, plodní hybridi se dále kříží mezi sebou i zpětně s původními rodiči, vznikají nepřehledné tzv. hybridní roje.\n\nStav, kdy vzniklo velké množství blízce příbuzných druhů, které navíc nejsou od sebe příliš odlišné, dal vzniknout systematické pomůcce, a to stanovením tzv. hlavních a vedlejších druhů. Vedlejší druh je ten, který nese znaky nějakého dalšího, hlavního druhu, přičemž nemusí být nutně hybridního původu. Vzájemné vztahy se pak zapisují:\n\nRod jestřábník je vzhledem ke své rozsáhlosti, složitosti i vzájemným mezidruhovým vztahům uznáván buď jako široký rod (sensu lato) jestřábník \"Hieracium\" se dvěma podrody: Sg. \"Hieracium\", tzv pravé jestřábníky, a Sg. \"Pilosella\", tzv. chlupáčci, nebo (v současné době asi častěji) v užším slova smyslu (sensu stricto) jako dva samostatné rody jestřábník \"Hieracium\" a dále samostatný rod chlupáček \"Pilosella\".\n\nRozmnožují se pouze semeny, která vznikají výhradně apomikticky, listy mají po obvodě drobně až hrubě zubaté. Chmýr je dvouřadý, nažky 2,5-5 mm dlouhé. Rostliny jsou vždy bez výběžků. Patří sem např.ː\n\nRozmnožují se semeny a odnožemi, semena vznikají apomikticky i opylováním, listy jsou po obvodě celistvé, nanejvýš s drobnými, od sebe vzdálenými zuby. Rostliny mají podzemní i nadzemní výběžky. Chmýr je jednořadý, nažky dlouhé nejvýše 2,5 mm. V ČR se vyskytuje na 10 hlavních druhů, např.ː\n\n \n"}
{"id": "859209", "url": "https://cs.wikipedia.org/wiki?curid=859209", "title": "Kanton Ardes", "text": "Kanton Ardes\n\nKanton Ardes (fr. \"Canton d'Ardes\") je francouzský kanton v departementu Puy-de-Dôme v regionu Auvergne. Tvoří ho 15 obcí.\n\n"}
{"id": "859213", "url": "https://cs.wikipedia.org/wiki?curid=859213", "title": "Kanton Arlanc", "text": "Kanton Arlanc\n\nKanton Arlanc (fr. \"Canton d'Arlanc\") je francouzský kanton v departementu Puy-de-Dôme v regionu Auvergne. Tvoří ho devět obcí.\n\n"}
{"id": "859214", "url": "https://cs.wikipedia.org/wiki?curid=859214", "title": "Langeac", "text": "Langeac\n\nLangeac je francouzská obec v departementu Haute-Loire v regionu Auvergne. V roce 2009 zde žilo 3 976 obyvatel. Je centrem kantonu Langeac.\n\n"}
{"id": "859216", "url": "https://cs.wikipedia.org/wiki?curid=859216", "title": "Tim Butler", "text": "Tim Butler\n\nTim Butler (* jako Timothy George Butler; 7. prosince 1958 Teddington, Middlesex, Anglie) je britský baskytarista. V roce 1977 společně se svým bratrem Richardem Butlerem založil skupinu The Psychedelic Furs, ve které s přestávkou v letech 1991–2000 působí dodnes. V mezidobí byli oba bratři členy skupiny Love Spit Love.\n"}
{"id": "859220", "url": "https://cs.wikipedia.org/wiki?curid=859220", "title": "Svatopluk Svoboda", "text": "Svatopluk Svoboda\n\nSvatopluk Svoboda (5. prosince 1886 Praha – 19. října 1971 Brno) byl československý gymnasta. Zúčastnil se Letních olympijských her 1920 v Antverpách a obsadil zde 4. místo v soutěži družstev mužů.\n\n"}
{"id": "859221", "url": "https://cs.wikipedia.org/wiki?curid=859221", "title": "Mexiko na Letních olympijských hrách 2008", "text": "Mexiko na Letních olympijských hrách 2008\n\nMexiko se účastnilo Letní olympiády 2008. Zastupovalo ho 83 sportovců (43 mužů a 40 žen) v 23 sportech.\n\n"}
{"id": "859222", "url": "https://cs.wikipedia.org/wiki?curid=859222", "title": "The Psychedelic Furs", "text": "The Psychedelic Furs\n\nThe Psychedelic Furs je britská post-punková skupina, kterou v roce 1977 založili bratři Richard Butler a Tim Butler. Své první, eponymní, studiové album skupina vydala v roce 1980; za celou svou kariéru jich vydala celkem sedm. Rozpadla se v roce 1991 a oba bratři založili skupinu Love Spit Love. V roce 2000 byla činnost skupiny obnovena.\n\n"}
{"id": "859224", "url": "https://cs.wikipedia.org/wiki?curid=859224", "title": "Kanton Aubière", "text": "Kanton Aubière\n\nKanton Aubière (fr. \"Canton d'Aubière\") je francouzský kanton v departementu Puy-de-Dôme v regionu Auvergne. Tvoří ho tři obce.\n\n"}
{"id": "859225", "url": "https://cs.wikipedia.org/wiki?curid=859225", "title": "Kanton Châteldon", "text": "Kanton Châteldon\n\nKanton Châteldon (fr. \"Canton de Châteldon\") je francouzský kanton v departementu Puy-de-Dôme v regionu Auvergne. Tvoří ho šest obcí.\n\n"}
{"id": "859227", "url": "https://cs.wikipedia.org/wiki?curid=859227", "title": "Kanton Cournon-d'Auvergne", "text": "Kanton Cournon-d'Auvergne\n\nKanton Cournon-d'Auvergne (fr. \"Canton de Cournon-d'Auvergne\") je francouzský kanton v departementu Puy-de-Dôme v regionu Auvergne. Tvoří ho pouze město Cournon-d'Auvergne.\n"}
{"id": "859229", "url": "https://cs.wikipedia.org/wiki?curid=859229", "title": "Stückerové z Wayerhofu", "text": "Stückerové z Wayerhofu\n\nStückerové z Wayerhofu (rovněž s variantou z Weyershofu) je novodobý šlechtický rod, jehož nobilitovaným zakladatelem se stal důstojník a pozdější rada olomouckého biskupského soudu Ferdinand Stücker.\n\nFerdinand Stücker zakoupil v roce 1808 statek Všechovice. Od dva roky později získal povýšení do šlechtického stavu a predikát z \"Wayerdorfu\". Následně v roce 1812 byl povýšen do stavu rytířského společně se ziskem českého inkolátu.\n\nStatek Všechovice zdědil Ferdinandův syn Franz Hubert, ve 30. a 40. letech poslanec moravského zemského sněmu, jenž v roce 1831 k rodovému majetku přikoupil statek Jeseník nad Odrou, který však o pět let později opět prodal.\n\nHubert sv. p. Stücker z Wayersdorfu koupil v roce 1835 šilheřovické panství včetně Šilheřovických dolů v Koblově od majitelského konsorcia z kruhů rodin hrabat Hoverdenů a hrabat Matuschků. Otevřel nový důl pomocí ražby dědičné štoly Hubert na sloj Růžena. V roce 1844 prodal šilheřovické doly s celým šiheřovickým panstvím Salomonu Mayeru sv. p. Rothschildovi.\n\nPozději se rod Stückerů přesunul do pruské části Slezska, čímž mizí z prostředí českých zemí.\n\n\n"}
{"id": "859231", "url": "https://cs.wikipedia.org/wiki?curid=859231", "title": "Kanton Ennezat", "text": "Kanton Ennezat\n\nKanton Ennezat (fr. \"Canton d'Ennezat\") je francouzský kanton v departementu Puy-de-Dôme v regionu Auvergne. Tvoří ho 11 obcí.\n\n"}
{"id": "859232", "url": "https://cs.wikipedia.org/wiki?curid=859232", "title": "Ardes", "text": "Ardes\n\nArdes je francouzská obec v departementu Puy-de-Dôme v regionu Auvergne. V roce 2012 zde žilo 550 obyvatel. Je centrem kantonu Ardes.\n\n"}
{"id": "859233", "url": "https://cs.wikipedia.org/wiki?curid=859233", "title": "Kanton Herment", "text": "Kanton Herment\n\nKanton Herment (fr. \"Canton d'Herment\") je francouzský kanton v departementu Puy-de-Dôme v regionu Auvergne. Tvoří ho šest obcí.\n\n"}
{"id": "859234", "url": "https://cs.wikipedia.org/wiki?curid=859234", "title": "Kanton Issoire", "text": "Kanton Issoire\n\nKanton Issoire (fr. \"Canton d'Issoire\") je francouzský kanton v departementu Puy-de-Dôme v regionu Auvergne. Tvoří ho 16 obcí.\n\n"}
{"id": "859235", "url": "https://cs.wikipedia.org/wiki?curid=859235", "title": "Mexiko na Letních olympijských hrách 2004", "text": "Mexiko na Letních olympijských hrách 2004\n\nMexiko se účastnilo Letní olympiády 2004. Zastupovalo ho 109 sportovců (59 mužů a 50 žen) v 20 sportech.\n\n"}
{"id": "859236", "url": "https://cs.wikipedia.org/wiki?curid=859236", "title": "Kanton Saint-Dier-d'Auvergne", "text": "Kanton Saint-Dier-d'Auvergne\n\nKanton Saint-Dier-d'Auvergne (fr. \"Canton de Saint-Dier-d'Auvergne\") je francouzský kanton v departementu Puy-de-Dôme v regionu Auvergne. Tvoří ho devět obcí.\n\n"}
{"id": "859238", "url": "https://cs.wikipedia.org/wiki?curid=859238", "title": "Kanton Saint-Germain-l'Herm", "text": "Kanton Saint-Germain-l'Herm\n\nKanton Saint-Germain-l'Herm (fr. \"Canton de Saint-Germain-l'Herm\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859239", "url": "https://cs.wikipedia.org/wiki?curid=859239", "title": "Herment", "text": "Herment\n\nHerment je francouzská obec v departementu Puy-de-Dôme v regionu Auvergne. V roce 2009 zde žilo 272 obyvatel. Je centrem kantonu Herment.\n\n"}
{"id": "859240", "url": "https://cs.wikipedia.org/wiki?curid=859240", "title": "Kanton Saint-Gervais-d'Auvergne", "text": "Kanton Saint-Gervais-d'Auvergne\n\nKanton Saint-Gervais-d'Auvergne (fr. \"Canton de Saint-Gervais-d'Auvergne\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859241", "url": "https://cs.wikipedia.org/wiki?curid=859241", "title": "Stolica", "text": "Stolica\n\nStolica (1476 m n. m.) je nejvyšší hora Stolických vrchů i celého Slovenského rudohoří. Nachází se v prostoru mezi vesnicemi Telgárt, Rejdová, Čierna Lehota, Muránska Zdychava a Muránska Huta. Vrcholem prochází okresní i krajská hranice mezi okresem Revúca (Banskobystrický kraj) a okresem Rožňava (Košický kraj). Stolica leží jižně od hlavního rudohorského hřebene, se kterým je spojena Slanským sedlem (1234 m). Na jihu spadají její svahy do sedla Harová (1362 m), které ji odděluje od hřbetu Lehotské hole. Z holého vrcholu je dnes už jen částečný výhled (vidět je např. nedaleká Kráľova hoľa). Na východních svazích hory pramení řeka Slaná.\n\n"}
{"id": "859242", "url": "https://cs.wikipedia.org/wiki?curid=859242", "title": "Kanton La Tour-d'Auvergne", "text": "Kanton La Tour-d'Auvergne\n\nKanton La Tour-d'Auvergne (fr. \"Canton de La Tour-d'Auvergne\") je francouzský kanton v departementu Puy-de-Dôme v regionu Auvergne. Tvoří ho osm obcí.\n\n"}
{"id": "859243", "url": "https://cs.wikipedia.org/wiki?curid=859243", "title": "Dennis Dunaway", "text": "Dennis Dunaway\n\nDennis Dunaway (* 9. prosince 1946 Cottage Grove, Oregon, USA) je americký rockový baskytarista. V letech 1969-1974 byl členem skupiny Alice Cooper, ze které se později stala doprovodná skupina jejího zpěváka. Nahrál s ním alba \"Pretties for You\" (1969), \"Easy Action\" (1970), \"Love It to Death\" (1971), \"Killer\" (1971), \"School's Out\" (1972), \"Billion Dollar Babies\" (1973) a \"Muscle of Love\" (1973). Rovněž se podílel na jeho albu z roku 2011 nazvaném \"Welcome 2 My Nightmare\". Ve stejném roce byl se skupinou uveden do Rock and Roll Hall of Fame.\n"}
{"id": "859247", "url": "https://cs.wikipedia.org/wiki?curid=859247", "title": "Kanton Riom-Est", "text": "Kanton Riom-Est\n\nKanton Riom-Est (fr. \"Canton de Riom-Est\") je francouzský kanton v departementu Puy-de-Dôme v regionu Auvergne. Tvoří ho osm obcí.\n\n"}
{"id": "859249", "url": "https://cs.wikipedia.org/wiki?curid=859249", "title": "Kanton Riom-Ouest", "text": "Kanton Riom-Ouest\n\nKanton Riom-Ouest (fr. \"Canton de Riom-Ouest\") je francouzský kanton v departementu Puy-de-Dôme v regionu Auvergne. Tvoří ho sedm obcí.\n\n"}
{"id": "859251", "url": "https://cs.wikipedia.org/wiki?curid=859251", "title": "Mexiko na Letních olympijských hrách 2000", "text": "Mexiko na Letních olympijských hrách 2000\n\nMexiko se účastnilo Letní olympiády 2000. Zastupovalo ho 78 sportovců (52 mužů a 26 žen) v 19 sportech.\n\n"}
{"id": "859255", "url": "https://cs.wikipedia.org/wiki?curid=859255", "title": "Kanton Clermont-Ferrand-Centre", "text": "Kanton Clermont-Ferrand-Centre\n\nKanton Clermont-Ferrand-Centre (fr. \"Canton de Clermont-Ferrand-Centre\") je francouzský kanton v departementu Puy-de-Dôme v regionu Auvergne. Tvoří ho pouze centrum města Clermont-Ferrand. Kanton vznikl v roce 1982 oddělením od kantonu Clermont-Ferrand-Sud.\n"}
{"id": "859256", "url": "https://cs.wikipedia.org/wiki?curid=859256", "title": "Mexiko na Letních olympijských hrách 1996", "text": "Mexiko na Letních olympijských hrách 1996\n\nMexiko se účastnilo Letní olympiády 1996. Zastupovalo ho 98 sportovců (70 mužů a 28 žen) v 19 sportech.\n\n"}
{"id": "859257", "url": "https://cs.wikipedia.org/wiki?curid=859257", "title": "Kempný", "text": "Kempný\n\nExistuje více nositelů příjmení Kempný:\n\n"}
{"id": "859258", "url": "https://cs.wikipedia.org/wiki?curid=859258", "title": "Kanton Clermont-Ferrand-Est", "text": "Kanton Clermont-Ferrand-Est\n\nKanton Clermont-Ferrand-Est (fr. \"Canton de Clermont-Ferrand-Est\") je francouzský kanton v departementu Puy-de-Dôme v regionu Auvergne. Tvoří ho pouze východní část města Clermont-Ferrand.\n"}
{"id": "859259", "url": "https://cs.wikipedia.org/wiki?curid=859259", "title": "Kanton Clermont-Ferrand-Nord", "text": "Kanton Clermont-Ferrand-Nord\n\nKanton Clermont-Ferrand-Nord (fr. \"Canton de Clermont-Ferrand-Nord\") je francouzský kanton v departementu Puy-de-Dôme v regionu Auvergne. Tvoří ho pouze severní část města Clermont-Ferrand.\n"}
{"id": "859260", "url": "https://cs.wikipedia.org/wiki?curid=859260", "title": "Kanton Clermont-Ferrand-Nord-Ouest", "text": "Kanton Clermont-Ferrand-Nord-Ouest\n\nKanton Clermont-Ferrand-Nord-Ouest (fr. \"Canton de Clermont-Ferrand-Nord-Ouest\") je francouzský kanton v departementu Puy-de-Dôme v regionu Auvergne. Tvoří ho pouze severozápadní část města Clermont-Ferrand. Kanton vznikl v roce 1982 oddělením od kantonu Clermont-Ferrand-Nord\n"}
{"id": "859262", "url": "https://cs.wikipedia.org/wiki?curid=859262", "title": "Kanton Clermont-Ferrand-Ouest", "text": "Kanton Clermont-Ferrand-Ouest\n\nKanton Clermont-Ferrand-Ouest (fr. \"Canton de Clermont-Ferrand-Ouest\") je francouzský kanton v departementu Puy-de-Dôme v regionu Auvergne. Tvoří ho pouze západní část města Clermont-Ferrand.\n"}
{"id": "859263", "url": "https://cs.wikipedia.org/wiki?curid=859263", "title": "Petr ze Šternberka", "text": "Petr ze Šternberka\n\nPetr ze Šternberka byl významný šlechtic z rodu pánů ze Šternberka. Jeho otcem byl Zdeněk ze Šternberka, o němž jsou velmi strohé zprávy a který zemřel předčasně v roce 1360. Z tohoto roku pochází první písemná zmínka o Petrovi, který patrně velmi mlád převzal otcův majetek a se svým strýcem Albrechtem Alešem ze Šternberka se stal spoluvlastníkem držav moravské šternberské rodové větve pánů ze Šternberka. \n\nPostupem času se snažil část tohoto majetku dostat pouze pod svoji správu, a tak roku 1375 byla mezi ním a strýcem Albrechtem sepsána smlouva, podle níž Petr získal panství Bechyně, platy ze statku benešovského a panství Račice. Ostatní statky na Moravě držel nadále biskup Albrecht s tím, že bez Petrova souhlasu z nich nic nezcizí. Roku 1379 se oženil se sestrou Jana Opavského Annou. Roku 1380 jeho strýc Albrecht zemřel a Petr jako jediný zákonný dědic získal panství Šternberk, Količín, Veselí nad Moravou a Odry. Roku 1381 zapsal své ženě Anně věno na panství Dědice. V tomtéž roce vešel na moravských statcích ve spolek se Zdeňkem ze Šternberka a s Petrem z Kravař pro případ, kdyby neměl potomků. V roce 1383 svoje rozhodnutí změnil a vešel ve spolek s Petrem z Kravař a Markvartem ze Šternberka. V Čechách vešel roku 1382 ve spolek s Jindřichem z Hradce a Zdeslavem ze Šternberka. Petr se účastnil zasedání moravských soudů v Brně a Olomouci, uplatnil se jako vyjednavač při urovnávání sporů v moravských markraběcích válkách. \n\nProtože neměl děti, potvrdil v roce 1397 svá předchozí ujednání o společnících, kteří budou po něm dědit majetek. Zemřel ještě v tomtéž roce. \n\n"}
{"id": "859266", "url": "https://cs.wikipedia.org/wiki?curid=859266", "title": "Kanton Clermont-Ferrand-Sud", "text": "Kanton Clermont-Ferrand-Sud\n\nKanton Clermont-Ferrand-Sud (fr. \"Canton de Clermont-Ferrand-Sud\") je francouzský kanton v departementu Puy-de-Dôme v regionu Auvergne. Tvoří ho pouze jižní část města Clermont-Ferrand.\n"}
{"id": "859267", "url": "https://cs.wikipedia.org/wiki?curid=859267", "title": "Kanton Clermont-Ferrand-Sud-Est", "text": "Kanton Clermont-Ferrand-Sud-Est\n\nKanton Clermont-Ferrand-Sud-Est (fr. \"Canton de Clermont-Ferrand-Sud-Est\") je francouzský kanton v departementu Puy-de-Dôme v regionu Auvergne. Tvoří ho pouze jihovýchodní část města Clermont-Ferrand.\n"}
{"id": "859268", "url": "https://cs.wikipedia.org/wiki?curid=859268", "title": "Kanton Clermont-Ferrand-Sud-Ouest", "text": "Kanton Clermont-Ferrand-Sud-Ouest\n\nKanton Clermont-Ferrand-Sud-Ouest (fr. \"Canton de Clermont-Ferrand-Sud-Ouest\") je francouzský kanton v departementu Puy-de-Dôme v regionu Auvergne. Tvoří ho pouze jihozápadní část města Clermont-Ferrand.\n"}
{"id": "859273", "url": "https://cs.wikipedia.org/wiki?curid=859273", "title": "Laoský kip", "text": "Laoský kip\n\nKip je národní měnou Laoské lidově demokratické republiky. Jeho mezinárodní ISO 4217 kód je LAK.\n\nTato měna byla nejdříve zavedena v letech 1945–46 vientianskou vládou, tehdy šlo jen o papírové bankovky. V r. 1954 byly vydány nové \"kipy\" po vyhlášení nezávislé konstituční monarchie. Kip měl z počátku podjednotku \"at\" (1 kip = 100 atů). Měnu pak přejal i pozdější komunistický režim, vzhledem k dlouhodobější inflaci však byly \"aty\" v r. 1979 zrušeny – tehdejší reforma zavedla nové \"kipy\", přičemž nový \"kip\" měl hodnotu sta starých \"kipů\".\nKip je nesměnitelnou měnou. V celém Laosu, zejména v městských a turistických oblastech je však poměrně běžně přijímán jako paralelní měna thajský baht.\n\nTeoreticky dále existují mince v hodnotách 1, 5, 10, 20 a 50 \"kipů\", v praxi se lze ovšem setkat jen s bankovkami v hodnotách 500, 1000, 2000, 5000, 10 000, 20 000, 50 000, 100 000. Na bankovkách v hodnotách 2000 – 100 000 \"kipů\" je podobizna bývalého presidenta Kaysona Phomvihana (1920–1992).\n"}
{"id": "859274", "url": "https://cs.wikipedia.org/wiki?curid=859274", "title": "Leishmania donovani", "text": "Leishmania donovani\n\nLeishmania donovani je komplex příbuzných druhů protozoitních flagellátů z rodu \"Leishmania\". Jejím jediným rezervoárem je člověk, u něhož způsobuje viscerální leishmaniózu, také známou jako nemoc kala-azar. Přenáší se infekčním kousnutím hmyzího vektoru, samičkou flebotoma (\"Phlebotomus\").\n\nLeishmanie vytvářejí dvě morfologická stadia. Vnitrobuněční amastigoti, jejichž tvar je kulatý s velmi krátkým bičíkem nevyčnívajícím s periflagelární kapsy (proto vzniká dojem, že bičík schází), parazitují v makrofázích savčích hostitelů. Zatímco bičíkatí promastigoti mají štíhlé buňky s bičíkem na přední části těla a nachází se ve střevním traktu hmyzího vektoru.\n\nJe charakterizován suchými a teplými oblastmi, ve kterých se dobře daří jejím přenašečům. Tj. především Indie, Čína, Keňa a Súdán.\n\nPřenašeč nasaje amastigoty společně s makrofágy a krví. V jeho střevě se bičíkovci množí jako promastigoti. Ti se při sání dostávají do tkání hostitele, kde jsou rychle fagocytováni makrofágy. Uvnitř makrofágu dochází k rychlé transformaci promastigota do amastigotního stadia, které je v makrofágu uzavřeno do parazitoforní vakuoly, ve které se množí. Při jejím prasknutí paraziti infikují další fagocyty. Tento proces se několikrát opakuje. Phlebotomus se nakazí sáním na infikovaném hostiteli.\n\nNejtěžší a nejnebezpečnější forma viscerální leishmaniózy je kala-azar. Po prakticky zanedbatelné kožní fázi (která je hlavním příznakem kožní leishmaniózy) leishmanie napadají vnitřní orgány. Projevuje se vysokými horečkami, ztrátou váhy, anémií, zvětšením sleziny a jater. Její inkubační doba je 2-6 měsíců, ale může být i několik let. Nástup příznaků je náhlý nebo postupný. Vždy dochází ke zvýšení teploty, často nepravidelnému s 2-3 vrcholy za den. Při akutním průběhu téměř vždy končí smrtí. Při včasném zjištění vede správná léčba k uzdravení pacienta. Většinou se kala-azar diagnostikuje přítomností amastigotů v kostní dřeni, slezině nebo krvi.Podobné formy viscerální leishmaniózy pak vykazují pacienti (především děti) nakažení leishmanií infantum v oblastech Středozemního moře, Blízkého východu a Východní Afriky. V Jižní Americe je pak původcem onemocnění leishmania chagasi.\n\nTento syndrom je pokračováním viscerální leishmaniózy. Může vzniknout i několik let po úspěšné léčbě primární infekce. Kožní léze jsou různorodé a mohou obsahovat velká množství amastigotů. Při vhodné změně podmínek (např. pro rozmnožování flebotomů) se pak takoví pacienti stávají zdrojem nové nákazy.\n\n• VOLF, P.; HORÁK, P. at al. \"Paraziti a jejich biologie\". Praha : Triton, 2007. 81-83s. ISBN 978-80-7387-008-9\n\n• COOK, C.G.; ZUMLA, A. \"Manson's tropical diseases, 21nd Edition, Philadelphia : W. B. Saunders, 2003. ISBN 0-7020-2640-9\n\n• PETERS, W.; PASVOL, G. \"Atlas of Tropical Medicine and Parasitology\", 6th Edition, Elsevier Limited, 2007. 90-95s. ISBN 978-0-323-04364-9\n\n"}
{"id": "859275", "url": "https://cs.wikipedia.org/wiki?curid=859275", "title": "Kanton Thiers", "text": "Kanton Thiers\n\nKanton Thiers (fr. \"Canton de Thiers\") je francouzský kanton v departementu Puy-de-Dôme v regionu Auvergne. Tvoří ho tři obce.\n\n"}
{"id": "859276", "url": "https://cs.wikipedia.org/wiki?curid=859276", "title": "Podvicmanovský mlýn", "text": "Podvicmanovský mlýn\n\nPodvicmanovský mlýn nebo také vodní mlýn Josefa Blažka, je patrový roubený mlýn. Leží na samotě nazývané Podvicmanov, v hlubokém údolí mezi obcemi Vicmanov a Strážiště na Mnichovohradišťsku. Patří k hodnotným památkám lidové architektury, od roku 1965 je chráněn jako kulturní památka České republiky.\nMlýn na tomto místě se nacházel pravděpodobně již ve 12. století, podle zlomku urbáře cisterciáckého kláštera v Klášteře Hradišti. Základ mlýna pochází pravděpodobně ze začátku 18. století. Podle data uvedeného pod římsou mansardy nad štítem došlo v roce 1806 k rozsáhlým úpravám mlýna a k přístavbě přízemního kolmého křídla, tzv. šalandy. Kolem roku 1905 došlo k výměně strojního zařízení mlýna.\n\n"}
{"id": "859278", "url": "https://cs.wikipedia.org/wiki?curid=859278", "title": "Kanton Vertaizon", "text": "Kanton Vertaizon\n\nKanton Vertaizon (fr. \"Canton de Vertaizon\") je francouzský kanton v departementu Puy-de-Dôme v regionu Auvergne. Tvoří ho 12 obcí.\n\n"}
{"id": "859279", "url": "https://cs.wikipedia.org/wiki?curid=859279", "title": "Kanton Veyre-Monton", "text": "Kanton Veyre-Monton\n\nKanton Veyre-Monton (fr. \"Canton de Veyre-Monton\") je francouzský kanton v departementu Puy-de-Dôme v regionu Auvergne. Tvoří ho 11 obcí.\n\n"}
{"id": "859280", "url": "https://cs.wikipedia.org/wiki?curid=859280", "title": "Kanton Vic-le-Comte", "text": "Kanton Vic-le-Comte\n\nKanton Vic-le-Comte (fr. \"Canton de Vic-le-Comte\") je francouzský kanton v departementu Puy-de-Dôme v regionu Auvergne. Tvoří ho 13 obcí.\n\n"}
{"id": "859281", "url": "https://cs.wikipedia.org/wiki?curid=859281", "title": "Kanton Viverols", "text": "Kanton Viverols\n\nKanton Viverols (fr. \"Canton de Viverols\") je francouzský kanton v departementu Puy-de-Dôme v regionu Auvergne. Tvoří ho sedm obcí.\n\n"}
{"id": "859283", "url": "https://cs.wikipedia.org/wiki?curid=859283", "title": "Marie Isabela Portugalská", "text": "Marie Isabela Portugalská\n\nMarie Isabela Portugalská (Maria Isabel Francisca; 19. květen 1797 – 26. prosinec 1818) byla portugalská princezna a španělská královna, druhá manželka Ferdinanda VII. Byla dcerou Jana VI. Portugalského a Carloty Španělské.\n\nPortugalská infantka se za španělského krále, jehož byla neteří, vdala v roce 1816. Jeho první manželka Marie Antonie Neapolsko-Sicilská zemřela o deset let dříve. Tento sňatek měl za cíl posílit vztahy mezi Španělskem a Portugalskem.\n\nMarie Isabela svého muže nesnášela kvůli jeho neustálým nevěrám, ale přesto 21. srpna 1817 porodila dceru Marii Luisu Isabelu, která ale zemřela o čtyři měsíce později 9. ledna 1818. Královna byla brzy znovu těhotná, ale jednalo se o komplikované těhotenství i porod. Kvůli němu také 26. prosince 1818 zemřela. Během porodu lékaři zjistili, že dítě je mrtvé. Marie Isabela ztratila vědomí a lékaři poté pomocí řezu chtěli dítě vyjmout, protože matku považovali také za mrtvou. Ta však vykřikla a zemřela teprve po tomto zákroku.\n\nKrálovna byla známou sběratelkou umění. Výsledky její záliby se staly základem sbírek Musea del Prado, otevřeného rok po její smrti.\n"}
{"id": "859287", "url": "https://cs.wikipedia.org/wiki?curid=859287", "title": "Josef Adam Arco", "text": "Josef Adam Arco\n\nJosef Adam Jan Nepomuk Felix hrabě Arco (27. ledna 1733, Salzburg – 3. června 1802, Seckau) byl královéhradecký biskup, pomocný biskup pasovský (1764–1776), biskup sekovský (1780–1802) a titulární biskup hiponský.\n\nNarodil se v rodině jihotyrolského původu, kterou Zikmund Lucemburský povýšil do říšského hraběcího stavu. Po vysvěcení na kněze se Josef Adam stal pasovským kanovníkem. V roce 1764 byl jmenován titulárním biskupem hiponským s určením pro pasovskou diecézi. V tomto roce také přijal biskupské svěcení a jako sufragán pasovského biskupa se stal pasovským oficiálem ve Vídni a farářem v Tulně. Dne 17. května 1776 byl Marií Terezií jmenován biskupem v Hradci Králové. Jeho jmenování potvrdil 10. července papež Pius VI.. K slavnostní intronizaci došlo 15. srpna 1776 v katedrále sv. Ducha. Dne 20. června 1778 odjel do Salzburgu a do Hradce Králové se již nevrátil. O dva roky později byl dne 1. ledna 1780 jmenován biskupem sekovským.\n\n"}
{"id": "859289", "url": "https://cs.wikipedia.org/wiki?curid=859289", "title": "Ha-Tnu'a", "text": "Ha-Tnu'a\n\nHa-Tnu'a ( , doslova „Hnutí“) je izraelská politická strana vedená Cipi Livniovou. Založena byla 27. listopadu 2012 bývalými členy strany Kadima, jíž Livniová předsedala do března 2012. V předčasných parlamentních volbách v roce 2013 strana získala 6 poslaneckých mandátů.\n\nPřed předčasnými volbami do Knesetu roku 2015 dojednala 10. prosince 2014 předsedkyně strany Cipi Livniová alianci s Izraelskou stranou práce, nazvanou Sionistický tábor. V průzkumech voličských preferencí se nová aliance začala již během prosince 2014 umisťovat na prvním či druhém místě, přičemž dosud průzkumům vévodila pravice a strana Likud.\n\nStrana měla k 7. prosinci 2012 celkem sedm poslanců v izraelském parlamentu, kteří byli ve volbách v roce 2009 zvoleni za Kadimu:\n\nTento počet zajišťoval straně státní příspěvek. V prosinci 2012 se k ní připojili také levicoví politici Amram Micna a Amir Perec.\n"}
{"id": "859292", "url": "https://cs.wikipedia.org/wiki?curid=859292", "title": "Hřbitov u kostela Všech svatých (Plzeň)", "text": "Hřbitov u kostela Všech svatých (Plzeň)\n\nHřbitov u kostela Všech svatých má přibližně čtvercový půdorys, přičemž kostel Všech svatých se nachází v jeho jihovýchodní části. Ve východní zdi hřbitova je při jižním okraji umístěna vstupní branka a o něco severněji pak vstupní brána. Ohradní zeď hřbitova, márnice a soubor 61 náhrobků a hrobek je chráněn jako kulturní památka České republiky.\n\nHřbitov byl založen pravděpodobně již v první polovině 12. století a sloužil především tehdejším obcím Malice a Záhorsko. Od doby založení Nové Plzně v roce 1295, zde byli, až do 14. století, kdy vznikl hřbitov u kostela sv. Bartoloměje i její obyvatelé. Později zde nacházeli místo posledního odpočinku spíše obyvatelé z nižších vrstev, především z předměstských Skvrňan či Bolevce.\n\nV době morových epidemií se na hřbitově objevují masové hroby. Stejně tak jsou zde pohřbeny oběti požáru v roce 1742 z řad francouzského vojska. V roce 1782 pak i vojáci ruského vojska, které tou dobou Plzní procházelo. Svého významu nabývá hřbitov v roce 1784, kdy císař Josef II. svým nařízením ruší hřbitovy umístěné ve městech, tedy i hřbitov u svatého Bartoloměje a hřbitovy u obou tehdejších plzeňských klášterů. V Plzni se tak pohřbívalo především na zdejším hřbitově a na hřbitově u kostela svatého Mikuláše. Od přibližně 80. let 19. století nabývá hřbitov u kostela Všech svatých ještě většího významu, neboť jsou zde k poslednímu odpočinku uloženy některé významné plzeňské osobnosti. V roce 1900 je však hřbitov uzavřen a okolní obce si v roce 1903 zřizují vlastní hřbitovy. V 60. letech 20. století je uvažováno o parkové úpravě hřbitova, ale k té však nedošlo. Postupné obnovy se hřbitov dočkal v souvislosti s opravami kostela. V roce 1988 byla zpracována dokumentace ke hřbitovu, ale k realizaci záměru na parkovou úpravu opět nedošlo. Oprava kostela i náhrobků předních měšťanů, kněží a podnikatelů se zdařila do jara 2018 (D. Růžička ve zprávách ČT 24, 25.3.2018).\n\nZ doby největšího rozmachu hřbitova především v 19. století pochází řada významných hrobek a náhrobků, například plzeňského arciděkana Františka Herolda (zemřel 1903), knihovníka Tomáše Cimrhanzla (1899), majitele zvěřince Antonína Kludského (zemřel 1859), inženýr Škodových závodů a průkopník létání v Plzni Ing. Mikoletský, hrobka rodiny Rohrerovy a další. Dnes zabílený nápis „Coemeterium patrum a fratrum franciscanorum Pilsnae“ označoval i hrobku plzeňských františkánů u severní stěny kostela. Bezesporu velmi zajímavým byl náhrobek rodiny Trejbalovy, zhotovený Janem Kastnerem dle návrhu Kamila Hilberta s vrcholovou sochou svatého Jana Křtitele a sochou Ukládání do hrobu. Tento náhrobek však byl přemístěn na hřbitov u kostela svatého Jiří.\n\n\n"}
{"id": "859302", "url": "https://cs.wikipedia.org/wiki?curid=859302", "title": "Mísenka oranžová", "text": "Mísenka oranžová\n\nMísenka oranžová (\"Aleuria aurantia\") je jedlá vřeckovýtrusná houba z čeledi ohnivkovité, která je nápadná svým živě oranžovým zbarvením.\n\nPlodnice je nepravidelně okrouhlá nebo oválná a různě zprohýbaná, k substrátu přisedlá, miskovitého tvaru, který posléze přechází až v ploše talířovitý. Dosahuje šířky 2 – 10 cm. Je tvořena velmi tenkou (asi 1 mm) křehkou a lámavou dužninou. Z vnitřní strany je plodnice zbarvena živě oranžově až oranžovočerveně, vnější strana bývá obyčejně poněkud světlejší, bledě oranžová, často bělavě ojíněná. vnitřní stranu plodnice pokrývá výtrusorodé rouško – thecium.\n\nVyskytuje se od jara do podzimu, obvykle na holé půdě či v trávě a ve skupinách, často i ve velkém množství, v listnatých lesích, na loukách, v parcích, zahradách, kolem cest a podobně. Místy je hojná, avšak je zařazena do Červeného seznamu hub České republiky jako téměř ohrožený druh (NT).\n\nMísenka oranžová je jedlá; uvádí se, že i v syrovém stavu. Používá se mimo jiné k přípravě salátů i jinak.\n\n\n"}
{"id": "859305", "url": "https://cs.wikipedia.org/wiki?curid=859305", "title": "Tetrahydrofuran", "text": "Tetrahydrofuran\n\nTetrahydrofuran (běžně zkracovaný THF, systematicky oxolan) je nasycená pětičlenná kyslíkatá heterocyklická organická látka používaná jako polární rozpouštědlo. THF je běžně používána pro lepení PVC dílů při výrobě zdravotních prostředků jako jsou hadičkové systémy, dialyzační sety atd.\n\nTHF se vyrábí kysele katalyzovanou dehydratací butan-1,4-diolu nebo oxidací butanu na maleinanhydrid a následnou katalytickou hydrogenací.\n\nTHF se používá jako polární aprotické rozpouštědlo, často jako alternativa diethyletheru, např. pro hydroborace nebo Grignardovy reakce. Pro takové účely je potřeba ho vysušit, protože je mísitelný s vodou. To se provádí destilací nad sušidly. Zde hrozí nebezpečí exploze, zejména při úplném vydestilování do sucha, zakoncentrováním peroxidů, které mohou vznikat reakcí THF se vzdušným kyslíkem:\n"}
{"id": "859308", "url": "https://cs.wikipedia.org/wiki?curid=859308", "title": "Rigelský tunel", "text": "Rigelský tunel\n\nRigelský tunel je 139,05 metrů dlouhý železniční tunel na trati číslo 037 spojující Liberec s Zawidówem v Polsku. Je umístěn mezi traťovými kilometry 189,249 a 189,388. Nachází se mezi stanicemi Frýdlant v Čechách a Minkovice. Původně byl sice plánován pro dvě koleje, avšak je v něm vybudována pouze jedna kolej. Za ním, ve směru na Minkovice, bezprostředně navazuje most přes řeku Smědou. V tunelu se nachází dva záchranné výklenky. Celý tunel je obezděn ze žulových kvádrů a čelní zdi portálů jsou z kamenného kvádrového zdiva. Portálové věnce jsou tvořeny hrubě opracovanými bosovanými kvádry. Zprovozněn byl v roce 1855.\n\nVláda České republiky na svém zasedání konaném 8. října 2014 schválila návrh investic, podle kterého se měl tunel za částku čtyřiceti milionů korun českých zrekonstruovat. Tato oprava probíhala ve druhé polovině roku 2015. Začala 1. srpna a skončit měla 27. listopadu téhož roku. Během ní obnovou prošly i železniční spodek a svršek, mosty, ale také železniční přejezdy. Prováděné úpravy měly zvýšit kvalitu osobní přepravy po této trati, když například došlo k nárůstu traťové rychlosti v tunelu o 20 km/h. Finančně opravu podpořila Evropská unie prostřednictvím svého operačního programu Doprava (OPD 2007–2013).\n"}
{"id": "859309", "url": "https://cs.wikipedia.org/wiki?curid=859309", "title": "Paula Kaniová", "text": "Paula Kaniová\n\nPaula Kaniová, nepřechýleně \"Paula Kania\" (* 6. listopadu 1992 Sosnowiec) je polská profesionální tenistka. Ve své dosavadní kariéře vyhrála na okruhu WTA Tour jeden turnaj ve čtyřhře, když spolu s běloruskou hráčkou Polinou Pechovovou zvítězily na zářijovém Taškent Open 2012. V rámci okruhu ITF získala do května 2016 pět titulů ve dvouhře a dvanáct ve čtyřhře.\n\nNa žebříčku WTA byla ve dvouhře nejvýše klasifikována v červnu 2015 na 128. místě a ve čtyřhře pak v témže měsíci na 62. místě.\n\nNa mistrovství Evropy do čtrnácti let získala s polským týmem dvě stříbrné medaile a v kategorii šestnáctiletých byla součástí družstva, které vyhrálo ve Švýcarsku zlatou medaili. Premiérový titul na okruhu ITF si připsala v srpnu 2010 na gliwickém antukovém turnaji s dotací 10 000 dolarů, kde ve finále zdolala krajanku Annu Korzeniakovou.\n\nV polském fedcupovém týmu debutovala v roce 2013 utkáním 1. skupiny zóny Evropy a Afriky proti Rumunsku, v němž prohrála po boku Alicje Rosolské čtyřhru. Polky přesto zvítězily 2:1 na zápasy. Do roku 2017 v soutěži nastoupila ke čtyřem mezistátním utkáním s bilancí 0–3 ve dvouhře a 1–2 ve čtyřhře.\n\nNarodila se roku 1992 v polském Sosnowieci do rodiny Pawła a Zadzisławy Kaniových. Má sestru Zuzannu. Tenis začala hrát v sedmi letech a do profesionálního tenisu vstoupila v sezóně 2008.\n\n"}
{"id": "859313", "url": "https://cs.wikipedia.org/wiki?curid=859313", "title": "Kanton Beaumont", "text": "Kanton Beaumont\n\nKanton Beaumont (fr. \"Canton de Beaumont\") je francouzský kanton v departementu Puy-de-Dôme v regionu Auvergne. Tvoří ho tři obce.\n\n"}
{"id": "859314", "url": "https://cs.wikipedia.org/wiki?curid=859314", "title": "Kanton Besse-et-Saint-Anastaise", "text": "Kanton Besse-et-Saint-Anastaise\n\nKanton Besse-et-Saint-Anastaise (fr. \"Canton de Besse-et-Saint-Anastaise\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859317", "url": "https://cs.wikipedia.org/wiki?curid=859317", "title": "Kanton Saint-Rémy-sur-Durolle", "text": "Kanton Saint-Rémy-sur-Durolle\n\nKanton Saint-Rémy-sur-Durolle (fr. \"Canton de Saint-Rémy-sur-Durolle\") je francouzský kanton v departementu Puy-de-Dôme v regionu Auvergne. Tvoří ho osm obcí.\n\n"}
{"id": "859318", "url": "https://cs.wikipedia.org/wiki?curid=859318", "title": "Kanton Rochefort-Montagne", "text": "Kanton Rochefort-Montagne\n\nKanton Rochefort-Montagne (fr. \"Canton de Rochefort-Montagne\") je francouzský kanton v departementu Puy-de-Dôme v regionu Auvergne. Tvoří ho 17 obcí.\n\n"}
{"id": "859319", "url": "https://cs.wikipedia.org/wiki?curid=859319", "title": "Druhá šance (film, 2012)", "text": "Druhá šance (film, 2012)\n\nDruhá šance je hořká komedie z roku 2012, která svedla dohromady herečku Meryl Streep a herce Tommy Lee Jonese. Film vypráví zábavný příběh nejen o starším páru, ale je i obrazem mnoha manželství středního věku. Režie se zhostil David Frankel, který již dříve spolupracoval s Meryl Streep v roce 2006 na filmu \"Ďábel nosí Pradu\".\n\n"}
{"id": "859320", "url": "https://cs.wikipedia.org/wiki?curid=859320", "title": "Kanton Saint-Amant-Roche-Savine", "text": "Kanton Saint-Amant-Roche-Savine\n\nKanton Saint-Amant-Roche-Savine (fr. \"Canton de Saint-Amant-Roche-Savine\") je francouzský kanton v departementu Puy-de-Dôme v regionu Auvergne. Tvoří ho pět obcí.\n\n"}
{"id": "859321", "url": "https://cs.wikipedia.org/wiki?curid=859321", "title": "Kanton Saint-Amant-Tallende", "text": "Kanton Saint-Amant-Tallende\n\nKanton Saint-Amant-Tallende (fr. \"Canton de Saint-Amant-Tallende\") je francouzský kanton v departementu Puy-de-Dôme v regionu Auvergne. Tvoří ho devět obcí.\n\n"}
{"id": "859322", "url": "https://cs.wikipedia.org/wiki?curid=859322", "title": "Kanton Saint-Anthème", "text": "Kanton Saint-Anthème\n\nKanton Saint-Anthème (fr. \"Canton de Saint-Anthème\") je francouzský kanton v departementu Puy-de-Dôme v regionu Auvergne. Tvoří ho pět obcí.\n\n"}
{"id": "859323", "url": "https://cs.wikipedia.org/wiki?curid=859323", "title": "Kanton Saint-Germain-Lembron", "text": "Kanton Saint-Germain-Lembron\n\nKanton Saint-Germain-Lembron (fr. \"Canton de Saint-Germain-Lembron\") je francouzský kanton v departementu Puy-de-Dôme v regionu Auvergne. Tvoří ho 16 obcí.\n\n"}
{"id": "859324", "url": "https://cs.wikipedia.org/wiki?curid=859324", "title": "Kanton Pont-du-Château", "text": "Kanton Pont-du-Château\n\nKanton Pont-du-Château (fr. \"Canton de Pont-du-Château\") je francouzský kanton v departementu Puy-de-Dôme v regionu Auvergne. Tvoří ho pět obcí.\n\n"}
{"id": "859325", "url": "https://cs.wikipedia.org/wiki?curid=859325", "title": "Kanton Billom", "text": "Kanton Billom\n\nKanton Billom (fr. \"Canton de Billom\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859326", "url": "https://cs.wikipedia.org/wiki?curid=859326", "title": "Kanton Sauxillanges", "text": "Kanton Sauxillanges\n\nKanton Sauxillanges (fr. \"Canton de Sauxillanges\") je francouzský kanton v departementu Puy-de-Dôme v regionu Auvergne. Tvoří ho 17 obcí.\n\n"}
{"id": "859328", "url": "https://cs.wikipedia.org/wiki?curid=859328", "title": "Kanton Tauves", "text": "Kanton Tauves\n\nKanton Tauves (fr. \"Canton de Tauves\") je francouzský kanton v departementu Puy-de-Dôme v regionu Auvergne. Tvoří ho šest obcí.\n\n"}
{"id": "859329", "url": "https://cs.wikipedia.org/wiki?curid=859329", "title": "Hřbitov u kostela svatého Jiří (Plzeň)", "text": "Hřbitov u kostela svatého Jiří (Plzeň)\n\nHřbitov u kostela svatého Jiří a jeho historie je úzce spjata s tímto kostelem, který se nachází v Plzni-Doubravce na břehu soutoku řek Berounky a Úslavy. Společně s chrámem je chráněn jako kulturní památka České republiky.\n\nNejstarší nálezy asi 40 hrobů ve zdejší lokalitě jsou datovány do poloviny 11. století. Nález byl učiněn v roce 1905 v místech staré školy, která byla v roce 1849 upravena na obydlí hrobníka a nakonec v roce 1904 zbourána. Plošné rozšiřování hřbitova lze rozdělit do čtyř částí, kdy nejstarší fází je bezprostřední okolí kostela užívané do roku 1863. Následně došlo k postupnému rozšiřování jižním směrem a to v etapě období let 1863–1897 a let 1897–1905. Po roce 1905 došlo k expanzi jak východním tak i severním směrem.\n\nZajímavostí zdejšího hřbitova je bezesporu barokní kostnice postavená kolem 1730 pravděpodobně Matějem Ondřejem Kondelem, který v té době prováděl přestavbu zdejšího kostela sv. Jiří. Jedná se o obdélníkovou stavbu, jejíž stěny jsou zdobeny lisenami a profilovanou okapní římsou. Delší stěna je prolomena oválnými okny s kovanou mříží, jejichž spodní strana byla v druhé polovině 19. století zazděna. Mezi okny se nachází jednoduchý vstupní portálek. Budova je kryta červenou prejzovou střechou, nad níž je vztyčena kulatá věžička podobná lucernám románských rotund a členěná čtyřmi polosloupky s volutovými motivy. Ve čtyřech polích mezi sloupky jsou oválná okénka a nad nimi štukové reliéfy s lebkou a zkříženými hnáty.\n\nS ohledem na skutečnost, že zdejší farnost byla poměrně velká, zatímco hřbitov kolem kostela poměrně malý, byly hroby často po pěti, někdy však již po třech letech otvírány a kosti skládány k hřbitovní zdi. Z důvodu potřeby důstojného uložení těchto ostatků byla právě zbudována tato kostnice, která se rychle plnila a dobových vyprávění byla často srovnávána s kostnicí v Sedlci. Na přelomu 19. a 20. století došlo k vandalskému poničení kostnice a rozházení kostí. Při rozšiřování hřbitova v letech 1904 a 1905 byly kosti z kostnice uloženy do společných šachtových hrobů. Dnes slouží kostnice jako skladiště a postupně chátrá.\n\nMimo dominantní stavby kostela a kostnice jsou na hřbitově i zajímavé náhrobky, jako např. hrobka rodiny Trejbalů, původně umístěné na hřbitově při zdi kostela Všech svatých, od Jana Kastnera dle návrhu Kamila Hilberta s vrcholovou sochou sv. Jana Křtitele a sochou Ukládání do hrobu či náhrobek dr. Karla Teysslera (zemřel 25. 5. 1869) s plastikou klečícího anděla a ozdobnou mříží po obvodu hrobky, který je nejstarším dochovaným náhrobkem na hřbitově. V roce 1919 zde byl pohřben Stanko Vodička, vůdce Rumburské vzpoury, popravený 29. 5. 1918 v Rumburku. Přesně po roce byl i s dvěma druhy s ním popravenými exhumován a všichni byli převezeni na hřbitovy ve své domovině.\n\n\n\n"}
{"id": "859330", "url": "https://cs.wikipedia.org/wiki?curid=859330", "title": "Polina Pechovová", "text": "Polina Pechovová\n\nPolina Sergejevna Pechovová, ; (* 21. března 1992 Minsk) je běloruská profesionální tenistka. Ve své dosavadní kariéře vyhrála na okruhu WTA Tour jeden turnaj ve čtyřhře, když spolu s polskou hráčkou Paulou Kaniovou zvítězily na zářijovém Taškent Open 2012. V rámci okruhu ITF získala do roku 2013 dva tituly ve čtyřhře.\n\nNa žebříčku WTA byla ve dvouhře nejvýše klasifikována v červenci 2012 na 287. místě a ve čtyřhře pak v říjnu téhož roku na 136. místě.\n\nV roce 2009 se probojovala do finále čtyřhry juniorského Orange Bowlu, kde s Američankou Noel Scottovou nestačily na bělorusko-ruský pár Anna Orliková a Valeria Solovjevová.\n\nDo roku 2013 neodehrála žádný zápas v běloruském fedcupovém týmu.\n\n"}
{"id": "859334", "url": "https://cs.wikipedia.org/wiki?curid=859334", "title": "Rod Karagözlüů", "text": "Rod Karagözlüů\n\nRod Karagözlü nebo Klan-Karagözlü, Kara Gözlu-rod, Kara Gözlu-klan ( \"Karagözlü kabilesi\", \"Karagözlü eli\" \"Qaragözlü oymağı\" \"ایل قراگوزلو → Il Qragūzlū\", doslovně: Rod Černookých) jsou menší turkický klan-rod žijící v Ázerbájdžánu a Íránu. V 18. století byli aktivními účastníky ve společenském životě Jižního Ázerbájdžánu. Jsou přiřazeni k jižní sub-etnické skupině ázerbájdžánců, afghánské větve oghuzů. Podle sčítání žijí v počtu 2400 obyvatel. Karagözlüové mluví jazykem Karagözlü, což je jižní dialekt jazyka ázerbájdžánského - Torki. V průběhu vládnutí Pahlavíské dynastie v Íránu, se od Karagözlüů a dalších tureckých národů požadovalo učení v perštině. Jsou přívrženci větve ší'itského islámu.\n\nRod Karagözlü představuje mešní turecký klan-rod žijící na území severního Ázerbájdžánu a íránského jižního Ázerbájdžánu. Mnoho lidí z tohoto rodu hrálo důležitou roli ve společenském a politickém životě v Íránu. Ve zdrojích se Karagözlüové poprvé vzpomínají v 16. století. Podle nich byli proslulými chovateli dobytka a pocházeli z Šamliovské kmenové unie, což byla jedna ze sedmi větví Kizilbašů. Pojmenování Karagözlü bylo převzato po jednom ze Šamliovských bejů. Kořeny Karagözlüů jsou převázané s Begdiliy a Afšarskými kmeny. Všeobecně, byli Karagözlüové spřízněni ze skupinou Hadžiliů ( Hacılı), Ašikliů ( Aşıqlı) a ještě dalšími. Tímúr-chán tento rod připojil k Safíovské větve Hadžiliů. Karagözlüové se usadily v v severoázerbájdžánských rajónech Davači (Šabran) a Zangilan a v íránském Hamadánu.\n\nV období dynastie Afšárovců (1736-1796) byli Karagözlüové velikou oporou Nádira Šáha (1736-1747). Po jeho zavraždění, kdy se Persie začala rozpadat a její části se staly nezávislými státy, byla většina jeho říše rozdělena mezi Zandy a Durrániy. Afšárovská vláda byla omezena na malý lokální stát v Chorasánu. Bývalý tádžický velitel Nádirovích jízdních vojsk, Ahmad Šáh Durrání (1747–1773), se v červnu 1747, stal emírem Chorasánu. V tomtéž roce vyrazil na západ, k Herátu, který byl ovládán Nádirovým vnukem, Šáhruchem (1748–1749 a 1750–1796), jež ho následně přesunul západněji do Mašhadu a zde ustavil panováním. Na přelomu let 1749/1750 se afšárovská říše definitivně rozpadla. Šáhruchův vliv se nyní omezoval jen na Chorásán. V ostatních částech říše vládli lokální náčelníci: Alí Mardán Chán z kmene Bachtjárů a pak kurdský Karím Chán, někdejší Nádirův vojevůdce z lúrského kmene Zándů, kterému Karagözlüové v tomto období pomohly. Jen díky ochraně Ahmada Šáha Durráního a také kvůli jistému respektu, který Karím Chán choval jako někdejší Nádirův velitel k afšárovskému rodu, se Šáhruch udržel v Mašhadu. Od doby, kdy dynastie Zándovců (1750-1794) vládla západní části Persie z centrem ve Fárském Šírázu, (kromě Chorasánu), se Afšárovcům nepodařilo obnovit vládu nad touto částí Persie. Naopak, za pomoci Agy Muhammada Chána Kádžára (1779-1797), který porazil posledního zandského vládce Lotfa Alího Chána, se to v roce 1794 podařilo Kádžárům. Na konci období Zandů pomohli Karagözlüové k moci těmto Kádžárům a hráli hlavní roli při jejich vzestupu. Nakonec v roce 1796, expanzí kádžárského náčelníka Agy Muhammada Chána byla Afšárovská dynastie svržena a učinila konec Šáhruchové vládě. Agá Muhammad Chán, byl prohlášen novým šáhem persie a Šáhruch byl v Mašhadu (Chorasán) brutálně umučen k smrti. V období dynastie Kádžárovců (1781-1925) stály Karagözlüové na čelních místech této dynastie, výsledkem čeho bylo jejich neohraničené vůdcovství v provincii Hamadán. Mnozí členové klanu Karagözlü měly vedoucí roli a byli velcí státníci, zejména Muhammad Hüssejn Chán Karagözlü (z. 1825) ze skupiny Ašikli, který pomohl na trůn Agoví Muhammadu Chánovi, a taky pěti jeho potomkům v politické a vojenské době: Fethu Alímu Šáhovi Kádžárovi (1771-1834), jeho vnuk Muhammadu Šáhovi Kádžárovi (1808-1848) a jeho syn Nasıreddinu Šáhovi Kádžárovi (1831-1896), a taky zbylým dvěma, jež byly oddáni s Kádžárovskými princeznami. Další známé jména představitelů tohoto klanu jsou: ze skupiny Ašikli - Hasan Chán Karagözlü, Muhammadhüsejn Chán Karagözlü (1785), Abülkasim Chán Karagözlü (1866-1928), ze skupiny Hadžili - Hadži Abdulla Chán Karagözlü, jeho syn Hadži Muhammad Chán Karagözlü (1811-?), Hadži Muhammaddžafar Madžzub (1756-1823).\nHadži Muhammad Chán Karagözlü, jež byl od roku 1811 jmenován guvernérem \nKaradašského regionu (Karadag → Černá Hora) v perském Ázerbájdžánu, umístil část rodu Karagözlüů v provincii Východního Ázerbájdžánu.\n\nToponyma jména Karagözlü-klanu lze nalézt v Ázerbájdžánské republice, kde jsou místní jména rajónů, jako Davači (Šabran) a Zangilan spojena s touto komunitou.\n\nV Íránském Západním Ázertbájdžánu, 25 km severozápadně od Míándoábu (Qoşaçay), se nachází vesnice nazvaná \"Karágozlú\". V západním Hamadánu se nacházejí vesnice \"Baharlu\" a \"Karágozlú\", a ve Ostán-e Fársu (Fárs) \"Karágozlú (Šamsábád-e Kareh Gozlú)\", ležící v nadmořské výšce 1616 m.\n\nZbytky kmenu ještě nalezneme:\n\nVe vesnicích jménem \"Baharlu a Karágozlú\" lze najít také zbytky klanu. V devatenáctém století se mohl jejich počet zvýšit na 7 000 vojáků. Odhaduje se, že v roce 1930 bylo zcela sedavých asi 300 000.\n\n\n\n"}
{"id": "859337", "url": "https://cs.wikipedia.org/wiki?curid=859337", "title": "Petr Jan Olivi", "text": "Petr Jan Olivi\n\nPierre de Jean Olivi (známý také jako Pierre Déjean), latinsky Petrus Iohannis Olivi, v češtině známý jako Petr Jan Olivi (1248 – 14. března 1298) byl františkánský myslitel z kláštera v Narbonne v jižní Francii. Svým intelektuálním přínosem se nesmazatelně zapsal do dějin Řádu menších bratří i scholastického písemnictví. Vynikl však především jako autor kontroverzního konceptu \"usus pauper\" (v doslovném překladu „omezené používání“), který měl omezit užívání individuálního i společného majetku ke zpohodlnění či zesnadnění života řeholníků.\n\nBěhem svého aktivního působení získal pro svou myšlenku značné množství stoupenců z prvního i třetího řádu (terciáři). Ačkoli byl vnitřně přesvědčen o ortodoxii svých křesťanských postojů, vyjadřoval se k důležitým otázkám často neurčitě až tajemně, což vyvolávalo konflikty s ostatními členy. Volné vykládání jeho teologie či názorů na chudobu ze strany méně vzdělaných mnichů a laiků navíc podporovalo podezřívavost vyšších církevních hodnostářů, a proto se Olivi musel několikrát hájit před generální kapitulou řádu. Část žebravého řádu i měšťanů se pod Oliviho vlivem radikalizovala, protože jej považovala za vzor nejvýše mravního života. Smrt duchovního vzoru těchto františkánů-spirituálů postupem času znamenala stále ostřejší vymezování rigorózních skupinek vůči kléru i papežské kurii. Až zásah papeže Jana XXII. zahájil vlnu perzekucí, která smetla extrémně rigorózní františkány z povrchu Francie i Itálie.\n\nPetr Jan Olivi pocházel z Languedocu, provincie jižní Francie. Ve dvanácti letech odešel do města Béziers, kde vstoupil do františkánského řádu. Doba pařížských studií byla bohatá na setkání s významnými františkánskými představiteli, kteří mladého učence obohatili o nové zkušenosti, myšlenky a metody, jež po příchodu do Narbonne dále rozpracovával. Než papež Mikuláš III. vydal v srpnu 1279 bulu \"Exiit qui seminat\", v níž dal na vědomí, že dodržování františkánského slibu ve smyslu doslovného žití podle evangelia je prakticky nemožné, Olivi byl dokonce přizván, aby tuto ústřední myšlenku formuloval. Tvrdil, že je obsah konstituce třeba vztahovat k záměru Menších bratří, který se ovšem může lišit od reálné praxe. Do přelomu 70. a 80. let byl tedy Olivi považován za doktrinálně bezúhonného.\n\nRoku 1279 sepsal \"Quaestiones de perfectione evangelica\" (Otázky o evangelní dokonalosti), které mimo jiného předkládaly učení \"usus pauper\". Ukázalo se, že spor ohledně uctívání chudoby nebylo možné řešit uvnitř řádu. Přestože byl Oliviho postoj k sympatizantům obezřetný a sám respektoval příkazy dané církevní autoritou, byl obviněn, že je hlavou „pověrčivé sekty“. Následovala série doktrinálního zkoumání napříč událostmi, které obnášely teologické debaty, obhajobu kontroverzních článků před generální kapitulou řádu i zakázání spisů a konečně rehabilitaci v roce 1287 z rozhodnutí generálního ministra Mattea z Acquasparty.\n\nPro uklidnění situace vyslal řádový ministr Oliviho učit do Florencie. Tak došlo k prolínání Oliviho vnímání ideálu Františkova života s vizí chudoby podle Fraticelli de paupere vita (\"bratříčků\"), italskou odnoží spirituálů. Za mluvčí italské větve spirituálních rigoristů jsou považováni Angelo Clareno a zejména Ubertino da Casale, Oliviho společník během působení v Itálii. Italské hnutí se vyznačovalo silným důrazem na chiliastické ideje Jáchyma z Fiore, kalábrijského proroka. Petr Jan Olivi se identifikoval s aspekty Jáchymova učení, co se týče smýšlení o konci světa. Ve vlastním díle \"Lectura super Apocalypsim\" (komentář ke knize Zjevení sv. Jana) potom symbolickým jazykem vykreslil povahu bitvy mezi přívrženci evangelia a jeho odpůrci. Zbytek života strávil Olivi v rodné Francii. Po jeho smrti se staly jeho zásady středem kultu neoficiálního světce a jeho hrob poutním místem věrných zastánců. Památné místo zničil až papež Jan XXII.\n\nRoku 1312 zasedal církevní sněm ve Vienne. Vedle zrušení templářského řádu se v závěrečném zasedání projednávala otázka dodržování chudoby v Řádu menších bratří. Byly odsouzeny tři Oliviho nauky i názor, že lidská duše je „formou“ těla. Jako heretické však Oliviho učení v jeho úplnosti nikdy oficiálně odsouzeno nebylo.\n\n\"Usus pauper\" v doslovném překladu znamená „chudé užívání“. Vzorem pro určení pravé míry chudoby a prostoty života řádu byla Olivimu Františkova \"Závěť\" (\"Testamentum\"). Právě Závěť se také stala důležitým zdrojem podnětů k vnitřnímu rozkolu řeholního společenství františkánů. Nedbalost způsobená opomíjením evangelní skromnosti totiž podle Oliviho vedla k pokleskům až duchovní ochablosti bratrů, původně směřovaných k tomu reprezentovat ideál chudoby podle \"vita apostolica\". Oliviho sympatizanti, z nichž mnozí byli fanatici chudoby, se proto souhrnně označovali jako spirituální františkáni.\n\nKrize kolem učení o „chudém užívání“ se vystupňovala v letech 1279 až 1283. Spolu s Olivim věřili spirituální františkáni v nezbytnost zakotvení učení o „chudém užívání“ ve slibu chudoby, pokud se měli řádoví příslušníci vyhnout smrtelnému hříchu. Kromě všude číhající hrozby smrtelného hříchu čelili Oliviho odpůrci obavě z úbytku nových členů, pokud se měl řád distancovat od papežské kurie a důsledně rozlišovat, jaké užívání společného majetku – oficiálně spravovaného papežem – lze ještě tolerovat. Přijetí učení o „chudém užívání“ totiž podmiňovalo přehodnocení optimální míry chudoby, na níž však nepanoval jednotný názor. Umírnění františkáni na rozdíl od spirituálů-rigoristů považovali za nezbytné při rozrůstání řádu razantně přizpůsobit i ideál chudoby.\n\nNa hodnověrnosti a pravosti \"usus pauper\" Olivi nicméně dále trval. Své myšlenky vztahoval jednak k Testamentu, ale také k Františkově řeholi sepsané roku 1223 a tvrdil, že je třeba \"usus pauper\" chápat jako integrovanou součást s řeholí nerozlučně spjatou. Nechápal jej tedy jako pouhý předpis, ale jako kořen františkánského života. Navzdory obranné pozici bylo kontroverzní učení františkánského myslitele pranýřováno a spolu s některými jinými spisy zakázáno řádem roku 1285.Po rehabilitaci, jež následovala po dvou letech, odešel Olivi do Santa Croce, kde vyučoval v tamním konventu.\n\nÉtos 13. století se vyznačoval silným eschatologickým očekáváním. Apokalyptické představy některých Menších bratří byly živeny obavami z dalšího vývoje řádu a Oliviho práce o apokalypse silně přispěla k šíření myšlenky o Božím soudu i mimo řeholní společenství, takže stoupenci laických hnutí pochybovali o svrchovanosti církve samotné.\n\nLátku pro komentář ke knize Zjevení sv. Jana čerpal ze spisu italského teologa Jáchyma z Fiore. Protože Jáchym neposkytl pro bližší historické určení jasné vodítko, přizpůsobil Olivi jeho učení duchu františkánské doby. Kromě částí s mravoučným charakterem, kde františkán apeluje na zdrženlivost a dodržování ctnostného života, obsahuje komentář i kontroverzní pasáž o dvou církvích: celkově viditelné a církvi tělesné, z níž měl vzejít Antikrist. Odmítal sice, aby byly prorocké apokalyptické symboly spojovány s konkrétními postavami tělesné církve, ale otevřeně jí přiřkl zodpovědnost za okázalý luxus a simonii, kterými pohrdal.\n\nDokud Olivi žil, úspěšně odkláněl tendence sympatizantů zasazovat konkrétní postavy do soudobého kontextu. Situace se však změnila koncem 13. století a hlavně v prvním desetiletí 14. století, kdy chiliasté sloučili viditelnou církev s tělesnou a označili církevní hodnostáře za mařitele plánu na zduchovnění lidstva, tedy za pomocníky mystického Antikrista. \"Lectura\" byla jako heretický spis definitivně odsouzena v roce 1326.\n\n\n\n"}
{"id": "859338", "url": "https://cs.wikipedia.org/wiki?curid=859338", "title": "Chicago Pile-1", "text": "Chicago Pile-1\n\nChicago Pile-1 (CP-1) byl první člověkem postavený jaderný reaktor na světě, který byl součástí projektu Manhattan. Postaven byl v prostoru racketsového kurtu pod stavbou tribun fotbalového stadionu Stagg Field Chicagské univerzity. Stavby se účastnil neproškolený personál. Velkou část manuální a transportní činnosti provedli v rámci kondičního tréninku hráči místního univerzitního fotbalového týmu. I přesto byl experiment silně utajován a označen jako „milíř“ (pile). Nesměl být přítomen ani fotograf, proto je průběh experimentu zaznamenán pouze na kresbách. Celý experiment proběhl pod dozorem fyzika Enrica Fermiho. Fermi popsal reaktor jako „hrubý milíř z černých cihel a dřevěných trámů“. Náklady na výstavbu činily 2,7 milionu USD (dnes asi 40 milionů USD).\n\nAktivní zónu tvořilo několik vrstev grafitových cihel, které byly sestavovány na místě. Uprostřed reaktoru byly rozmístěny lisované koule oxidu uranu, vždy ob jednu vrstvu s grafitem, tak aby vytvořily krychlovou mřížku. Tato mřížka měla být původně 7,4 m vysoká. Následná měření však ukázala, že k dosáhnutí kritického stavu stačí méně paliva. Konečná výška tedy dosahovala necelých 6 m.\n\nK řízení štěpné řetězové reakce sloužily kadmiové tyče, které bylo možno zasunout z boku reaktoru. Reaktor byl dále vybaven havarijní tyčí, řízenou automatickým systémem. Pokud by automatický systém nepracoval, byla zde pojistka a přeseknutím lana se spustila tato havarijní tyč do středu reaktoru (odtud dodnes používaná zkratka SCRAM). Posledním bezpečnostním prvkem byla skupina mužů s roztokem solí kadmia. Pokud by nedošlo k utlumení štěpné řetězové reakce pomocí kadmiových tyčí, tak by byl roztok vlit do reaktoru.\n\nReaktor nebyl opatřen chlazením ani ochranným pláštěm vůči radiaci, jelikož délka štěpné řetězové reakce neměla přesáhnout několik desítek minut a navíc v té době nebyly příliš známy účinky ozáření na organismus. \nVýkon reaktoru byl řízen ručně pomocí kadmiové tyče na základě přístroje měřícího neutronový tok.\n\nPokus započal 2. prosince 1942 v 9:35, kdy byla z reaktoru vytažena havarijní tyč a následně vysouvaná krokově regulační tyč. Každý krok byl po jedné stopě a byl měřen následný tok neutronů. Tok neutronů se po několika krocích tak zvýšil, že citlivý automatický systém spustil havarijní tyč a zastavil štěpnou řetězovou reakci. Reaktor se stále nacházel v podkritickém stavu.\n\nOdpoledne pokus dále pokračoval a postupným vysouváním regulační tyče se neutronový tok stabilizoval na určité hodnotě. V 15:36 začal neutronový tok růst exponenciálně, reaktor konečně dosáhl kritického stavu a začal zvyšovat svůj tepelný výkon.\nNásledně v 15:53 automatický havarijní systém znovu zastavil štěpnou řetězovou reakci. Reaktor dosáhl maximálního výkonu 0,5 W. \n\nReaktor byl znovu spuštěn a uveden do kritického stavu 12. prosince, kde při 35 minutovém provozu dosáhl tepelného výkonu 200 W.\n\nReaktor CP-1 byl rozebrán v únoru roku 1943.\n\nExperiment dokázal, že štěpná řetězová reakce je uskutečnitelný technický proces. Následně byly postaveny 3 reaktory v komplexu Hanford. Každý reaktor měl tepelný výkon 200 MW. Jejich účelem byla výroba štěpného materiálu do atomových bomb.\n"}
{"id": "859340", "url": "https://cs.wikipedia.org/wiki?curid=859340", "title": "Skyfall (píseň)", "text": "Skyfall (píseň)\n\n„Skyfall“ je píseň nazpívaná anglickou zpěvačkou a skladatelkou Adele. Představuje titulní skladbu 23. filmové bondovky \"Skyfall\", natočené pro společnost Eon Productions. Na jejím vzniku se s Adele také podílel producent Paul Epworth a instrumentaci provedl J. A. C. Redford. Píseň vyšla 5. října 2012 v 0.07 hodin britského letního času, v den přezdívaný jako „James Bond Day“ (Den Jamese Bonda), kdy uplynulo přesně padesát let od premiéry první filmové bondovky \"Dr. No\".\n\nNa 85. ročníku udílení Oscarů v únoru 2013 se singl „Skyfall“ stal první titulní skladbou bondovské série, která vyhrála v kategorii Nejlepší píseň. Během galavečera ji Adele zazpívala naživo. Jednalo se také o první nominovanou bondovskou skladbu od roku 1982, kdy se o cenu ucházel singl „For Your Eyes Only“ z filmu \"Jen pro tvé oči\". Na jubilejním 70. ročníku udílení Zlatých glóbů v lednu 2013 získal „Skyfall“ cenu v kategorii Nejlepší píseň a z BRIT Awards si odnesl vítězství v kategorii Nejlepší britský singl roku.\n\nPrvní zmínku o nahrávání „speciálního projektu“ Adele učinila v září 2011 během rozhovoru v britském pořadu \"The Jonathan Ross Show\". Následkem toho začala média spekulovat, že by se mohlo jednat o skladbu k nové bondovce. V dubnu 2012 uvedla pro francouzskou rozhlasovou stanici NRJ, že by měla do konce téhož roku vydat singl, jenž ovšem nebude součástí nového alba. Další neověřené zprávy se rozšířily v září 2012, kdy měla být zpěvačka viděna v Abbey Road Studios, v němž Thomas Newman nahrával hudbu soundtracku \"Skyfall\".\n\nPrvní informace uváděly za název titulní písně „Let The Sky Fall“. V září 2012 vydal zpěvák formace OneRepublic Ryan Tedder zprávu na Twitteru, že měl možnost poslouchat titulní píseň a jedná se o \"„nejlepší skladbu k filmu Jamese Bonda v jeho životě“\". Tiskový mluvčí zpěvačky Paul Moss také zmínil nahrávku na Twitteru. Z obou účtů však byly inkriminované texty později odstraněny. Obal vytvořený pro singl byl mimo plán vyzrazen na internetu. K oficiálnímu potvrzení angažmá Adele došlo až 1. října 2012.\n\nPoté, co byla Adele oslovena, aby nazpívala titulní píseň, přizvala ke spolupráci svého producenta a textaře Paula Epwortha. K vlastnímu nahrání došlo v londýnských Abbey Road Studios a instrumentaci pro sedmdesát sedm členů orchestru aranžoval J. A. C. Redford.\n\nKdyž se zpěvačka dozvědela, že by měla píseň nazpívat, přiznala prvotní obavy o filmový projekt kvůli vyvíjenému tlaku na vznik Bondovy hudby. Představy na formu skladby začaly nabývat konkrétních tvarů poté, co si přečetla scénář a zapálila se pro věc. Text měl v sobě zahrnovat důraz na filmový příběh a nebýt pouhým odrazem abstraktní romantické linky. U kompozice hudební skladby Epworth označil za vědomé rozhodnutí způsob, jakým je vystavěna harmonie a řazeny akordy, a to podle Normanovy titulní písně první bondovky „James Bond theme“.\n\nPodle notového zápisu zveřejněného na Musicnotes.com je celá skladba zapsána v klíči C moll s tempem 76 úderů za minutu a sleduje posloupnost akordů Cm – A♭– Fm7 v délce šesti taktů, následována akordy Cm/D – Gsus4 – G. Hlasový rozsah Adele se pohybuje od G až do C.\n\n\n\n\n\n\n\n"}
{"id": "859342", "url": "https://cs.wikipedia.org/wiki?curid=859342", "title": "Minkovice (železniční zastávka)", "text": "Minkovice (železniční zastávka)\n\nMinkovice je železniční zastávka v obci Minkovice (části Višňové) na trati číslo 037 spojující Liberec s polským městem Zawidów. Zastávka je situována v jižních partiích obce severně od železničního přejezdu, na němž zmíněnou trať křižuje silnice z Kunratic do Višňové.\n\nNa zastávce zastavují osobní vlaky linky L6 \"Liberec – Frýdlant v Čechách – Černousy\". Zastávka je na znamení.\n\nJižně od zastávky prochází turistická trasa nazvaná „Pašerácká naučná stezka“.\n\n"}
{"id": "859343", "url": "https://cs.wikipedia.org/wiki?curid=859343", "title": "Krásný Les bažantnice", "text": "Krásný Les bažantnice\n\nKrásný Les bažantnice je železniční zastávka na trati číslo 039 spojující Frýdlant s Jindřichovicemi pod Smrkem. Je jednou ze dvou zastávek v obci Krásný Les na této trati. Situována je v západních partiích obce, východně od nechráněného železničního přejezdu na silnici vedoucí sem z Frýdlantu. Severně od zastávky je vybudována zděná čekárna.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\n"}
{"id": "859344", "url": "https://cs.wikipedia.org/wiki?curid=859344", "title": "Krásný Les (železniční zastávka)", "text": "Krásný Les (železniční zastávka)\n\nKrásný Les je železniční zastávka na trati číslo 039 spojující Frýdlant s Jindřichovicemi pod Smrkem. Je jednou ze dvou zastávek v obci Krásný Les na této trati. Situována je ve východní části obce, severně od místní komunikace (poblíž nechráněného železničního přejezdu u domu čp. 255). Západně od zastávky je vybudována dřevěná čekárna.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\n"}
{"id": "859345", "url": "https://cs.wikipedia.org/wiki?curid=859345", "title": "Řasnice zastávka", "text": "Řasnice zastávka\n\nŘasnice zastávka je železniční zastávka na trati číslo 039 spojující Frýdlant s Jindřichovicemi pod Smrkem. Je jednou ze dvou zastávek v obci Dolní Řasnice na této trati. Situována je ve východní části obce, západně od nechráněného železničního přejezdu na spojovací komunikaci mezi Dolní Řasnicí a silnicí II/291. Severně od zastávky je vybudována plechová čekárna.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\nU železničního přejezdu se nachází rozcestník turistických tras nazvaný „Řasnice – zastávka“:\n\n"}
{"id": "859347", "url": "https://cs.wikipedia.org/wiki?curid=859347", "title": "Jindřichovice pod Smrkem-skanzen", "text": "Jindřichovice pod Smrkem-skanzen\n\nJindřichovice pod Smrkem-skanzen je železniční zastávka na trati číslo 039 spojující Frýdlant s Jindřichovicemi pod Smrkem. Zastávka je situovaná u západního okraje obce Jindřichovice pod Smrkem, poblíž zdejšího Žijícího skanzenu. Severně od kolejiště se nachází zděná čekárna vybudovaná roku 1943.\n\nSoučasný název má zastávka od začátku platnosti jízdního řádu 2016/2017, tedy od neděle 11. prosince 2016. Do té doby se nazývala „Srbská“ podle asi čtyři kilometry vzdálené vesnice Srbské, části Horní Řasnice.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\n"}
{"id": "859350", "url": "https://cs.wikipedia.org/wiki?curid=859350", "title": "Horní Řasnice (železniční zastávka)", "text": "Horní Řasnice (železniční zastávka)\n\nHorní Řasnice je železniční nákladiště a zastávka na trati číslo 039 spojující Frýdlant s Jindřichovicemi pod Smrkem. Situováno je jižně od obce Horní Řasnice. Severozápadně od kolejiště se nachází staniční budova.\n\nVe vzdálenosti asi 1 kilometr směrem k Novému Městu pod Smrkem odbočuje z trati již nepoužívaná železniční vlečka do průmyslového závodu na jižním okraji Horní Řasnice.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\n"}
{"id": "859366", "url": "https://cs.wikipedia.org/wiki?curid=859366", "title": "Kanton Bourg-Lastic", "text": "Kanton Bourg-Lastic\n\nKanton Bourg-Lastic (fr. \"Canton de Bourg-Lastic\") je francouzský kanton v departementu Puy-de-Dôme v regionu Auvergne. Tvoří ho sedm obcí.\n\n"}
{"id": "859367", "url": "https://cs.wikipedia.org/wiki?curid=859367", "title": "Kanton Chamalières", "text": "Kanton Chamalières\n\nKanton Chamalières (fr. \"Canton de Chamalières\") je francouzský kanton v departementu Puy-de-Dôme v regionu Auvergne. Tvoří ho pouze město Chamalières.\n"}
{"id": "859370", "url": "https://cs.wikipedia.org/wiki?curid=859370", "title": "Kanton Champeix", "text": "Kanton Champeix\n\nKanton Champeix (fr. \"Canton de Champeix\") je francouzský kanton v departementu Puy-de-Dôme v regionu Auvergne. Tvoří ho 17 obcí.\n\n"}
{"id": "859371", "url": "https://cs.wikipedia.org/wiki?curid=859371", "title": "Comodo Dragon", "text": "Comodo Dragon\n\nComodo Dragon je freewarový internetový prohlížeč postavený na jádře Google Chrome, rozhraní je podobné Google Chromu a Mozilla Firefoxu, obsahuje vlastní zabezpečení stránek, certifikace SSL.\n\n"}
{"id": "859372", "url": "https://cs.wikipedia.org/wiki?curid=859372", "title": "Kanton Combronde", "text": "Kanton Combronde\n\nKanton Combronde (fr. \"Canton de Combronde\") je francouzský kanton v departementu Puy-de-Dôme v regionu Auvergne. Tvoří ho 12 obcí.\n\n"}
{"id": "859373", "url": "https://cs.wikipedia.org/wiki?curid=859373", "title": "Kanton Courpière", "text": "Kanton Courpière\n\nKanton Courpière (fr. \"Canton de Courpière\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859374", "url": "https://cs.wikipedia.org/wiki?curid=859374", "title": "Kanton Cunlhat", "text": "Kanton Cunlhat\n\nKanton Cunlhat (fr. \"Canton de Cunlhat\") je francouzský kanton v departementu Puy-de-Dôme v regionu Auvergne. Tvoří ho čtyři obce.\n\n"}
{"id": "859375", "url": "https://cs.wikipedia.org/wiki?curid=859375", "title": "Never Too Late", "text": "Never Too Late\n\nNever Too Late může být:\n\n"}
{"id": "859378", "url": "https://cs.wikipedia.org/wiki?curid=859378", "title": "Never Too Late (album, Status Quo)", "text": "Never Too Late (album, Status Quo)\n\nNever Too Late je čtrnácté studiové album britské rockové skupiny Status Quo. Album vyšlo v březnu 1981 u vydavatelství Vertigo Records. Album bylo nahráváno ve stejné době a se stejným producentem jako jejich předchozí s názvem \"Just Supposin'\". V britském albovém žebříčku se umístilo na druhém místě. Jde o poslední album skupiny, na kterém se podílel původní člen skupiny John Coghlan.\n\n"}
{"id": "859379", "url": "https://cs.wikipedia.org/wiki?curid=859379", "title": "Kanton Gerzat", "text": "Kanton Gerzat\n\nKanton Gerzat (fr. \"Canton de Gerzat\") je francouzský kanton v departementu Puy-de-Dôme v regionu Auvergne. Tvoří ho šest obcí.\n\n"}
{"id": "859380", "url": "https://cs.wikipedia.org/wiki?curid=859380", "title": "Kanton Jumeaux", "text": "Kanton Jumeaux\n\nKanton Jumeaux (fr. \"Canton de Jumeaux\") je francouzský kanton v departementu Puy-de-Dôme v regionu Auvergne. Tvoří ho 11 obcí.\n\n"}
{"id": "859381", "url": "https://cs.wikipedia.org/wiki?curid=859381", "title": "Kanton Lezoux", "text": "Kanton Lezoux\n\nKanton Lezoux (fr. \"Canton de Lezoux\") je francouzský kanton v departementu Puy-de-Dôme v regionu Auvergne. Tvoří ho 12 obcí.\n\n"}
{"id": "859383", "url": "https://cs.wikipedia.org/wiki?curid=859383", "title": "Kanton Pionsat", "text": "Kanton Pionsat\n\nKanton Pionsat (fr. \"Canton de Pionsat\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859386", "url": "https://cs.wikipedia.org/wiki?curid=859386", "title": "Kanton Manzat", "text": "Kanton Manzat\n\nKanton Manzat (fr. \"Canton de Manzat\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859387", "url": "https://cs.wikipedia.org/wiki?curid=859387", "title": "Kanton Pontgibaud", "text": "Kanton Pontgibaud\n\nKanton Pontgibaud (fr. \"Canton de Pontgibaud\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859388", "url": "https://cs.wikipedia.org/wiki?curid=859388", "title": "Kanton Maringues", "text": "Kanton Maringues\n\nKanton Maringues (fr. \"Canton de Maringues\") je francouzský kanton v departementu Puy-de-Dôme v regionu Auvergne. Tvoří ho čtyři obce.\n\n"}
{"id": "859389", "url": "https://cs.wikipedia.org/wiki?curid=859389", "title": "Kanton Royat", "text": "Kanton Royat\n\nKanton Royat (fr. \"Canton de Royat\") je francouzský kanton v departementu Puy-de-Dôme v regionu Auvergne. Tvoří ho pět obcí.\n\n"}
{"id": "859390", "url": "https://cs.wikipedia.org/wiki?curid=859390", "title": "Kanton Menat", "text": "Kanton Menat\n\nKanton Menat (fr. \"Canton de Menat\") je francouzský kanton v departementu Puy-de-Dôme v regionu Auvergne. Tvoří ho 12 obcí.\n\n"}
{"id": "859391", "url": "https://cs.wikipedia.org/wiki?curid=859391", "title": "All That You Can't Leave Behind", "text": "All That You Can't Leave Behind\n\nAll That You Can't Leave Behind je desáté studiové album irské rockové skupiny U2. Jeho nahrávání probíhalo v rozmezí let 1998−2000 v různých studiích v Dublinu a ve Francii. Jeho producenty byli Daniel Lanois a Brian Eno a album vyšlo v říjnu 2000 u vydavatelství Island Records (UK) a Interscope Records (US). V žebříčku 500 nejlepších alb všech dob časopisu \"Rolling Stone\" se album umístilo na 280. místě.\n\n\n"}
{"id": "859392", "url": "https://cs.wikipedia.org/wiki?curid=859392", "title": "Kanton Pontaumur", "text": "Kanton Pontaumur\n\nKanton Pontaumur (fr. \"Canton de Pontaumur\") je francouzský kanton v departementu Puy-de-Dôme v regionu Auvergne. Tvoří ho 16 obcí.\n\n"}
{"id": "859394", "url": "https://cs.wikipedia.org/wiki?curid=859394", "title": "Kanton Montaigut", "text": "Kanton Montaigut\n\nKanton Montaigut (fr. \"Canton de Montaigut\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859396", "url": "https://cs.wikipedia.org/wiki?curid=859396", "title": "Kanton Montferrand", "text": "Kanton Montferrand\n\nKanton Montferrand (fr. \"Canton de Montferrand\") je francouzský kanton v departementu Puy-de-Dôme v regionu Auvergne. Zahrnuje pouze čtvrť Montferrand ve městě Clermont-Ferrand.\n"}
{"id": "859397", "url": "https://cs.wikipedia.org/wiki?curid=859397", "title": "Kanton Randan", "text": "Kanton Randan\n\nKanton Randan (fr. \"Canton de Randan\") je francouzský kanton v departementu Puy-de-Dôme v regionu Auvergne. Tvoří ho 10 obcí.\n\n"}
{"id": "859398", "url": "https://cs.wikipedia.org/wiki?curid=859398", "title": "Mickey Baker", "text": "Mickey Baker\n\nMickey Baker (15. října 1925 Louisville, Kentucky, USA – 27. listopadu 2012 Montastruc-la-Conseillère, Francie) byl americký kytarista. Spolupracoval s umělci jako jsou Ike & Tina Turnerovi, The Drifters, Ruth Brown, Big Joe Turner, Louis Jordan, Little Willie John nebo Big Maybelle. Rovněž byl součástí dua Mickey & Sylvia. V roce 2003 ho časopis \"Rolling Stone\" zařadil na 53. místo do svého žebříčku 100 nejlepších kytaristů všech dob.\n"}
{"id": "859399", "url": "https://cs.wikipedia.org/wiki?curid=859399", "title": "Kanton Antony", "text": "Kanton Antony\n\nKanton Antony (fr. \"Canton d'Antony\") je francouzský kanton v departementu Hauts-de-Seine v regionu Île-de-France. Tvoří ho pouze město Antony.\n"}
{"id": "859400", "url": "https://cs.wikipedia.org/wiki?curid=859400", "title": "Kanton Châtenay-Malabry", "text": "Kanton Châtenay-Malabry\n\nKanton Châtenay-Malabry (fr. \"Canton de Châtenay-Malabry\") je francouzský kanton v departementu Hauts-de-Seine v regionu Île-de-France. Tvoří ho pouze město Châtenay-Malabry.\n"}
{"id": "859405", "url": "https://cs.wikipedia.org/wiki?curid=859405", "title": "Maringues", "text": "Maringues\n\nMaringues je francouzská obec v departementu Puy-de-Dôme v regionu Auvergne. V roce 2009 zde žilo 2 735 obyvatel. Je centrem kantonu Maringues.\n\n"}
{"id": "859406", "url": "https://cs.wikipedia.org/wiki?curid=859406", "title": "Kanton Châtillon", "text": "Kanton Châtillon\n\nKanton Châtillon (fr. \"Canton de Châtillon\") je francouzský kanton v departementu Hauts-de-Seine v regionu Île-de-France. Tvoří ho pouze město Châtillon.\n"}
{"id": "859407", "url": "https://cs.wikipedia.org/wiki?curid=859407", "title": "Tom Verlaine", "text": "Tom Verlaine\n\nTom Verlaine, rodným jménem Thomas Miller, (* 13. prosince 1949 Morristown, New Jersey, USA) je americký zpěvák a kytarista. Je frontmanem skupiny Television a mnohokrát spolupracoval se zpěvačkou Patti Smith. Rovněž vydal několik sólových alb.\n\nNarodil se jako Thomas Miller v New Jersey a v šesti letech se s rodinou odstěhoval do Wilmingtonu ve státě Delaware. Zpočátku hrál na klavír, později však přešel k saxofonu a nakonec ke kytaře. Od nízkého věku se rovněž věnoval psaní poezie. Jako teenager se začal přátelit s podobně zaměřeným Richardem Hellem. Společně se usadili v New Yorku. Zde si zvolil svůj pseudonym jako odkaz na francouzského básníka Paula Verlaina. Později prohlásil, že v té době jeho dílo nečetl a pouze se mu líbilo, jak jeho příjmení znělo. V první polovině sedmdesátých let hrál se skupinou Neon Boys, v níž kromě něj a Hella hrál ještě bubeník Billy Ficca. Trio v roce 1973 přibralo druhého kytaristu Richarda Lloyda a začalo vystupovat pod názvem Television. Hell však kapelu záhy opustil. Kapela se rozpadla v roce 1978, následně krátce vystupovala v letech 1991 až 1993. Od roku 2001 je opět aktivní. Po prvním rozpadu kapely začal vydávat sólová alba, kterých do roku 2006, kdy vyšlo poslední, vydal celkem deset. Spolupracoval rovněž se zpěvačkou Patti Smith; podílel se na jejích albech \"Horses\" (1975), \"Easter\" (1978), \"Gone Again\" (1996) a \"Banga\" (2012). Rovněž jí doprovázel při různých koncertech a vystupoval ve videoklipu k písni „“. V roce 1994 složil hudbu k filmu \"Láska a pětačtyřicítka\". Roku 1997 produkoval nahrávky Jeffa Buckleyho, který však v té době zemřel. Časopis \"Rolling Stone\" jej ve svém žebříčku 100 nejlepších kytaristů všech dob z roku 2003 umístil na 56. místo. V upravené verzi z roku 2011 pak až na 90.\n\n\n"}
{"id": "859408", "url": "https://cs.wikipedia.org/wiki?curid=859408", "title": "Kanton Le Plessis-Robinson", "text": "Kanton Le Plessis-Robinson\n\nKanton Le Plessis-Robinson (fr. \"Canton du Plessis-Robinson\") je francouzský kanton v departementu Hauts-de-Seine v regionu Île-de-France. Tvoří ho dvě obce.\n\n"}
{"id": "859410", "url": "https://cs.wikipedia.org/wiki?curid=859410", "title": "Kanton La Garenne-Colombes", "text": "Kanton La Garenne-Colombes\n\nKanton La Garenne-Colombes (fr. \"Canton de La Garenne-Colombes\") je francouzský kanton v departementu Hauts-de-Seine v regionu Île-de-France. Tvoří ho pouze město La Garenne-Colombes.\n"}
{"id": "859412", "url": "https://cs.wikipedia.org/wiki?curid=859412", "title": "Mare Cognitum", "text": "Mare Cognitum\n\nMare Cognitum (česky Moře poznané nebo Moře poznání) je měsíční moře s průměrem cca 350 km rozkládající se na přivrácené straně Měsíce, severozápadně od Mare Nubium (Moře oblaků) a jižně od Mare Insularum (Moře ostrovů). Na severozápadě od něj se nachází pohoří Montes Riphaeus, na severovýchodě trojice rozrušených kráterů Fra Mauro, Parry a Bonpland.\n\nMare Cognitum bylo pojmenováno v roce 1964 Mezinárodní astronomickou unií poté, co americká sonda Ranger 7 poslala na Zemi první podrobné snímky této oblasti. Zde započala nová epocha výzkumu Měsíce.\n\nHraniční oblast Mare Cognitum a Mare Insularum mezi krátery Fra Mauro a Lansberg oplývá řadou geologických pozoruhodností, patřila proto k nejnavštěvovanějším místům na Měsíci.\n\nDo Mare Cognitum dopadla 31. července 1964 americká sonda Ranger 7. Další americké sondy přistály na rozhraní Mare Cognitum a Mare Insularum: Surveyor 3, Apollo 12 (poblíž sebe) a Apollo 14 (u severního okraje kráteru Fra Mauro).\n\n\n\n"}
{"id": "859413", "url": "https://cs.wikipedia.org/wiki?curid=859413", "title": "Kanton Asnières-sur-Seine-Nord", "text": "Kanton Asnières-sur-Seine-Nord\n\nKanton Asnières-sur-Seine-Nord (fr. \"Canton d'Asnières-sur-Seine-Nord\") je francouzský kanton v departementu Hauts-de-Seine v regionu Île-de-France. Tvoří ho pouze severní část města Asnières-sur-Seine.\n"}
{"id": "859415", "url": "https://cs.wikipedia.org/wiki?curid=859415", "title": "Kanton Asnières-sur-Seine-Sud", "text": "Kanton Asnières-sur-Seine-Sud\n\nKanton Asnières-sur-Seine-Sud (fr. \"Canton d'Asnières-sur-Seine-Sud\") je francouzský kanton v departementu Hauts-de-Seine v regionu Île-de-France. Tvoří ho pouze jižní část města Asnières-sur-Seine.\n"}
{"id": "859417", "url": "https://cs.wikipedia.org/wiki?curid=859417", "title": "Kanton Sèvres", "text": "Kanton Sèvres\n\nKanton Sèvres (fr. \"Canton de Sèvres\") je francouzský kanton v departementu Hauts-de-Seine v regionu Île-de-France. Tvoří ho pouze město Sèvres.\n"}
{"id": "859419", "url": "https://cs.wikipedia.org/wiki?curid=859419", "title": "Kanton Issy-les-Moulineaux-Est", "text": "Kanton Issy-les-Moulineaux-Est\n\nKanton Issy-les-Moulineaux-Est (fr. \"Canton d'Issy-les-Moulineaux-Est\") je francouzský kanton v departementu Hauts-de-Seine v regionu Île-de-France. Tvoří ho pouze východní část města Issy-les-Moulineaux.\n"}
{"id": "859421", "url": "https://cs.wikipedia.org/wiki?curid=859421", "title": "Kanton Issy-les-Moulineaux-Ouest", "text": "Kanton Issy-les-Moulineaux-Ouest\n\nKanton Issy-les-Moulineaux-Ouest (fr. \"Canton d'Issy-les-Moulineaux-Ouest\") je francouzský kanton v departementu Hauts-de-Seine v regionu Île-de-France. Tvoří ho dvě obce.\n\n"}
{"id": "859425", "url": "https://cs.wikipedia.org/wiki?curid=859425", "title": "Aurora (Utah)", "text": "Aurora (Utah)\n\nAurora je město v okresu Sevier County ve státě Utah. K roku 2000 zde žilo 947 obyvatel. S celkovou rozlohou 2,6 km² byla hustota zalidnění 362 obyvatel na km².\n"}
{"id": "859426", "url": "https://cs.wikipedia.org/wiki?curid=859426", "title": "Zbraně vlivu", "text": "Zbraně vlivu\n\nZbraně vlivu (v originále \"Influence: The Psychology of Persuasion\") je kniha od amerického autora Roberta Ciadiniho popisující psychologické vlivy, které ovlivňují naše rozhodování. Kniha byla vydána v roce 2003 a identifikuje hlavní manipulativní techniky tzv. compliance professionals, tedy profesionálů v ovlivňování, jako jsou například automobilový prodejci, telemarketéři, door-to-door obchodníci, lidé v přímém marketingu aj. Kniha autora Roberta B. Cialdini, který je profesorem na Arizona State University popisuje šest hlavních vlivů, které na náš působí a ty rozvádí v jednotlivých kapitolách, které se těmto hlavním bodům věnují. Je to reciprocita (v angl. orig. reciprocity), závazek a důslednost (commitment and consistency), sociální schválení (social proof), oblíbenost (liking), autorita (authority) a vzácnost (scarcity). Autor kromě své akademické dráhy pracoval v přestrojení v různých odvětvích přesvědčování, jako např. automobilový obchodník nebo podomní prodejce.\n\nV úvodu knihy autor definuje základní teorii knihy a tou je, že v současném světě zahlcení informací se snažíme hledat zkratky v rozhodování. Tím se učíme některému automatickému chování, které je aktivováno pomocí různých jevů. Pokud známe tyto aktivátory, můžete tak ovlivnit rozhodování daného člověka žádaným směrem. Při našem rozhodování často generalizujeme, a tak je možné ovlivnit naše rozhodování.\n\nV úvodu knihy autor zmiňuje další zbraň vlivu, která na nás působí. Je to tzv. kontrast – tedy naše přirozená tendence k tomu rozhodovat se v kontextu dané situace, rozhodovat se relativně a činit naše rozhodnutí ne absolutně, ale relativně k dalším možnostem. Této zbraně vlivu využívají např. prodejci automobilů tím, že se snaží nabízet jako první výrazně dražší automobily. Tato vysoká cena nám vytvoří vysokou hranici, ke které porovnáváme veškeré ostatní prezentované ceny. Tyto ceny nám tak v porovnání s první vysokou cenou připadají jako výrazně nižší. Využívají toho také supermarkety, které umisťují na dobře viditelná místa v supermarketu výrazně dražší artikly než ostatní v regálech. Tím tak vytváří psychologický pocit u zákazníků, že zbylé zboží vypadá relativně levnější. V úvodu je také zmíněna naše často chybná domněnka, že vyšší cena automaticky znamená vyšší kvalitu zboží. V informační zahlcenosti nám vyšší cena pomáhá se rozhodovat, i když nemusí být nutně odrazem vysoké kvality daného zboží či služby.\n\nVýsledky knihy jsou podpořeny mnoha empirickými studiemi v oblastech psychologie, marketingu, ekonomie, antropologie a sociální vědy.\n\nSnažíme se podvědomě vracet dobré služby, které nám ostatní prokázali. Naše rozhodování je tak ovlivněno tím, co pro nás daná organizace nebo člověk udělal. Obdržený dárek před naším rozhodnutím tak např. zvyšuje šance, že řekneme ano.\n\nSnažíme se jednat konzistentně s naším předchozím rozhodnutím. Profesionálové vlivu toho tak využívají např. kladením otázek, které z nás mají získat naše závazky a na ty pak poukazují v rámci jejich požadavků. \n\nNaše rozhodnutí ovlivňuje rozhodnutí ostatních. Toho profesionálové vlivu využívají např. zmiňováním referencí minulých zákazníků. \n\nLidé obecně více souhlasí s lidmi, kteří jsou jim sympatičtí. Fyzická atraktivnost vytváří u ostatních haló efekt a ostatní tak více takovémuto člověku důvěřují a považují ho za chytřejší. Lidé mají tendenci k oblíbenosti jim podobných lidí. Lidé mají rádi lidi, kterým se podaří je rozesmát. Kombinace těchto technik zvyšuje šanci ovlivnit rozhodování ostatních.\n\nLidé často jednají automaticky v harmonii s rozkazy autorit navzdory tomu, jestli považují dané rozhodnutí za správné. Tento efekt dokazuje např. Milgramův experiment.\n\nLidé obecně preferují vzácné věci. Proto mají obchodníci tendenci prezentovat nabídky jako časově nebo množstevně omezené. Lidé také mají přirozenou tendenci vyhledávat informace, které jsou zakázané nebo potlačované. Zvyšuje to tak jejich vzácnost a současně touhu ostatních dané informace získat.\n\n"}
{"id": "859427", "url": "https://cs.wikipedia.org/wiki?curid=859427", "title": "Blanding (Utah)", "text": "Blanding (Utah)\n\nBlanding je město v okresu San Juan County ve státě Utah. K roku 2000 zde žilo 3 162 obyvatel. S celkovou rozlohou 6,1 km² byla hustota zalidnění 515,1 obyvatel na km².\n"}
{"id": "859433", "url": "https://cs.wikipedia.org/wiki?curid=859433", "title": "Čirůvka fialová", "text": "Čirůvka fialová\n\nČirůvka fialová (\"Lepista nuda\") je podzimní jedlá houba z čeledi čirůvkovitých nápadná svým fialovým zbarvením.\n\nPlodnice je 5–15 cm vysoká a celá je zbarvená modrofialově či růžovofialově.\n\nKlobouk mívá v průměru 3–10 cm, v mládí je sklenutý, později téměř plochý, někdy zprohýbaný, obvykle s tupým středovým hrbolem uprostřed; mírně hygofánní. V mládí je fialový, modrofialový, stárnutím bledne do světle fialově šedé až šedohnědé. Okraj klobouku je podvinutý, v dospělosti zvlněný. Pokožka klobouku je hladká, za vlhka mírně lepkavá.\n\nHymenofor na spodní straně klobouku je tvořen poměrně hustými lupeny, jež přirůstají ke třeni drobným vykrojeným zoubkem. Zbarveny jsou v mládí sytě fialově, později blednoucí, růžovofialové, šedofialové až hnědé.\n\nTřeň je válcovitý, na bázi obvykle kyjovitě až hlízovitě rozšířený, 3–10 cm dlouhý, modrofialový, bělavě podélně vláknitý, vybledající, v dospělosti někdy téměř bílý.\n\nDužnina je v mládí živě fialová až modrofialová, později bledne, poměrně silné příjemné vůně a mírné chuti.\n\nVýtrusný prach má barvu bělavou až narůžovělou; výtrusy jsou elipsoidní, zrnité, o velikosti 6–8 × 4–5 μm, jemně bradavčité.\n\nVyskytuje se hojně na podzim (zhruba od září do prosince) v listnatých i jehličnatých lesích, na loukách, v zahradách apod. Výjimečně i na jaře.\nČirůvka fialová je oblíbená a chutná jedlá houba. Syrové či nedostatečně tepelně upravené plodnice jsou však jedovaté a mohou způsobit hemolýzu. Toxin hemolysin rozkládající červené krvinky se tepelnou úpravou rozkládá a uvařené plodnice jsou tedy neškodné. Další vlastností je snižování krevního tlaku. Podle přílohy vyhlášky č. 157/2003 Sb. je čirůvka fialová zařazena mezi houby určené pro přímý prodej .\n"}
{"id": "859442", "url": "https://cs.wikipedia.org/wiki?curid=859442", "title": "Pertti Salolainen", "text": "Pertti Salolainen\n\nPertti Edvard Salolainen (* 19. října 1940 v Helsinkách) je finský politik a diplomat, člen Strany národního sjednocení. Působil ve finském parlamentě od roku 1970 do roku 1996 a byl znovu zvolen v roce 2007. V letech 1987-1995 byl finským ministrem zahraničního obchodu, v letech 1991–1994 vedl Stranu národního sjednocení a od roku 1996 do roku 2004 byl velvyslancem Finska v Londýně.\n\nPertti Salolainen byl kritizován finskými a izraelskými médii a Centrem Simona Wiesenthala, když prohlásil: \"Spojené státy mají problém zaujmout neutrálnější postoj v izraelsko-palestinských vztazích, protože mají tak vlivnou židovskou populaci, která má peníze i média do značné míry ve svých rukou.\"\n\n"}
{"id": "859445", "url": "https://cs.wikipedia.org/wiki?curid=859445", "title": "Kabardinský kůň", "text": "Kabardinský kůň\n\nKabardinský kůň pochází ze severního Kavkazu. Je to kůň, který snese tvrdou práci v těžkém terénu, sněhu i v prudkých tocích řek. Má velkou schopnost najít cestu v mlhách i tmě, díky jistému a vyrovnanému kroku. Je velmi poslušný, vytrvalý, ale i tvrdý. Je využitelný nejen jako jezdecký kůň, ale i ve všech druzích zápřahu. Někteří koně jsou i přirození mimochodníci. Vyniká vytrvalostí na velké vzdálenosti. Vznikl křížením karabašskými, perskými a turkmenskými koňmi. Kabardinští koně mají chody, které možná nevynikají elegancí plemen barokních,ale jsou pro jezdce velmi pohodlné a zároveň bezpečné i v těžkém terénu. U některých jedinců se vyskytuje i speciální chod, díky kterému bývají kabardinští koně řazeni k tzv. \"gaited\" plemenům, do stejné skupiny, kde jsou i Islandští koně, Paso Fino anebo foxtrotter. Rychlost tohoto chodu je okolo 10 km/h a je vlastně doplňkem k třem základním chodům (krok, klus, cval).\n\nKabardinské koně můžeme v současnosti řadit k malopočetným plemenům. V posledním díle ruské plemenné knihy je registrovaných\njen okolo 2100 hřebců a klisen z celého světa. Do tohoto počtu jsou zahrnutí i koně z oddílu anglokabardinských koní. Sem se zapisují koně s podílem 25-75% anglické krve (zbylá je kabardinská). Anglokabardinští koně jsou větší a rychlejší, vhodní i na klasické disciplíny jezdeckého sportu. I v Česku a na Slovensku je několik majitelů a chovatelů kabardinských koní. Jejich chov probíhá v souladu s mateřskou plemennou knihou v Rusku, kam jsou zapisovaní i koně z našich území.\n"}
{"id": "859446", "url": "https://cs.wikipedia.org/wiki?curid=859446", "title": "Jaromír Pečírka", "text": "Jaromír Pečírka\n\nJméno Jaromír Pečírka neslo několik osobností:\n\n"}
{"id": "859459", "url": "https://cs.wikipedia.org/wiki?curid=859459", "title": "Ggplot2", "text": "Ggplot2\n\nggplot2 je balík pro vizualizaci dat pro prostředí R, vytvořený roku 2005 Hadleym Wickhamem. Balík je implementací přístupu k vytváření grafů označovaného jako \"grammar of graphics\", jenž byl popsán Lelandem Wilkinsonem a který graf sémanticky člení na součásti s odlišným významem, jako jsou například osy či vrstvy. Balík může sloužit jako náhrada výchozího systému tvorby grafů a od doby svého vzniku se zařadil mezi nejpopulárnější balíky pro R. Je zveřejněn pod licení GNU GPL.\n\nV porovnání s výchozím systémem je možné při použití ggplotu používat vyšší míru abstrakce, zpracování kódu je ale náročnější na výpočetní čas.\n\nV březnu 2012 byla vydána verze 0.9.0, která zahrnovala změny týkající se tvorby os a vrstev, v květnu 2012 ji následovala opravná verze 0.9.1. Verze 0.9.2 ze září 2012 přinesla přepracovanou implementaci témat vzhledu.\n"}
{"id": "859460", "url": "https://cs.wikipedia.org/wiki?curid=859460", "title": "Pečírka", "text": "Pečírka\n\nPečírka je české příjmení. Ke známým nositelům patřili:\n\n\nPřechýlená forma (Pečírková):\n"}
{"id": "859463", "url": "https://cs.wikipedia.org/wiki?curid=859463", "title": "Matthaeus Zeidler", "text": "Matthaeus Zeidler\n\nMatthaeus (Matouš) Zeidler (26. listopadu 1626, Cheb – 12. června 1697, Olomouc) byl jezuitský teolog, kazatel, představený a v letech 1671 – 1674 26. rektor olomoucké univerzity.\n\n\n\n"}
{"id": "859465", "url": "https://cs.wikipedia.org/wiki?curid=859465", "title": "Listopad 2012", "text": "Listopad 2012\n\n"}
{"id": "859468", "url": "https://cs.wikipedia.org/wiki?curid=859468", "title": "Grošák", "text": "Grošák\n\nGrošák může být:\n\n\n"}
{"id": "859473", "url": "https://cs.wikipedia.org/wiki?curid=859473", "title": "Okres Gryfino", "text": "Okres Gryfino\n\nOkres Gryfino (polsky \"Powiat gryfiński\") je okres v polském Západopomořanském vojvodství. Rozlohu má 1869,11 km² a v roce 2010 zde žilo 82 727 obyvatel. Sídlem správy okresu je město Gryfino. Okres leží u hranic s Německem.\n\nMěstsko-vesnické:\n\nVesnické:\n\n"}
{"id": "859476", "url": "https://cs.wikipedia.org/wiki?curid=859476", "title": "James Burton", "text": "James Burton\n\nJames Burton (* 21. srpna 1939 Dubberly, Louisiana USA) je americký kytarista. Spolupracoval s hudebníky jako jsou Dale Hawkins, Ricky Nelson, Elvis Presley, Johnny Cash, Merle Haggard, Glen Campbell, John Denver, Gram Parsons, Emmylou Harris, Jerry Lee Lewis, Elvis Costello, Roy Orbison nebo Joni Mitchell.\n\nV roce 2001 byl uveden do Rock and Roll Hall of Fame. V roce 2003 se umístil na 20. místě v žebříčku 100 nejlepších kytaristů všech dob časopisu \"Rolling Stone\". V upravené verzi z roku 2011 pak na 19. místě.\n"}
{"id": "859479", "url": "https://cs.wikipedia.org/wiki?curid=859479", "title": "Kickstarter", "text": "Kickstarter\n\nKickstarter je internetová platforma pro crowdfundingové financování projektů, která podporuje kreativní projekty z oblasti filmu, her, hudby, umění či technologické inovace.\n\nZákladním předpokladem je, že lidé nemohou zakládat projekty kvůli finančnímu zisku, ale pouze proto, aby je spustili, poté už mohou z projektu získávat profit. Tato služba je založena na přímém financování ostatními lidmi, kteří svým přispěním rozhodují, zda daný projekt uspěje, či nikoli. Díky tomu je velice malá šance, že by byl financován projekt, který by nebyl něčím zajímavý.\n\nKdokoliv se může zapojit a založit svůj vlastní projekt, pokud je rezidentem Velké Británie, Spojených států nebo Kanady. Tento projekt následně získá vlastní prezentační stránku, kde je zveřejněn formou videa a popisu. \nPři vzniku projektu je povinné stanovit cílovou sumu a datum, do kterého se musí vybrat požadované prostředky. Je zakázáno vytvářet projekty, které by nepatřily alespoň do jedné z vyjmenovaných kategorií: umění, komiksy, tanec, design, móda, film, jídlo, hry, hudba, fotografování, publikování, technologie a divadlo. Dále je zakázáno vytvářet projekty, které by měly financovat život tvůrci projektu nebo projekty obsahující nevhodný, urážlivý, či nepovolený obsah (např. alkohol, kosmetika, drogy, dětské jídlo, pornografie atd.), taktéž je zakázáno vytvářet projekty pro charitativní účely.\nDále jsou zde sponzoři (anglicky tzv. „backers“), kteří přispívají na projekty, které jim připadají zajímavé. Sponzorem se může stát kdokoli, kdo přispěje alespoň na jeden projekt. Příspěvky mohou být od částky 1 dolaru více, sponzoři mohou být odměněni za své přispění poděkováním od autora, či ziskem produktu, pokud se jedná o výrobu nebo třeba bude jeho jméno uvedeno v knize. Vše se odvíjí od částky, kterou sponzor přispěje. U každého projektu je vypsána odměna za daný příspěvek.\nPo uběhnutí doby uvedené u projektu je projekt buďto realizován, pokud bylo vybráno minimálně 100 % prostředků, které byly požadovány jako cílový milník, nebo pokud se tak nestane, nejsou tyto peníze sponzorům zaúčtovány a projekt je zrušen. Při dosažení prostředků je povinností tvůrce projekt realizovat a mít určitý výstup.\nTři hlavní důvody, proč je Kickstarter úspěšný:\nAutoři nesou plnou zodpovědnost za svůj projekt, a tak také mají 100% podíl ve vlastnictví projektu.\nPokud projekt uspěje, je z celkové částky stržena částka o velikosti 5 %. Dalších 3–5 % je odečteno jako poplatky za bankovní převody.\n\nDne 28. dubna 2009 byla služba spuštěna. Jejími zakladateli jsou Perry Chen, Yancey Strickler a Charles Adler. V roce 2010 již byla recenzována světovými americkými novinami jako \"Nejlepší vynález roku 2010\" od Times. \nCelkově bylo k listopadu roku 2012 spuštěno 78 403 projektů, na které bylo vybráno přes 421 milionů dolarů, z toho 361 milionů dolarů bylo předáno tvůrcům, 45 milionů bylo vybráno, ale projekty nedosáhly požadovaného cíle (prostředky byly navráceny sponzorům těchto projektů) a 14 milionů na projekty, které v současné době shání finance.\nDo současné doby se podařilo financovat 32 870 projektů, z nichž 3 837 požadovalo méně než 1000 dolarů, 22 240 požadovalo v rozmezí 1000 až 9 999 dolarů, 6776 projektů s cílem mezi 10 000 a 99 999 dolarů a 17 projektů, které dosáhly více jak 1 000 000 dolarů.\nZe statistik vychází, že 81 % projektů, na které se vybralo minimálně 20 % celkové částky, dosáhlo svého cíle.\n\nNásledující tabulky zobrazují nejúspěšnější projekt v dané kategorii v roce 2012 podle vybraných financí.\n\n"}
{"id": "859480", "url": "https://cs.wikipedia.org/wiki?curid=859480", "title": "Řehoř Rumer", "text": "Řehoř Rumer\n\nŘehoř Rumer SJ (1569, Báhoň – 29. září 1627, Brno) byl jezuitský kněz a teolog slovenského původu, který působil v letech 1613–1618 jako rektor olomoucké univerzity, poté jako provinciál rakouské provincie Tovaryšstva (1618–1623) a poté, co se z ní vyčlenila samostatná česká provincie, stál v jejím čele až do své smrti v roce 1627.\n\n\n\n"}
{"id": "859482", "url": "https://cs.wikipedia.org/wiki?curid=859482", "title": "Clay County (Alabama)", "text": "Clay County (Alabama)\n\nClay County je okres ve státě Alabama v USA. K roku 2010 zde žilo 13 932 obyvatel. Správním městem okresu je Ashland. Celková rozloha okresu činí 1 570 km².\n"}
{"id": "859483", "url": "https://cs.wikipedia.org/wiki?curid=859483", "title": "Cleburne County (Alabama)", "text": "Cleburne County (Alabama)\n\nCleburne County je okres ve státě Alabama v USA. K roku 2010 zde žilo 14 972 obyvatel. Správním městem okresu je Heflin. Celková rozloha okresu činí 1 453 km².\n"}
{"id": "859485", "url": "https://cs.wikipedia.org/wiki?curid=859485", "title": "El Norte de Castilla", "text": "El Norte de Castilla\n\nEl Norte de Castilla je regionální španělský deník se sídlem ve Valladolidu. Vydavatelem je El Norte de Castilla, S.A. patřící do skupiny Grupo Vocento. El Norte de Castilla je nejvýznamnějším deníkem v oblasti Kastílie a Leónu.\n\nEl Norte de Castilla je nejstarším španělským deníkem. Byl založen v roce 1854 lékárníkem Marianem Pérezem Mínguezem a lékařem Pascualem Pastorem pod jménem \"El Avisador\". V roce 1856 byl přejmenován na \"El Norte de Castilla\" a spojen s \"El Correo de Castilla\".\nV období 1958 až 1963 zde působil jako šéfredaktor spisovatel Miguel Delibes, který byl během diktatury odvolán za kritické články. Před rokem 1960 byl sloupkařem novin Francisco Umbral. José Jiménez Lozano byl s listem úzce spojen, na závěr své kariéry se stal jeho šéfredaktorem. \n\nV současnosti vychází \"El Norte de Castilla\" ve třech mutacích: pro Valladolid, Palencii a Segovii.\n"}
{"id": "859488", "url": "https://cs.wikipedia.org/wiki?curid=859488", "title": "Saab 21", "text": "Saab 21\n\nSAAB 21 byl švédský stíhací a útočný letoun vyráběný společností SAAB (Svenska Aeroplan Aktiebolaget), který poprvé vzlétl v roce 1943. Letoun je popisován jako účinný nosič zbraní neobvyklé konstrukce. SAAB 21 byl navržen s krátkým středním trupem a dvojicí bočních nosníků, které nesly ocasní plochy. Motor byl umístěn mezi nosníky na konci středního trupu a poháněl tlačnou vrtuli.\n\nŠvédsko si během 2. světové války chtělo udržet svou neutralitu pomocí politiky silných ozbrojených sil, ale nemělo přístup k zahraničním zbraním. Původní studie letounu měla svůj počátek v roce 1939, kdy se uvažovalo o použití motoru Bristol Taurus. Projekt se však nepohnul z místa až do roku 1941. V reakci na potřebu protivzdušné obrany státu, a vzhledem k tomu, že v důsledku války byly zahraniční zbraně nedostupné, se Švédsko rozhodlo přezbrojit pomocí svými silami vyvinutých a vyrobených zbraní, a to včetně pokročilého stíhacího letounu.\n\nLetoun byl navržen jako dolnoplošník, který poháněl licenčně vyráběný kapalinou chlazený invertní motor Daimler-Benz DB 605B. Stroj měl tříbodový podvozek s předním kolem, silnou výzbroj střílející dopředu, vystřelovací sedadlo a uspořádání se dvěma nosníky ocasních ploch, mezi nimiž byl umístěn motor s tlačnou vrtulí. Toto uspořádání později umožnilo modifikaci letounu na pohon proudovým motorem.\nMezi hlavní výhody tlačného uspořádání patří nerozostřený výhled směrem dopředu a možnost soustředit výzbroj do přídě letounu. Zatímco k největším nevýhodám patří obtížné opuštění letounu pilotem v nebezpečí, protože v tom případě hrozí zasažení pilota listy vrtule. Společnost SAAB se rozhodovala mezi systémem vystřelovacího sedadla a systémem, který by odhodil v nebezpečí vrtuli nebo celý motor pomocí výbušných šroubů. Nakonec bylo vybráno vystřelovací sedadlo vyvinuté společností Bofors pro tento účel, které bylo vyzkoušeno v roce 1943. Letoun se tak stal druhým letounem na světě vybaveným vystřelovacím sedadlem (prvním byl německý He 219).\n\nV roce 1947 byl trup letounu z poloviny přestavěn, bylo upraveno křídlo i ocasní plochy a letoun dostal proudový motor de Havilland Goblin. Tento letoun dostal označení Saab 21R.\nPrvní ze třech prototypů letounu J 21 poprvé vzlétl 30. července 1943 z továrního letiště v Linköpingu, přičemž letoun pilotoval zkušební pilot společnosti SAAB Claes Smith. Během startu vlivem špatného nastavení klapek došlo k projetí VPD a letoun narazil do plotu na konci dráhy a poškodil si jedno kolo podvozku. Následující zkušební lety, pokračující na delším letišti v Satenäs již proběhly v pořádku.\n\nDruhý prototyp (21002), který poprvé vzlétl v červnu 1944, měl překonstruovaný systém chlazení motoru. Začátkem roku 1945 byl předán leteckému křídlu (Flottilj) F-8 se základnou v Barkarby. V červenci k němu přibyl první sériový stroj (21101), na kterém se testovala především výzbroj. Třetí prototyp (21003) posloužil ke statickým a pevnostním zkouškám.\n\nCelkem 54 stíhacích letounů J-21A-1 (Jakt) bylo postaveno v hlavním závodě v Trollhättan. Letouny byly dodávány od prosince 1945 a od prototypů se odlišovaly zvětšenými svislými ocasními plochami. První stroje převzala jednotka F-9 v Gothenburgu. Poslední SAAB J-21A-1 (21259) byl dodán 5. prosince 1946. \n\nNásledovalo je 124 J-21A-2 (21160 až 21283), které se lišily instalovaným kanónem Bofors M-45 ráže 20 mm namísto typu Hispano a překonstruovnými klapkami chlazení. Letouny byly dodávány ve dvou sériích po 62 kusech. První od 13. července 1946 do 27. června 1947, druhá pak od 11. června do 14. listopadu 1947. Byly zařazeny do výzbroje Flottilj F-15 v Söderhamu a F-12 v Kalmaru.\n\nNásledná produkce 119 stíhacích bombardérů B-21A-3 (Bomb) proběhla ve čtvrté a páté sérii po 59 a 60 strojích (21284 až 21402). První vznikl přestavbou J-21A-1 (21102).\nFlygvapnet stroje přejímal mezi 22. květnem 1947 a 8. květnem 1948 (4. série) a mezi 12. květnem 1948 a 17. lednem 1949. Od stíhacích letounů se odlišovaly především možností nést na vnějších závěsech pumy a rakety. Označení letounů se brzy změnilo na A-21A-3 (Attack). První sériový stroj A-21A-3 byl předán leteckému křídlu F-6 v Karlsborgu začátkem roku 1948, později téhož roku začal být bitevní variantou přezbrojován rovněž útvar F-7 dislokovaný v Satenäs.\n\nK prvnímu použití vystřelovacího sedadla došlo v červenci 1946, když se podporučík Bengt Johansson po srážce s jiným strojem v letu katapultoval z J-21A-1 (21109) ve výšce 2000 m. Po bezpečném dopadu do moře byl vyloven švédským torpédoborcem. Vlivem nehod byla nakonec ztracena téměř třetina SAABů 21A všech verzí, při nichž zahynuli 23 piloti. Letecké křídlo F-9 své J-21A vyměnilo za letouny J-28B (de Havilland Vampire FB Mk.50) v roce 1950. Křídlo F-15 si J-21A-2 ponechalo do roku 1953, kdy také převzalo britské J-28B. Křídlo F-12 začalo přecházet na proudovou techniku v roce 1952 přebíráním letounů Saab 29 Tunnan, které bylo dokončeno o rok později. Roku 1953 stejný švédský letoun vystřídal A-21A-3 také u křídla F-6, zatímco proudové letouny SAAB J-21R nahradily stroje A-21A-3 křídla F-7 již v roce 1951.\n\nPoužití jako bombardéru naráželo na omezení vyplývající z tlačného uspořádání letounu, proto se začalo uvažovat o přemístění motoru dopředu se současným přeznačením letounu na J 23. Místo vývoje dvou různých typů však bylo rozhodnuto zachovat letoun série J 21, ale upravit jej pro zabudování proudového motoru. Ze služby byly poslední letouny J 21A vyřazeny v roce 1954.\n\nDochovaly se následující tři letouny:\n\nJ 21A-1\nJ 21A-2\nA 21A-3\nJ 21B\n\n\"Technické údaje pocházejí z publikací „A Fork-Tailed Swede“ a „Combat Aircraft since 1945“\".\n\n\n\n\n Švédsko\n\n\n\n"}
{"id": "859490", "url": "https://cs.wikipedia.org/wiki?curid=859490", "title": "Mare Moscoviense", "text": "Mare Moscoviense\n\nMare Moscoviense (česky Moře moskevské nebo Moskevské moře) je měsíční moře rozkládající se severo-severovýchodně od rozlehlého kráteru Mendělejev na odvrácené straně Měsíce a tudíž není pozorovatelné přímo ze Země. Jeho střední selenografické souřadnice jsou 27,3° S a 148,1° V a průměr je cca 276 km. Uvnitř moře leží kráter Titov, kráter Komarov se dotýká jihovýchodního okraje moře a kráter Těreškovová je situován na západ od Mare Moscoviense při jeho okraji.\n\nOblast byla pojmenována Mare Moscovrae podle ruského hlavního města Moskvy poté, co se z mise vrátila sovětská sonda Luna 3, která jako první získala fotografie odvrácené strany Měsíce. Mezinárodní astronomická unie jej přejmenovala na Mare Moscoviense.\n\n\n"}
{"id": "859493", "url": "https://cs.wikipedia.org/wiki?curid=859493", "title": "Mursko Središće", "text": "Mursko Središće\n\nMursko Središće je město a opčina v Chorvatsku v Mezimuřské župě. Leží na břehu řeky Mury u hranic se Slovinskem. V roce 2001 zde žilo 6 548 obyvatel.\n\nAdministrativně pod opčinu spadají i vesnice Hlapičina, Križovec, Peklenica a Štrukovec.\n"}
{"id": "859498", "url": "https://cs.wikipedia.org/wiki?curid=859498", "title": "Vikariát Plzeň-město", "text": "Vikariát Plzeň-město\n\nVikariát Plzeň-město je jedním z deseti vikariátů Diecéze plzeňské. Geograficky vikariát zahrnuje oblast města Plzně a částečně přesahuje do okresů Plzeň-jih a Plzeň-sever.\n\nVikariát Plzeň-město se člení na následujících sedm farností:\n"}
{"id": "859507", "url": "https://cs.wikipedia.org/wiki?curid=859507", "title": "Warren Christopher", "text": "Warren Christopher\n\nWarren Christopher celým jménem Warren Minor Christopher (27. října 1925 Scranton, Severní Dakota, USA – 18. března 2011 Los Angeles, Kalifornie, USA) byl americký demokratický politik. Studoval na University of Redlands a Univerzitě Jižní Kalifornie. Následně sloužil v Armádě Spojených států amerických. V letech 1993-1997 zastával funkci ministra zahraničních věcí ve vládě Billa Clintona.\n"}
{"id": "859508", "url": "https://cs.wikipedia.org/wiki?curid=859508", "title": "Obléhání Kaffy 1347", "text": "Obléhání Kaffy 1347\n\nBěhem obléhání města Kaffy došlo k prvnímu známému použití biologických zbraní, kdy v roce 1346 byla přes hradby města vrhána mrtvá těla Mongolů infikovaná morem.\n\nVesnice Kaffa (dnes Feodosija na Krymu) byla součástí velké Mongolské říše, která se v polovině 13. století rozprostírala až po okraj Evropy. Kaffa zaujímala strategickou pozici na severním břehu Černého moře. O tuto oblast měl zájem také Západ, a tak kolem roku 1250 uzavřeli Janované s Tatary obchodní dohody a v roce 1266 si od nich vesničku Kaffu pronajali. Janované, známí jako skvělí obchodníci a zároveň mořeplavci, z Kaffy vybudovali velké obchodní centrum. Za 80 let se zvětšila na 70 tisícovou osadu a patřila k nejvlivnějším přístavním městům té doby.\nNa začátku 14. století se Čína zmítala v nepříznivé společenské situaci. V zemi se dlouhodobě protestovalo proti mongolským dobyvatelům, kteří přinesli jen veliké utrpení a smrt pro obyvatele. V této době také na Zemi probíhala malá doba ledová, která zničila veliké množství obilí. Země byla zasažena hladomorem, lidé i dobytek umírali, a ti co přežili, byli značně podvyživení. Italský písař Gabriel de Mussis zaznamenal, že zemi sužovaly přívalové deště, zemětřesení a žhavé sucho. Tyto katastrofy vylákaly z lesů nakažené potkany, kteří hledali potravu, až je to přivedlo k lidským obydlím. Hlodavci byli napadeni černým morem, který se přenáší bacilem \"Yersinia pestis\" a dále se šíří kontaktem s dalším člověkem. Lidé byli v Číně velmi oslabeni hladověním i stresem, a tak se nákaza šířila velmi rychle.\n\nK rozpoutání boje mezi Mongoly a Janovany došlo kvůli pouhé pouliční šarvátce. V roce 1343 Janované z Kaffy obchodovali v městě Tana na řece Don u Azovského moře. Při obchodování se muslimský obchodník domníval, že ho Janovan ošidil. Během vzájemného boje ho Janovan zabil nožem. Muslimská komunita se obrátila na mongolského chána Džanibega, který byl rovněž muslim. Chán Džanibeg s velikou tatarskou družinou zaútočil na Janovany, jeho důvody však nebyly jen kvůli šarvátce na tržišti, ale kvůli nesnášenlivosti křesťanů. Janované ale byli značně oslabení, vrátili se proto rychle do Kaffy, vyvolali v ní vojenský poplach a uzavřeli brány do města. \n\nTataři se pokoušeli obléhat Kaffu s přestávkami 4 roky, během kterých byla zastavena obchodní činnost města. Pokoušeli se nechat křesťany vyhladovět (ti však byli dobře zásobení). V roce 1343 se obléhání na čas zastavilo, když dorazily janovské pomocné oddíly a zabily 15 tisíc Mongolů. Ti se načas stáhli, v roce 1345 se však vrátili s lepší obléhací technikou. Mongolská armáda si však také s sebou přivezla morové onemocnění. Janované to vnímali jako pomoc od Boha, který trestá pohany. Tataři byli zachváceni nemocí, tisíce jich umíralo a zbytek byl otupen a ochromen, takže nebyl schopen dále bojovat. Tehdy Džanibega napadl lstivý plán. Nařídil nakládat mrtvá těla na obléhací stroje a katapultovat je do města Kaffy. Do města bylo vrženo mnoho mrtvých. Křesťané byli v pasti, nemohli se nikam ukrýt, jediné co mohli dělat bylo vhazovat mrtvá těla do moře.\n\nMor se městem šířil velice rychle, rozkládající těla nakazila vzduch a otrávila vodu. Navíc měšťané, kteří odklízeli mrtvoly, měli často sedřené a pořezané ruce. V roce 1347 zbytek Džanibegovy armády opustil Kaffu. Janované, kteří ještě byli schopni si sehnat loď, prchali zpátky do Janova. Museli urazit cestu 2500 km, nejdříve do Konstantinopole a pak přes Středozemní moře. Během roku 1348 se nákaza rozšířila ze sicilské Messiny, kde se Janované vylodili, do velkých přístavních měst ve Středomoří a dále téměř po celé Evropě a severní Africe, a to především kolem velkých obchodních cest.\n\n"}
{"id": "859510", "url": "https://cs.wikipedia.org/wiki?curid=859510", "title": "Leopoldo Alas Mínguez", "text": "Leopoldo Alas Mínguez\n\nLeopoldo Alas Mínguez (4. září 1962, Arnedo, La Rioja – 1. srpna 2008, Madrid) byl španělský spisovatel, potomek Leopolda Alasa zvaného \"Clarín\".\n\nStudoval italštinu a zajímal se o všechny literární žánry. V období 1987 až 1992 vedl časopis \"Signos\". Od roku 1986 spolupracoval s různými periodiky. Patří mezi významné představitele soudobé španělské gay literatury.\n\n\n\n\n\n"}
{"id": "859514", "url": "https://cs.wikipedia.org/wiki?curid=859514", "title": "Mexiko na Letních olympijských hrách 1988", "text": "Mexiko na Letních olympijských hrách 1988\n\nMexiko se účastnilo Letní olympiády 1988. Zastupovalo ho 83 sportovců (66 mužů a 17 žen) v 17 sportech.\n\n"}
{"id": "859516", "url": "https://cs.wikipedia.org/wiki?curid=859516", "title": "Slemenice", "text": "Slemenice\n\nSlemenice je vesnice v Chorvatsku, v Mezimuřské župě. Je administrativní součástí města Čakovec. V roce 2001 zde žilo 218 obyvatel.\n"}
{"id": "859517", "url": "https://cs.wikipedia.org/wiki?curid=859517", "title": "Korejská centrální zpravodajská agentura", "text": "Korejská centrální zpravodajská agentura\n\nKorejská centrální zpravodajská agentura ( – \"Čosŏn Čungangtchongsin\", nebo – \"Čosŏn Tchongsinsa\") je státní zpravodajská agentura Severní Korey. Byla založena 5. prosince 1946 a sídlí v hlavním městě Pchjongjangu. Zveřejňuje zprávy v souladu s přáním severokorejské vlády respektive Korejské strany práce.\n\nNa svých webových stránkách zveřejňuje články nejen v korejštině, ale také v angličtině, ruštině a španělštině.\n\n"}
{"id": "859524", "url": "https://cs.wikipedia.org/wiki?curid=859524", "title": "Mexiko na Letních olympijských hrách 1984", "text": "Mexiko na Letních olympijských hrách 1984\n\nMexiko se účastnilo Letní olympiády 1984. Zastupovalo ho 99 sportovců (77 mužů a 22 žen) v 18 sportech.\n\n"}
{"id": "859525", "url": "https://cs.wikipedia.org/wiki?curid=859525", "title": "Mare Undarum", "text": "Mare Undarum\n\nMare Undarum (česky Moře vln) je malé měsíční moře nepravidelného tvaru s průměrem cca 245 km a plochou cca 21 000 km² rozkládající se na přivrácené straně Měsíce, severně od Mare Spumans (Moře zpěněné) a jihovýchodně od Mare Crisium (Moře nepokojů). Na západě od něj se nachází kráter Firmicus, na severu kráter Condorcet (ještě blíže moři pak satelitní kráter Condorcet P). Tuto oblast (společně s dalšími blízkými měsíčními moři Mare Spumans, Mare Smythii a Mare Marginis) poprvé vyfotografovala v nezkreslené podobě sovětská sonda Luna 3.\n\n\n\n"}
{"id": "859526", "url": "https://cs.wikipedia.org/wiki?curid=859526", "title": "Bruno Granichstaedten", "text": "Bruno Granichstaedten\n\nBruno Bernhard Granichstaedten (1. září 1879, Vídeň, Rakousko-Uhersko – 30. května 1944, New York, ) byl rakouský hudební skladatel.\n\nJeho otec, dr. Emil Granichstaedten, vystudoval práva a působil nejprve jako advokát, později se ale začal svým literárním zájmům věnovat i profesně a stal se známým divadelním kritikem a dramatikem. Protože jeho syn Bruno již záhy projevoval zájem o hudbu, dostalo se mu fundovaného vzdělání u Salomona Jadassohna (1831–1902) v Lipsku. Po prvních divadelních angažmá byl v roce 1900 povolán do Mnichova jako šéfdirigent tamní Dvorní opery. Protože se ale cítil přitahován „lehkou Múzou“, založil později spolu s Frankem Wedekindem kabaret \"Die Elf Scharfrichter\", což vedlo k jeho propuštění z opery.\n\nV roce 1908 zveřejnil svou první operetu (\"Bub oder Mädel\" / \"Hoch nebo dívka\", libreto Felix Dörmann a Adolf Altmann). Ta měla určitý úspěch, který se mu v následujících letech podařilo ještě předstihnout dalšími díly. Po anšlusu Rakouska musel jako Žid zemi opustit; s pomocí zpěvačky Betty Fischerové se mu roku 1940 podařilo emigrovat přes Lucembursko do USA. Tam se ale už nemohl uchytit a po nějaký čas si vydělával na živobytí jako klavírista v nočních klubech.\nBruno Granichstaedten napsal 16 operet a singspielů, k nimž zčásti napsal i sám libreta. Jeho největšími úspěchy po prvotině \"Holka nebo kluk\" byly \"Auf Befehl der Kaiserin\" (\"K rozkazu Její Výsosti\", 1915) a \"Der Orlow\" (\"Orlov\", 1924). Vedle toho napsal hudbu ke třem zvukovým filmům a několik písní a šansonů; zvláště populární se staly valčík \"Zuschaun kann i net\" vložený do Benatzkého operety \"U bílého koníčka\" a šanson \"Da nehm' ich meine kleine Zigarette\" z \"Orlova\". Jeho hudba byla v prvých letech tvorby typicky vídeňská, po první světové válce však zjevně vstřebala vliv populární americké hudby, zejména pokud jde o rytmickou tvářnost. K uměleckému úspěchu mu však tento vývoj nepřispěl, protože tím jeho tvorba ztratila na svébytnosti.\n\nJeho čestný hrob se nachází na hřbitově ve Vídni-Hietzingu. Od roku 1955 nese jeho jméno \"Granichstaedtengasse\" v téže čtvrti. Jeho pozůstalost se nachází ve vídeňské městské knihovně (Wienbibliothek im Rathaus).\n\n\n\n"}
{"id": "859546", "url": "https://cs.wikipedia.org/wiki?curid=859546", "title": "Mexiko na Letních olympijských hrách 1980", "text": "Mexiko na Letních olympijských hrách 1980\n\nMexiko se účastnilo Letní olympiády 1980. Zastupovalo ho 45 sportovců (36 mužů a 9 žen) v 12 sportech.\n\n"}
{"id": "859547", "url": "https://cs.wikipedia.org/wiki?curid=859547", "title": "Wall Street: Peníze nikdy nespí", "text": "Wall Street: Peníze nikdy nespí\n\nWall Street: Peníze nikdy nespí je americký hraný film z roku 2010. Film pojednává o úřednících z Wall Streetu. Jde o sequel filmu \"Wall Street\" z roku 1987. Originální hudbu k filmu složil Craig Armstrong a byly zde použity písně Briana Eno a Davida Byrne z jejich společného alba \"Everything That Happens Will Happen Today\".\n"}
{"id": "859548", "url": "https://cs.wikipedia.org/wiki?curid=859548", "title": "František Fechtner", "text": "František Fechtner\n\nFrantišek Fechtner (1883–1967) byl preparátor Botanického ústavu Univerzity Karlovy v Praze, houbař a znalec hub, který mimo jiné úzce spolupracoval botanikem a mykologem Josefem Velenovským. Velenovského zásoboval houbami (především hřibovitými) a informacemi o jejich výskytu během příprav podkladů pro přelomové dílo České houby (1920, resp. 1920–1922).\n\nAutor mu přičítá zásluhy mj. u následujících druhů: Hřib zelenavý (\"Boletus griseus\") ), kozák krvavý (\"Boletus sanguinescens\") ), hřib černavý (\"Boletus nigrescens\"), hřib Fechtnerův (\"Boletus fechtneri\"), hřib růžovník (\"Boletus fuscoroseus\"), hřib skvrnitý (\"Boletus Obsonium\", dnes \"Hemillecinum depilatum\"), hřib kříšť (\"Boletus pachypus\", dnes \"Boletus calopus\"), hřib červenka (\"Boletus calopus\") ), hřib nepravý (\"Boletus pseudobadius\") ), hřib brotanový (\"Boletus radicans\") ) a některých dalších.\n\nVelenovský na počest „pilného svého sběratele hub“ pojmenoval nově popsaný druh, hřib Fechtnerův (\"Boletus fechtnerii\"), který mu Fechtner pravidelně nosil z teplých vápenatých hájů u Roblína. Velenovský používal pro Františka Fechtnera zkratku Fchtr, Fchr. či Fchr.\n"}
{"id": "859550", "url": "https://cs.wikipedia.org/wiki?curid=859550", "title": "K.Will", "text": "K.Will\n\nKim Hyung Soo (Hangul:김형수) se narodil 30. Prosince 1981 a je více znám pod pódiovým jménem K.Will (케이윌). Je jihokorejským baladovým zpěvákem, vokálním koučem, tanečníkem, skladatelem, textařem a hercem. K.Will se stal v Jižní Koreji známým díky svému singlu s názvem „Dream“, které patří do soundtracku dramatu „A Love To Kill“, který byl vydán v roce 2006. Po roce od vydání jeho singlu a 5 letech tréninku a hlasového koučování vydal v roce 2007 své první album „Left Heart“. Dva roky poté se v prosinci 2008 vrátil s úspěšným albem „Love 119“, které následovalo další album v dubnu 2009 s názvem „Dropping the Tears“ a jeho druhé album v listopadu 2009 pod názvem „Miss, Miss and Miss“.\nK.Will má za sebou spoustu spoluprací a soundtracků k dramatům a umí také nejen zpívat a rapovat, ale také tančit.\n"}
{"id": "859551", "url": "https://cs.wikipedia.org/wiki?curid=859551", "title": "Mexiko na Letních olympijských hrách 1976", "text": "Mexiko na Letních olympijských hrách 1976\n\nMexiko se účastnilo Letní olympiády 1976. Zastupovalo ho 97 sportovců (92 mužů a 5 žen) v 17 sportech.\n\n"}
{"id": "859555", "url": "https://cs.wikipedia.org/wiki?curid=859555", "title": "Mexiko na Letních olympijských hrách 1972", "text": "Mexiko na Letních olympijských hrách 1972\n\nMexiko se účastnilo Letní olympiády 1972. Zastupovalo ho 174 sportovců (152 mužů a 22 žen) v 20 sportech.\n\n"}
{"id": "859563", "url": "https://cs.wikipedia.org/wiki?curid=859563", "title": "Strakonický vikariát", "text": "Strakonický vikariát\n\nVikariát Strakonice je územní část českobudějovické diecéze. Tvoří ji 29 farností a působí zde 13 kněží.. Okrskovým vikářem je Roman Dvořák. Území vikariátu je totožné s územím okresu Strakonice. Na severovýchodě sousedí s píseckým vikariátem, na východě s českobudějovickým vikariátem, na jihu s prachatickým vikariátem a na západě s sušicko-nepomuckým vikariátem.\n\n"}
{"id": "859566", "url": "https://cs.wikipedia.org/wiki?curid=859566", "title": "Narcisový festival", "text": "Narcisový festival\n\nNarcisový festival (\"angl.\" The Daffodil Festival) je regionální festival konaný každý duben v okrese Pierce v americkém státě Washington. Jeho program se skládá z květinového průvodu a celoročního programu, při kterém je vybírána královna festivalu z jedné z 24 spolupracujících středních škol v okrese. Jeho účelem je podpora vzdělávání, hrdosti a dobrovolnictví v okrese.\n\nÚdolí řeky Puyallup, v jehož části se rozkládají města Tacoma, Puyallup, Sumner nebo Orting, disponuje bohatou ledovcovou půdou. V roce 1925 zdejším zemědělcům doporučilo federální ministerstvo zemědělství pěstovat místo chmele cibulové rostliny.\n\nBylo tak učiněno a některé farmy, jako ta Van Lieropova v Puyallupu, začaly být známé pro svou produkci těchto rostlin. Za nejlepší plodiny byly považovány narcisy a tulipány.\n\nFestival byl založen roku 1926 jako zahradní večírek konaný manžely Ortonovými v Ortingu. V roce 1934 se jeho částí stal průvod, původně květinami vyzdobených automobilů.\n\nVelký květinový průvod se koná každý rok v jednu dubnovou sobotu a prochází čtyřmi již zmíněnými městy – Tacomou, Puyallupem, Sumnerem a Ortingem. Fakt, že se koná ve čtyřech obcích, z něj dělá unikátní průvod.\n"}
{"id": "859568", "url": "https://cs.wikipedia.org/wiki?curid=859568", "title": "Fife High School", "text": "Fife High School\n\nFife High School je střední škola ve městě Fife v americkém státě Washington. Jedná se o jedinou střední školu v okrsku Fife.\n\nPři založení v roce 1899 vznikla střední škola jako část všeobecné Fife School, kde se žáci učili od počátků základní školy do absolvování střední školy. Od nižších stupňů se odloučila až roku 1930, kdy byla postavena nová školní budova. V té době byly také vybrány školní barvy, kterými jsou královská modrá a zlatá.\n\nŠkola soutěží na úrovni 2A v Nisquallyjské lize, dříve působila na úrovni 3A v lize Seamount-Pierce County. Jejím rivalem je White River High School v nedalekém Buckley.\n\nV 90. letech a na začátku tohoto tisíciletí škola dominovala mezi dívčími volejbalovými týmy v jižní části regionu Pugetův záliv. Zasloužil se o to hlavní trenér Jan Kirk, který i nadále vede tento tým. Mezi lety 1992 a 2001 se tým pokaždé umístil mezi nejlepšími čtyřmi na státním mistrovství, v letech 1992, 1995, 1996 a 1999 ho i vyhrál.\n\nMezi další nabízené sporty patří cheerleading, přespolní běh, americký fotbal, tenis, golf, fotbal, plavání, basketbal, zápas, baseball, softball a atletika.\n\nSvou trenérskou kariéru na škole začínal jako asistent trenéra pozdější trenér týmu amerického fotbalu University of Washington, Jim Lambright.\n\n"}
{"id": "859572", "url": "https://cs.wikipedia.org/wiki?curid=859572", "title": "Peter Poreku Dery", "text": "Peter Poreku Dery\n\nPeter Poreku kardinál Dery (10. května 1918 Ko – 6. března 2008 Tamala) byl ghanský římskokatolický kněz, arcibiskup Tamaly, kardinál.\n\nKněžské svěcení přijal 11. února 1951, V roce 1960 byl jmenovaný biskupem diecéze Wa, biskupské svěcení mu udělil 8. května téhož roku papež Jan XXIII.. V listopadu 1974 přešel na biskupský stolec v Tamale, po povýšení Tamaly na arcidiecézi v květnu 1977 získal hodnost arcibiskupa. Na řízení arcidiecéze rezignoval po dovršení kanonického věku v březnu 1994.\n\nV únoru 2006 byl mezi patnácti kardinály, jejichž nominaci oznámil papež Benedikt XVI. Kardinálské insignie převzal při konzistoři 24. března téhož roku. Byl mezi nimi nejstarší a vzhledem ke svému věku neměl nikdy právo účasti v konkláve.\n\n\n"}
{"id": "859573", "url": "https://cs.wikipedia.org/wiki?curid=859573", "title": "Mexiko na Letních olympijských hrách 1968", "text": "Mexiko na Letních olympijských hrách 1968\n\nMexiko se účastnilo Letní olympiády 1968. Zastupovalo ho 275 sportovců (233 mužů a 42 žen) v 20 sportech.\n\n"}
{"id": "859574", "url": "https://cs.wikipedia.org/wiki?curid=859574", "title": "Varaždinske Toplice", "text": "Varaždinske Toplice\n\nVaraždinske Toplice je město v Chorvatsku, ve Varaždinské župě. V roce 2001 zde žilo 6 973 obyvatel.. Administrativně k němu náleží okolních 22 vesnic.\n"}
{"id": "859575", "url": "https://cs.wikipedia.org/wiki?curid=859575", "title": "Domenico Morfeo", "text": "Domenico Morfeo\n\nDomenico Morfeo (* 16. ledna 1976, Pescina, Itálie) je italský fotbalista v který hrával v obou Milánských klubech.\n\n\n\n"}
{"id": "859576", "url": "https://cs.wikipedia.org/wiki?curid=859576", "title": "Xhavit Nimani", "text": "Xhavit Nimani\n\nXhavit Nimani (19. ledna 1919, Prizren – 13. prosince 2000) byl kosovskoalbánský komunistický politik. \n\nNimani pocházel z oblasti v okolí Prizrenu a Đakovice. Povoláním vystudovaný učitel vstoupil v roce 1941 do komunistické strany. Účastnil se partyzánského boje a zasedal v antifašistické radě národního osvobození Jugoslávie (AVNOJ). Byl jedním z mála vzdělaných kosovských Albánců, kteří byli členy Strany a poté, co jugoslávští komunisté převzali moc, spravovali zaostalou kosovskou oblast. \n\nV roce 1945 byl Nimani zvolen do Ústředního výboru KSS (kosovská komunistická strana ještě nebyla tehdy zřízena). Později (po 7. sjezdu strany) se stal i členem ÚV SKJ. V letech 1954–1961 byl členem federální komise pro ekonomický rozvoj. V roce 1956 se zapletl do tzv. prizrenského procesu. Mezi lety 1974 a 1981 byl předsedou předsednictva SAP Kosovo. Po protestech, které se však v autonomní oblasti rozhořely v březnu 1981, musel z vysoké politiky odejít. Ve funkci ho nahradil Ali Shukria. \n"}
{"id": "859585", "url": "https://cs.wikipedia.org/wiki?curid=859585", "title": "Mexiko na Letních olympijských hrách 1964", "text": "Mexiko na Letních olympijských hrách 1964\n\nMexiko se účastnilo Letní olympiády 1964. Zastupovalo ho 94 sportovců (90 mužů a 4 ženy) v 15 sportech.\n\n"}
{"id": "859586", "url": "https://cs.wikipedia.org/wiki?curid=859586", "title": "Mexiko na Letních olympijských hrách 1960", "text": "Mexiko na Letních olympijských hrách 1960\n\nMexiko se účastnilo Letní olympiády 1960. Zastupovalo ho 69 sportovců (63 mužů a 6 žen) v 14 sportech.\n\n"}
{"id": "859588", "url": "https://cs.wikipedia.org/wiki?curid=859588", "title": "Ivana Štenclová", "text": "Ivana Štenclová\n\nIvana Štenclová (* 27. listopadu 1980 ve Vítkově) je česká vizuální umělkyně.\n\nIvana Štenclová absolvovala střední uměleckoprůmyslovou školu v Opavě (1995–1999). Po maturitě studovala na Akademii výtvarných umění v Praze v ateliéru kresby u profesorky Jitky Svobodové (1999–2005). Za svoji diplomovou práci získala cenu Josefa Hlávky. Vystavovat začala ještě za dob studií. Pro její tvorbu jsou charakteristické neobvyklé, experimentální techniky a obsahové soustředění na mezilidské vztahy, které zobrazuje především formou portrétu a autoportrétu. Vedle autorské tvorby se Ivana Štenclová profiluje také jako kurátorka výstav (sympozium Smalt Art, Ostrava).\n\nBází výtvarného projevu Ivany Štenclové je grafický princip. Přestože používá neobvyklé výtvarné techniky, kresba je základem jejích obrazů – vyjadřuje se v liniích, nikoliv v barevných plochách. Kreslí pastelkami, propiskou, tuší, fixem, tavnou pistolí, injekčními stříkačkami, používá dekorativní malířské válečky i ručně vyrobená tiskátka, své obrazy posouvá do trojrozměrné perspektivy pomocí barevných kabelů, mirelonu a asambláží z různorodých předmětů (např. z plastových panenek), a vytváří tak díla na pomezí obrazu, reliéfu a objektu. Jako podklad jí kromě plátna slouží sololitové desky, použitá prostěradla, rentgenové snímky, ale v poslední době také plechy, do kterých vypaluje laserem předem nanesenou kresbu. Pozadí perforovaného plechu se tak stává dalším, nepředvídatelným plánem obrazu a obohacuje jej o nové, netušené významy.\nTechnické a dekorativní efekty nejsou v pojetí Ivany Štenclové nikdy samoúčelné – vždy jsou ve službě významu obrazu. Ten je často mnohovrstevnatý. Systematicky se zabývá dekódováním vytěsněných traumat a obnažováním především rodinných vztahů. V jejím díle je všudypřítomná dualita života a smrti, nevinnosti a krutosti, krásy a monstróznosti. K vyjádření jí formálně nejlépe slouží figurální kompozice, portrét a autoportrét. Někdy se uchyluje k postmoderním citacím klasických děl z historie umění.\nMezníkem v tvorbě Ivany Štenclové se stalo její těhotenství a následné narození dcery Zoe (*2011). Mateřství a dítě se staly hlavní inspirací jejích posledních děl a zásadně ovlivnily také její techniku práce. Ve svých nejnovějších cyklech pracuje s použitými prostěradly, na která nanáší barevné, samovolně se rozpíjejcí skvrny. Ty často ohraničuje liniemi, které vytvářejí síť symbolizující pletivo osudových předurčení, rodinných vztahů a sociálních predispozic, které zápasí se svobodnou vůlí rodící se osobnosti.\n\n\n\n"}
{"id": "859589", "url": "https://cs.wikipedia.org/wiki?curid=859589", "title": "Frýdlant v Čechách předměstí", "text": "Frýdlant v Čechách předměstí\n\nFrýdlant v Čechách předměstí je železniční nákladiště a zastávka na trati číslo 039 spojující Frýdlant s Jindřichovicemi pod Smrkem. Situována je v severní části obce, severovýchodně od nechráněného železničního přejezdu ve frýdlantské Mánesově ulici. Ve východních partiích zastávky je vybudováno nákladiště. Jižně od kolejiště stojí zděná staniční budova (čp. 866).\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\n"}
{"id": "859590", "url": "https://cs.wikipedia.org/wiki?curid=859590", "title": "Mexiko na Letních olympijských hrách 1956", "text": "Mexiko na Letních olympijských hrách 1956\n\nMexiko se účastnilo Letní olympiády 1956. Zastupovalo ho 24 sportovců (21 mužů a 3 ženy) v 10 sportech.\n\n"}
{"id": "859593", "url": "https://cs.wikipedia.org/wiki?curid=859593", "title": "Mexiko na Letních olympijských hrách 1952", "text": "Mexiko na Letních olympijských hrách 1952\n\nMexiko se účastnilo Letní olympiády 1952. Zastupovalo ho 64 sportovců (61 mužů a 3 ženy) v 13 sportech.\n\n"}
{"id": "859596", "url": "https://cs.wikipedia.org/wiki?curid=859596", "title": "Eufalconimorphae", "text": "Eufalconimorphae\n\nEufalconimorphae je skupina ptáků zahrnující pěvce (Passeriformes), papoušky (Psittaciformes) a sokolovité (Falconidae), ne už ale další dravé ptáky typu jestřábovitých nebo hadilovů, kteří byli na základě morfologie se sokoly dříve spojováni do skupiny \"dravců\" (\"Falconiformes\").\n\nSkupinu Eufalconimorphae poprvé odkryli Hackett et al. (2008) ve fylogenetické analýze 19 jaderných genů. Šlo o jeden z nejkontroverznějších výsledků studie, který byl v přímém rozporu s dosavadními morfologickými studiemi, silně podporujícími jak monofylii tradičních \"dravců\", tak i blízké příbuzenství pěvců se šplhavci (Piciformes) a \"srostloprstými\" (\"Coraciiformes\") spíše než s papoušky. Skupina ale současně obdržela vysokou statistickou podporu a odkryly ji i dílčí analýzy několika jednotlivých genů.. Stejný klad odhalili i Suh a kol. (2011) ve své analýze ptačích retropozonů, které vykazují velmi malou míru homoplazie – pravděpodobnost, že by se dvěma vývojovým liniím nezávisle na sobě do stejného místa genomu začlenilo několik shodných retropozonů, je velice nízká. Skupinu složená z pěvců, papoušků a sokolovitých na výsledném fylogenetickém stromě sjednocovalo celkem 7 různých retropozonových inzercí, což byl nejvyšší zaznamenaný počet vůbec, přesahující dokonce i podporu pro nikterak kontroverzní skupiny, jako jsou pěvci, Neognathae nebo drůbež (Galloanserae). Vzhledem k této robustní podpoře se Suh a kol. rozhodli skupinu pojmenovat. Eufalconimorphae od té doby odhalily i další analýzy sekvencí jaderné DNA, včetně největšího dosud provedeného rozboru ptačí fylogeneze vůbec. Pro eufalkonimorfy zatím nebyly identifikovány žádné společné morfologické odvozené znaky, avšak detailní průzkumy anatomie \"dravců\" potvrzují hypotézu, že sokolovití nejsou zbytku skupiny – jestřábovitým (Accipitridae), orlovci (Pandionidae), hadilovovi (Sagittariidae) a kondorům (Cathartidae), dnes společně řazeným do řádu Accipitriformes – nijak blízce příbuzní. Rovněž je známo několik znaků, v nichž se sokolové podobají více papouškům a/nebo pěvcům než jestřábům a dalším bývalým zástupcům \"Falconiformes\". Jde např. o chodidlový sval (\"musculus plantaris\"), který je přítomný i u pěvců, kondorů a dalších ptáků, ale který chybí jestřábovitým i hadilovovi, velmi malý týlní hrbol nebo dráp na palci u nohou, který je výrazně větší než drápy na ostatních prstech.\n\nJméno Eufalconimorphae, znamenající \"praví Falconimorphae\", pro skupinu zavedli Suh a kol. (2011), aby zdůraznili, že nezahrnuje žádného jiného tradičního zástupce \"denních dravců\" (\"Falconiformes\") než samotné sokolovité (Falconidae). Název také ponechává prostor pro případné přidělení jména \"Falconimorphae\" širší skupině zahrnující kromě eufalkonimorfů ještě seriemy, jejíž existenci rozbory retropozonů a sekvenčních dat z jaderných genů rovněž podporují (viz níže).\n\nNepřímou podporu pro monofylii skupiny Eufalconimorphae představují fosilie raných papoušků, kteří byli původně draví podobně jako dnešní sokoli. Jeden z nejranějších zástupců kmenové linie papoušků, eocénní \"Messelastur gratulator\" z německého naleziště Messel, byl dokonce v kladistické analýze původně odhalen jako zástupce skupiny zahrnující jestřábovité, sokolovité a sovy. Teprve důkladné přezkoumání fosilií a nález nové kostry pomohly ukázat, že jde o papouška s hákovitým zobákem a typicky dravčími pařáty. To naznačuje, že dravý způsob života byl pro eufalkonimorfy primitivní.\n\nVšechny dosavadní analýzy ukazují, že v rámci eufalkonimorfů jsou pěvci nejblíže příbuzní papouškům a sokolovití jsou sesterským taxonem vůči kladu tvořenému oběma předchozími skupinami, nazvanému Psittacopasserae. Nejbližším příbuzným eufalkonimorfů jsou pravděpodobně jihoamerické seriemy (Cariamae nebo Cariamiformes), fylogeneticky izolovaná skupina převážně dravých pozemních ptáků, zastoupená pouhými dvěma žijícími druhy (seriemou rudozobou a černozobou) a dříve řazená do umělého, polyfyletického taxonu \"krátkokřídlí\" (\"Gruiformes\"). McCormack a kol. (2012) odkryli na sesterské pozici vůči eufalkonimorfům myšáky (Coliidae), skupinu malých tropických afrických ptáků s extrémně problematickou fylogenetickou pozicí, avšak jejich studie nezahrnovala seriemy, a tudíž nemohla jejich pozici ověřit. Wang a kol. (2012) v několika dílčích analýzách odkryli myšáky i jako součást eufalkonimorfů (v závislosti na přesném nastavení analýzy jako sesterskou skupinu pěvců, papoušků, Psittacopasserae i sokolovitých), těmto hypotézám ale silně odporují ostatní rozbory sekvenčních dat i retropozonových inzercí.. Druhým nejbližším příbuzným eufalkonimorfů po seriemách mohou být buďto zase myšáci, nebo velice různorodý klad složený ze šplhavců, k nim parafyletických \"srostloprstých\", trogonů, kurolů, sov, skupiny Accipitriformes (a možná opět i myšáků), který byl nedávno nazván Afroaves.\n\nPříbuzenské vztahy mezi žijícími taxony podle , pozice Zygodactylidae podle Mayra (2008), fylogeneze Pan-Psittaciformes podle Ksepky & Clarke (2012).\n\n"}
{"id": "859597", "url": "https://cs.wikipedia.org/wiki?curid=859597", "title": "Kostel svaté Heleny", "text": "Kostel svaté Heleny\n\nKostelů zasvěcených svaté Heleně je více:\n\n"}
{"id": "859598", "url": "https://cs.wikipedia.org/wiki?curid=859598", "title": "Sračinec", "text": "Sračinec\n\nSračinec je opčina v Chorvatsku, ve Varaždinské župě. V roce 2001 zde žilo 4 714 obyvatel. Opčina sousedí se Slovinskem.\n\n"}
{"id": "859601", "url": "https://cs.wikipedia.org/wiki?curid=859601", "title": "Do Phap Thuan", "text": "Do Phap Thuan\n\nĐỗ Pháp Thuận (杜法順) je buddhistický učenec a mnich 10.generace školy Nam phương (Vinitaruči, vietnamsky Tỳ-ni-đa-lưu-chi). Jeho báseň Quốc tộ je dnes považována za jednu z nejstarších dochovaných literárních památek na území dnešního Vietnamu.\n\nĐỗ Pháp Thuận (914-990) se jako malý chlapec dostal do pagody Lục Tổ (provincie Bắc Ninh), kde studoval u bonze Phù Trì. Měl schopnost předpovídat budoucnost, kterou využil po smrti císaře Đinh Toàna a pomohl k moci dynastii Raná Lê (981-1009). Závázal si tak krále Lê Đại Hànhe, který mu za tyto zásluhy nabídnul vysoký úřad, mnich však odmítnul. Nadále se však objevoval v královském paláci a těšil se veliké úctě. Zemřel kolem roku 990 v Thăng Longu (dnes Hanoj). \n\nV roce 986 byl králem pověřen, aby přivítal vyslance čínského dvora dynastie Sung Lý Giáca. V převlečení za správce hraničního přístavu (velitele řeky) se s vyslancem dal do řeči a společně složili báseň o divokých husích, která byla parafrází na báseň jiného čínského básníka a měla být důkazem vzdělanosti prostého vietnamského lidu. Po návratu do Číny složil vyslanec Lý Giác báseň, která se uvádí jako důkaz hlubokého dojmu, který na něj návštěva Vietnamu udělala.\n\nĐỗ Pháp Thuận je autorem knihy Bồ tát hiệu sám hối văn, která se však ztratila.\n\nVe službách krále Lê Đại Hànhe složil pravděpodobně nejstarší dodnes zachovanou báseň vietnamské literatury - Quốc tộ (Naše země). Báseň je složena formou čínské básně š'. Quốc tộ popisuje Jižní zemi (Vietnam) jako království míru v čele s osvíceným panovníkem vládnoucím podle buddhistických a taoistických zásad.\n\n\"(přeložila Kateřina Nováková)\"\n\n"}
{"id": "859604", "url": "https://cs.wikipedia.org/wiki?curid=859604", "title": "Kostel svatého Jana Nepomuckého (Plzeň)", "text": "Kostel svatého Jana Nepomuckého (Plzeň)\n\nKostel svatého Jana Nepomuckého v Plzni a jeho historie je pevně spojena s působením Kongregace Nejsvětějšího Vykupitele (CSsR), tedy Otců Redemptoristů v Plzni. Nachází se v Plzni na rohu Klatovské ulice a Chodského náměstí.\nŘád přichází do Plzně roku 1907 a již v roce 1909 disponuje připravenými plány na stavbu nejen kostela, ale i přilehlého kláštera, jehož výstavba však byla zahájena až v roce 1930. Vlastní stavba kostela podle stavebních plánů architektů Jana Svobody a Františka Stalmachera, realizovaná plzeňskou stavební firmou Müler a Kapsa, byla započata roku 1910 na svátek sv. Jana Nepomuckého posvěcením základního kamene. Již roku 1911 byla dokončena včetně obou věží a kostel byl 22. října 1911 vysvěcen.\n\nV roce 2005 byla dokončena generální oprava interiéru i exteriéru včetně opravy varhan z období romantismu a instalována ozdobná mříž oddělující vstupní prostory a chrámové lodi. Dne 1. září 2007 se kostel sv. Jana Nepomuckého stal farním kostelem nově zřízené farnosti Plzeň-Bory.\n\nStavba kostela v pseudorománském slohu je dlouhá více než 50 metrů a má trojlodní dispozici. Dominantou 34 metrů dlouhé hlavní lodě je oltář sv. Jana Nepomuckého, vyrobený Františkem Kadeřábkem z Prahy dle návrhu prof. Jana Kastnera. Od stejných autorů jsou i oltáře Panny Marie ustavičné Pomoci a sv. Josefa v bočních lodích. Interiér dále zdobí štuková výzdoba od Myslbekova žáka Vojtěcha Šípa a vitrážová okna s motivy světců včetně rozměrných oken v čelech transeptu. Kůr je přístupný po schodišti po pravé straně. Zajímavostí kostela je Zpěvní síň vybudovaná po levé straně pod kůrem, a to v souvislosti s vynikající scholou „U Redemptoristů“. Je zde umístěno druhé schodiště na kůr. Vstupní portál kostela má tři vchody. Na levé straně presbyteria se nachází sakristie s malou předsíňkou, odkud vedou schody do Družinské kaple nad sakristií. Vitráže 21 kostelních oken byly zhotoveny po roce 1950 podle uměleckých návrhů Františka Fišera.\n\nDominantou stavby na západní straně jsou dvě 63 metrů vysoké věže, které byly při dokončení osazeny čtyřmi zvony: Jan Nepomucký o váze 25 centů, Alfons, Gerard a Klement o váze 16 centů, Panna Marie Ustavičné Pomoci o váze 12 centů a poslední Josef o váze 8 centů. Zvony zhotovila firma Děpold z Prahy a naladěny byly podle benediktinských zvonů v Jeruzalémě. Do Plzně byly přivezeny 1. září 1911 a o pět dní později byly usazeny na věž.\n\nV roce 1917 byly zvony Josef a Jan zrekvírovány pro vojenské účely. V roce 1929 byly ulity nové zvony plzeňskou dílnou Rudolfa Pernera, která rovněž instalovala jejich elektrický pohon. Za druhé světové války došlo opět ke zrekvírování zvonů, tentokráte všech. Dnes je na věži kostela osazen jediný zvon váží 600 kg a nesoucí jméno Maria Anna. Ten díky daru JUDr. Anny Fremundové z Plzně zhotovila zvonařská dílna v Brodku u Přerova.\n\nV oratoři pod Družinskou kaplí jsou umístěny originální Plzeňské jesličky vytvořené v letech 1947–1950 ak. sochařem Františkem Bartošem v Hradci Králové dle návrhu architekta Jana V. Čermáka z roku 1943. Popud k vytvoření jesliček, jejichž ústřední myšlenkou je „Plzeňsko se klaní narozenému Spasiteli” dal rektor plzeňské koleje redemptoristů P. Václav Jalovecký.\n\nPrvní skupinu vlevo tvoří sv. Bartoloměj, za tím ředitel první české školy v Plzni Jan Rychtařík přivádí školáky, dále v pozadí profesor Josef František Smetana, starosta František Pecháček, Josef Vojtěch Sedláček, Karel Klostermann a Josef Kajetán Tyl. Druhá skupina vlevo je tvořena sladovníky, kovopracovníky Škodových závodů a nakonec ponocným s halapartnou. První skupina vpravo představuje plzeňské venkovanky s profesorem Františkem Hruškou, druhá skupina vpravo sedláky.\n\n\n"}
{"id": "859607", "url": "https://cs.wikipedia.org/wiki?curid=859607", "title": "Prováděcí zákon", "text": "Prováděcí zákon\n\nProváděcí zákon je všeobecné označení pro zákon, který provádí nějaké obecné ustanovení ústavy, tedy upravuje podmínky a podrobnosti dotyčné oblasti ústavního práva.\n\nK vydání prováděcího zákona ústava vždy obsahuje tzv. blanketní právní normu. Viktor Knapp ovšem uvádí, že i když je podrobnější úprava nějaké ústavní věci nebo provedení některého ústavního ustanovení svěřeno „obyčejnému“ zákonu, stále jde z právněteoretických důvodů o zákon originární, neodvozený od původní právní normy. Tím se liší od vyhlášek správních orgánů nebo nařízení vlády, vydávaných na základě výslovného zmocnění originární právní normou.\n\nPodle české Ústavy jsou prováděcími zákony např.:\n"}
{"id": "859608", "url": "https://cs.wikipedia.org/wiki?curid=859608", "title": "Sebevědomí (sociální psychologie)", "text": "Sebevědomí (sociální psychologie)\n\nSebevědomí je sociálně psychologický pojem. Vyjadřuje, jaký postoj má člověk k sobě samému. Sebevědomí je podstatným regulačním prvkem psychiky, vytváří jeden ze základních předpokladů úspěšnosti člověka. Míra sebevědomí je u různých lidí různá:\n\n\n"}
{"id": "859615", "url": "https://cs.wikipedia.org/wiki?curid=859615", "title": "Mare Spumans", "text": "Mare Spumans\n\nMare Spumans (česky Moře zpěněné nebo Zpěněné moře nebo Moře pěnivé) je malé měsíční moře s průměrem cca 143 km a plochou přibližně 16 000 km² rozkládající se na přivrácené straně Měsíce, jižně od Mare Undarum (Moře vln). Jeho střední selenografické souřadnice jsou 1,3° S, 65,3° V. Na jihovýchodě od něj se nachází nevýrazný kráter Maclaurin. Tuto oblast (společně s dalšími blízkými měsíčními moři Mare Undarum, Mare Smythii a Mare Marginis) poprvé vyfotografovala v nezkreslené podobě sovětská sonda Luna 3.\n\n\n"}
{"id": "859621", "url": "https://cs.wikipedia.org/wiki?curid=859621", "title": "Kanton Bagneux", "text": "Kanton Bagneux\n\nKanton Bagneux (fr. \"Canton de Bagneux\") je francouzský kanton v departementu Hauts-de-Seine v regionu Île-de-France. Tvoří ho pouze město Bagneux.\n"}
{"id": "859622", "url": "https://cs.wikipedia.org/wiki?curid=859622", "title": "Kanton Bois-Colombes", "text": "Kanton Bois-Colombes\n\nKanton Bois-Colombes (fr. \"Canton de Bois-Colombes\") je francouzský kanton v departementu Hauts-de-Seine v regionu Île-de-France. Tvoří ho pouze město Bois-Colombes.\n"}
{"id": "859624", "url": "https://cs.wikipedia.org/wiki?curid=859624", "title": "Mexiko na Letních olympijských hrách 1948", "text": "Mexiko na Letních olympijských hrách 1948\n\nMexiko se účastnilo Letní olympiády 1948. Zastupovalo ho 88 sportovců (81 mužů a 7 žen) v 14 sportech.\n\n"}
{"id": "859626", "url": "https://cs.wikipedia.org/wiki?curid=859626", "title": "Antolín Abad Pérez", "text": "Antolín Abad Pérez\n\nAntolín Abad Pérez (13. února 1918, Villegas – 13. září 2007, Toledo) byl španělský historik, spisovatel a františkánský kněz.\n\nJako chlapec vstoupil do františkánského semináře v provincii San Gregorio Magno. V roce 1934 se stal novicem. Období občanské války strávil v Gálvez. V roce 1945 se vrátil do noviciátu. Pobýval v Pastraně, Ávile a Římě a studoval archivnictví. Na kněze byl vysvěcen v roce 1950.\n\nVe svém řádu zastával řadu funkcí, byl mimo jiné archivník, knihovník, badatel a spisovatel. Byl také propagátorem mariánské legie.\n\nZemřel v toledském konventu San Juan de los Reyes.\n\n\n"}
{"id": "859627", "url": "https://cs.wikipedia.org/wiki?curid=859627", "title": "Svibovec Podravski", "text": "Svibovec Podravski\n\nSvibovec Podravski je vesnice ve Varaždinské župě v Chorvatsku. Je součástí opčiny Sračinec.\n\nV roce 2001 zde žilo 989 obyvatel.\n"}
{"id": "859629", "url": "https://cs.wikipedia.org/wiki?curid=859629", "title": "Kanton Boulogne-Billancourt-Nord-Est", "text": "Kanton Boulogne-Billancourt-Nord-Est\n\nKanton Boulogne-Billancourt-Nord-Est (fr. \"Canton de Boulogne-Billancourt-Nord-Est\") je francouzský kanton v departementu Hauts-de-Seine v regionu Île-de-France. Tvoří ho pouze severovýchodní část města Boulogne-Billancourt.\n"}
{"id": "859630", "url": "https://cs.wikipedia.org/wiki?curid=859630", "title": "Kanton Boulogne-Billancourt-Nord-Ouest", "text": "Kanton Boulogne-Billancourt-Nord-Ouest\n\nKanton Boulogne-Billancourt-Nord-Ouest (fr. \"Canton de Boulogne-Billancourt-Nord-Ouest\") je francouzský kanton v departementu Hauts-de-Seine v regionu Île-de-France. Tvoří ho pouze severozápadní část města Boulogne-Billancourt.\n"}
{"id": "859632", "url": "https://cs.wikipedia.org/wiki?curid=859632", "title": "Kanton Boulogne-Billancourt-Sud", "text": "Kanton Boulogne-Billancourt-Sud\n\nKanton Boulogne-Billancourt-Sud (fr. \"Canton de Boulogne-Billancourt-Sud\") je francouzský kanton v departementu Hauts-de-Seine v regionu Île-de-France. Tvoří ho pouze jižní část města Boulogne-Billancourt.\n"}
{"id": "859633", "url": "https://cs.wikipedia.org/wiki?curid=859633", "title": "Mexiko na Letních olympijských hrách 1936", "text": "Mexiko na Letních olympijských hrách 1936\n\nMexiko se účastnilo Letní olympiády 1936. Zastupovalo ho 32 sportovců (32 mužů a 0 žen) v 8 sportech.\n\n"}
{"id": "859634", "url": "https://cs.wikipedia.org/wiki?curid=859634", "title": "Poľana (hora)", "text": "Poľana (hora)\n\nPoľana (1458 m n. m.) je nejvyšší hora stejnojmenného pohoří (součást Slovenského rudohoří). Nachází se asi 7 km severoseverozápadně od města Hriňová v okrese Detva (Banskobystrický kraj). Na jihozápadě je sedlem Priehybina oddělena od vrcholu Predná Poľana (1367 m), na severovýchodě z ní vybíhá zalesněný hřeben směrem k vrcholu Kopce (1334 m).\n\n"}
{"id": "859637", "url": "https://cs.wikipedia.org/wiki?curid=859637", "title": "Bitva u Marston Moor", "text": "Bitva u Marston Moor\n\n"}
{"id": "859643", "url": "https://cs.wikipedia.org/wiki?curid=859643", "title": "Mexiko na Letních olympijských hrách 1932", "text": "Mexiko na Letních olympijských hrách 1932\n\nMexiko se účastnilo Letní olympiády 1932. Zastupovalo ho 73 sportovců (71 mužů a 2 ženy) v 12 sportech.\n\n"}
{"id": "859648", "url": "https://cs.wikipedia.org/wiki?curid=859648", "title": "ZeSrandy", "text": "ZeSrandy\n\nZeSrandy je pěvecký sbor, plným názvem též Komorní pěvecké sdružení starších a pokročilých ZeSrandy.\n\nSbor patří do unie českých pěveckých sborů.\nUměleckou vedoucí tělesa je PaedDr. Eva Kočařová. Sbor je jedním ze tří pěveckých sborů Gymnázia Kroměříž. Členy sboru jsou učitelé, bývalí učitelé, bývalí studenti, rodinní příslušníci uvedených skupin a také další přátelé školy.\n\nSbor vystupuje nejen na akcích školy, ale i akcích města Kroměříž, Klubu Unesco Kroměříž,\ndobročinných akcích, akcích podnikatelských subjektů Kroměřížska\na při dalších kulturních příležitostech.\n\nSbor zpívá především sklady klasické hudby, lidové písně a populární hudbu.\n\n\n\n\n\n"}
{"id": "859655", "url": "https://cs.wikipedia.org/wiki?curid=859655", "title": "Sedm psychopatů", "text": "Sedm psychopatů\n\nSedm psychopatů je komediální film z roku 2012. Jeho režisérem a scenáristou je Martin McDonagh a pojednává o sedmi rozdílných osobnostech, které hrají Colin Farrell, Sam Rockwell, Woody Harrelson, Christopher Walken, Tom Waits, Abbie Cornish a Olga Kurylenko. Dva z nich se živí kradením psů. Zlom však nastane ve chvíli, kdy jednoho psa ukradou gangsterovi. Premiéru měl 7. září 2012 na Mezinárodním filmovém festivalu v Torontu.\n\n"}
{"id": "859661", "url": "https://cs.wikipedia.org/wiki?curid=859661", "title": "Jitka Štenclová", "text": "Jitka Štenclová\n\nJitka Štenclová (* 10. prosince 1952 Opava) je česká akademická malířka a textilní výtvarnice, členka Umělecké besedy. Žije a pracuje v Praze.\n\nVystudovala Střední umělecko-průmyslovou školu v Praze (SUPŠ) 1968–1972 (malbu u Aloise Vitíka) a Vysokou školu uměleckoprůmyslovou v Praze, 1972–1977 (textil u Bohuslava Felcmana).\n\nJejí tvorba byla představena na mnoha samostatných i kolektivních výstavách doma (např. Mánes 2009) i v zahraničí (Londýn 1972, Annecy 1978, Brusel 1985, Göteborg 1989, Audabiac 2004, Hamburk 2009, 2010 aj.).\n\nJe zastoupena mezi jinými v Národní galerii v Praze, v  v australském Sydney i v královských sbírkách  belgického Musées Royaux d'Art et d'Histoire v Bruselu. \n\nV roce 1982 získala II. cenu na III. Quadrienále uměleckých řemesel v Erfurtu a v roce 2005 byla vyznamenána Cenou Paprsky humanity za významný přínos k projektu „Uměním ke svobodě“ zaměřeném na děti z dětských domovů. Je pravidelnou přispěvatelkou humanitárních aukcí (Konto bariéry aj.).\n\nJe manželkou prof. MUDr. Cyrila Höschla, DrSc., a matkou čtyř dětí. Má jedenáct vnoučat.\n\n\n\n"}
{"id": "859664", "url": "https://cs.wikipedia.org/wiki?curid=859664", "title": "Mučednický komplex", "text": "Mučednický komplex\n\nČlověk s mučednickým komplexem touží po pocitu být mučedníkem a usiluje o utrpení či perzekuci, neboť to naplňuje jeho psychologickou potřebu.\n\nV některých případech taková představa pramení z přesvědčení o předurčení k perzekuci, ať už kvůli výjimečným schopnostem, či integritě. Existují případy mučednických komplexů zahrnující svévolné utrpení ve jménu lásky nebo povinnosti. To bylo pozorováno například u žen žijících především v chudých rodinách a v kodependentních či násilnických vztazích.\n\nNěkdy je touha po mučednictví považována za druh masochismu. Dr. Allen Berger například mučednický komplex popsal jako jeden z řady vzorců chování usilující o bolest či utrpení, mezi něž řadí třeba askezi či pokání.\n"}
{"id": "859665", "url": "https://cs.wikipedia.org/wiki?curid=859665", "title": "Veřejná služba (rozcestník)", "text": "Veřejná služba (rozcestník)\n\nVeřejná služba může označovat:\n\n"}
{"id": "859667", "url": "https://cs.wikipedia.org/wiki?curid=859667", "title": "Dýně", "text": "Dýně\n\nDýně může být:\n\n"}
{"id": "859669", "url": "https://cs.wikipedia.org/wiki?curid=859669", "title": "Jaroslav Diepold", "text": "Jaroslav Diepold\n\nJaroslav Diepold (* 20. dubna 1971) je bývalý český fotbalista, záložník.\n\nV československé a české lize hrál za SKP Union Cheb, FC Viktoria Plzeň, FK Chmel Blšany a SFC Opava. Nastoupil v 86 utkáních a dal 7 gólů. V druhé lize hrál i za 1. HFK Olomouc.\n\n"}
{"id": "859674", "url": "https://cs.wikipedia.org/wiki?curid=859674", "title": "Ivanec", "text": "Ivanec\n\nIvanec je město v Chorvatsku, ve Varaždinské župě. V roce 2001 zde žilo 14 434 obyvatel.. Administrativně k němu náleží okolních 28 vesnic.\n"}
{"id": "859675", "url": "https://cs.wikipedia.org/wiki?curid=859675", "title": "Kříž (příjmení)", "text": "Kříž (příjmení)\n\nPříjmení Kříž či Křížová mělo v roce 2011 v Česku 14 694 osob.\n\nZnámí nositelé tohoto příjmení:\n\n\n\n"}
{"id": "859679", "url": "https://cs.wikipedia.org/wiki?curid=859679", "title": "Lepoglava", "text": "Lepoglava\n\nLepoglava je město v Chorvatsku, ve Varaždinské župě. V roce 2001 zde žilo 8 718 obyvatel.. Administrativně k němu náleží okolních 15 vesnic.\n\nMěsto bylo tradičně známé sídlem barokního kláštera a generálního řádového studia mnichů řádu paulínů. Z areálu staveb se dochoval kostel Neposkvrněného Početí Panny Marie s křížovou chodbou.\n\nV novodobé histoii země je město známé podle věznice, ve které byl za existence královské Jugoslávie v letch 1928—1931 vězněn Josip Broz Tito.\n\n"}
{"id": "859681", "url": "https://cs.wikipedia.org/wiki?curid=859681", "title": "Breznički Hum", "text": "Breznički Hum\n\nBreznički Hum je opčina v Chorvatsku, ve Varaždinské župě. V roce 2001 zde žilo 1 575 obyvatel. Opčina se skládá z 5 vesnic.\n\n"}
{"id": "859683", "url": "https://cs.wikipedia.org/wiki?curid=859683", "title": "Choroš smolonohý", "text": "Choroš smolonohý\n\nChoroš smolonohý (\"Royoporus badius\") je nejedlá houba z čeledi chorošovitých. Jedná se o dřevokaznou houbu.\n\nKlobouk je až 25 cm široký, nepravidelně okrouhlého tvaru, někdy je mírně nálevkovitý. Na svrchní straně je zbaven červenohnědě, v nejpromáčklejším místě uprostřed až černohnědě, směrem k okrajům naopka vybledá do hnědookrova. Za vlhka je lesklý a lepkavý.\nNa spodní straně klobouku se nachází hymenofor tvořený na třeň sbíhajícími rourkami s velmi drobnými bílými póry.\n\nTřeň je až 5 cm dlouhý, někdy je však velmi krátký, ke klobouku někdy excentricky přirůstající. Je plstnatý, zbarvený tmavě černohnědě, jen v horní části je pokryt bělavými póry.\nCelá plodnice je jednoletá a dost houževnaté konzistence.\n\nChoroš smolonohý roste roztroušeně na živých i mrtvých kmenech listnatých stromů, na jejich pahýlech a pařezech. Obvykle se vyskytuje na bucích a vrbách. Nejčastěji ho lze nalézt v nížinách a pahorkatinách.\n\nChoroš smolonohý lze zaměnit se vzácnějším chorošem černonohým (\"Polyporus melanopus\"). Ten však má klobouk matný a třeň o něco delší a štíhlejší.\n"}
{"id": "859684", "url": "https://cs.wikipedia.org/wiki?curid=859684", "title": "Tykev obecná", "text": "Tykev obecná\n\nTykev obecná (\"Cucurbita pepo\"), nazývaná také tykev turek nebo dýně obecná, je druh z rodu tykev.\nTento druh dýně pochází ze Střední Ameriky. Dochovaná semena pocházejí z období 5000 př. n. l., tedy patří mezi nejstarší kulturní plodiny.\nJedná se o jednoletou rostlinu keříčkového vzrůstu. Velké jednodomé květy jsou žluté barvy.\n\nVzhledem k velkým rozdílům u bobulí této dýně se tato rostlina člení na několik variet:\n\nMezi další typy tohoto druhu dýně patří dýně špagetová.\n\nListy jsou nedělené nebo dlanitě laločné. Plodem je bobule různého tvaru a zabarvení. Z 90 % obsahuje vodu a důležité minerální látky (železo, hořčík, draslík, sodík). Dále také obsahuje alfa a beta karoten. Dýně je neodmyslitelným symbolem amerického svátku Halloween.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v dýních.\n\n\n"}
{"id": "859688", "url": "https://cs.wikipedia.org/wiki?curid=859688", "title": "Tykev velkoplodá", "text": "Tykev velkoplodá\n\nTykev velkoplodá (\"Cucurbita maxima\"), zvaná také dýně obrovská, tykev největší nebo tykev obrovská, je druh z rodu tykev.\nTento druh pochází pravděpodobně z Peru. Zde se pěstovala již kolem roku 1200 př. n. l. Dnes se pěstuje v Jižní Americe, Severní Americe, v oblasti Středozemního moře, na Balkáně, ve Střední Asii a v Rusku.\n\nJedná se o jednoletou rostlinu vytvářející až 10 m dlouhé lodyhy s úponky. Plod je kulovitý, zploštělý i válcovitý a dosahuje hmotností až několik desítek kilogramů.\n\nPlod bývá nejčastěji zpracováván na kompoty, ale může být také využit k přípravě zavařenin a náplní do pečiva.\n\nMezi variety tohoto druhu dýně patří dýně hokkaidó.\n"}
{"id": "859689", "url": "https://cs.wikipedia.org/wiki?curid=859689", "title": "FOD", "text": "FOD\n\nFOD je zkratka s více významy:\n"}
{"id": "859694", "url": "https://cs.wikipedia.org/wiki?curid=859694", "title": "Muki Cur", "text": "Muki Cur\n\nMuki Cur (: מוקי צור, celým jménem Šmu'el Cur, hebrejsky: שמואל צור; narozen 1938) je izraelský spisovatel, životopisec, pedagog, editor a historik věnující se židovskému osídlení země izraelské, kibucovému hnutí a jejich osobnostem. Podle novináře Davida Twerskyho je předním myslitelem a pedagogem v rámci kibucového hnutí.\n\nNarodil se v Jeruzalémě do rodiny diplomata Ja'akova Cura. Část dětství prožil v Argentině, Uruguayi a Francii kde jeho otec působil jako izraelský velvyslanec. Po službě v Nachalu se usídlil v kibucu Ejn Gev, kde žije od roku 1956. Vystudoval židovskou filosofii a kabalu na Hebrejské univerzitě v Jeruzalémě.\n\nJe autorem několika historických knih věnujících se počátkům kibucového hnutí. Z biografických knih se věnoval například básnířce Ráchel.\n\nMimo kariéry spisovatele a historika též působil sedm let jako tajemník kibucového hnutí ha-Tnu'a ha-kibucit ha-me'uchedet. Patří též mezi zakladatele sekulární ješivy BINA v Tel Avivu a umělecké školy ha-Midraša v Oranim.\n\n"}
{"id": "859700", "url": "https://cs.wikipedia.org/wiki?curid=859700", "title": "Outland (film)", "text": "Outland (film)\n\nPříběh je zasazen do těžařské kolonie na Jupiterově měsíci Io, kde nastupuje na roční službu nový federální šerif William T. O'Niel, který musí záhy řešit záhadné sebevraždy horníků. Film je popisován jako space western (vesmírný western) a sdílí tematickou podobu s ryze westernovým filmem z roku 1952 \"V pravé poledne\" (anglicky \"High Noon\").\n\nFilm byl v roce 1982 nominován na Oscara v kategorii nejlepší zvuk (John Wilkinson, Robert W. Glass, Jr., Robert Thirlwell a Robin Gregory), ale nezvítězil (cenu vyhrál film \"Dobyvatelé ztracené archy\").\n\nNa těžební stanici na Jupiterově měsíci Io, kde se těží titan, nastupuje na roční službu nový federální šerif William T. O'Niel. Na poradě jej vítá správce Mark Sheppard, který na něj apeluje, aby přivřel oko nad občasnými úlety horníků. Ti tvrdě pracují, za což mají dobře zaplaceno, tudíž si potřebují občas povyrazit. Sheppard se chlubí, že za jeho vedení kolonie překonala všechny předešlé rekordy v těžbě. V podmínkách 1/6 zemské gravitace pracují horníci ve skafandrech s vlastní zásobou kyslíku. Šerifovi se správce nelíbí. S O'Nielem je na stanici i manželka se synem. V tajnosti jej opouští a zanechává mu zprávu na videozáznamníku, že odlétá na Zemi. Omlouvá se za svou zbabělost, protože mu to nedokázala říci do očí. Chce, aby jejich syn poznal jiné, lepší prostředí než jen fádní prostory vesmírných komplexů. Závěrem podotkne, že se ozve, až bude na přestupné kosmické stanici. O'Niel je zklamaný.\n\nPovyražení některých horníků není nevinné, končí jejich smrtí. Je to případ několika mužů, kteří si buď sundali přilbu mimo stanici nebo sjeli výtahem bez skafandru na povrch měsíce. Čerstvým případem vyšinutí je jistý Sagan, jenž zde slouží 11 měsíců. Unesl prostitutku, zavřel se s ní v místnosti a hrozí jejím zavražděním. Šerif musí jednat, postupuje transparentně a snaží se Sagana uklidnit. Ventilační šachtou se mezitím do místnosti dostane šerifův zástupce seržant Montone, který Sagana zastřelí. Šerif O'Niel tak přišel o možnost Sagana vyslechnout. Začne pátrat na vlastní pěst, vyžádá si od nevrlé dr. Lazarusové lékařské zprávy posledních záhadných sebevražd a dalších úmrtí. Přitom zjistí, že před více než rokem se tato úmrtí vyskytovala pouze zřídka a začne si klást otázku, kdo za tím stojí. U obětí nebyly ani provedeny pitvy, těla byla urychleně kyvadlovou kosmickou dopravou přepravena na přestupní stanici, kde byla vyhozena do vesmíru. O'Niel ve skladišti narazí na zásilku přichystanou k naložení do příští linky. Jsou zde i zabalená mrtvá těla horníků označená kvůli odstrašení varovným štítkem „KONTAMINOVÁNO“. O'Niel odebere injekční stříkačkou krev z jednoho těla a donese ji doktorce k rozboru. Ta zjistí, že obsahuje polydichlorovaný eutymal, nebezpečnou drogu amfetaminového typu, která sice zvyšuje výkonnost, ale zároveň časem způsobuje nepříčetnost. Šerifovi je jasné, že zde funguje distribuční síť, kterou má pod palcem Sheppard. Nemá strach mu do očí říci, že po něm půjde. Sheppard se chvíli domnívá, že O'Niel jen čeří vodu, aby získal pro sebe peníze, ale to ještě netuší o šerifově odhodlání. Na O'Nielovu stranu se veřejně nikdo nepostaví, nemůže věřit ani svým podřízeným. Přes kameru vidí Montoneho, jak se baví v baru se Sheppardem a podezřelými lidmi. Z počítačových záznamů si vyjede jména osob, které měly potíže se zákonem za drogové delikty. Když pak při squashi vyzpovídá Montoneho, ten se přizná, že od Shepparda bere peníze, aby nic neviděl. O'Niel mu řekne, že Shepparda dostane. Montone jej varuje, že se zaplétá do nebezpečného případu, generální správce má velký vliv a kontakty i mimo těžební stanici. To ale O'Niela neodradí.\n\nKdyž se mu podaří zadržet a izolovat v cele jednoho Sheppardova drogového dealera, další den je nalezen mrtev on i seržant Montone, který jej měl hlídat. Začíná jít do tuhého. O'Niel se pak sám stane terčem útoku v mrazáku, kde se droga pašuje ukrytá v potravinách. Jakmile oznámí Sheppardovi, že mu překazil výnosný obchod, ten jej varuje, že je mrtvý muž. O'Niel monitoruje hovory správce Marka Shepparda a zjistí, že si na jeho odstranění objednal zabijáky, kteří mají přiletět příští kyvadlovou linkou. Má 60 hodin času, aby se připravil. Ukryje si na strategických místech stanice pušky, kdyby je potřeboval. Když v jídelně požádá zaměstnance o pomoc, nesetká se s pochopením. Pomoc mu překvapivě nabídne doktorka Lazarusová, které imponuje jeho neústupnost a přímost. Šerif ještě mluví videohovorem se svou ženou, která jej přemlouvá, aby přiletěl za nimi. William O'Niel jí to slíbí, ale nejdříve musí dodělat svou práci.\n\nKosmický trajekt přistává a O'Niel přes kameru sleduje, kdo se vyloďuje. Dva muži si začnou sestavovat zbraně poté, co ostatní odejdou.\nPodaří se mu oba dva zlikvidovat. Vyjde ve skafandru do kosmického prostoru a čeká, až doktorka jednoho z nich uzamkne ve spojovací chodbě. Sám pak naruší stěnu chodby a nájemný vrah se v nastalém vakuu udusí. Podobným způsobem zlikviduje i druhého zabijáka, tentokrát ve skleníku. Ještě nemá vyhráno, venku na něj zaútočí jeho podřízený - seržant Ballard, který je ve službách Shepparda. O'Nielovi se podaří odpojit mu přívod kyslíku a svrhnout ho dolů z rampy. Když je po všem, jde za Sheppardem do baru a před zraky přítomných lidí jej srazí tvrdou ranou k zemi. Správce se dostal do vážných problémů, za ztrátu dvou mužů a zásilky drog může očekávat v dalším letu najaté zabijáky na jeho osobu. Šerif O'Niel odlétá za svou ženou a synem na přestupní kosmickou stanici, aby se společně vydali na Zemi.\n\n18. srpna 2009 oznámilo studio Warner Brothers, že pověřilo režiséra Michaela Davise natočením remaku \"Outlandu\" podle scénáře Chada St. Johna. Začátek natáčení ani herecké obsazení nebylo oznámeno.\n\n"}
{"id": "859703", "url": "https://cs.wikipedia.org/wiki?curid=859703", "title": "David Zehavi", "text": "David Zehavi\n\nDavid Zehavi (: , rodným jménem David Goldis; 14. června 1910 – 26. října 1977) byl izraelský hudební skladatel.\n\nNarodil se v Jaffě do chasidské rodiny rumunských Židů, kteří do osmanské Palestiny přišli již v roce 1877. V osmi letech se naučil hrát na flétnu, od sestry se naučil hrát na housle a pod vedením několika učitelů studoval hru na klavír. Stal se jedním ze zakladatelů kibucu Na'an, kde se usadil a žil celý život. Zde si rovněž hebraizoval si příjmení na Zehavi.\n\nSvou první píseň \"Orcha bamidbar\" () napsal v sedmnácti letech a celkem za svůj život stvořil na 400 písní. Mimo jiné je autorem hudby k písni \"Eli, Eli\" (zhudebněné básně \"Procházka do Caesareje\" od Chany Seneš), která se v Izraeli stala nejhranější písní v souvislosti s holocaustem. Dále například vytvořil hudbu k hymně Palmachu, jejíž text sepsal Zerubavel Gil'ad.\n\nZemřel v říjnu 1977 ve věku 67 let. Od roku 2005 nese na jeho počest jeho jméno jedna z ulic v Jaffě.\n\n"}
{"id": "859706", "url": "https://cs.wikipedia.org/wiki?curid=859706", "title": "PastelGames", "text": "PastelGames\n\nPastelGames je polská herní vývojářská společnost, kterou založil Mateusz Skutnik a Karol Konwerski. Společnost se zaměřuje na pastelovou grafiku a webové point'n'click hry.\n\n\n\n\n\n"}
{"id": "859710", "url": "https://cs.wikipedia.org/wiki?curid=859710", "title": "Kouzelník Žito", "text": "Kouzelník Žito\n\nKouzelník Žito může být:\n"}
{"id": "859714", "url": "https://cs.wikipedia.org/wiki?curid=859714", "title": "Jiří Homola (1974)", "text": "Jiří Homola (1974)\n\nJiří Homola (* 7. března 1974) je bývalý český fotbalista, záložník.\n\nHrál za FK Dukla Praha, SK Sigma Olomouc, Kaučuk Opava, Slováckou Slavii Uherské Hradiště, v německých nižších soutěžích za SpVgg Greuther Fürth, SV Wacker Burghausen, VfB Lübeck, SG Wattenscheid 09, amatéry VfL Wolfsburg, Chemnitzer FC, Westfalii Rhynem a FSV Oggersheim a v Norsku za Manglerud Star . V české nejvyšší soutěži nastoupil v 31 utkáních a dal 1 gólů.\n\n"}
{"id": "859722", "url": "https://cs.wikipedia.org/wiki?curid=859722", "title": "Jonhap", "text": "Jonhap\n\nJonhap (plným jménem – \"Jŏnhap Njusŭ (Ču)\" ) je největší zpravodajská agentura v Jižní Koreji. Byla založena 19. prosince 1980 a sídlí v hlavním městě Soulu.\n\nMá řadu partnerství se zahraničními agenturami včetně severokorejské Korejské centrální zpravodajské agentury.\n\n"}
{"id": "859728", "url": "https://cs.wikipedia.org/wiki?curid=859728", "title": "Digigraf", "text": "Digigraf\n\nDigigraf je strojové zařízení s grafickým výstupem vyráběné v 70. a 80. letech 20. století v ZPA Nový Bor v tehdejším Československu. Používal se k záznamu grafické informace uložené v digitální podobě na média jako je papír případně fólie. V podstatě se jednalo o kreslící stůl s médiem upnutým pomocí elektrostatického náboje na skleněné desce. Pohyb záznamové hlavy v ose XY zabezpečoval číslicový polohový servomechanismus. Po roce 1989 byla výroba digigrafu ukončena.\n\nKromě zařízení \"Digigraf\", \"Digipos\" a \"Digitizér\" vyráběly ZPA Nový Bor tři typy zařízení s grafickým výstupem: \n\n"}
{"id": "859750", "url": "https://cs.wikipedia.org/wiki?curid=859750", "title": "Jane Morris", "text": "Jane Morris\n\nJane Morris (rozená Jane Burden, 19. října 1839 - 26. ledna 1914) byla anglická modelka ztělesňující ideál krásy v období Prerafaelitů. Byla múzou a modelkou umělce a malíře Williama Morrise, kterého si vzala za muže, a Danteho Gabriela Rossettiho.\n\nJohn Robert Parsons (asi 1825 - 1909) byl irský fotograf a umělec nejznámější sérií snímků, o kterou jej v létě roku 1865 požádal malíř Dante Gabriel Rossetti. Je na nich Rossettiho múza a modelka Jane Morrisová. Během fotografování v zahradě a domě Rossettiů vzniklo osmnáct známých portrétů. Rossetti v průběhu relace přísně kontroloval nad pózami Morrisové, stejně jako dohlížel na oblečení, které nosila a předměty a nábytek, které byly při snímání a kompozici použity. Podle historika umění Colina Forda nelze říci, do jaké míry Rossetti později fotografie při malování použil. Jeho dílo \"Reverie\" z roku 1868 je nepochybně podobné jednomu z fotografovaných snímků, ale také na jeho dalších portrétech jsou vidět podobnosti, a nejen na Morrisové, ale například také na pozdějších Rossettiho portrétech Alexy Wildingové. Rossetti nepoužil fotografie jako přesné studie, ale pravděpodobně hlavně jako nástroje pro vizualizaci některých póz a jako připomínku na dobu, kdy nebude mít svou modelku k dispozici.\n\n\n"}
{"id": "859751", "url": "https://cs.wikipedia.org/wiki?curid=859751", "title": "Military Sealift Command", "text": "Military Sealift Command\n\nMilitary Sealift Command (MSC) je organizace Námořnictva Spojených států amerických provozující většinu jeho zásobovacích a transportních lodí. Organizace vznikla 1. října 1949 jako Military Sea Transportation Service (MSTS) sloučením několika vladních organizací zajišťujících námořní přepravu. Svůj dnešní název nese od roku 1970. Plavidla MSC mají civilní posádky.\n\nMSC je organizován do pěti oblastí – Combat Logistics Force, Special Mission, Prepositioning, Service Support a Sealift.\n"}
{"id": "859754", "url": "https://cs.wikipedia.org/wiki?curid=859754", "title": "Aigueperse (Puy-de-Dôme)", "text": "Aigueperse (Puy-de-Dôme)\n\nAigueperse je francouzská obec v departementu Puy-de-Dôme v regionu Auvergne. V roce 2012 zde žilo 2 630 obyvatel. Je centrem kantonu Aigueperse.\n\n"}
{"id": "859757", "url": "https://cs.wikipedia.org/wiki?curid=859757", "title": "Aigueperse", "text": "Aigueperse\n\nAigueperse je název dvou obcí ve Francii:\n\n"}
{"id": "859758", "url": "https://cs.wikipedia.org/wiki?curid=859758", "title": "Koncentrát piva", "text": "Koncentrát piva\n\nKoncentrát piva je pivo s odstraněným podílem vody. Pokusná výroba začala před rokem 1970 v USA a NSR, odkud bylo exportováno do dalších zemí. Přes některé výhody se na trhu tento výrobek (nyní nazývaný mladinový koncentrát) u příznivců piva masivně neprosadil, přesto je stále vyráběn a prodáván.\n\nPivní koncentráty byly vyvíjeny uchovat zásobu piva v obdobích menšího zájmu, snižují riziko jeho zkažení a umožní ho uschovávat na menším prostoru velmi dlouhou dobu. Výhod i nevýhod je celá řada.\n\nVýrobě koncentrátů se před rokem 1970 věnoval chemický koncern Phillips Petroleum Co.\n\nHotové pivo se zbavovalo vody zamrazením nebo vakuovou destilací. Přitom dochází ke určité ztrátě extraktu i alkoholu. Koncentrát se před použitím (spotřebou) zpětně naředil v poměru 1:5. \n\nV České republice vyvinul patenty týkající se výroby a složení mladinových koncentrátů Výzkumný ústav pivovarský a sladařský. Výzkum v Česku probíhal po roce 1985. Koncentráty jsou dodávány na trh v prášku, či v pastě. Často jsou využívané v domácích minipivovarech.\n\n"}
{"id": "859762", "url": "https://cs.wikipedia.org/wiki?curid=859762", "title": "Combronde", "text": "Combronde\n\nCombronde je francouzská obec v departementu Puy-de-Dôme v regionu Auvergne. V roce 2009 zde žilo 2 002 obyvatel. Je centrem kantonu Combronde.\n\n"}
{"id": "859764", "url": "https://cs.wikipedia.org/wiki?curid=859764", "title": "Ennezat", "text": "Ennezat\n\nEnnezat je francouzská obec v departementu Puy-de-Dôme v regionu Auvergne. V roce 2009 zde žilo 2 369 obyvatel. Je centrem kantonu Ennezat.\n\n"}
{"id": "859765", "url": "https://cs.wikipedia.org/wiki?curid=859765", "title": "Vlašský salát", "text": "Vlašský salát\n\nVlašský salát (lidově \"vlašák\") je druh salátu, jehož původ je nejasný. V Česku je název pravděpodobně odvozen z německého \"Fleischsalat,\" což se podle rakouského nebo bavorského dialektu vyslovuje \"vlášsalát\" nebo italského původu, Vlach totiž bylo pojmenování Itala. \n\nVynálezcem novodobé české verze vlašského salátu byl údajně pražský lahůdkář Rudolf Linka už v dobách první republiky. Tento salát se skládal z jablek, sledě, hrášku z konzervy, mrkve z konzervy, pražské šunky od kosti, kyselé okurky, majonézy, soli, a pepře. Po roce 1948, kdy bylo jeho lahůdkářství znárodněno, začal výrobek v pozměněné receptuře vyrábět národní podnik Pramen.\nZ výrobku zmizel sleď, jablka, pražská šunka a místo toho se začaly užívat brambory a salám, přidaly se také další ingredience. \nVlašský salát byl do počátku 90. let 20. století vyráběn podle \"Norem studené kuchyně\". \n\nPoté došlo k obecnému snížení kvality, většina výrobců začala do vlašského salátu přidávat levné náhražky, např. místo kvalitního salámu z masa výrobní salám, okurky nahradila levnější cuketa, majonéza bývá nastavována vodou a škrobem, apod. \nV současné době je kvalita průmyslově vyráběných vlašských salátů rozdílná. Vlašský salát si však mnoho lidí dělá doma.\n"}
{"id": "859769", "url": "https://cs.wikipedia.org/wiki?curid=859769", "title": "Jan Míšek", "text": "Jan Míšek\n\nJan Míšek (* 4. prosince 1976, Hradec Králové) je sbormistr Chlapeckého sboru BONIFANTES, zároveň je zřizovatelem a uměleckým ředitelem Základní umělecké školy BONIFANTES.\n\nSvé první sbormistrovské zkušenosti získal vedením přípravných oddělení Boni pueri. Jeho profesory dirigování byli prof. Jiří Skopal (Univerzita Hradec Králové) a doc. Vlastislav Novák (Konzervatoř Pardubice). Je absolventem několika mistrovských dirigentských kurzů (prof. Gert Frischmuth, Gábor Hollerung, prof. Friedrich Krell, Robert Sund, prof. Jerry Jordan) a Bachakademie Stuttgart pod vedením prof. Helmutha Rillinga.\n\nV roce 1993 založil sbor Gymnázia J. K. Tyla, v roce 1996 se postavil do čela Komorního sboru Kantiléna a podnítil vznik Královéhradeckého mužského sboru. V roce 1999 uskutečnil svůj velký sen a v Pardubicích založil Chlapecký sbor BONIFANTES. Přes své mládí získal řadu ocenění za mimořádný dirigentský výkon a dramaturgii. Během krátké doby se svými sbory získal na různých mezinárodních soutěžích 16 zlatých (např. s Královéhradeckým mužským sborem na 1. světové sborové Olympiádě v rakouském Linzi v kategorii mužských sborů) a 13 stříbrných medailí. Jako hostující dirigent spolupracuje s orchestry (Komorní filharmonie Pardubice, Barocco sempre giovane, Orchestr Pražské konzervatoře…).\n\nJan Míšek se věnuje i skladatelské činnosti. Je autorem několika kantát (Inter arma silent musae, Holčička se sirkami). Je vicelaureátem Joseph Dorfman International Composer’s Competition. Jan Míšek je také šéfredaktorem a duchovním otcem projektu SBOR.CZ – ZBOR.SK, českého a slovenského internetového serveru pro sborové umění. Odborníky je oceňován zejména za interpretaci hudby 20. století. V současné době se intenzivně věnuje také autentické interpretaci staré hudby, spolupracuje se soubory Ensemble Baroque a Schola Gregoriana Pragensis.\n\nJan Míšek je zakladatelem a zřizovatelem Základní umělecké školy BONIFANTES.\n\n\n\n"}
{"id": "859783", "url": "https://cs.wikipedia.org/wiki?curid=859783", "title": "Mare Australe", "text": "Mare Australe\n\nMare Australe (česky Moře jižní nebo Jižní moře) je měsíční moře nepravidelného tvaru s průměrem 612 km a plochou přibližně 151 000 km², rozkládající se na východním okraji přivrácené strany Měsíce. Na mnoha místech je pokryto krátery a světlými ostrovy. Jedny z větších kráterů poblíž jsou Lamb a Jenner. Na západním okrají leží kráter Gum.\n\nStřední selenografické souřadnice Mare Australe jsou 47,8° J, 92,0° V. Za příznivých libračních podmínek lze ze Země spatřit i plochu moře, ležícího na odvrácené straně Měsíce.\nPovrch moře je tmavý, protože je pokryt vulkanickými horninami.\n\n\n"}
{"id": "859787", "url": "https://cs.wikipedia.org/wiki?curid=859787", "title": "Nowa Ruda", "text": "Nowa Ruda\n\nNowa Ruda ( , ) je polské město v okrese Kladsko v Dolnoslezském vojvodství. V roce 2016 zde žilo přes 22 600 obyvatel.\n\nNowa Ruda leží v jihozápadním Polsku, v okrese Kladsko, u státní hranice s Českem. Hraniční přechod Tłumaczów - Otovice je vzdálen asi 10 km. Město se nachází v údolí toků Rudawky a Włodzicy, obklopené hřebenem Sovích hor a Vladzickou vrchovinou (polský název Wzgórza Włodzickie).\n\nMěsto vzniklo ve 13. století jako osada spojená s dobýváním železných rud. V centru města se nachází radnice z let 1892–1894. Nedaleko náměstí se také nachází objekt novorudského zámku z 15. století. V bývalém černouhelném dole je veřejnosti přístupné \"Muzeum Górnictwa\".\n\nMěsto Nowa Ruda má své vlastní nádraží.\n\nOd 5. ledna roku 2009 lze využít přepravní služby na železniční trati Wałbrzych - Nowa Ruda - Kłodzko, která byla nedávno znovu uvedena do provozu a prochází na více místech ve vzdálenosti 2 až 3 kilometry od hranice s Českem. Dopravu zajišťuje polský železniční dopravce Koleje Dolnośląskie.\n\n\n\n"}
{"id": "859799", "url": "https://cs.wikipedia.org/wiki?curid=859799", "title": "Notodden", "text": "Notodden\n\nNotodden je norské město v kraji Vestfold og Telemark. Je součástí tradičního kraje Øst-Telemark. Notodden má obyvatel a celkovou rozlohu 914 km². Město bylo založeno v místech, kde se do jezera Heddalsvatnet vlévá řeka Tinne. Od roku 2015 je společně s městem Rjukan a údolím mezi těmito městy zapsán na seznamu světového kulturního dědictví UNESCO.\n\nNotodden se oddělil od obce Heddal v roce 1913 a stal se samostatným městem s magistrátem. 1. ledna 1964 byl naopak Heddal spolu s další venkovskou obcí Gransherad sloučeny s Notodden a vytvořily tak rozšířenou obec s názvem Notodden. Šest kilometrů severozápadně od centra města lze právě v bývalé obci Heddal nalézt největší norský dřevěný kostel, jehož výstavba se datuje do první poloviny 13. století.\n\nNotoddenské letiště Tuven se nachází západně od centra. Jedná se o průmyslové město. Byla zde také založena společnost Norsk Hydro, jež nechala ve městě vystavět v roce 1912 vodní elektrárnu, která byla později prohlášena za norskou technickou památku. Dále tu byly roku 1894 založeny železárny Tinnfoss a společnost Norsk Extruding. Na území města byly také prvně na norském území zpracovávány plasty. Notodden prochází evropská silnice E 134.\n\nNotodden je známý pro každoroční \"Notodden Blues Festival\", který je považován za jeden z nejlepších bluesových festivalů v Evropě, a také pro slavný metalový festival s názvem \"Motstøy Festivalen\".\n"}
{"id": "859804", "url": "https://cs.wikipedia.org/wiki?curid=859804", "title": "Atletika na Letních olympijských hrách 1972 – 1500 metrů muži", "text": "Atletika na Letních olympijských hrách 1972 – 1500 metrů muži\n\n"}
{"id": "859805", "url": "https://cs.wikipedia.org/wiki?curid=859805", "title": "Mare Anguis", "text": "Mare Anguis\n\nMare Anguis (česky Moře hada nebo Hadí moře) je malé měsíční moře nepravidelného tvaru s plochou přibližně 10 000 km² rozkládající se na severovýchodním okraji Mare Crisium (Moře nepokojů) na přivrácené straně Měsíce. Dominantu zde tvoří výrazný kráter Eimmart (průměr cca 46 km) se sítí satelitních kráterů. Povrch moře je tmavý (stejně jako u většiny ostatních měsíčních moří), což indikuje, že moře bylo vyplněno vulkanickými bazalty.\n\nStřední selenografické souřadnice Mare Anguis jsou 22,4° S, 67,6° V.\n\n\n"}
{"id": "859807", "url": "https://cs.wikipedia.org/wiki?curid=859807", "title": "Alena Vykulilová", "text": "Alena Vykulilová\n\nAlena Vykulilová (* 20. srpna 1953 Jihlava) je česká fotografka. Věnovala se reportáži, sociálnímu dokumentu, fotografii aktu, krajiny; vyzkoušela různé fotografické techniky.\n\nNarodila se 20. srpna 1953 v Jihlavě. Pracovala jako laborantka ve výzkumném ústavě (farmakologie). Jako fotografka se zaměřuje mimo jiné také na sociální dokument, zvláště z nemocničního prostředí. Její snímky nechyběly na Národních přehlídkách fotografie v Olomouci, ať již v kategorii do 25 let, či později, kdy se stala jednou ze šesti členek pravděpodobně jediné ženské skupiny na světě pod názvem FEMINA (Šplíchalová, Perglová, Hamplová, Dušková, Černíková, Matějková). Několikrát se skupinou FEMINA vystavovala své soubory, například v roce 1980 v síni Fotochemy v Praze a také v Hradci Králové. Fotograf a novinář Václav Jírů, autor přehlídek fotografií na Staroměstské radnici pod názvem \"Ženy s kamerou\", vždy Vykulilovou akceptoval. V současnosti její fotografie nechybí na soutěžních přehlídkách \"Praha fotografická\".\n\nKe vzniku výmluvného a rozsáhlého souboru z nemocničního prostředí Aleně Vykulilové napomohla ponejprv vlastní hospitalizace. Nemocniční atmosféru však autorka neopustila ani později a navštěvovala nemocnici i nadále. Nakonec absolvovala studium nultého ročníku u profesora Jána Šmoka na FAMU, stejně tak kurzy v pražském Planetáriu (prof. R. Skopec, ak. malíř Z. Virt, prof. J. Schlemmer, J. Trojan a další).\n\nProstředí bílých plášťů přivedlo fotografku také k častým návštěvám zdravotnické školy, kde dokumentovala výuku počínání studentek. Později americké renomované nakladatelství “TIME – LIFE books” vydalo v roce 1983 knihu věnovanou fotografování dětí od zrodu fotografie až po současnost. Československou fotografii v ní zastupovali jen tři tuzemští autoři – Dagmar Hochová, Jan Saudek a právě Alena Vykulilová.\n\nV souboru fotografií z nemocničního prostředí objevíme hlubší ponor do časů již zmizelých, a přesto je z nich cítit nefalšovaná dětská radost, stejně tak bolest, ale také přání hrát si, třeba i na lékaře. V současnosti autorka postihuje změny a kvas ve společnosti reportážní formou, která má v sobě cosi ze zachycování konzumního stylu žití. Přešla samozřejmě na digitální fotografii a nezajímavý není ani její názor na současnou fotografii:\n\nV roce 1982 společně s Danou Kyndrovou byla ministerstvem kultury vybrána na týdenní kurz do školicího střediska pro mladé evropské autory v německém městě Burghausen.\n\nV současnosti ji digitální kamera opět přivedla k reportáži (mimo sociálního dokumentu fotografovala akty, krajinu a vyzkoušela různé fotografické techniky), ale opět se také zajímá o historické fotografické techniky. V roce 2011 navštěvovala kurzy u prof. M. Vojtěchovského. V roce 2012 absolvovala kurz Dírkové kamery.\n\nEncyklopedie českých a slovenských fotografů (ASCO Praha 1993) připomíná také fotografickou skupinu \"OČI\", která vznikla v roce 1977 na půdě VŠ dopravní v Žilině a o dva roky později vyhlásila svůj program v tzv. Manifestu všedního dne. Členkou skupiny se později rovněž stala Alena Vykulilová. Skupina OČI vydávala svůj časopis \"Dioptrie\", v němž publikovala rovněž texty o dokumentární fotografii. Na sociální dokument se zaměřila také Alena Vykulilová zvláště v nemocničním prostředí.\n\nV článku Karla Soukupa v Československé fotografii (č. 5/1978) věnované autorům do 25 let se o A. Vykulilové, která se vůbec poprvé představila motivy ze setkání kamenů a stromů v zadumané krajině, mimo jiné také píše: \"Ze lži nás usvědčují ti, kteří dokázali jít pomaleji a vidět lépe. Například právě Alena Vykulilová. Jenže ve chvíli, kdy zjistíme, že té holce ještě není pětadvacet, vyrojí se vám v hlavě řada poťouchlých otázek. Odkdy přísluší mladým meditovat o odtažitých věcech života?\"\n\nNa jiném místě se píše: \"A. V. dává přednost klidné cílevědomé tvorbě před tak častou – a zvláště právě u mladých autorů! – honbou za jedinečnými senzačními záběry.\"\n\nČtvrtletník \"Revue fotografie\" (č. 4/1981) již autorku v článku „Odhalovat člověčenství v nás…“ představuje poněkud jinak. Její snímky z dětské nemocnice prošly úspěšně několika výstavami a část z nich publikoval Mladý svět. Poctivé zaujetí a žádné předstírání uměleckosti nesvědčí rozhodně o chvilkové posedlosti fotografií. Autorka je znalá zvláštních fotografických technik (dvouletý kurz v pražském Planetariu). Izohélie a sabatiéry z nic neříkajících negativů proto opustila. Kdo přejímá cítí se slabým, sama často říká, když kriticky hodnotí fotografie.\nVýstavy:\n\nZařazena ve sbírkách:\n\n\n\n\nTexty o autorce:\n"}
{"id": "859813", "url": "https://cs.wikipedia.org/wiki?curid=859813", "title": "Kaple Panny Marie Sněžné (Žernov)", "text": "Kaple Panny Marie Sněžné (Žernov)\n\nKaple Panny Marie Sněžné je římskokatolická kaple na návsi obce Žernov. Je chráněna jako kulturní památka České republiky.\n\nPůvodně barokní kaple stojí prý na místě bývalého pivovaru. Stavba byla dokončena v roce 1780. Po opravách byla znovu otevřena a při slavnostní bohoslužbě vysvěcena arcibiskupem Otčenáškem 25. září 2005.\n\nPůdorys byl původně skoro čtvercový, s apsidovitým kněžištěm. Roku 1898 byla loď prodloužena o 6 metrů a byla k ní přistavěna sakristie. Triumfální oblouk je segmentový. Stěny hladké, okna polokruhová, vížka dřevěná.\n\nBohoslužby se konají v neděli před slavností sv. Václava a 15.00.\n\n"}
{"id": "859815", "url": "https://cs.wikipedia.org/wiki?curid=859815", "title": "Chameleon Pollenův", "text": "Chameleon Pollenův\n\nChameleon Pollenův (\"Furcifer polleni\") je menší druh chameleona pocházející z Komorských ostrovů. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento ještěr má velkou hlavu se zvýšenou přilbou, bočně zploštělé tělo a ovíjivý ocas, na který připadá téměř polovina délky živočicha. Jako všichni chameleoni má i chameleon Pollenův oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Tělo je kryté pravidelnými šupinami, hřbetní, břišní i hrdelní hřeben je tvořen šupinami kuželovitého tvaru a je výrazně vyvinutý. Samci jsou větší, mohou dorůstat délky až 20 cm, samice nebývají delší než 15 cm. Rozdíl mezi pohlavími je i ve zbarvení těla, samci jsou obvykle sytě trávově zelení nebo modrozelení, mají světlé retní štítky a patrný světlý pruh táhnoucí se na bocích těla. Pohlavní dospělost je se projeví objevením se červených odstínů. Samice jsou zelené nebo žlutozelené se světle modrým hrdlem a očními víčky, temeno a nohy jsou načervenalé.\n\nChameleon Pollenův je endemit Komorských ostrovů, jeho domovinou je ostrov Mayotte, byl introdukovaný také na Nzwani, kde se vyskytuje v okolí města Hombo. Obývá stromy a keře. Není náročný na životní prostředí a kromě deštného lesa se přizpůsobil životu i na plantážích či v zahradách. Je to samotářské zvíře s denní aktivitou, které je vůči jiným jedincům svého druhu agresivní. Živí se hmyzem, který lapá dlouhým lepkavým jazykem. Je vejcorodý, samice čtyři týdny po spáření klade do vyhrabané chodby 6-12 vajec. Mláďata se líhnou po 260-270 dnech.\n\nTento druh chameleona lze chovat pouze jednotlivě v teráriu o rozměrech nejméně 30×30×40 cm. Kvůli větrání by jedna stěna a strop terária měla být tvořena hmyzím pletivem. Vhodným substrátem na dno je asi 5 cm silná vrstva vlhkého písku. Během léta se terárium přes den vytápí na 27 °C, v noci na 20-22 °C, přes zimu se teplota snižuje na denních 22 °C, s nočním poklesem k 17 °C. V zajetí se chameleon Pollenův krmí především cvrčky vhodné velikosti, dále přijímá zavíječe, sarančata, šváby, pavouky, mouchy a jiný přiměřeně velký hmyz.\n\n"}
{"id": "859821", "url": "https://cs.wikipedia.org/wiki?curid=859821", "title": "Šarlota Španělská", "text": "Šarlota Španělská\n\nŠarlota Španělská (\"Carlota Joaquina Teresa Caetana d Borbón y Borbón\", 25. dubna 1775 v královském paláci v Aranjuezu – 7. leden 1830 v paláci Queluz, Portugalské království) byla španělská infantka a portugalská královna, manželka Jana VI. Portugalského. Byla dcerou Karla IV. Španělského a Marie Luisy Parmské.\n\nV roce 1785, ve svých deseti letech, se vdala za portugalského prince Jana. Tento sňatek byl dílem jejího děda Karla III. a jeho sestry, portugalské královny Mariany Viktorie. Cílem pochopitelně bylo obě země sblížit. Ke konzumaci manželství došlo v roce 1790. Z manželství vzešly tyto děti:\n\nManželé si povahově příliš nevyhovovali a náboženské založení Jana Šarlotu nudilo. Proslýchalo se, že zvlášť mladší z jejích dětí mají jiného otce. Po roce 1806 žili manželé odděleně. V roce 1807 kvůli napoleonské invazi portugalská královská rodina emigrovala do Brazílie. Zde se snažila získat pod svůj vliv Místokrálovství Río de la Plata.\n\nDo Portugalska se královská rodina vrátila až v roce 1821. Byla to však už jiná země než ta před čtrnácti lety, kdy byla zvyklá nad pevnou vládu ve stylu absolutismu. V roce 1821 zde vznikla první ústava. Její syn Michal sdílel její konzervativní postoje, která naopak nesdílel král. V roce 1824 Jana uvěznili v paláci a Šarlota se ho snažila přesvědčit, aby abdikoval ve prospěch Michala. S britskou pomocí však Jan syna vystrnadil ze země. Krátký čas v exilu strávila i Šarlota.\n\nJan zemřel v roce 1826. Šarlota jeho úmrtní lože nenavštívila s tím, že je těžce nemocná. Zemřela o čtyři roky později, v roce 1830.\n\n\n"}
{"id": "859827", "url": "https://cs.wikipedia.org/wiki?curid=859827", "title": "Manfréda z Pirovana", "text": "Manfréda z Pirovana\n\nManfréda z Pirovana (též Maifreda, Mayfreda) byla vůdčí osobností kultu vilemínitů. Byla obviněna z kacířství a inkvizicí v září roku 1300 na hranici upálena.\n\nManfréda pocházela z rodiny Pirovano, která měla vazby k rodu Viscontiů, vládnoucímu rodu Milána. Byla dcerou jednoho ze synovců arcibiskupa Umberta IV. z Pirovana a sestřenicí mocného aristokrata Mattea Viscontiho, který se mimo jiné proslavil svou protipapežskou politikou. V blíže nespecifikované fázi života Manfréda vstoupila do kláštera sv. Kateřiny řádu humiliátů.\n\nManfréda z Pirovana se stala vůdčí osobností a jednou ze zakladatelek kultu vilemínitů. Její působení v tomto hnutí se odhaduje na 20 let, od samého jeho počátku po Vilemínině smrti roku 1281 do roku 1300, kdy byla Manfréda upálena. Manfréda svým působením přispěla k rozšíření kultu. Podobně jako Vilemína soustřeďovala kolem sebe mnoho následovníků. Vilemínité jí přidělili titul papežky a při obřadních činnostech vystupovala oděna v papežském rouchu. Inkviziční spis uvádí výpovědi vyslýchaných, kdy při jednom z rituálů dochází k líbání Manfrédiných rukou a nohou, na oplátku jim požehnala a podala hostii. Dále je Manfrédě připisováno autorství litanií Ducha svatého, složených ke cti a chvále Vilemíny.\n\nManfréda byla mezi vilemínity chápána různě, což je dáno rozdělením kultu mezí starší a mladší následovníky. Starší následovníci měli možnost poznat Vilemínu osobně, což mělo vliv na pojetí Manfrédiny autority. Ze starších členů líbal Manfrédě ruce a nohy jediný, a sice Ondřej Saramita. Mladší členové tak činili všichni. Manfrédinu osobnost v tomto hnutí je třeba chápat jako autoritu vnitřní a soukromou, působící hlavně na hostinách nebo v domě humiliátek, jehož byla představenou, nikoli jako veřejně vystupující osobnost, která by vyhledávala nové členy.\n\nManfréda byla považována za zástupkyni Vilemíny na zemi. Její úkol byl podle vize vilemínitů ustanovit feminizovanou církev a na hlavní církevní posty dosadit ženy. Dále po udělení papežského titulu měla stejně jako sv. Petr pověřený Ježíšem kázat v Miláně a poté v Římě. Po usednutí na papežský stolec se měla zasloužit o očištění církve a pokřtění Židů, Saracénů i ostatních lidí stojící mimo římskou církev. Během Manfrédiny funkce papežky vize vilemínitů zahrnovala sepsání nových evangelií, kterými měla být nahrazena evangelia stará.\n\n\n"}
{"id": "859829", "url": "https://cs.wikipedia.org/wiki?curid=859829", "title": "Atletika na Letních olympijských hrách 1976 – 1500 metrů muži", "text": "Atletika na Letních olympijských hrách 1976 – 1500 metrů muži\n\n"}
{"id": "859834", "url": "https://cs.wikipedia.org/wiki?curid=859834", "title": "Statická určitost", "text": "Statická určitost\n\nStatická určitost, neurčitost a přeurčitost jsou pojmy z oboru statiky, zejména statiky stavebních konstrukcí. Určitost nebo stupeň statické neurčitosti či přeurčitosti konstrukce vyjadřují vztah mezi počtem vnitřních a vnějších stupňů volnosti konstrukce \"v\" a počtem vazeb rušících stupně volnosti, neboli počtem složek reakcí \"a\". Konstrukce je staticky určitá, pokud platí rovnost formula_1, tedy když počet stupňů volnosti přesně odpovídá počtu vazeb a navíc je determinant příslušné soustavy lineárních rovnic různý od nuly,formula_2. Podmínka pro determinant znamená, že pro neznámé síly a momenty musíme dostat jednoznačné a konečné hodnoty, vylučující výjimkové případy uspořádání konstrukce, tedy vznik mechanismu. Se statickou určitostí souvisí \"tvarová\" neboli kinematická určitost konstrukce a rovnici statické určitosti lze považovat také za rovnici kinematické určitosti.\nPokud je u konstrukce větší počet neznámých složek reakcí vazeb než je počet rovnic rovnováhy, platí nerovnost <math>v, pak se jedná o staticky neurčitou konstrukci. I v tomto případě platí, že determinant ze součinitelů neznámých sil musí být různý od nulyformula_2. Z hlediska kinematické určitosti se jedná o konstrukci kinematicky přeurčitou. Takovou konstrukci nelze řešit pouze s využitím statických podmínek rovnováhy, ale je třeba využít i podmínky deformační. Statickou neurčitost (neboli stupeň statické neurčitosti) např. rovinné prutové soustavy lze snížit či zcela odstranit vložením vnitřních kloubů do konstrukce. Přibude další statická podmínka rovnováhy, a to, že ohybový moment v tomto kloubu je roven nule. O tuto podmínku, tedy o jeden stupeň tak klesne statická neurčitost konstrukce. Toho se využívá například u Gerberových nosníků, používaných v poddolovaném území.\n\nV případě, že je u konstrukce menší počet neznámých složek reakcí vazeb než je počet rovnic rovnováhy, platí nerovnost formula_4, jedná se o staticky přeurčitou konstrukci. Tak lze označit konstrukci i v případě, že determinant soustavy neznámých sil se rovná nuleformula_5. Z hlediska kinematické určitosti se jedná o konstrukci kinematicky neurčitou. Takový případ nelze pro stavební praxi použít, protože vazbami nejsou vyrušeny všechny stupně volnosti a konstrukce může být v rovnováze pouze při zvláštních způsobech zatížení.\n"}
{"id": "859844", "url": "https://cs.wikipedia.org/wiki?curid=859844", "title": "Atletika na Letních olympijských hrách 1980 – 1500 metrů muži", "text": "Atletika na Letních olympijských hrách 1980 – 1500 metrů muži\n\n"}
{"id": "859849", "url": "https://cs.wikipedia.org/wiki?curid=859849", "title": "Robert Gilbert (hudební skladatel)", "text": "Robert Gilbert (hudební skladatel)\n\nRobert Gilbert (29. září 1899, Berlín, Německá říše – 20. března 1978, Minusio, Švýcarsko; vl. jm. \"Robert David Winterfeld\"; pseudonym: \"David Weber\") byl německý hudební skladatel, libretista, zpěvák a herec.\n\nJeho otcem byl skladatel Max Winterfeld, který používal umělecké jméno Jean Gilbert, jeho matka pracovala jako modistka a jeho bratrem byl autor knih pro děti a mládež Henry Winterfeld.\n\nRobert Gilbert se stal v posledním roce první světové války (1918) vojákem a přišel do kontaktu se Spartakovci, kteří u 19letého mladíka vzbudili politické uvědomění. Po konci války studoval Robert Gilbert filosofii a dějiny umění v Berlíně a Freiburgu a v této době se aktivně podílel na politických demonstracích a volebních bojích; udržoval po celou výmarskou dobu kontakty s německou komunistickou stranou.\n\nJeho profesionální cestu však určoval jeho talent. Psal – nejprve ve spolupráci s otcem – operety, frašky, revue a populární písně. Během svého života napsal libreta k asi 60 operetám, písňové texty pro zhruba 100 zvukových filmů a komponoval jakožto hudební samouk četné písně s vlastními texty. Jako 24letý, v době, kdy se oženil, napsal pro skladatele Fritze Löweho (později známý jako Frederick Loewe, mj. tvůrce My Fair Lady) svůj první šlágrový text \"Kathrin, du hast die schönsten Beine von Berlin\". Gilbert se brzy stal jedním z nejžádanějších textařů a skladatelů pro film své doby. Úspěšné písně psal pro režiséry a skladatele Fredericka Loeweho, Nico Dostala, Hermanna Leopoldiho, Friedricha Hollaendera, Wernera Richarda Heymanna, Ralpha Benatzkého a Erika Charella nebo pro herce Willyho Fritsche, Heinze Rühmanna, Paula Hörbigera a Williho Forsta a herečky Lilian Harveyovou a Zarah Leanderovou. Gilbert napsal i písňové texty k jedné z nejpopulárnějších operet té doby, Benatzkého \"U bílého koníčka\", včetně hudby k jednomu z hitů z této operety \"Was kann der Sigismund dafür\". Velké popularity dosáhla též píseň \"Das gibt´s nur einmal, das kommt nicht wieder\" z Charellova filmu \"Der Kongreß tanzt\", jakož i některé písně z populární filmové komedie \"Die Drei von der Tankstelle\" s Gilbertovými texty.\n\nKromě toho psal i politické kuplety, například \"Die Ballade vom Nigger Jim\" pro Hannse Eislera. Spolu s Hannsem Eislerem psali pod pseudonymem „David Weber“ dělnické písně (\"Auf den Straßen zu singen\", \"Stempellied\", \"Ballade von der Krüppelgarde\", \"Das Lied eines Arbeitslosen\"), které do svého repertoáru převzal i Ernst Busch, a operu na téma nezaměstnanosti \"150 Mark\". Roku 1929 se Gilbert a Eisler účastnili hudebního festivalu slavností Mezinárodní společnosti pro novou hudbu v Baden-Badenu s rozhlasovou kantátou \"Tempo der Zeit\". Podobně jako Charell, Benatzky nebo Brecht byl Robert Gilbert jednou z vůdčích postav populární kultury výmarského Německa.\n\nRoku 1931 se mu v Berlíně narodila dcera Marianne. Protože však Gilbert nechtěl žádné děti, rozešel se téhož roku se svou ženou Elisabeth (zvanou Elke); kam teprve po čtyřech letech se k rodině vrátil.\n\nJeho právě vrcholící kariéru přerušilo převzetí moci v Německu nacisty. Jakožto židovi ve smyslu nacistických zákonů mu byla zakázána veřejná činnost a musel emigrovat. První zastávkou v jeho exilu byla Vídeň, po anšlusu Rakouska roku 1938 musel odejít do Paříže. Dne 25. března 1939 opustil se svou rodinou Francii, aby se definitivně usídlil ve Spojených státech amerických. Život Gilbertovy rodiny v newyorském exilu popisují knihy Marianne Gilbert Finneganové „Memories of a Mischling“ a „Das gab's nur einmal. Verloren zwischen Berlin und New York“. Roku 1944 přijal americké občanství.\n\nRoku 1949 se Gilbert vrátil do Německa, žil v Mnichově a komponoval a psal texty pro mnichovský kabaret „Die Kleine Freiheit“. Brzy také definitivně opustil svou ženu Elke. Roku 1954 získal znovu německé občanství a přesídlil do švýcarského kantonu Ticino. V této době využíval Gilbert své znalosti angličtiny a živil se jako překladatel celkem 20 amerických muzikálů, mezi nimi \"My Fair Lady\", \"Oklahoma!\", \"Hello, Dolly!\", \"Kankán\", \"Kabaret\", \"Annie Get Your Gun\" a \"Muž z kraje La Mancha\".\n\nGilbert se úzce přátelil s Heinrichem Blücherem a jeho chotí, filosofkou Hannah Arendtovou. Zemřel ve věku nedožitých 79 let ve svém domě v Minusiu v blízkosti Locarna.\n\n\n\n\n\n"}
{"id": "859850", "url": "https://cs.wikipedia.org/wiki?curid=859850", "title": "Marie Josefa Saská (1803)", "text": "Marie Josefa Saská (1803)\n\nMarie Josefa Saská (\"Maria Josepha Amalia Beatrix Xaveria Vincentia Aloysia Franziska de Paula Franziska de Chantal Anna Apollonia Johanna Nepomucena Walburga Theresia Ambrosia\"; 6. prosince 1803 – 17. května 1829) byla saská princezna a španělská královna, třetí manželka Ferdinanda VII. Byla nejmladší dcerou prince Maxmiliána Saského a Karoliny Bourbonsko-Parmské.\n\nMarie o matku přišla, když jí byly necelé čtyři měsíce. Otec ji poté poslal do kláštera u Labe na výchovu k jeptiškám. Princezna měla přísnou náboženskou výchovu a celý život byla oddanou katoličkou. 20. října 1819 se v Madridu vdala za španělského krále Ferdinanda, jehož první dvě manželky zemřely, aniž by mu daly dědice.\n\nKlášterní výchova a nezkušenost vedly k tomu, že Marie Josefa odmítala intimní kontakty s manželem. Až dopis papeže Pia VII. ji přesvědčil, že sexuální styk mezi manželi není v rozporu s dobrými mravy katolíků. Královna však přesto zemřela bezdětná a předčasně. Stalo se tak 17. května 1829 v důsledku horečky. Místem jejího posledního odpočinku je El Escorial.\n"}
{"id": "859853", "url": "https://cs.wikipedia.org/wiki?curid=859853", "title": "Mare Ingenii", "text": "Mare Ingenii\n\nMare Ingenii (česky Moře touhy nebo Moře talentů) je měsíční moře rozkládající se na odvrácené straně Měsíce, západo-severozápadně od rozlehlého kráteru Leibnitz, který je jen o něco menší než moře samotné. Střední selenografické souřadnice Mare Ingenii jsou 33,3° J a 164,8° V a průměr cca 282 km. Díky své poloze není pozorovatelné přímo ze Země.\n\nUvnitř moře leží rozlehlý kráter Thomson, jižně leží Obručev, severozápadně O´Doy a severovýchodně trojice kráterů Zelinskij, Leeuwenhoek a Van de Graaff (s atypickým tvarem, zároveň největší z nich).\n\nOblast byla pojmenována Mare Desiderii (Moře snů, podle ruského Море Мечты) poté, co se z mise vrátila sovětská sonda Luna 3, která jako první získala fotografie odvrácené strany Měsíce. Mezinárodní astronomická unie jej přejmenovala na Mare Ingenii.\n\n\n"}
{"id": "859860", "url": "https://cs.wikipedia.org/wiki?curid=859860", "title": "Saab 21R", "text": "Saab 21R\n\nSaab 21R byl švédský stíhací a útočný letoun vyráběný společností Saab. Byla to proudovým motorem poháněná verze letounu Saab 21. Spolu se sovětským letounem Jakovlev Jak-15 patří mezi jediné dva stíhací letouny, které se vyráběly jak ve verzi s pístovým motorem, tak i ve verzi s proudovým motorem.\n\nLetoun Saab 21R byl poháněn britským proudovým motorem de Havilland Goblin 2 a později ve Švédsku vyráběným motorem Goblin 3.\n\nMezi letouny 21A a 21R bylo mnoho rozdílů, které se netýkaly jen způsobu pohonu. Mezi nejviditelnější změny patřilo posunutí vodorovné ocasní plochy nahoru až na vrchol svislých ocasních ploch, aby se tato plocha dostala mimo dosah výfukových plynů z proudového motoru.\n\nNa konci roku 1945 byla zahájena přestavba 4 letounů J 21A-4 na proudový pohon. Upravené stroje si zachovaly asi polovinu draku předešlého typu. První ze čtyř prototypů letounu Saab 21R poprvé vzlétl 10. března 1947. První letoun vstoupil do operační služby v srpnu 1950. Ačkoliv měl být původně stíhacím letounem (J 21RA a J 21RB) byl rychle přeměněn na útočný letoun označený A 21RA a A 21RB, protože v té době vstupoval do služby lepší Saab J 29.\n\nJ 21RA / A 21RA\nJ 21RB / A 21RB\n\n\"Technické údaje pocházejí z publikace „Attack and Interceptor Jets“\".\n\n\n\n\n Švédsko\n\n"}
{"id": "859872", "url": "https://cs.wikipedia.org/wiki?curid=859872", "title": "Maďarsko na Letních olympijských hrách 2008", "text": "Maďarsko na Letních olympijských hrách 2008\n\nMaďarsko na Letních olympijských hrách v roce 2008 reprezentovala výprava 171 sportovců (88 mužů a 83 žen) v 20 sportech.\n\n"}
{"id": "859874", "url": "https://cs.wikipedia.org/wiki?curid=859874", "title": "Kroměřížská arcibiskupská zámecká knihovna", "text": "Kroměřížská arcibiskupská zámecká knihovna\n\nKroměřížská arcibiskupská zámecká knihovna je historickou zámeckou knihovnou Arcibiskupského zámku a zahrad v Kroměříži. Tato knihovna patří k významným světovým historickým knižním fondům.\n\nKnihovní fond je vlastnictvím Arcibiskupství olomouckého. Veškeré zámecké sbírky spravují pracovníci Muzea umění Olomouc – Arcidiecézního muzea Kroměříž. Fond obsahuje kromě teologických knih i knihy k různým vědním oborům, umění a další. Skládá se ze 4 knihoven:\nCelkově je na zámku přibližně 90 000 knih, z toho je přibližně 500 rukopisů a 200 inkunábulí (prvotisků do roku 1500).\n\nSamotný zámek je spravován Národním památkový ústavem, územním odborným pracovištěm v Kroměříži. Návštěvníci zámku mohou při prohlídce zhlédnout pouze Starou a Novou knihovnu.\n\nKnihy ze všech knihoven je možné studovat v badatelně prezenčně. Více informací o možnostech a režimu studia je na webových stránkách Muzea umění Olomouc. V současnosti dochází ke zpracování knihovního fondu v programu CLAVIUS.\n\nByla založena stavitelem zámku, olomouckým biskupem Karlem II. Lichtensteinem Castelkornem (1664 – 1695). Zakládací listinou ze dne 14. května 1694 zpřístupnil knihovnu vzdělané veřejnosti a měla být centrální knihovnou Biskupství olomouckého. Mohli ji také využít biskupští úředníci spravující v Kroměříži biskupský majetek. V knihovně mělo být obsaženy knihy všech vědních oborů a mělo být podchyceno poznání dané doby. Základem knihovny byla soukromá knihovna biskupa Lichtensteina - Castelkorna, který pamatoval také na studovnu a který rovněž vypracoval knihovní řád. Aby se knihovna rozrůstala i nadále, požádal své nástupce, aby knihovnu a rovněž ostatní sbírky doplňovali a rozmnožovali. Tato jeho prosba byla vyslyšena a díky tomu patří tato zámecká knihovna k největším historickým fondům v českém státě.\n\nPro zajištění provozu knihovny zřídil Karel II. z Lichtenštejna-Kastelkornu nadaci, do které věnoval 10 000 zlatých. Z těchto peněz se platil knihovník, vazba knih a nákup nových knih. Do nově koupených knih z těchto peněz byly lepeny ex libris biskupa Lichtensteina – Castelkorna. Knihovníky byli od roku 1700 - 1833 profesoři piaristické koleje, později světští knihovníci šlechtického původu a od roku 1887 do roku 1949 profesoři arcibiskupského gymnázia (chlapeckého kněžského semináře).\nKnihovna se skládá ze tří místností: Předsíně, Předsálí a Velkého sálu. V těchto třech sálech nachází přibližně 25 000 knih. Knihy byly opatřeny jednotnou vazbou z bílé kůže a zlacenými nápisy na hřbetech. V knihovních skříních jsou knihy někdy naskládány i ve více řadách za sebou. V roce 1752 zasáhl celé druhé patro zámku požár, jenž naštěstí knihovnu nezničil. Se záchranou knih pomáhali studenti piaristického gymnázia a vojáci biskupské gardy. Následovaly náročné opravy. Oprava posledních dvou sálů knihovny byla provedena již v druhé polovině 18. století. Úprava vstupní Předsíně byla provedena v druhé polovině 19. století, což lze poznat i na skříních. Knihovní skříně ve Velkém sále a Předsálí byly zhotoveny kolem roku 1770 na zakázku olomouckého biskupa Maxmiliána Hamiltona (1761 – 1776), jak nám to připomíná Hamiltonův erb nade dveřmi Velkého sálu knihovny. \nSkříně nejsou zaskleny z důvodu měnící se teploty v různých ročních obdobích. Řazení knih ve Velkém sále a Předsálí je podle tzv. piaristického třídění – od teologických témat ke světským. Nad skříněmi je umístěno latinské označení témat. Uprostřed Velké sálu knihovny se nachází 4 glóby zakoupené zakladatelem knihovny. Malířskou výzdobu stropu zámecké knihovny provedl v roce 1759 Josef Stern na zakázku biskup Leopolda hraběte z Egkhu (1578 – 1760). Na fresce Velkého sálu je zachycena Apoteóza biskupů Liechensteina – Castelkorna a Egkha. Celá freska je oslavou vzdělání a moudrosti, včetně upozornění na použití znalostí k dobru, jinak hrozí zavržení. Knihovna obsahuje přibližně 25 000 svazků.\n\nV knihovně je i uložen Kroměřížský sakramentář (\"Sacramentarium Cremsiriense\") jedna z nejstarších liturgických knih dochovaných v českých zemích.\n\nNová knihovna se nachází v místě bývalé manské registratury. Po zániku manského systému v roce 1869 zde zřídil arcibiskup Bedřich Fürstenberg (1853 – 1892) další knihovnu, která dostala název \"Nová\". Základem této knihovny byla knihovna významného vatikánského knihovníka a archiváře a knihovníka Augustina Theinera (1804- 1874), od kterého ji Fürstenberg koupil. Jednalo se přibližně o 15 000 knih, dnes má knihovna přibližně 20 000 knih.\n\nZřízení trezorové knihovny bylo odsouhlaseno olomouckým arcibiskupem Josefem Karlem Matochou (1948 – 1961) dne 9. července 1948, ovšem k dodání knižních regálů došlo zřejmě později. Původně byla v prostorech zámku (kde je nyní knihovna umístěna) numizmatická sbírka, proto název Trezorová. Obsahuje různorodý fond, který se zde dostal v roce 1948 a později. Obsahuje přibližně 20 000 knih.\n\nČást této knihovny připadá na knihovnu lesní správy, proto název Lesní. Jedná se o knihovnu s různorodým obsahem. Jsou zde duplikáty, nesvázané knihy a některé konfiskované knihy po roce 1948. Je zde přibližně 25 000 svazků.\n\n\n\n"}
{"id": "859875", "url": "https://cs.wikipedia.org/wiki?curid=859875", "title": "Virgin", "text": "Virgin\n\nVirgin může být:\n\n"}
{"id": "859883", "url": "https://cs.wikipedia.org/wiki?curid=859883", "title": "Mare Insularum", "text": "Mare Insularum\n\nMare Insularum (česky Moře ostrovů) je měsíční moře s průměrem cca 900 km rozkládající se na přivrácené straně Měsíce. Jde o oblast mezi krátery Kepler a Encke na západě a zálivem Sinus Aestuum (Záliv veder) na východě. Severní hranici tvoří pohoří Montes Carpatus (Karpaty), jižní se prolíná s Mare Cognitum (Moře poznané). Dominantou jsou zde dva výrazné a jasné krátery s paprsky - Kepler a Koperník (jeden z nejtypičtějších měsíčních útvarů vůbec). Střední selenografické souřadnice Mare Insularum jsou 7,8° S a 30,6° Z.\n\nDalší krátery v moři jsou např. Milichius, Kunowsky, Hortensius, Reinhold, Gay-Lussac, Stadius, Gambart a další.\n\nMare Insularum bylo pojmenováno v roce 1976 Mezinárodní astronomickou unií.\n\nHraniční oblast Mare Cognitum a Mare Insularum mezi krátery Fra Mauro a Lansberg oplývá řadou geologických pozoruhodností, patřila proto k nejnavštěvovanějším místům na Měsíci. Do Mare Insularum nedaleko kráteru Gambart C dopadla v roce 1966 americká sonda Surveyor 2.\n\nDalší americké sondy přistály na rozhraní Mare Cognitum a Mare Insularum: Surveyor 3, Apollo 12 (poblíž sebe) a Apollo 14 (u severního okraje kráteru Fra Mauro).\n\n\n"}
{"id": "859896", "url": "https://cs.wikipedia.org/wiki?curid=859896", "title": "Purpurit", "text": "Purpurit\n\nPurpurit (MnPO) je minerál patřící do skupiny fosfátů. Bývá purpurový, růžový, tmavě hnědý a červenofialový. Je průsvitný až neprůhledný. \n\nVzniká v hydrotelmálních podmínkách jako produkt zatlačování lithiofilitu v granityckých pegmatitech. Často je doprovázen řadou sekundárních fosfátů. Je znám z lokalit Kitumbe (Rwanda), Usakos a Sandamap (Namibie), Tip Top, Bull Moose, Custer, Jižní Dakota a Branchville, Connecticut (USA). \n"}
{"id": "859897", "url": "https://cs.wikipedia.org/wiki?curid=859897", "title": "Nulka", "text": "Nulka\n\nNulka je systém aktivních protiraketových klamných cílů navržený a vyvinutý v Austrálii a postavený v australsko-americké spolupráci. Název Nulka pochází z jazyka Aboridžinců a znamená \"rychlý\".\n\nSystém využívají Australské královské námořnictvo, Námořnictvo Spojených států amerických, Pobřežní stráž Spojených států amerických a Kanadské královské námořnictvo. Klamné cíle systému jsou poháněny raketovým motorem a jejich cílem je zmást nepřátelské protilodní rakety a navést je mimo loď. Jedná se o unikátní design, neboť cíle se po vystřelení vznášejí ve vzduchu. Tuto koncepci uvedla australská Defence Science and Technology Organisation a systém samotný byl navržen, vyvinut a vyroben společností AWA Defence Industries (nyní BAE Systems Australia).\n\nNulka sestává ze samotné rakety uložené v hermeticky uzavřeném pouzdře. Toto pouzdro je poté vloženo do samostatného vypouštěcího modulu (u australského námořnictva a americké pobřežní stráže) nebo do vrhače Mark 36 SRBOC (americké námořnictvo). K říjnu 2010 bylo tímto systémem vybaveno více než 130 australských, kanadských a amerických válečných lodí a bylo vyrobeno přes 1 000 střel. V roce 2012 Lockheed Martin oznámil, že úspěšně otestoval nový vypouštěcí modul Extensible Launching System pro systém Nulka.\n"}
{"id": "859902", "url": "https://cs.wikipedia.org/wiki?curid=859902", "title": "Azem Vllasi", "text": "Azem Vllasi\n\nAzem Vllasi (23. prosince 1948, Rubovac, poblíž Kosovské Kamenice) je kosovskoalbánský politik a právník. V době existence socialistické Jugoslávie patřil k vysoce postaveným komunistickým funkcionářům.\n\nVllasi vystudoval práva na Prištinské univerzitě. Už v polovině 70. let byl předsedou SKOJ, později zastával četné další funkce. V roce 1986 se stal předsedou Svazu komunistů Kosova. Nedlouho před demonstracemi v březnu 1981 (ve kterých studenti hlásali v ulicích Prištiny otevřeně nacionalistická hesla) veřejně odsoudil režim Envera Hodži. Jeho úspěšnou politickou kariéru ovšem pokazily turbulentní vztahy mezi Albánci a Srby v Kosovu na konci 80. let.\n\nMezi odbojným kosovskoalbánským obyvatelstvem byl delší dobu vnímán jako zaprodanec jugoslávského režimu, nicméně jakmile se dostal do sporu se Slobodanem Miloševićem (v průběhu roku 1988), získal mezi kosovskou většinou značnou podporu. Vllasi se jasně postavil proti případným změnám tehdejšího vedení SKS, které především chtělo omezit autonomii SAO Kosovo. Pro kosovské Albánce, jejichž vztah ke Slobodanu Miloševićovi byl značně nepřátelský, se stal hrdinou. Během tzv. protibyrokratické revoluce byl nicméně z vysokých stranických funkcí odvolán a nahrazen Bělehradu loajálnějším Rahmanem Morinou. V únoru 1989 navštívil stávku horníků ve Starém Trgu, která akcelerovala jugoslávskou krizi a donutila Předsednictvo SFRJ vyhlásit v oblasti mimořádný stav. Jen o den později byl zatčen a o několik měsíců později souzen za kontrarevoluční činnost. Soudní proces s Vllasim byl považován za značně zmanipulovaný a typický spíše pro politické procesy z Jugoslávie 50. let. Soud se konal v malé místnosti v Titově Mitrovici a byl záměrně protahován, ačkoliv během jeho průběhu bylo stále zřejmější, že nebude možné Vllasimu dokázat obvninění. Pro nedostatek důkazů byl nakonec v dubnu roku 1990 propuštěn.\n\nNedlouho po vyhlášení nezávislého Kosova pracoval jako poradce tamější vlády.\n"}
{"id": "859905", "url": "https://cs.wikipedia.org/wiki?curid=859905", "title": "Průměrná mzda", "text": "Průměrná mzda\n\nPrůměrná (hrubá měsíční nominální) mzda představuje podíl mezd bez ostatních osobních nákladů připadající na jednoho zaměstnance evidenčního počtu za měsíc.\n\nPrůměrnou hrubou měsíční mzdu v České republice počítá Český statistický úřad z mezd, do kterých se zahrnují základní mzdy a platy, příplatky a doplatky ke mzdě nebo platu, odměny, náhrady mezd a platů, odměny za pracovní pohotovost a jiné složky mzdy nebo platu, které byly v daném období zaměstnancům zúčtovány k výplatě. Nezahrnují se náhrady mzdy nebo platu za dobu trvání dočasné pracovní neschopnosti nebo karantény placené zaměstnavatelem. Jedná se o hrubé mzdy, tj. před snížením o pojistné na všeobecné zdravotní pojištění a sociální zabezpečení, zálohové splátky daně z příjmů fyzických osob a další zákonné nebo se zaměstnancem dohodnuté srážky.\n\nOd 4. čtvrtletí 2009 do 4. čtvrtletí 2017 byla nejmenší průměrná nominální hrubá mzda v 1. čtvrtletí roku 2010. Naopak největší průměrná nominální hrubá mzda byla nakonci, v 4. čtvtletí roku 2017.\n\nKaždé čtvrtletí Český statistický úřad zveřejňuje informace o vývoji průměrných mezd, a to na základě informací z podnikového výkaznictví. To poskytuje spolehlivé údaje o průměrných mzdách v národním hospodářství, které lze třídit jen podle některých hledisek, např. podle odvětví a velikostních skupin podniků. Organizace poskytují úhrnné údaje o celkovém počtu zaměstnanců a celkovém objemu mezd. Průměrná měsíční mzda se pak počítá jako aritmetický průměr, tedy celkový objem mzdových prostředků se vydělí počtem zaměstnanců a počtem odpovídajících období, např. měsíců.\nVedle toho existují roční data ze strukturální statistiky, kterou zpracovává ČSÚ ve spolupráci s Ministerstvem práce a sociálních věcí ČR. Tyto údaje poskytují detailní informace o mzdách zaměstnanců. Toto šetření zjišťuje mzdy jednotlivých zaměstnanců spolu s podstatnými personálními údaji o zaměstnanci, např. pohlaví, vzdělání, věk. Díky tomuto šetření se získá statistika, která poskytuje strukturální údaje o dosažených mzdách tříděných podle např. věku, dosaženého vzdělání apod. Průměrná mzda zaměstnance v daném roce je vypočtena poměřením s jeho placenou dobou, tedy počtem měsíců, za které mzdu či náhradu mzdy skutečně pobíral, odečtena je tedy doba nemocí a dalších neplacených nepřítomností v práci za daný rok. Takto vypočtená průměrná mzda není a ani nemůže být shodná s průměrnou mzdou zjišťovanou z podnikového výkaznictví ČSÚ.\n\nOdbornou veřejností je více než průměrná mzda požadován ukazatel medián mezd. Medián ovšem nelze získat z podnikového výkaznictví. Podklady pro medián jsou k dispozici ze strukturálního šetření, kdy se shromažďují data za jednotlivé zaměstnance. Seřazením platů (mezd) všech zaměstnanců od největšího po nejmenší je tak zaměstnanec, který se se svou mzdou nachází přesně uprostřed, pobírá medián mezd. Statistická distribuce mezd má totiž kladný koeficient šikmosti a proto nejpravděpodobnější mzdou (modus) je menší mzda než je průměrná. Čím je větší rozdíl mezi průměrnou mzdou a mediánem, tím vyšší mzdová nerovnost v zemi, ve sledované ekonomice, je. Mzdové rozdíly v Česku jsou v rámci zemí OECD jedny z nejmenších. Přibližně 10 % mezd je menších než 0,5 průměrné mzdy, polovina mezd je menších než 0,85 průměrné mzdy a přibližně 10 % nejvyšších mezd je nad 1,5násobek průměrné mzdy. Mzdy jsou vyrovnanější ve vyspělejších zemích, kde je i průměrná mzda blíže mediánu mezd.\n\nVe 4. čtvrtletí 2017 vzrostla průměrná hrubá měsíční nominální mzda na přepočtené počty zaměstnanců v národním hospodářství proti stejnému období předchozího roku o 8,0 %, reálně se zvýšila o 5,3 %. Medián mezd činil 27 320 Kč.  \n\nVe 4. čtvrtletí 2017 činila průměrná hrubá měsíční nominální mzda*) (dále jen „průměrná mzda“) na přepočtené počty zaměstnanců v národním hospodářství celkem 31 646 Kč, což je o 2 337 Kč (8,0 %) více než ve stejném období roku 2016. Spotřebitelské ceny se zvýšily za uvedené období o 2,6 %, reálně se tak mzda zvýšila o 5,3 %. Objem mezd vzrostl o 10,0 %, počet zaměstnanců o 1,9 %.\n\nProti předchozímu čtvrtletí činil růst průměrné mzdy ve 4. čtvrtletí 2017 po očištění od sezónních vlivů 2,1 %.\n\nMedián mezd (27 320 Kč) vzrostl proti stejnému období předchozího roku o 8,9 %, u mužů dosáhl 29 639 Kč, u žen byl 24 790 Kč. Osmdesát procent zaměstnanců pobíralo mzdu mezi  12 263 Kč a 51 412 Kč.\n\nV roce 2017 dosáhla průměrná mzda 29 504 Kč, v meziročním srovnání činil přírůstek 1 929 Kč (7,0 %). Spotřebitelské ceny se zvýšily za uvedené období o 2,5 %, reálně se mzda zvýšila o 4,4 %.\n\nPrůměrná měsíční čistá mzda v zemích OECD (za rok 2015, v Kč)\n\n\n"}
{"id": "859906", "url": "https://cs.wikipedia.org/wiki?curid=859906", "title": "Maďarsko na Letních olympijských hrách 2004", "text": "Maďarsko na Letních olympijských hrách 2004\n\nMaďarsko na Letních olympijských hrách v roce 2004 reprezentovala výprava 209 sportovců (119 mužů a 90 žen) v 20 sportech.\n\n"}
{"id": "859908", "url": "https://cs.wikipedia.org/wiki?curid=859908", "title": "Chana", "text": "Chana\n\nChana (: חנה) je hebrejské rodné jméno, u ženských nositelek je variantou jména Hana. Mezi jeho nositele patří:\n\nDále jde o součást názvu několika lokalit v Izraeli:\n\nOstatní významy:\n"}
{"id": "859918", "url": "https://cs.wikipedia.org/wiki?curid=859918", "title": "Mary Harronová", "text": "Mary Harronová\n\nMary Harron (* 12. ledna 1953 Bracebridge, Ontario, Kanada) je kanadská režisérka a scenáristka.\n\nNarodila se v ontarijském městě Bracebridge. Její matkou byla Gloria Fisherová, otcem herec Don Harron. Ve svých třinácti letech se s rodinou přestěhovala do Anglie, kde následně studovala na St Anne's College na Oxfordské univerzitě. V době pobytu v Anglii chodila s pozdějším premiérem Tonym Blairem. Později se usadila v New Yorku, kde se stala součástí punkové scény sedmdesátých let. Stála například u zrodu časopisu \"Punk\", do něhož přispívala svými články. V osmdesátých letech, kdy žila znovu v Anglii, působila jako divadelní kritička pro britský magazín \"The Observer\", zatímco své hudební články publikovala v \"The Guardian\". V devadesátých letech se vrátila do New Yorku a začala pracovat v oblasti filmu. Nejprve produkovala dokumentární seriál \"Edge\", zaměřený na populární kulturu.\n\nSvůj režiní debut s názvem \"Střelila jsem Andyho Warhola\" natočila v roce 1996. Je založen na příběhu Valerie Solanasové a jejím neúspěšném atentátu na výtvarníka a režiséra Andyho Warhola. Hudbu k filmu složil velšský hudebník John Cale, který v minulosti právě s Warholem spolupracoval. Jejím druhým filmem bylo \"Americké psycho\" z roku 2000, jde o ztvárnění stejnojmenného románu Breta Eastona Ellise. Hudbu měl i v tomto případě na svědomí John Cale. Na scénáři spolupracovala s Guinevere Turner, která se podílela i na jejím dalším snímku \"Ta známá Bettie Page\" (2005). Ten vypráví příběh modelky Bettie Page. O šest let novější snímek \"Můří deníky\" je adaptací stejnojmenné knihy od Rachel Klein. O dva roky později byl uveden snímek \"Anna Nicole\", což byl příběh modelky Anny Nicole Smith. Snímek se však nedostal do kinodistribuce a uveden byl pouze v televizi a DVD. V roce 2016 začala s Guinevere Turner pracovat na filmu o „Rodině“ Charlese Mansona, který vychází z knih od Eda Sanderse a Karlene Faith. Snímek dostal název \"Charlie Says\" a premiéru měl v září 2018 na Benátském filmovém festivalu.\n\nJiž v květnu 2018 bylo oznámeno, že Harronová bude režírovat životopisný snímek o malíři Salvadoru Dalím nazvaný \"Dali Land\". Po premiéře Mansonova filmu bylo dále oznámeno, že až dokončí snímek \"Dali Land\", natočí adaptaci románu \"The Orange Eats Creeps\" od spisovatelky Grace Krilanovich, a to opět ve spolupráci se scenáristkou Guinevere Turner.\n\nKromě filmové tvorby pracuje také v oblasti televizních seriálů. Režírovala například jednotlivé epizody seriálů \"Velká láska\", \"Stoupenci zla\" a \"Graceland\". Roku 2017 natočila všech šest epizod seriálu \"Alias Grace\". Jde o adaptaci románu od Margaret Atwoodové.\n\nVe filmu \"\" ji hrála Ahna O'Reilly. Jejím manželem je od roku 1998 filmař John C. Walsh. Spolu s ním natočila roku 2008 krátkometrážní film \"Holding Fast\", k němuž složil hudbu Randall Woolf.\n\n\n\n"}
{"id": "859925", "url": "https://cs.wikipedia.org/wiki?curid=859925", "title": "ORP Błyskawica", "text": "ORP Błyskawica\n\nORP Błyskawica je polský torpédoborec patřící ke třídě \"Grom\". Pro polské námořnictvo byl postaven v letech 1935–1937 ve Velké Británii. Obě postavené jednotky třídy \"Grom\" představovaly špičku ve své kategorii. Ve své době se jednalo o silně vyzbrojené a rychlé torpédoborce.\n\nLoď byla nasazena ve druhé světové válce. Krátce před německou invazí do Polska odplula do Velké Británie a následně se zapojila do bojů po jejím boku. Za války eskortovala 83 konvojů, provedla 108 dalších bojových patrol, podílela se na potopení dvou válečných lodí nepřítele a sestřelila čtyři nepřátelská bojová letadla. Během své válečné služby byla třikrát vážně poškozena, pět námořníků padlo a 48 jich bylo zraněno.\n\nPo válce se \"Błyskawica\" vrátila do Polska, aby se po přezbrojení a opravách stala vlajkovou lodí námořnictva Polské lidové republiky. Ze služby byla loď vyřazena v roce 1969. Od roku 1976 je zpřístupněna jako muzejní loď. Kotví ve Gdyni. Je jedinou dochovanou polskou válečnou lodí postavenou v období před druhou světovou válkou. \"Błyskawica\" je jedinou lodí, která byla dekorována nejvyšším polským vojenským vyznamenáním Virtuti Militari.\n\nPlavidlo bylo postaveno v letech 1935–1937 v britské loděnici James Samuel White & Co. Ltd. v Cowes. Na vodu bylo spuštěno 1. října 1936. Do služby bylo zařazeno 25. listopadu 1937.\n\nHlavní výzbroj po dokončení lodě tvořilo sedm 120mm kanónů ve třech dvoudělových a jedné jednodělové věži. Protiletadlovou výzbroj tvořily čtyři 40mm kanóny Bofors a osm 13,2mm kulometů Hotchkiss. Loď dále nesla dva trojhlavňové 550mm torpédomety. Pohonný systém tvoří dvě parní turbíny Parsons a čtyři tříbubnové kotle Admiralty vytápěné mazutem. Lodní šrouby jsou dva. Nejvyšší rychlost dosahovala 39 uzlů.\n\nV roce 1941 došlo k zásadní úpravě výzbroje plavidla. Všechny 120mm kanóny nahradilo osm dvouúčelovýcch 102mm děl MK XVI umístěných ve dvoudělových věžích. \"Błyskawica\" byla navíc vybavena čtyřmi vrhači a dvěma skluzavkami pro svrhávání hlubinných pum. Později během války byly kulomety nahrazeny čtyřmi 20mm kanóny Oerlikon. Původní torpédomety navíc nahradil čtyřnásobný 533mm torpédomet britského typu.\n\nV předvečer německé invaze do Polska (přesněji 30. srpna 1939) polské námořnictvo uskutečnilo operaci Peking, v jejímž rámci přesunulo torpédoborce \"Błyskawica\", \"Grom\" a \"Burza\" do Velké Británie. Plavidla tak unikla jistému zničení a mohla se zapojit do dalšího průběhu druhé světové války. Už 7. září 1939 loď zachytila a napadla německou ponorku. V roce 1940 se \"Błyskawica\" podílela na obraně Norska proti německé invazi. Během tohoto nasazení se posádce podařilo sestřelit dvě německá letadla. Po návratu se loď podílela na evakuaci spojeneckých vojáků z pláží a přístavu v Dunkerque. Později sloužila zejména k doprovodu konvojů – za celou válku jich chránila celkem 83. V roce 1944 se účastnila vítězných námořních střetnutí u Ouessantu (německý torpédoborec \"ZH1\" byl v bitvě potopen a \"Z32\" najel na břeh) a La Rochelle. Poslední bojovou akcí, na které se \"Błyskawica\" za druhé světové války podílela, byla operace Deadlight – potopení německých ponorek, které se vzdaly vítězným Spojencům.\n\n\"Błyskawica\" válku přečkala a v roce 1947 se vrátila do Polska. Následovala dvouletá rekonstrukce a přezbrojení na sovětské standardy. Britská dvouúčelové 4´ děla MK XVI byla upravena pro použití sovětské 100mm munice výměnou hlavní, 40 mm Bofors nahradilo deset 37mm kanónů, torpédová výzbroj byla vyměněna za jeden trojhlavňový 533mm torpédomet. Protiponorkovou výzbroj tvořily dva vrhače a dvě skluzavky hlubinných pum. Počátkem 60. let byla \"Błyskawica\" vlajkovou lodí polského námořnictva. V roce 1967 na ní došlo k havárii kotlů, která vedla k vyřazení lodě z první linie o dva roky později. Po svém vyřazení byla \"Błyskawica\" přeměněna na plovoucí muzeum a od roku 1976 je přístupná ve Gdyni.\n\n"}
{"id": "859928", "url": "https://cs.wikipedia.org/wiki?curid=859928", "title": "Sarinda", "text": "Sarinda\n\nSarinda je indický historický smyčcový hudební nástroj. Obsahuje v rozmezí od deseti do třiceti strun a standardně se na ní hraje při sezení na zemi ve svislé poloze. Je významným nástrojem v Západním Bengálsku, Biháru či Uríse. Nástrojem podobného typu je například sarangi.\n"}
{"id": "859933", "url": "https://cs.wikipedia.org/wiki?curid=859933", "title": "Oded Becer", "text": "Oded Becer\n\nOded Becer (: , rodným jménem ; 22. srpna 1921 – 17. října 1989) byl izraelský spisovatel.\n\nNarodil se v německém Breslau (dnešní Wrocław v Polsku) jako třetí syn v zámožné židovské rodině. Během studií se stal členem sionistické mládežnické organizace ha-Bonim a v roce 1936 prošel výcvikovým táborem této organizace ve slezské oblasti. Během Křišťálové noci byli členové ha-Bonim převezeni nákladními vlaky do koncentračního tábora Buchenwald. Po měsíci se Židovské agentuře podařilo dojednat jejich propuštění a půl roku na to se Becerovi podařilo dostat do mandátní Palestiny na palubě uprchlické lodi Dora, a to pouhé dva týdny před vypuknutím druhé světové války.\n\nPo příjezdu do britské mandátní Palestiny se usadil v mošavu ha-Bonim a vstoupil do Hagany. V roce 1941 se podílel na založení kibucu Dorot, který byl v té době nejjižnější židovskou osadou. Psaní se začal věnovat v roce 1948 během izraelské války za nezávislost a v 50. letech vydal desítky povídek. V letech 1950 až 1959 sloužil v izraelské armádě a mimo to se zúčastnil sinajské, šestidenní a jomkipurské válce. V roce 1957 opustil Dorot a v roce 1960 dokončil studia na vzdělávacím a výzkumném institutu Bejt Berl.\n\nZa svou literární kariéru vydal celou řadu knih, za některé získal literární ocenění. Mimo jiné je autorem knihy \"ha-Canchanit še-lo šava\" („Parašutistka, která se nevrátila“) z roku 1968, pojednávající o Chaně Seneš.\n\n"}
{"id": "859936", "url": "https://cs.wikipedia.org/wiki?curid=859936", "title": "Naše paní Božena Němcová", "text": "Naše paní Božena Němcová\n\nNaše paní Božena Němcová je básnická sbírka, jejímž autorem je básník, prozaik a překladatel František Halas. \n\nByla napsána v období 2. světové války (1940) a obrací se k minulosti národní kultury. Střetávají se zde témata tradičních národních hodnot, vlastenectví a lidových písní. Autor zde zachycuje nejvýznamnější postavu naší literatury z 1. poloviny 19. století – Boženu Němcovou, která je symbolem hrdosti, vlastenectví a odvahy.\n\nTato monotematická sbírka obsahuje sedmnáct básní, které zobrazují sedmnáct obrazů ze života Boženy Němcové. Ta byla považována za matku české řeči a jemnou ženu, která musela mnoho skrývat a zamlčet. Vylíčením strádání této výjimečné ženy se básník snaží poukázat především na její vnitřní sílu, jež jí pomohla překonat všechny nesnáze. Díky své vnitřní síle dokázala přeměnit životní bolest v tvůrčí činy, v dílo plné harmonie a víry v život.\n\nZa vstupním oslovením následují čtyři čtveřice básní, v nichž ukazuje Halas mladou, krásnou Boženu Němcovou, později se věnuje jejímu životu v chudobě, smrti a jejímu tvůrčímu odkazu. Básně nám přibližují její nešťastný manželský život (\"Svatební\"), jiřinkové bály, manželské rozepře (\"Žena a muž\"). Ke konci se dočítáme o osudy ženy – spisovatelky, která žije a tvoří v bídě a nouzi (\"Naše paní bojuje s drakem\"). Zobrazují se zde i konflikty se zámožnými obrozenci, jenž jí odmítají pomoci. Život a smrt Boženy Němcové je vylíčen jako osud světice a velká pozornost je věnována jejímu umírání.\n\nVyzpíváním tragického životního příběhu této moudré, krásné, statečné i nešťastné ženy se autor snaží o rozvinutí schopnosti poznání čtenáře. Sbírka obsahuje patos, velmi zvučný, plný vlastenectví a vděčnosti k této veliké ženě. Je neidealizovaný, nenadnesený a pravdivě zachycuje velikost Boženy Němcové, i když je zde trochu cítit jistý strach před tehdejší cenzurou. Hlavním tématem sbírky je také oslava českého jazyka jako krásné mateřského jazyka. Halasova básnická řeč se zde projasnila a přiblížila k tradici lidové poezie. Řadí vedle sebe například klasickou formu litanie (\"Chvála naší Paní\") a její nové pojetí, které je zvláštní směsicí vznešené litanie a hovorového stylu (Naše Paní bojuje s drakem), moderní baladu s tématem milostné tragédie (\"Žena a muž\"), píseň (\"Podobizna naší Paní\") a dochází až ke stylizaci veršů pro děti s pohádkovými motivy (\"První slova naší Paní\", \"Sedí smutná Paní\") a s kreací dětských říkadel s výraznou euforickou hrou (\"U hrobu naší Paní\"). Toto kompoziční úsilí vytvářející určitou jednotu v rozmanitosti sbírky dodává veršům klasickou vyváženost a řadí ji tím k nejvýznamnějším monotematickým Halasovým sbírkám.\n\n"}
{"id": "859938", "url": "https://cs.wikipedia.org/wiki?curid=859938", "title": "Gig Harbor High School", "text": "Gig Harbor High School\n\nGig Harbor High School je státní střední škola ve městě Gig Harbor v americkém státě Washington.\n\nZaložena byla roku 1978 jako škola úrovně 2A, nyní se ale nachází na úrovni 4A. Jejími rivaly jsou Peninsula High School a South Kitsap High School.\n\nV roce 1990 byla budova školy třífázově renovována. Oproti původnímu plánu byly ušetřeny dva měsíce a půl milionu dolarů. V první fázi byla postavená nová budova školy a nová tělocvična, ve druhé renovován stávající prostor školy a jídelna a postavena nová správní budova a ve třetí fázi byla stará správní budova předělána ve třídy a hudební učebny.\n\nŠkole se daří v přespolním běhu, který zde koučuje Mark Wieczorek. Dívčí tým vyhrál tři státní tituly v řadě mezi lety 2005 a 2007, roku 2005 navíc skončil celkově sedmý v celé zemi. Chlapecký tým vyhrál po dlouhé době státní titul v roce 2011.\n\nTým amerického fotbalu už několikrát vyhrál regionální ligu, ve které jsou úspěšné i oba tenisové týmy. Tenisté jsou trénováni Kevinem Davisem a každý rok od roku 2004 je z jejich týmu povolán na státní mistrovství alespoň jeden hráč. Roku 2008 ale vyhrála státní titul za Gig Harbor tenistka Kristy Sipes.\n\nV baseballe patří škola každoročně mezi favority, naposledy vyhrála státní titul roku 1997. V roce 2010 vyhrála regionální ligu. V zápase vyhrál naposledy za školu v roce 1995 státní titul Raoul Ancira.\n\nŠkole se daří i v atletice, a to možná nejvíce ze všech sportů. Roku 2007 vyhrála státní titul jak mezi dívkami, tak chlapci. Jejich trenérem je Kevin Eager. Tým vodního póla vyhrál od roku 2010 tři státní tituly třikrát v řadě.\n\n"}
{"id": "859942", "url": "https://cs.wikipedia.org/wiki?curid=859942", "title": "Wegaf", "text": "Wegaf\n\nWegaf byl staroegyptským faraonem 13. dynastie, který vládl v období Druhé přechodné doby. Wegaf je považován za prvního faraona této dynastie.\n\nFaraon je zapsán v Turínském královském papyru pod svým trůnním jménem Chutaure (v překladu „Re je ochráncem Obou zemí“) a je zde uveden jako první panovník 13. dynastie. Další zmínky o tomto králi pocházejí z nalezených soch a stély. V Abydu nechal vztyčit stélu, která obsahovala královo nařízení zakazující stavění hrobek podél procesní cesty v Abydu. Tento dekret si přisvojil faraon Neferhotep I., pozdější vládce ze stejné dynastie.\n"}
{"id": "859944", "url": "https://cs.wikipedia.org/wiki?curid=859944", "title": "Marie Kristýna Neapolsko-Sicilská (1806)", "text": "Marie Kristýna Neapolsko-Sicilská (1806)\n\nMarie Kristýna Neapolsko-Sicilská (27. duben 1806 – 22. srpen 1878) byla španělská královna, čtvrtá manželka Ferdinanda VII. Byla dcerou Františka I. Neapolsko-Sicilského a Marie Izabely Španělské.\n\nSicilská princezna z rodu Bourbon-Obojí Sicílie se 11. prosince 1829 vdala za svého strýce z matčiny strany, třikrát ovdovělého španělského krále Ferdinanda, který stále neměl dědice. Proto se počtvrté oženil už sedm měsíců po smrti své předchozí manželky. Marie Kristýna mu rychle po sobě porodila dvě dcery – Isabelu a Luisu.\n\nFerdinand zemřel 29. září 1833 a Marie Kristýna se stala regentkou za svou dceru Isabelu. Isabelin nárok na trůn zpochybňoval její strýc Carlos, ale Marie Kristýně a jejím podporovatelům se však proti Carlosovi podařilo nárok Isabely v dlouhé válce uhájit.\n\nUž 28. prosince 1833 se královna vdova tajně vdala za bývalého seržanta královské gardy Agustína Fernanda Muñoze (1808–1873). Porodila mu celkem sedm dětí. Kdyby Marie Kristýna svůj nový sňatek veřejně vyhlásila, přišla by o regentství. Na španělském dvoře byl však její vztah s Muñozem dobře známý. Nakonec se zprávy o jejím druhém manželství s nízko postaveným vojákem dostaly na veřejnost a královna vdova se stala velmi nepopulární. Její pozici podkopávaly i obavy, že ve skutečnosti nepodporuje své liberální ministry. V roce 1840 byla nucena vzdát se regentství, odešla s manželem ze Španělska a regentem země se stal generál Espartero.\n\nV roce 1844 začala její dcera Isabela vládnout sama a ta nakonec druhé manželství své matky uznala a Muñozovi dala několik titulů. Isabela byla svržena z trůnu v roce 1868 a připojila se k matce ve Francii. Zažila i to, že na trůn se v roce 1874 dostal její vnuk Alfons XII. Španělský. Ten svou matku a babičku do Španělska pozval, ale nedovolil jim vrátit se trvale do země.\n\nMarie Kristýna zemřela v roce 1878 a místem jejího posledního odpočinku je El Escorial.\n\n"}
{"id": "859946", "url": "https://cs.wikipedia.org/wiki?curid=859946", "title": "Chelsea (britská hudební skupina)", "text": "Chelsea (britská hudební skupina)\n\nChelsea je britská punkrocková skupina, založená v roce 1976 v Londýně. Původní sestavu tvořili Gene October (zpěv), William Broad (kytara, později známý jako Billy Idol), Tony James (baskytara) a John Towe (bicí). Své první, eponymní, album skupina vydala v roce 1979.\n\n\n"}
{"id": "859947", "url": "https://cs.wikipedia.org/wiki?curid=859947", "title": "Skyfall (soundtrack)", "text": "Skyfall (soundtrack)\n\nSkyfall je soundtrack k 23. filmové bondovce \"Skyfall\", natočené pro společnost Eon Productions. Ve Velké Británii vyšel 29. října 2012 u vydavatelství Sony Classical a ve Spojených státech pak 6. listopadu 2012. Hudbu zkomponoval Thomas Newman, jako svou první práci pro bondovskou sérii. Stal se tak devátým skladatelem filmové hudby k příběhům Jamese Bonda.\n\nProducenti Michael G. Wilson a Barbara Broccoliová 9. ledna 2012 oznámili, že by se autorem hudby k nové bondovce \"Skyfall\" měl stát Thomas Newman, blízký spolupracovník režiséra filmu Sama Mendese.\n\nPrůběh získání práce Newman popsal slovy: \"„Velmi ostýchavě jsem mu [Mendesovi] zavolal nebo poslal mail a řek, vždyť víš, že bych tu věc strašně rád dělal, ale nechtěl bych vypadat sebevědomě. Odepsal, že se mi právě chystal zavolat a pozval mě na oběd„\". Newman tak převzal hudební složku snímku od skladatele Davida Arnolda, který se podílel na pěti předchozích bondovkách. \"Skyfallu\" se nemohl věnovat pro pracovní vytížení na závěrečných ceremoniálech londýnské olympiády a paralympiády. Arnold však později režisérův výběr komentoval slovy, že hlavním důvodem Mendesovy volby byla opakovaná filmová spolupráce s Newmanem.\n\nDne 6. října 2012 došlo ke zveřejnění seznam skladeb a jejich délky. První ukázky hudby vyšly o tři dny později 9. října, zatímco celý soundtrack se vydání dočkal necelý měsíc poté u labelu Sony Classical.\n\nNa rozdíl od většiny soundtracků k bondovkám album neobsahuje stejnojmennou titulní skladbu „Skyfall“, z autorské dílny Adele a Paula Epwortha. Po soundtracku \"Casino Royale\" z roku 2006 je tak druhou nahrávku celé série, na níž chybí hlavní píseň. Přesto skladba č. 13 instrumentálně odráží titulní šlágr.\n\nBuklet CD uvádí, že hudba obsahuje změněné prvky titulní skladby k první bondovce „James Bond Theme“, jejímž autorem byl Monty Norman. Arnoldovo aranžmá „James Bond Theme“ pak doprovází závěrečné titulky filmu \"Skyfall\", ovšem soundtrack jej neobsahuje.\n"}
{"id": "859961", "url": "https://cs.wikipedia.org/wiki?curid=859961", "title": "Jaroslav Unger", "text": "Jaroslav Unger\n\nJaroslav Unger (* 28. prosince 1959 Rychnov nad Kněžnou) je český politik, v 90. letech 20. století poslanec České národní rady a Poslanecké sněmovny za SPR-RSČ, později za menší odštěpenecké poslanecké kluby.\n\nNarodil se v Rychnově nad Kněžnou. Jeho rodiče Elfrieda Ungerová a Jaroslav Unger se často stěhovali, do Rokytnice v Orlických horách, pak do Kadaně a znovu do Rokytnice v Orlických horách. V Rokytnici dokončil základní devítiletou školu a věnoval se zde závodně házené. Stal se českým mistrem v kategorii žáků. Po zániku házenkářského oddílu přešel do fotbalového mužstva. V roce 1978 dokončil studium na Střední dřevařské průmyslové škole v Hranicích. Po dobu středoškolského studia působil v dorosteneckém fotbalovém družstvu Sigma Hranice a hrál dorosteneckou ligu. Pak byl přijat na Vojenskou akademii Antonína Zápotockého v Brně, odkud ale byl po necelém roce vyloučen pro nesouhlas se vstupem do KSČ. Sloužil pak u 7. bojového tankového pluku Jindřichův Hradec. Zde absolvoval dvouletou základní vojenskou službu, kterou ukončil roku 1981 v hodnosti desátníka. Po návratu do domovské Rokytnice nastoupil jako dělník na pile. V tomto městě založil oddíl karate, v kterém do roku 1989 působil jako trenér. Mezitím se roku 1983 oženil. S manželkou Věrou mají dcery Markétu, Věru a Ingrid. Z důvodů snazšího ubytování přijal místo topiče a údržbáře v základní škole v Rokytnici.\n\nPo sametové revoluci zakládal v Rokytnici místní organizaci Sdružení pro republiku - Republikánské strany Československa a v komunálních volbách roku 1990 byl za tuto stranu zvolen do místního zastupitelstva. Ve volbách v roce 1992 kandidoval do ČNR za Sdružení pro republiku - Republikánskou stranu Československa (volební obvod Východočeský kraj). Zvolen nebyl, ale do ČNR usedl bezprostředně po volbách jako náhradník poté, co Věra Jarkovská zvolená za SPR-RSČ nepřevzala mandát. Zasedal ve výboru pro vědu, vzdělání, kulturu, mládež a tělovýchovu.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní zasedal do voleb v roce 1996. Poslanecký klub SPR-RSČ opustil v červnu 1993. Jako důvod odchodu ze SPR-RSČ uvádí nesouhlas s tím, aby odváděl finance vedení strany bez předložení vyúčtování. Následně byl od června 1993 do dubna 1994 členem poslaneckého klubu Hnutí za samosprávnou demokracii - strany Moravy a Slezska, který sice jménem navazoval na stejnojmennou politickou stranu, ale vymezoval se proti ní a v jeho vedení zaujímala významné pozice Moravská národní strana. Počátkem dubna 1994 vystoupil Unger na tiskové konferenci Moravské národní strany a spolu s několika dalšími poslanci oznámil, že z klubu Hnutí za samosprávnou demokracii - strany Moravy a Slezska vystupují. Důvodem byly „\"zásadní rozpory v politickém přístupu k metodám a principům prosazování moravských požadavků\".“ Následně byl od dubna 1994 do ledna 1995 nezařazeným poslancem a pak od ledna 1995 do února 1996 zasedal v poslaneckém klubu Liberální strany národně sociální, který se ale postupně vymezil proti mateřské straně LSNS a v únoru 1996 se přejmenoval na klub Občanského národního hnutí, kam přešel i Unger.\n\nByl nadále aktivní v komunální politice. V komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Rokytnice v Orlických horách, v roce 1994 jako bezpartijní (nezávislý na kandidátce koalice SPR-RSČ a Důchodci za životní jistoty), v roce 1998 podle svých slov coby nezávislý na kandidátce subjektu Českomoravská unie středu (podle databáze komunalnipolitika.cz jako člen SPR-RSČ) a roku 2002 opět jako nestraník (nezávislý na kandidátce ČSSD). Do tamního zastupitelstva kandidoval neúspěšně i v komunálních volbách roku 2006 a komunálních volbách roku 2010. K roku 2006 byl kandidátem a členem Strany zelených (členem strany od roku 2005, podílel se na založení místní organizace Zelených v Rokytnici), v roce 2010 byl členem ČSSD, na jejíž kandidátce byl ve volbách v letech 2014 a 2018 zvolen členem zastupitelstva města. Profesně se uvádí jako školník.\n\nV roce 1996 absolvoval kurz okresních fotbalových rozhodčích a trvale pak působí jako rozhodčí regionálních fotbalových utkání. Profesně působí setrvale jako školník na základní škole v Rokytnici. V roce 2004 založil ženský fotbalový tým v rámci AFK Union Rokytnice, v němž působí jako trenér.\n\n"}
{"id": "859964", "url": "https://cs.wikipedia.org/wiki?curid=859964", "title": "Záchodová mísa", "text": "Záchodová mísa\n\nZáchodová mísa je hlavní součást splachovacího záchodu. Většinou je vyrobena ze sanitární keramiky, ale jsou i mísy např. ze skla. Je to nejdůležitější část splachovacího záchodu. Je na ní umístěno záchodové prkénko, na kterém sedí defekující člověk. Součástí mísy je zápachová uzávěrka (sifon), která je napojená směrem dozadu nebo do podlahy na kanalizaci, v českém prostředí nejčastěji potrubí DN100 (s vnitřním průměrem 100 mm). Mísa se upevňuje šrouby buď do podlahy, nebo v případě závěsné mísy ke stěně. Varianta mísy označované \"kombi\" je doplněná nádržkou vody na splachování, která dosedá na zadní část mísy za prkénkem.\n\nK čištění vnitřní části mísy je určen toaletní kartáč a většinou parfémované přípravky dezinfikující a odstraňující vodní kámen usazující se uvnitř mísy. Tyto funkce plní i přípravky průběžně se uvolňující při splachování, umístěné např. v závěsných plastových košících (WC blok) pod okrajem mísy.\n"}
{"id": "859967", "url": "https://cs.wikipedia.org/wiki?curid=859967", "title": "Delias eucharis", "text": "Delias eucharis\n\nDelias eucharis je pestře zbarvený, středně velký motýl z čeledi běláskovitých, hojně se vyskytující v Jižní a Jihovýchodní Asii. Dospělci tráví většinu života v korunách stromů, odkud však slétá za kvetoucími rostlinami, často navštěvuje zahrady. Živnou rostlinou tohoto běláska jsou rostliny z čeledi ochmetovité (\"Loranthaceae\").\n\n"}
{"id": "859971", "url": "https://cs.wikipedia.org/wiki?curid=859971", "title": "Giampiero Maini", "text": "Giampiero Maini\n\nGiampiero Maini (* 29. září 1971, Řím, Itálie) je bývalý italský fotbalista, který hrál jednou v reprezentaci.\n\n\n"}
{"id": "859977", "url": "https://cs.wikipedia.org/wiki?curid=859977", "title": "Massimo Taibi", "text": "Massimo Taibi\n\nMassimo Taibi (* 18. února 1970, Palermo, Itálie) je bývalý italský fotbalista hrající na postu brankáře.\n\n\n"}
{"id": "859978", "url": "https://cs.wikipedia.org/wiki?curid=859978", "title": "Simone Braglia", "text": "Simone Braglia\n\nSimone Braglia (* 22. července 1962, Ponte Chiasso, Itálie) je bývalý italský fotbalista hrající na postu brankáře.\n\n"}
{"id": "859984", "url": "https://cs.wikipedia.org/wiki?curid=859984", "title": "Maďarsko na Letních olympijských hrách 2000", "text": "Maďarsko na Letních olympijských hrách 2000\n\nMaďarsko na Letních olympijských hrách v roce 2000 reprezentovala výprava 178 sportovců (109 mužů a 69 žen) v 23 sportech.\n\n"}
{"id": "859985", "url": "https://cs.wikipedia.org/wiki?curid=859985", "title": "Druhá šance", "text": "Druhá šance\n\nDruhá šance může být:\n\n"}
{"id": "859990", "url": "https://cs.wikipedia.org/wiki?curid=859990", "title": "Vráska", "text": "Vráska\n\nVráska je označení pro záhyb v kůži, který vzniká stahováním pokožky. Vrásky se nejčastěji objevují na obličeji a na krku a jsou jedním z typických projevů stárnutí. Současná estetická medicína a kosmetický průmysl uvádí na trh obrovské množství přípravků a přístrojů, které mají vrásky potlačit nebo zamezit jejich vzniku.\n\nK vzniku vrásek dochází v důsledku stárnutí pokožky, jejíž struktura postupem času ztrácí svou pružnost. Se zvyšujícím se věkem je spojeno také zpomalení buněčné obnovy a neschopnost kůže vytvářet dostatečné množství kvalitního kolagenu, který by rýhy v pokožce dokázal vyrovnat.\n\nV případě dlouhodobé nedostatečné hydratace pleti pronikne zvrásnění až do škáry, která je podpůrnou tkání kůže. V takovém případě vznikají hluboké a velmi výrazné vrásky. Vrásky se dělí na statické a dynamické (mimické). Dynamické vrásky vznikají kontrakcí svalů, které způsobuje mimika tváře. Objevují se obvykle okolo 35 let. Statické vrásky způsobuje povadnutí spodní výstelkové vrstvy kůže a zpomalená produkce kolagenu. Vznik statických vrásek lze pozorovat okolo 40. roku věku.\nVznik vrásek ovlivňuje celá řada vnějších i vnitřních faktorů. Velkou měrou se na stárnutí pokožky podílí například kouření nebo vystavování UV záření. Časté slunění aktivuje v pokožce enzymy, které rozrušují strukturu kolagenu a narušují tak obnovu pokožky.\n\nMezi další faktory patří nedostatek spánku, stres nebo přílišná konzumace alkoholu.\n\nZákladem zamezení vzniku vrásek je zdravý životní styl s vyváženou stravou bohatou na:\n\nAntioxidanty obsažené v zeleném čaji dokážou zabránit působení volných radikálů, které poškozují strukturu buněk.\n\nZpůsoby jak odstranit vrásky můžeme rozdělit na invazivní a neinvazivní. Do první skupiny řadíme veškeré zákroky plastické chirurgie jako je operace očních víček nebo facelift. Do kategorie neinvazivních metod spadají v první řadě různé krémy a kosmetické přípravky, které mají pleti dodávat účinné látky pro hydrataci a regeneraci (kyselina hyaluronová, retinol apod.).\n\nVelký rozmach zažívají dermatologické metody pro omlazení pleti pomocí různých výplňových materiálů – ty se injekčně aplikují do vrásky a dorovnají ji s okolní pokožkou. Výplňové materiály se rozdělují na krátkodobé (trvání účinku 6 – 9 měsíců), střednědobé (1 – 2 roky) a dlouhodobé (5 i více let).\n\nMezi další způsoby omlazení pleti patří aplikace různých postupů, které stimulují přirozenou tvorbu kolagenu. Mezi nejdostupnější patří frakční CO laser, radiofrekvence (tzv. neinvazivní vypnutí pleti) nebo aplikace medicinálního oxidu uhličitého (karoboxoterapie).\n\nZatímco u mužů jsou vrásky vnímány jako důkaz zkušeností, rozhledu a moudrosti, u žen jsou často vnímány čistě negativně jako vada na kráse. V honu za ideálem krásy ženy často sahají i k drastickým metodám, které sice vrásky úplně odstraní, ale zároveň tím připraví tvář o její výraz a přirozený vzhled.\n"}
{"id": "859992", "url": "https://cs.wikipedia.org/wiki?curid=859992", "title": "Bitva o Dillí", "text": "Bitva o Dillí\n\nBitva o Dillí se odehrála 17. prosince 1398. Je jednou ze slavných bitev tatarského vůdce a dobyvatele Tímura Lenka, známějšího jako Tamerlán. Ve známost vešla pod poněkud bizarním názvem „řvoucí hořící velbloudi“.\n\nTamerlán svými taženími (bylo jich kolem 35) vytvářel obrovskou říší, rozprostírající se od Středomoří až po Čínu, od Moskvy až po Perský záliv. Přestože byl příznivcem islámu a svá tažení mnohdy vyhlašoval, jako džihád, (tj. svatá válka proti nevěřícím), přestože mnozí z těch, proti kterým bojoval, byli také muslimové. Byl znám jako velmi krutý vojevůdce; své zajatce často mučil nelidským způsobem, mezi nimiž je popsáno pálení v plamenech, věšení hlavou dolů, baštonáda (výprask na chodidla) atd.\n\nMimo to byl mistr v rozličných bitevních taktikách. V roce 1400 při dobývání křesťanského přístavu ve Smyrně využil jedné z nich. Na pomoc smyrnským přijížděla námořní flotila, když tu Tamerlán velil katapultovat hlavy zajatců do lodí. Vyděšená posádka se obrátila zpět.\n\n1398 se Tamerlán dozvěděl o občanské válce v Dillíském sultanátu. Vzal to jako další příležitost ke svému dobývání. Věděl totiž, že Dillí bylo tou dobou velmi bohaté město. Toho samého roku vyhlásil džíhád proti dillínskému sultanátu. \n\nV cestě jim mimo řeky a pouště ležely Hindúkuše, hory v dnešním Afghánistánu. Jejich zdolání bylo obtížné i pro Alexandra Velikého I. Tamerlán se do hor odpojil nejdříve se skupinkou menšího počtu bojovníků. Průsmyk zdolávali v noci, kdy byl led zcela zmrzlý a tím pádem stabilnější. Nakonec zaútočili na divoké kmeny káfirů, kteří místní území obývali, teprve poté se k nim připojil zbytek armády.\n\nPři procházení indickým územím plenili a vypalovali veškeré vesnice, které jim stály v cestě. Už během cesty zajali 100 000 lidí. Později je však Tamerlán nechal povraždit kvůli obavám za vzpoury.\n\nTo, co však budilo obavy v Tamerlánově armádě, i v Tamerlínovi samém, byla indická obávaná válečná zbraň: váleční sloni. Ti byli velmi agresivní, byli skvěle chráněni přes tělo drátěnou zbrojí, ke klům byly připevněny dlouhé zahnuté šavle, namořené do velmi silného jedu a na hřbetech těchto tvorů seděli indičtí lučistníci. \nKdyž se blížili indičtí protivníci, Tamerlánovi muži strategicky vykopali hluboké příkopy kolem svého postavení a obklopili ochranným valem. Dále vytvořili stovky železných ježků s ostny, které měly zraňovat zvířecí kopyta a tím znemožňovat další postup. Do předních linií nechal přivést velbloudy, na jejichž hřbety byly připevněny dřevěné hranice, připraveny k podpalu.\n\nDne 17. prosince, roku 1398 se před hradbami Dillí střetly obě armády. Indové byli postaveni do obvyklé formace; sloni (bylo jich kolem 120) ve středu, předních pozicích, za nimi pěšáci a po stranách křídla, tvořená jízdou. \n\nBoj se rozpoutal nejdříve na obou křídlech. Když bylo zjevné, že Turci získávají převahu, indický sultán dal povel k útoku slonů. V tu chvíli byli také Turky vypuštěni velbloudi; hranice na jejich zádech byly zapáleny. Ti se, kvílejíce bolestí, pustili do nepřátelských řad a vyvolávali paniku. Splašení sloni udupávali své vlastní vojáky, nedbali příkazů svých pánů a nekontrolovaně našlapávali na nastražené kovové ježky. Díky tomu se podařilo Turkům pobít většinu svých nepřátel, jejich zbytek se dal na útěk.\n\nTatarům již nic nebránilo ke vstupu do hradeb Dillí. Započalo kruté plenění. Bylo zabito 50 000 mužů, žen a dětí. Město bylo zapáleno. Zbylé přeživší postihla nákaza, nejspíše dýmějového moru. Trvalo více než století, než se Dillí z toho opět vzpamatovalo.\n\nPo bitvě u Dillí mnoho ze zajatých lidí bylo donuceno Tamerlánovi vzdát hold pro jeho moc a slávu. Nicméně poklonit se byli donuceni i sloni, které Tamerlán získal, jako válečnou kořist, jeden po druhém před vůdcovým stanem. V době, kdy Tamerlán dobyl Dillí, mu bylo více než 60 let. S válčením neustal, ač ve stáří byl do bitev již nošen na nosítkách. Zemřel roku 1405 v Číně.\n\n"}
{"id": "859995", "url": "https://cs.wikipedia.org/wiki?curid=859995", "title": "Jiří Uřičář", "text": "Jiří Uřičář\n\nJiří Uřičář (* 25. srpna 1948) je český politik, v 90. letech 20. století poslanec České národní rady a Poslanecké sněmovny za KDU-ČSL.\n\nVe volbách v roce 1992 byl zvolen do České národní rady za KDU-ČSL (volební obvod Jihomoravský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde zasedal do sněmovních voleb v roce 1996.Zasedal v zemědělském výboru a v letech 1993-1996 i ve výboru mandátovém a imunitním. V roce 1995 média informovala, že poslanec Uřičář vede spor s nájemci své farmy na Hodonínsku. Spor se vedl okolo užívání pozemků a poslanec hodlal vyklidit nájemce i za použití donucovacích prostředků.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen za KDU-ČSL do zastupitelstva obce Tvarožná Lhota. Profesně se k roku 1998 uvádí jako podnikatel, k roku 2002 jako úředník a k roku 2006 a 2010 jako starosta. V roce 2002 působil na postu zástupce přednostky okresního úřadu v Hodoníně.\n\n"}
{"id": "859997", "url": "https://cs.wikipedia.org/wiki?curid=859997", "title": "Giovanni Girolamo Morone", "text": "Giovanni Girolamo Morone\n\nGiovanni Girolamo Morone (25. ledna 1509, Milano – 1. prosince 1580, Řím) se narodil jako syn velkého kancléře milánského velkovévody. Dětství prožil v Modeně, kde přijal i základy vzdělání. Studoval práva v Padově a stal se klerikem. Jako projev uznání činnosti jeho otce během sacco di Roma (1527) byl ve věku 20 let jmenován papežem Klimentem VII. biskupem modenským. Až o šest let později byl v Boloni vysvěcen na kněze a stejného dne přijal i biskupské svěcení. Byl používán i na diplomatické mise, zejména u císařského dvora a na říšských sněmech. V roce 1542 jej Pavel III. jmenoval kardinálem. V době teroru Pavla IV. byl obviněn z hereze a na dva roky zavřen do vězení na Andělském hradě. Po dvojím předsednictví tridentského koncilu a po smrti Pia IV. byl jedním ze žhavých kandidátů konkláve. Zemřel roku 1580 a je pochován naproti hlavnímu oltáři v římském kostele Santa Maria sopra Minerva.\n\n\n"}
{"id": "859998", "url": "https://cs.wikipedia.org/wiki?curid=859998", "title": "Oldřich Váca", "text": "Oldřich Váca\n\nOldřich Váca (* 18. října 1952) je bývalý český politik, v 90. letech 20. století poslanec České národní rady a Poslanecké sněmovny za Občanské fórum, později za ODS.\n\nVe volbách v roce 1990 byl zvolen do České národní rady za Občanské fórum. V roce 1991 se podílel na založení ODS a byl jedním z členů ODS zvolených do Koordinačního výboru Občanského fóra jakožto volného orgánu zastřešujícího po rozdělení Občanského fóra oba nástupnické subjekty: ODS a Občanské hnutí. Ustavující kongres ODS ho v dubnu 1991 zvolil do Výkonné rady ODS.\n\nMandát v ČNR obhájil ve volbách v roce 1992, nyní za ODS (volební obvod Západočeský kraj). Zasedal ve výboru pro právní ochranu a bezpečnost. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde zasedal do voleb v roce 1996. V letech 1994-1996 byl členem výboru pro veřejnou správu, regionální rozvoj a životní prostředí.\n\nV komunálních volbách roku 2002 a komunálních volbách roku 2010 kandidoval neúspěšně za ODS do zastupitelstva města Přeštice. Profesně uvádí jako podnikatel a živnostník.\n\n"}
{"id": "860000", "url": "https://cs.wikipedia.org/wiki?curid=860000", "title": "Robert Stolz", "text": "Robert Stolz\n\nRobert Elisabeth Stolz (25. srpna 1880, Štýrský Hradec, Rakousko-Uhersko – 27. června 1975, Berlín) byl rakouský hudební skladatel a dirigent.\n\nRobert Stolz byl dvanáctým dítětem skladatele a hudebního ředitele Jakoba Stolze a jeho manželky Idy rozené Bondyové, klavíristky a učitelky hudby. Studoval hudbu ve Štýrském Hradci, Berlíně a Vídni. Roku 1896 absolvoval státní zkoušku v oboru hudba. Roku 1897 se stal operním korepetitorem u Městského divadla ve Štýrském Hradci, poté kapelníkem v Mariboru a roku 1902 v Městském divadle v Salcburku.\n\nTam 3. března 1903 debutoval jako skladatel s operetou \"Schön Lorchen\". Po angažmá u německého divadla v Brně byl v letech 1905 až 1917 hudebním ředitelem vídeňského Theater an der Wien. V této funkci mimo jiné poprvé uvedl 30. prosince 1905 Lehárovu \"Veselou vdovu\". V letech 1914 až 1918 konal vojenskou službu, mimo jiné jako kapelník u c. a k. pěšího pluku Hoch- und Deutschmeister č. 4.\n\nPo pokusu osamostatnit se s vlastním divadlem (v Annagasse ve vídeňské čtvrti St. Annahof), což se mu přes velké náklady v důsledku úředních překážek nezdařilo, odešel roku 1924 do Berlína. Roku 1925 zde v kabaretu \"Kabarett der Komiker\" měla premiéru jeho opereta \"Märchen im Schnee\". Od roku 1926 žil Robert Stolz opět ve Vídni. Napsal přes 60 operet a početnou filmovou hudbu, písně atd., a je považován za posledního mistra vídeňské operety. Roku 1934 získal na Mezinárodním filmovém festivalu v Benátkách hlavní medaili za nejlepší hudbu k filmu \"Frühjahrsparade\". Mnohé melodie z jeho děl jsou zejména v německy mluvícím prostoru dosud známy a oblíbeny, např. \"Im Prater blüh’n wieder die Bäume\", \"Salome\", \"Auf der Heide blüh’n die letzten Rosen\", \"Vor meinem Vaterhaus steht eine Linde\", \"Die ganze Welt ist himmelblau\", \"Mein Liebeslied muss ein Walzer sein\", \"Adieu, mein kleiner Gardeoffizier\", \"Wien wird schön erst bei Nacht\". Nečetné jsou jeho výpravy do oboru vážné hudby: jednoaktová opera \"Die Rosen der Madonna\" a písňový cyklus \"20 Blumenlieder\" (Op. 500).\n\nPo nástupu nacistů k moci roku 1933 propašoval na 21 cestách řadu židů a politicky pronásledovaných z Německa do Rakouska ukrytých v podlaze jeho rozměrné limuzíny. (Roku 1970 získal čestnou medaili města Jeruzaléma.) Roku 1938 po anšlusu Rakouska opustil svou vlast kvůli odporu k nacistickému režimu. Odešel přes Curych so Paříže. Tam jej jeho čtvrtá manželka Lilly opustila i se všemi doklady a cennostmi a Stolze zatkla na ulici policejní hlídka. Protože se nemohl prokázat a nemluvil francouzsky, byl zadržován jako „nepřátelský cizinec“. Po svém propuštění, jež vymohla jeho pozdější manželka Einzi pomocí svých kontaktů a značné sumy peněz, emigroval do New Yorku, kde přečkal válku. Díky své nepřerušené skladatelské činnosti byl Robert Stolz ve Spojených státech během své emigrace nominován roku 1941 na Oscara za píseň \"Waltzing in the Clouds\" v kategorii nejlepší píseň a roku 1944 znovu za hudbu k filmu \"It Happened Tomorrow\" (1944). Dne 28. srpna 1941 – poté, co Stolz odmítl veškeré nabídky na „čestný“ návrat do Německa – byl zbaven občanství Německé říše a veškerý jeho majetek byl zabaven.\nRoku 1946 se Robert Stolz vrátil do Vídně a pokračoval ve své činnosti skladatele a dirigenta. 1952 začal psát hudbu pro legendární vídeňskou lední revue (Wiener Eisrevue). První z jeho devatenácti „operet na ledě“ byla \"Die ewige Eva\" (narážka na vídeňskou rodačku a mistryni Evropy v krasobruslení] Evu Pawlikovou). Roku 1960 napsal a dirigoval rakouský příspěvek do Eurovision Song Contest, píseň \"Du hast mich so fasziniert\", již zpíval Horst Winter. Jako jeden z posledních významných zástupců vídeňské operety v této době získal řadu veřejných ocenění.\n\nRobert Stolz byl pětkrát ženat, nejprve se zpěvačkami Grete Holmovovu a Franzi Resselovou, poté s Josephinou Zernitzovou, se svou čtvrtou ženou Lilli a nakonec s Yvonnou Louisou Ulrichovou, zvanou „Einzi“ (1912–2004), která až do skladatelovy smrti vystupovala i jako jeho manažerka. Ve spolupráci s americkým novinářem Aramem Bakhsianem jr. vznikla autobiografická kniha manželů Stolzových „Servus, Du“ (anglicky „The Barbed Wire Waltz“).\n\nPohřben byl 4. července 1975 za účasti desetitisíců smutečních hostův čestném hrobě města Vídně na hřbitově Wiener Zentralfriedhof, v bezprostřední blízkosti presidentské krypty. Po jeho boku leží jeho poslední manželka „Einzi“, jež zemřela 18. ledna 2004 ve Vídni.\n\nStolzovo jméno nesou četné ulice a náměstí, např. Robert-Stolz-Platz ve vídeňském Vnitřním městě od roku 1978). V Rakousku existuje společnost \"Robert Stolz-Gesellschaft\" a stolzovská sdružení byla založena i ve Velké Británii, Francii, Belgii, Austrálii, Japonsku, Uruguayi a Jižní Africe.\n\nNení-li uvedeno jinak, jedná se o operety.\n\n\n"}
{"id": "860005", "url": "https://cs.wikipedia.org/wiki?curid=860005", "title": "Jiří Vačkář", "text": "Jiří Vačkář\n\nJiří Vačkář (16. února 1944 Velká Turná – prosinec 2014) byl český politik, v 90. letech 20. století předseda Zemědělské strany a poslanec České národní rady a Poslanecké sněmovny za koalici Liberálně sociální unie, později za KDU-ČSL, pak vysoký úředník a náměstek ministerstva pro místní rozvoj a v letech 2007–2008 pověřený řízením tohoto rezortu.\n\nAbsolvoval Vysokou školu zemědělskou. V období let 1962–1971 pracoval v jednotných zemědělských družstvech. Pak po dobu 13 let působil jako referent na Okresní zemědělské správě Strakonice. Od roku 1984 byl vedoucím provozu zemědělského podniku ve Strakonicích.\n\nOd roku 1990 byl členem Zemědělské strany. Ve volbách v roce 1992 byl zvolen do České národní rady na kandidátní listině koalice LSU, do níž Zemědělská strana přistoupila (volební obvod Jihočeský kraj). Zasedal v rozpočtovém výboru a od prosince 1992 navíc i ve výboru mandátovém a imunitním.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V rámci LSU byl představitelem Zemědělské strany. Když se v letech 1993–1994 začala LSU transformovat z volné koalice na jednotný politický subjekt, do něhož se měla začlenit i Zemědělská strana, patřil k těm politikům, kteří tento integrační proces odmítali. V té době byl předsedou Zemědělské strany. Prosazoval namísto toho její spolupráci s pravicovými stranami jako Občanská demokratická aliance. V březnu 1994 vystoupil z poslaneckého klubu LSU a po jistou dobu vystupoval jako nezařazený poslanec. V lednu 1995 se stal členem poslaneckého klubu KDU-ČSL i členem této strany.\n\nV komunálních volbách roku 1994 kandidoval neúspěšně za Zemědělskou stranu do zastupitelstva obce Sedlice.\n\nNa podzim 1996 se uvádí jako vedoucí poradců ministra hospodářství, později ministra pro místní rozvoj. Na tomto rezortu působil ještě roku 1999 jako vedoucí odboru. V roce 2002 byl poté, co nastoupil ministr Pavel Němec, pověřen řízením sekce regionální politiky na MMR.\n\nV senátních volbách roku 2004 kandidoval za senátní obvod č. 7 - Plzeň-město jako kandidát KDU-ČSL. Získal ale jen 10 % hlasů, zatímco již v 1. kole se senátorem stal občanský demokrat Jiří Šneberger. V této době se uvádí jako ředitel odboru rozvoje venkova a ekologie ministerstva zemědělství.\n\nVe vládních úřednických postech se udržel i v následujících letech. V roce 2006 ho ministr pro místní rozvoj Petr Gandalovič pověřil funkcí náměstka pro regionální politiku, územní plánování a stavební řád. Později byl v tomto rezortu náměstkem pro regionální politiku a cestovní ruch. Když v roce 2007 ministr pro místní rozvoj Jiří Čunek musel kvůli svým aférám dočasně odejít z vlády, byl Jiří Vačkář v období listopad 2007 - duben 2008 dočasně pověřen řízením tohoto ministerstva. Krátce předtím se stal prvním náměstkem pro regionální politiku a cestovní ruch. Na ministerstvu setrval i poté, co se na jaře 2008 do čela rezortu vrátil Jiří Čunek, který ho jmenoval řadovým náměstkem. Na MMR působil i k roku 2012.\n\nVe volbách do Poslanecké sněmovny PČR v roce 2010 kandidoval jako člen TOP 09 v Plzeňském kraji.\n\nZemřel v prosinci 2014.\n"}
{"id": "860006", "url": "https://cs.wikipedia.org/wiki?curid=860006", "title": "Luděk Galuška", "text": "Luděk Galuška\n\nLuděk Galuška (* 22. února 1960 Uherské Hradiště) je český archeolog, byzantolog a publicista, od roku 2015 vedoucí Centra slovanské archeologie Moravského zemského muzea.\n\nDětství prožil v Ostrožské Nové Vsi, maturoval na Gymnáziu Uherské Hradiště. Je absolventem studia archeologie na Filozofické fakultě Komenského univerzity v Bratislavě se specializací na slovanskou archeologii.\nSpecializuje se na raně středověké státní útvary s přihlédnutím k Velké Moravě a na etnogenezi Slovanů.\n\nPo absolvování studia v roce 1983 se stal pracovníkem Prehistorického oddělení Moravského zemského muzea v Brně, později Archeologického ústavu MZM. Již jako student spolupracoval na výzkumu se svým učitelem Vilémem Hrubým, jehož se po jeho smrti roku 1985 stal nástupcem. Je vedoucím pracoviště Centrum slovanské archeologie se sídlem v Uherském Hradišti a vedoucím archeologických výzkumů v lokalitách Staré Město, Hluk, Ostrožská Nová Ves, Modrá u Velehradu, hradisko svatého Klimenta u Osvětiman. Podporuje využívání moderních vědeckých postupů v archeologii a vede výzkumný projekt, v rámci nějž byl v prosinci 2015 proveden sběr vzorků DNA dobrovolníků z řad obyvatel Uherského Hradiště a okolí se záměrem zjistit metodami genetické genealogie, zda se mezi současnou populací nacházejí osoby rodově spřízněné s původci kosterních pozůstatků pohřbených na Výšině sv. Metoděje.\n\nExterně přednáší studentům jako docent středověké archeologie na Masarykově univerzitě v Brně.\n\nJe spoluautorem projektu Archeologický skanzen Modrá – opevněné velkomoravské sídliště středního Pomoraví, realizovaného v roce 2004.\nJe autorem celé řady studií a článků v odborných časopisech, vydal také několik publikací, z nichž nejznámější jsou Velká Morava (1991), Uherské Hradiště – Sady – křesťanské centrum Říše velkomoravské (1996), Slované – doteky předků (2004). Je též spoluautorem dalších titulů jako Staré Město v proměnách staletí (2000), Velká Morava mezi Východem a Západem (2001), Památník Velké Moravy (2002) a Východní křesťanství (2003).\nAutorsky se spolupodílel na knihách o historii měst a obcí Uherském Hradišti, Starém Městě, Uherském Ostrohu, Hluku a Ostrožské Nové Vsi.\n\nS výsledky své práce a práce kolegů seznamuje odbornou i laickou veřejnost nejen formou publikační, ale též formou popularizační ve sdělovacích prostředcích. Zaměřuje se na popularizaci archeologie a historie v rozhlase, televizi a tisku (nejčastěji Slovácké noviny, resp. Slovácký deník).\nJeho přednášky a besedy o archeologických nálezech ve středním Pomoraví, pořádané spolkem Starý Velehrad v Památníku Velké Moravy ve Starém Městě se díky zajímavému podání těší nevšednímu zájmu veřejnosti.\n\nJe autorem a spoluautorem řady scénářů tematických výstav a expozic, spoluautorem a odborným spolupracovníkem při přípravě filmových, televizních a rozhlasových relací s tematikou Velké Moravy a raného středověku. Byl odborným poradcem při natáčení filmu Cyril a Metoděj - Apoštolové Slovanů.\n\nVe volném čase se též věnuje hudbě, příležitostně vystupuje s kapelou Nezapomeň. Pravidelně se účastní literárních konferencí o víně v Buchlovicích.\n\nVe volbách do Zastupitelstva Zlínského kraje v roce 2012 kandidoval jako nezávislý za SPOZ, krátce po zvolení se však mandátu vzdal.\n\nVe volbách do Senátu PČR v roce 2014 kandidoval jako nezávislý v obvodu č. 81 – Uherské Hradiště. Se ziskem 11,82 % hlasů skončil na 4. místě a nepostoupil tak ani do kola druhého.\n\nV letech 1984–2012 bydlel v Brně, nyní žije s přítelkyní v Ostrožské Lhotě.\n\n\n\n"}
{"id": "860008", "url": "https://cs.wikipedia.org/wiki?curid=860008", "title": "Kostel svatého Rocha (Plzeň)", "text": "Kostel svatého Rocha (Plzeň)\n\nZaniklý kostel svatého Rocha stával v Plzni na Roudné na břehu řeky Mže bezprostředně poblíž Rooseveltova dříve Saského mostu.\n\nBělohlávek M. spojuje vznik kostela sv. Rocha s kaplí sv. Fabiána a Šebestiána a svaté Anny resp. uvádí, že kostel svatého Rocha je nové označení pro tutéž sakrální stavbu. Vznik stavby je kladen do roku 1599. Kovář J. však uvádí výstavbu \"kaple\" svatého Rocha v roce 1598 a to rovněž na Saském předměstí pod koncem mostu. O vzniku kostela sv. Rocha se zmiňuje i Martinovský I., který hovoří o vzniku dvou sakrálních staveb. Kostel svatého Rocha byl dle tohoto pramene vystavěn v době moru roku 1598 z podnětu měšťana Šebestiána Pechovského z Turnštejna. Tentýž měšťan nechal spolu se svojí manželkou Annou v roce 1599 postavit v sousedství kostela sv. Rocha již zmiňovanou kapli Sv. Fabiána, Šebestiána a sv. Anny.\n\nV roce 1543 je kostel sv. Rocha zmiňován v souvislosti se správou plzeňské farnosti, jako místo pořádání bohoslužeb.\nZánik této svatyně je spojován s tolerančním patentem císaře Josefa II., kdy po jeho přijetí v roce 1781 dochází v Plzni ke zrušení řady církevních staveb v Plzni, mimo jiné i kostela sv. Rocha v roce 1783.\n\nV letech 1999-2000 byly při přestavbě domu objeveny pozůstatky obou staveb.. V domě čp.84 v ulici U Svatého Rocha se nacházejí pozůstatky pravděpodobně kostela sv. Rocha, konkrétně pak byly objeveny zbytky renesančních nápisů, kdysi součást nástěnných maleb a v podélných stěnách i stopy valené klenby. Sousední objekt čp. 57 by měl ukrývat stopy po zmiňované kapli sv. Fabiána a Šebestiána a sv. Anny.\n\nZe zaniklého kostela sv. Rocha byly před jeho zrušením přeneseny do kostela Všech svatých dva oltáře včetně cínových svícnů s nápisem: \"Pro altari St. Rochi\". Tyto oltáře byly užity jako boční oltáře v lodi kostela Všech svatých.\n\n\n"}
{"id": "860009", "url": "https://cs.wikipedia.org/wiki?curid=860009", "title": "Rated R (album, Rihanna)", "text": "Rated R (album, Rihanna)\n\nRated R je čtvrté studiové album barbadoské zpěvačky Rihanny, které bylo vydáno 20. listopadu 2009. Od předcházejícího studiového alba \"Good Girl Gone Bad\" z roku 2007 se její styl zásadně proměnil. Zatímco předchozí album bylo převážně poznamenáno popem a dance stylem, toto album obsahuje nově prvky hip hopu, rocku a dubstepu. Objevují se zde také prvky jamajského dancehallu, například v singlu „Rude Boy“; latinská hudba ovlivnila singl „Te Amo“. Celkem na albu nalezneme šest singlů, kromě dvou zmíněných jsou to ještě „Russian Roulette“, „Hard“, „Wait Your Turn“ a „Rockstar 101“.\n\n"}
{"id": "860011", "url": "https://cs.wikipedia.org/wiki?curid=860011", "title": "Evangelium Ježíšovy ženy", "text": "Evangelium Ježíšovy ženy\n\nTakzvané Evangelium Ježíšovy ženy je označení pro text na fragmentu papyru pocházejícího ze 4. století. Kontroverzní název zlomku je odvozen od věty \"„Ježíš jim řekl, moje žena...“\", která je jeho součástí. Fragment byl veřejnosti představen 18. září 2012 na 10. Mezinárodním kongresu Koptských studií harvardskou profesorkou Karen Leigh Kingovou.\n\nObsahem zlomku, který je v případě pravosti zřejmě překladem řeckého textu z 2. poloviny 2. století, je rozhovor mezi Ježíšem a jeho učedníky. Jeho zajímavost spočívá především v tom, že jde o jediný dochovaný starověký text, ve kterém Ježíš odkazuje ke své ženě. Kingová ovšem ve svém příspěvku zdůraznila, že evangelium nijak nepotvrzuje, že by historický Ježíš byl ženatý, a název „Evangelium Ježíšovy ženy“ použila pouze pro referenční účely.\n\nProti tvrzení o pravosti evangelia se ve svém článku ohradil šéfredaktor vatikánského deníku L'Osservatore Romano Giovanni Maria Vian, jehož tvrzení, že se jedná o „neohrabaný podvrh“, podpořil například i profesor Francis Watson z Durhamské univerzity.\n\nPro pravost zase svědčí metody datování z roku 2014. Krátce po zveřejnění této studie ovšem americký akademik Christian Askeland upozornil na to, že se rukopis i inkoust tohoto fragmentu podobají jinému padělku ze stejné sbírky, kterou profesorce Kingové věnoval v prosinci 2011 veřejnosti neznámý dárce. Ten ho prý koupil roku 1999 od sběratele, který jej získal v roce 1963 v tehdejším východním Německu.\n\nV roce 2016 uznala, že jde pravděpodobně o podvrh, i sama profesorka Kingová.\n\nAčkoli fragment dostal jméno evangelium, z takto malého útržku není možné přesně určit, jaký byl jeho původní žánr. Kingová však toto zařazení zdůvodňuje tím, že 1) obsahem evangelia je rozhovor mezi Ježíšem a jeho učedníky, což je znak charakteristický pro raně křesťanská evangelia, a 2) projednává otázku učednictví, podobně jako vybrané pasáže z Matoušova či Lukášova evangelia, nebo Evangelia podle Marie.\n\nNavíc tento žánr de facto zahrnuje veškerou raně křesťanskou literaturu, která jakýmkoli způsobem pojednává o některých aspektech Ježíšova života, ne pouze tu, která formou vyprávění pojednává o Ježíšově životě v užším pojetí, tak jako třeba kanonická evangelia. \n\nEvangelium je psáno v koptštině, přesněji v jejím sahidském dialektu, který díky své rozšířenosti poskytuje jen malé vodítko k tomu, v jaké oblasti byl text sepsán. Jako nejpravděpodobnější se ovšem jeví oblast Horního Egypta.\n\nPísmo je na obou stranách papyru stejné, z čehož Kingová usuzuje, že byl fragment původně součástí kodexu. V důsledku rozsáhlého porušení jedné ze stran zlomku je ovšem nemožné určit, v jakém pořadí se strany v kodexu nacházely.\n\nStejně tak je nemožné určit autora textu, neboť bez původního názvu kodexu či jiné identifikace k tomu chybí jakékoli vodítko. S jistotou je možné říci jedině to, že text pochází z křesťanských kruhů.\n\nOkolnosti nalezení zlomku nejsou známy, nicméně existují jistá vodítka k jeho novodobé historii.\n\nEvangelium Ježíšovy ženy bylo pravděpodobně kolem roku 1980 vlastnictvím jistého H.U. Laukampa. Z korespondence mezi Laukampem a profesorem Peterem Munroem z Freie Universität v Berlíně (která je taktéž v držení současného majitele evangelia) vyplývá, že Evangelium Ježíšovy ženy v letech kolem roku 1980 zkoumal profesor Gerhard Fecht z fakulty Egyptologie na Freie Universität.\nSoučástí korespondence je tato věta: \"„Profesor Fecht se domnívá, že tento fragment, o velikosti cca 8 cm, je jediným příkladem textu, ve kterém by Ježíš užíval přímé řeči k výpovědi o své ženě. Fecht je toho názoru, že by tento fragment mohl být možným důkazem toho, že Ježíš byl ženatý.“\"\n\nV současné době papyrus patří soukromému sběrateli, který si přál zůstat v anonymitě. Poté co prostřednictvím emailu požádal profesorku Kingovou, aby určila obsah fragmentu, v prosinci 2011 přinesl útržek na Harvard Divinity School a dal vědcům povolení k publikování výzkumu. Kingová, jejímž oborem není ani papyrologie, ani studium koptských jazyků, přizvala k výzkumu Rogera Bagnalla z Institute for the Study of the Ancient World v New Yorku a AnneMarie Luijendijk z Princetonu.\n\nPřední strana :\n\nPapyrus byl prozkoumán několika významnými papyrology a specialisty na koptské písmo, kteří se shodli na tom, že fragment je s největší pravděpodobností pravý. Tuto domněnku podporuje i chemická analýza inkoustu.\nProti pravosti evangelia hovoří námitky některých odborníků, které se týkají především jisté neohrabanosti písma, která podle nich značí, že autorova ruka nebyla zvyklá psát v koptštině. Profesor Francis Watson dále argumentoval tím, že slova na fragmentu gramaticky nezapadají do většího textu.\n\n\n\n\n\n"}
{"id": "860012", "url": "https://cs.wikipedia.org/wiki?curid=860012", "title": "Vimperk (architektura)", "text": "Vimperk (architektura)\n\nVimperk (\"z němčiny\") je trojúhelníkový štít nad portály a okny, zdůrazňující vertikalitu stavby v\ngotické nebo novogotické architektuře. Vimperk může být uvnitř vyplněn kružbou a završen jednou fiálou nebo kytkou a po stranách flankován dvěma fiálami. Vimperk může být reliéfní nebo trojboký samostatně stojící.\n\nVimperk bývá použit také na dřevěných oltářích, sanktuariích, monstrancích a jiných uměleckořemeslných předmětech z gotické doby.\n\n"}
{"id": "860021", "url": "https://cs.wikipedia.org/wiki?curid=860021", "title": "Skyfall (rozcestník)", "text": "Skyfall (rozcestník)\n\nSkyfall je filmová bondovka z roku 2012, v níž roli Jamese Bonda hraje Daniel Craig. Další významy jsou uvedeny níže:\n\n\n"}
{"id": "860023", "url": "https://cs.wikipedia.org/wiki?curid=860023", "title": "Gymnázium Jiřího Ortena", "text": "Gymnázium Jiřího Ortena\n\nGymnázium Jiřího Ortena je všeobecné gymnázium, sídlící ve středočeském městě Kutná Hora.\n\nPrvopočátky gymnaziálního vzdělávání lze v Kutné Hoře vysledovat až do 16. století a pozdější existence jezuitského gymnázia.\nPo jeho zrušení bylo nahrazenou c.k. hlavní školou, sídlící v historické budově Hrádku.\n\nRoku 1857 vznikla vyšší reálná škola šestitřídní – předchůdce dnešního gymnázia. Stávající umístění školy na Hrádku již nebylo vyhovující a pro potřeby školy byla postavena nová budova na Komenského náměstí.\nV tomto období, za působení ředitele Josefa Webera, byla do výuky zavedena čeština a nahradila doposud používanou němčinu.\n\nS dalším růstem školy městu stoupaly náklady a stávaly se neúnosnými. Proto v roce 1874 přešla škola ze správy města pod kontrolu státu a podléhala c.k. zemské školní radě a zemskému školnímu inspektorovi.\nS dalším rozšiřováním školy vznikly problémy s nedostatečnou kapacitou tříd. Proto se roku 1894 vedení školy obrátilo na kutnohorskou městskou radu s žádostí o rozšíření stávající, nebo výstavbu nové budovy školy.\nMěstská rada v čele se starostou Janem Macháčkem se rozhodla pro stavbu nového sídla a v letech 1898–1900 byla podle plánů arch. Otakara Materny naproti chrámu sv. Barbory postavena nová budova gymnázia.\nDne 19. září 1900 byla budova slavnostně vysvěcena. Celkové náklady na stavbu se vyšplhaly na 464.993 Korun 63 haléřů. Gymnázium budovu využívalo až do roku 1997 a nyní slouží jako budova základní školy.\n\nDo běhu školní výuky zasáhla první světová válka v říjnu 1914, kdy byla budova gymnázia obsazena vojsky Rakouska-Uherska a byli zde nejprve umístěni noví vojenští rekruti a později zde byla zřízena vojenská nemocnice.\nVedení školy přesto výuku nezrušilo a začalo hledat náhradní místo pro výuku. Studenti nakonec nalezli útočiště v budově Dívčí a obecné školy ve Vlašském dvoře, kde výuka v omezených podmínkách pokračovala (vyučovací hodina trvala 45 minut a výuka probíhala od 8 hodin ráno do 12:30 odpoledne) .\nV roce 1915 císařská armáda budovu gymnázia opustila a vrátila ji vedení školy. Výuka tedy mohla pokračovat v původních prostorách, přesto byla uzpůsobena probíhajícímu válečnému konfliktu.\nDo osnov byl zaveden předmět „Příprava k vojenské výchově“. V roce 1915 byl poprvé od zabrání kasáren vojskem znovu vyučován tělocvik, avšak pouze v němčině. Ostatní předměty byly taktéž využity k popularizaci císařské rodiny: v hodinách stylistiky například studenti zpracovávali životopisy členů císařské rodiny, často se zpívala rakouská hymna. Cenzura byla na vzestupu a v průběhu roku 1915 mizely české noviny, provedena byla revize gymnazijní knihovny a škola obdržela nové učebnice.\n\nPo vyřešení počátečních poválečních potíží (např. nedostatek uhlí ve školním roce 1919–1920, nebo oprava topení) byla výuka obnovena. Největší poválečný problém představovalo nedostatečné personální obsazení profesorského sboru. Během války nedocházelo ke jmenování středoškolských profesorů, během následujících let byl profesorský sbor doplněn. Následující poválečná léta probíhala relativně klidně, do osnov byl přidán anglický jazyk a žáci se povinně učili německy. Nejvýznamnějšími událostmi byly patrně návštěvy prezidenta ČSR T.G. Masaryka a ministra zahraničních věcí Dr. Edvarda Beneše v letech 1922 a 1924.\n\nDosavadní úspěšný vývoj gymnázia byl přerušen obsazením Československa a vznikem Protektorátu Čechy a Morava. Budova gymnázia byla opět zabrána vojskem a to již v listopadu 1939. Vedení školy muselo hledat náhradní prostory pro výuku. Ta probíhala v klášteře Voršilek a později v obchodní škole a v Lindnerově učitelském ústavu. Výuka musela probíhat s nedostačujícími pomůckami; obě školní knihovny musely zůstat zapečetěny. Studenti si učebnice půjčovali v městské knihovně. Nábytek musel být ponechán k dispozici armádě.\nDošlo i ke změně v osnovách vyučovaných předmětů. Nejvíce byly zasaženy předměty jako český jazyk a dějepis. Svátky jako byl 28. říjen už nadále nebyly volnými dny a naopak byly slaveny dny vzniku Protektorátu a studenti museli projevovat úctu symbolům Třetí říše.\nV roce 1941 sice německá armáda budovu školy uvolnila a výuka mohla v poničených učebnách pokračovat, v únoru 1943 však došlo k opětovnému záboru školy. Budova školy prošla mohutnou přestavbou a zbývající sbírky byly odvezeny. Učitelé se studenty museli znovu stěhovat. Nakonec se usídlili v budově průmyslové školy. Když došlo k zabrání i průmyslové školy, byl archív školy přestěhován do Vlašského dvora. Po Velikonocích pak výuka začala v nové sokolovně, v hostinci „Kotor“ a v Řemeslnické besedě. Vyučovalo se dopoledne i odpoledne.\nV roce 1944 nebyl otevřen VIII.ročník, podle nařízení protektorátního MŠ byli studenti z bývalého VII. ročníku posláni do Technische Nothilfe, na kopání zákopů proti postupující frontě či ke vzdušné obraně-Luftschutz., studentky pak pracovaly v místních průmyslových podnicích.\nV roce 1945 sice německé oddíly budovu školy opustily, ale její místo zabrala Rudá armáda. Po jejím odchodu zbývalo z vybavení školy jen málo. Veškeré vybavení kabinetů bylo zničeno, stejně jako nábytek.\nV koncentračních táborech zemřelo a bylo umučeno I2 studentů, jeden padl v bojích na Slovensku.\n\nPo konci války ve škole zavládla uvolněná nálada a radost z konce války. Opět se ke slovu dostaly studentské a společenské spolky. Bylo jasné že budova školy potřebuje nutnou a nákladnou rekonstrukci. Následky únoru 1948 se ve školy neprojevily hned. Vznikaly akční výbory a výuka se soustřeďovala na vyzdvihování role Sovětského svazu. Zaznamenány jsou konflikty studentů s vedením.\n\nStudenti si především stěžovali na povinnou výuku ruštiny a vyzdvihování SSSR jako jediného osvoboditele. Tyto prohřešky byly řešeny velmi tolerantně a nikdy neohrozily budoucnost studentů.\nV roce 1953 zasáhla gymnázium reforma českého školského systému, kdy po vzoru sovětských škol bylo základní a všeobecné střední vzdělání spojeno a vznikla jedenáctiletá střední škola. Tento model se však udržel pouze deset let.\n\nPodle nového školského zákona z roku 1960 vznikaly rozdělením dosavadních středních škol základní devítileté a tříleté střední všeobecně vzdělávací školy (SVVŠ). Ty se ale koncem 60. let zase změnily v čtyřletá gymnázia. Při rozdělení na dvě školy nedopadla kutnohorská SVVŠ dobře, neboť její budova připadla městu.\nOd školního roku 1967–1968 škola sama počala vydávat Výroční zprávy, které vydává dodnes. V letech 1972 až 1975 se jejími součástmi staly i almanachy studentských prací vzniklých v literárním semináři i v přírodovědných předmětech.\n\nNeustálým a stále se zvětšujícím problémem byl nedostatek prostor ve školní budově, kde se tísnilo gymnázium spolu se ZŠ Žižkov. Do roku 1989 se tento stav nepodařilo vyřešit. Období první poloviny 90. let bylo ve znamení velkých změn ve výuce. Pozornost se od té doby více zaměřuje na výuku cicích jazyků, často jsou zváni do výuky zahraniční lektoři. Od 1. ledna 1992 získala škola právní subjektivitu. Začaly se pořádat zahraniční studentské výměnné pobyty, škola vydává svůj vlastní časopis, má vlastní divadelní soubor, galerii a knihovnu. V roce 1994 došlo na vyřešení problému s nevyhovujícími prostory školy – byl schválen návrh na výstavbu nové budovy v Jaselské ulici. Od 1. září 1997 zde probíhá pravidelná výuka.\n\n"}
{"id": "860028", "url": "https://cs.wikipedia.org/wiki?curid=860028", "title": "Mezinárodní letiště Phú Quốc", "text": "Mezinárodní letiště Phú Quốc\n\nVietnamské mezinárodní letiště Phú Quốc () se nachází 7 km severně od města Dương Đông u silnice mezi městem Phu Quoc a obcí Kien Giang. Toto letiště slouží třetině mezinárodních cestující v oblasti delty Mekongu.\n\nStavba letiště začala 30. listopadu 2008 a dokončena byla v listopadu 2012. Provoz na novém letišti, které nahradilo staré letiště Phú Quốc, byl zahájen 2. prosince 2012. Současná kapacita je 2,6 milionu cestujících ročně a do roku 2020 by měla být rozšířena na 4 miliony a 7 milionů v roce 2030.\n"}
{"id": "860030", "url": "https://cs.wikipedia.org/wiki?curid=860030", "title": "Manzat", "text": "Manzat\n\nManzat je francouzská obec v departementu Puy-de-Dôme v regionu Auvergne. V roce 2009 zde žilo 1 228 obyvatel. Je centrem kantonu Manzat.\n\n"}
{"id": "860031", "url": "https://cs.wikipedia.org/wiki?curid=860031", "title": "Jaroslav Mašek (fotbalista)", "text": "Jaroslav Mašek (fotbalista)\n\nJaroslav Mašek (* 8. července 1967) je bývalý český fotbalista, záložník.\n\nV české lize hrál za FK Viktoria Žižkov a FC Dukla Příbram. Nastoupil ve 41 utkáních a dal 4 góly. Ve slovenské lize hrál za FC DAC 1904 Dunajská Streda. Nastoupil v 18 utkáních a dal 4 góly.\n\n"}
{"id": "860042", "url": "https://cs.wikipedia.org/wiki?curid=860042", "title": "Galuška", "text": "Galuška\n\nGaluška je příjmení několika známých osobností:\n"}
{"id": "860043", "url": "https://cs.wikipedia.org/wiki?curid=860043", "title": "Émile Reutlinger", "text": "Émile Reutlinger\n\nÉmile August Reutlinger (Emil August Reutlinger 27. srpna 1825 Karlsruhe – 9. srpna 1907) byl francouzský fotograf německého původu.\n\nEmil August Reutlinger se narodil 27. srpna 1825 v Karlsruhe německým rodičům. Jeho starší bratr byl Carl Reutlinger a jeho syn Léopold-Émile Reutlinger, oba taktéž významní fotografové.\n\nPo roce 1850 se Emil stal obchodním partnerem svého bratra, který otevřel vlastní fotografické studio v Paříž. Od té doby si začal říkat \"Émile\". V roce 1880 se odstěhoval z Peru do Paříže, aby tam převzal firmu svého bratra, kterou přejmenoval na \"Ch. Reutlinger\". V roce 1883 požádal o pomoc v podnikání svého syna Leopolda. Ten brzy ukázal, že je lepší obchodník než jeho otec a v roce 1890 nastoupil do vedení studia místo něho.\n\nZadní strana carte de visite Petra Iljiče Čajkovskijkovského v majetku New York Public Library ukazuje nejen to, že v domě na \"Boulevard Montmartre č.p. 21\" byl zákazníkům k dispozici výtah. Dokládá také to, že společnost měla výhradní zastoupení následujících společností\n\nNejasné však je, zda tato obchodní spolupráce fungovala již pod hlavičkou \"Charles Reutlinger\" nebo až pod vedením Emileho.\n\nÉmile Reutlinger převedl společnost v 90. letech na svého syna Léopolda-Émileho (1863–1937).\n\nExistují tři carte de visite a jedna pohlednice, na kterých je Emile a Amélia Ellen Horn-Reutlinger (také: Amélia Ellen Reutlinger), se kterou byl oddán od roku 1902 až do své smrti v roce 1907. Jejich syn Léopold-Émile vedl firmu až do roku 1930.\n\n\n"}
{"id": "860047", "url": "https://cs.wikipedia.org/wiki?curid=860047", "title": "Eduard Künneke", "text": "Eduard Künneke\n\nEduard Künneke, psáno též \"Künnecke\" (27. ledna 1885 Emmerich am Rhein, Německá říše – 27. října 1953 Berlín, Spolková republika Německo) byl německý hudební skladatel, zejména v oboru operety.\n\nKünneke studoval v letech 1903 až 1905 v Berlíně hudební vědu a dějiny literatury. V letech 1905 až 1906 navštěvoval mistrovskou třídu Maxe Brucha. V letech 1907 až 1909 působil jako korepetitor a sbormistr v novém operetním divadle Theater am Schiffbauerdamm. V letech 1908 až 1910 pracoval současně jako dirigent pro gramofonovou firmu Odeon, v letech 1910 až 1911 byl kapelníkem v berlínském Deutsches Theater Maxe Reinhardta.\n\nPo úspěchu své opery \"Robins Ende\" (1909), kterou po premiéře v Národním divadle v Mannheimu nastudovalo 38 německých scén, se vzdal funkce sbormistra.\n\nBěhem svého kapelnictví u Maxe Reinhardta napsal Künneke scénickou hudbu k nastudování Goethova \"Fausta II\".\n\nKünnekeho svižná hudba se vyznačuje rytmem a harmonickou stylovostí. Jeho nejznámější, dílem se stala opereta \"Bratránek z Batávie\" (\"Der Vetter aus Dingsda\", 1921). Mnoho z jeho písní je dodnes šlágry.\n\nPo převzetí moci v Německu nacisty se 1. května 1933 stal členem NSDAP (členské číslo 2.633.895), již roku 1934 byl však kvůli neárijskému původu vyloučen, což po odvolání potvrdil roku 1936 i krajský stranický soud. Přesto mohl, díky zvláštnímu povolení říšského ministra propagandy Josepha Goebbelse, vydanému s přihlédnutím k užitečnosti jeho činnosti pro účely propagandy, nadále působit jako skladatel. V době Třetí říše psal Künneke další operety, pochody a filmovou hudbu.\n\nSkladatel byl dlouhá léta (od premiéry své operety \"Lady Hamilton\" ve Vratislavi roku 1926) blízce spřátelen s dirigentem Franzem Marszalkem, který se během svého poválečného působení u WDR Köln o Künnekeho důrazně zasazoval a pořídil četné nahrávky jeho hudby (z nichž řada již není k dispozici) s Kolínským rozhlasovým orchestrem (Kölner Rundfunkorchester), resp. Kolínským rozhlasovým symfonickým orchestrem (Kölner Rundfunk-Sinfonie-Orchester). Mezi ně patří i nahrávka z roku 1960 Künnekeho zpracování Schubertovy klavírní sonáty D dur, D 850, pro klavír a orchestr, jež vzniklo v posledních válečných letech.\n\nKünneke byl od roku 1920 podruhé ženat se sopranistkou Katharinou Gardenovou (1889–1967), s níž měl dceru, herečku a zpěvačku Evelyn Künnekovou (1921–2001).\n\nPohřben je na hřbitově v Heerstraße v Berlíně; po jeho boku spočívá dcera Evelyn Künneková. Jeho pozůstalost spravuje Archiv Akademie umění v Berlíně.\n\n\n\n\n"}
{"id": "860058", "url": "https://cs.wikipedia.org/wiki?curid=860058", "title": "Borgo Vercelli", "text": "Borgo Vercelli\n\nBorgo Vercelli je italská obec v provincii Vercelli v oblasti Piemont.\n\nK 31. prosinci 2011 zde žilo 2 327 obyvatel.\n\nCasalino (NO), Casalvolone (NO), Vercelli, Villata, Vinzaglio (NO)\n"}
{"id": "860060", "url": "https://cs.wikipedia.org/wiki?curid=860060", "title": "Historická výstavní budova Slezského zemského muzea", "text": "Historická výstavní budova Slezského zemského muzea\n\nHistorická výstavní budova Slezského zemského muzea se nachází v Komenského ulici v Opavě. Je chráněna jako kulturní památka České republiky.\n\nBudova byla vystavěna pro potřeby uměleckoprůmyslového muzea, založeného v Opavě v roce 1882 z podnětu Obchodní a živnostenské komory, která také stavbu financovala, a to na pozemku věnovaném knížetem Lichtenštejnem.\n\nHistorická výstavní budova je jedním z šesti expozičních areálů Slezského zemského muzea. Jedná se o volně stojící neorenesanční objekt, vybudovaný pro účely \"Muzea císaře Františka Josefa pro umění a řemesla\", založeného v Opavě v roce 1882 z podnětu Obchodní a živnostenské komory, která také stavbu financovala, a to na pozemku věnovaném knížetem Lichtenštejnem.\n\nBudova byla postavena podle návrhu vídeňských architektů Johanna Scheiringera a Franze Kachlera v letech 1893–1895 na téměř čtvercovém půdorysu. Sochu Genia a sousoší Pegasů pro výzdobu kopule vyhotovil vídeňský sochař Theodor Friedel. Boční fasáda je situovaná k ulici Komenského, bohatě zdobené průčelí se obrací do městského parku. Sochařská výzdoba průčelí, kde byly instalovány alegorické postavy Malířství, Sochařství a Architektury, byla dílem vídeňského sochaře Karla Schwerzeka.\n\nMonumentální budova, vycházející tvaroslovně z pozdní renesance, byla na jaře 1945 vážně poškozena bombardováním. Následná rekonstrukce trvala deset let a vedla k modernistickému řešení interiéru, jež respektovalo plášť budovy a její původní dispozici.\n\nV roce 1955 byla v rekonstruovaném objektu zpřístupněna první poválečná expozice, která sledovala soudobý trend „zesoučasnění“ prezentace historie Slezska. Ideově politická doktrína ovlivnila i tvářnost a pojetí druhé poválečné expozice, jejíž otevření připadlo na rok 1981. Pod názvem Vývoj přírody a společnosti v Severomoravském kraji zahrnovala jak přírodovědnou problematiku, tak společenské vědy. Ty byly prezentovány odděleně v samostatných expozičních celcích, určovaných dispozicí budovy. V roce 1985 byla Historická výstavní budova prohlášena nemovitou kulturní památkou.\n\nPoměrně záhy po zpřístupnění expozice veřejnosti došlo k uzavření budovy z důvodu technicky náročné výstavby kopule nad uličním traktem. Po jejím dokončení byla reinstalována část bývalého Lichtenštejnského sálu (tj. prostor, který byl opticky otevřen do kopule) a následně proběhla další změna v části orientované do parku, kde byla umístěna kabina nákladního vozu Tatra a vybudováno centrum pro edukaci. Tato část, jakož i navazující, byla ovšem již záhy – prakticky hned po listopadu 1989 – deinstalována.\n\nPolistopadovým změnám se nevyhnula ani protilehlá část prvního patra, kde byl uzavřen průchod mezi výstavními sály, vzniklý vložením spojovacího krčku vedeného skrze boční schodiště. Změny byly vyvolány mj. nutností rekonstrukce střechy z důvodu zatékání dešťové vody. Zanikla tak stálá expozice archeologie a historie. Opakovaně se řešily i technické závady v přízemí budovy.\n\nStručně popsaná situace objektu ukazuje, že se již dlouho před rokem 2010 ocitl ve fatálním stavu. Mimo stavebně technické problémy trpělo samo expoziční využití po roce 1989 provizorii a neujasněnostmi a řešilo se případ od případu (např. z opavské části výstavy \"Od gotiky k renesanci\" /1999/ se stala nedobrovolná „stálá expozice“, jež byla deinstalována až před zahájením rekonstrukce v roce 2010). Nutnost komplexního řešení historické výstavní budovy byla tedy důsledkem fyzického stavu objektu, provozních a technických nedostatků a dlouholeté absence koncepčního expozičního využití objektu, jenž by odrážel aktuální stav bádání v oblasti dějin a kultury českého Slezska se znalostí dnešních trendů muzejní prezentace a současně zohledňoval zkušenosti několika generací pracovníků Slezského zemského muzea.\n\nZrekonstruovaná budova s novou expozicí Slezsko byla veřejnosti zpřístupněna v květnu 2012.\n\nExpozice Slezsko je zaměřena na přírodní a kulturněhistorické fenomény v současnosti nejmenší historické země České republiky – Slezska. S ohledem na velmi bohatý sbírkový fond Slezského zemského muzea a vzhledem k omezenému prostoru je nový koncept řešením, které umožňuje seznámit návštěvníky s co nejširším spektrem sbírkových předmětů a témat vztahujících se k přírodnímu a kulturnímu bohatství Slezska. Expozice Slezsko zahrnuje všechna tři podlaží Historické výstavní budovy. Vůbec poprvé v historii jsou zpřístupněny i sklepní prostory. První oddíl expozice nese název PŘÍRODA SLEZSKA, druhá část KŘÍDLA MYŠLENEK, část třetí se jmenuje ENCYKLOPEDIE SLEZSKA a závěrečný oddíl je nazvaný HISTORIE SLEZSKA.\n\nHlavní úlohou expozice Příroda Slezska je přiblížení přírodních podmínek a biodiverzity regionu s přesahy do dalších evropských a světových oblastí. Krajina Slezska skýtá velké množství dokladů historie přírody. Geologická část ukazuje ve zkratce nejstarší historii a geologický vývoj na exponátech ze Slezska a severní Moravy.\n\nJe to oblast z geologického hlediska velice rozmanitá, protože se zde stýkají dvě odlišné geologické jednotky – Český masiv a Karpatská soustava. Ve svrchním karbonu vznikla hornoslezská pánev s ložiskem černého uhlí – ostravsko-karvinský revír.\n\nSlezsko je nejdůležitější oblastí čtvrtohorního zalednění v České republice. Významné jsou slezské sopky z rozhraní třetihor a čtvrtohor, jako například Velký Roudný, Uhlířský vrch, Mezina a Bílčice. Na zkamenělinách se ukazuje rozvoj rostlin a živočichů na našem území od prvohor po čtvrtohory. Vedle karbonských vrstev jsou na faunu a flóru zvláště bohaté druhohorní sedimenty, nejlépe dochované v pohoří Moravskoslezských Beskyd, které se jako součást Karpatské soustavy vyvrásnily v třetihorách.\n\nZvláště významné a bohaté na zvířecí zkameněliny jsou unikátní štramberské vápence vzniklé nahromaděním schránek mořských živočichů. Korálový útes u Štramberku patří mezi nejbohatší paleontologická naleziště v České republice. Poslední třetihorní záplava zasáhla na Opavsko a Hlučínsko a vytvořila zde ložiska sádrovců s velmi pozoruhodnou faunou a flórou (například Kobeřice, kde se nachází v současnosti jediné těžené ložisko sádrovce na našem území).\n\nV botanické části jsou prezentovány exempláře mechorostů, lišejníků a hub v kombinaci s herbáři významných zástupců rostlinných čeledí se zaměřením na botanicky zajímavá chráněná území (NPR Velká Kotlina, NPR Praděd, NPR Mionší, NPR Radhošť atd.), endemity a relikty Slezska a severní Moravy.\n\nV zoologické části expozice jsou zdůrazněny především druhy žijící ve Slezsku. Vychází se od vývojově nejjednodušších forem jednobuněčných přes měkkýše a členovce až k obratlovcům.\n\nExpozice připomíná období od konce 18. století do první světové války v dějinách nynějšího českého Slezska jako údobí vyznačující se pozoruhodným sepětím intelektuálního, racionálního a emocionálního hlediska v životě společnosti. V této době zde nacházíme řadu výjimečných osobností a pozoruhodných tvůrčích, intelektuálních a uměleckých výkonů, které české Slezsko proslavily.\n\nCílem je nejen představit osobnosti vědy, techniky a umění a jejich pozoruhodné životy, ale připomenout celé duchovní prostředí tehdejšího Rakouského Slezska. Jedná se o celkový obraz země – o vědomí trvalého civilizačního standardu a kulturního potenciálu regionu ve smyslu spolupodílu na středoevropské intelektuální a umělecké tradici. Právě tato tradice a její připomínání tvoří spolehlivou oporu identity regionu i v pozdějších dobách, dnešek nevyjímaje, kdy politické a nacionální proměny změnily zemské i státní hranice a setřely či zatemnily duchovní tvářnost tohoto regionu\n\nMyšlenkou Encyklopedie Slezska, části expozice přibližující kaleidoskopickým, výběrovým, tematickým způsobem české Slezsko od pravěku do 20. století s nezbytnými přesahy za tuto časovou hranici směrem k dnešku, je představit zemi Slezsko, její dějiny, kulturu a obyvatelstvo v příkladech.\n\nNávštěvníci by měli získat pocit, jako by listovali živou encyklopedií. Koncepce kriticky reaguje na předcházející expozice z let 1955 a 1981, které se snažily uplatněním vývojového a oborového principu „vědecky“ postihnout fenomén slezského, případně i ostravského regionu. Nové pojetí vychází z antropologického přístupu. Na rozdíl od oborových konstruktů (např. etnografie, archeologie, dějiny umění) předkládá divákovi celostní pojetí prostředí a jeho prožívání. Tak jsou představeny základní sídelní typy (hesla: město a vesnice), je připomenuta výrobní a spotřební činnost závislá na materiálovém bohatství země (hesla: břidlice, keramika, těžba, textil, sklo, krajina, les), přiblíženy jsou představy související s lidským životem i se smrtí (hesla: alegorie, památka, smrt), není opomenuta ani umělecká tvorba jako nejvyšší kulturní instance a duchovní tradice, obojí v regionálních specifikách (hesla: kostel, varhany). Kultura je vnímána jako součást komunikace lidí (hesla: jazyk, divadlo) i ve smyslu civilizačních standardů (hesla: komunikace, obchod, bydlení). Přiblíženy jsou i pojmy související s povědomím o dějinách a jejich regionální specifičnosti (hesla: Slezsko, mír).\n\nZávěrečná část expozice Slezsko vyplňuje prostor vloženého ochozu v prvním patře a je věnována stručnému nástinu dějin celého historického Slezska, ne tedy pouze jeho dnešní české části. Textové, obrazové a grafické informace jsou obohaceny výběrem předmětů stejného typu, opakujících se od pravěku po současnost. Výběr exponátů ilustruje například to, čím se v různých obdobích platilo, čím se lidé zdobili, jakými nástroji se bojovalo nebo pracovalo. Procházka po ochozu umožňuje návštěvníkovi pohled shora a rekapitulaci celé předchozí expoziční části – Encyklopedie Slezska.\n\n"}
{"id": "860061", "url": "https://cs.wikipedia.org/wiki?curid=860061", "title": "Anna Váchalová", "text": "Anna Váchalová\n\nAnna Váchalová (* 13. ledna 1932) je česká aktivistka organizací osob se zdravotním postižením a bývalá politička, v 90. letech 20. století poslankyně České národní rady a Poslanecké sněmovny za Komunistickou stranu Československa, KSČM, později za Levý blok.\n\nV raném dětství přišla o obě ruce, zažila i další krizové situace v podobě chorob a utrpení se svými třemi manželi. Po úrazu jí zemřela dcera a zeť. Od 70. let 20. století se angažovala ve Svazu invalidů, kde se postupně stala předsedkyní jeho okresní organizace na Domažlicku a Klatovsku. Pracovala v sociálních a zdravotních komisích na úrovni MěNV Domažlice a KNV Plzeň. Krátce před sametovou revolucí se stala v roce 1989 předsedkyní Ústředního výboru Svazu invalidů v České socialistické republice. Ve funkci se udržela i po sametové revoluci na sjezdu Svazu invalidů v prosinci 1989.\n\nV únoru 1990 zasedla v České národní radě v rámci procesu kooptace do ČNR jako poslankyně za KSČ. Mandát obhájila ve svobodných volbách v roce 1990 za KSČ (respektive za její českou část KSČM). Opětovně byla do ČNR zvolena ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Západočeský kraj). Zasedala ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešla do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V sněmovních volbách v roce 1996 neúspěšně kandidovala za Levý blok.\n\nI po odchodu z poslanecké sněmovny pokračovala v aktivitách ve sdružení osob se zdravotním postižením. Dlouhodobě je aktivní v komunální politice. V komunálních volbách roku 1998 a komunálních volbách roku 2002 byla zvolena do zastupitelstva obce Kout na Šumavě, v roce 1998 jako bezpartijní, roku 2002 jako členka KSČM. Profesně uváděna jako důchodkyně.\n\n"}
{"id": "860062", "url": "https://cs.wikipedia.org/wiki?curid=860062", "title": "Řád Bílého orla", "text": "Řád Bílého orla\n\nŘád Bílého orla nebo celým jménem Imperátorský a carský řád Bílého orla (rusky: \"Императорский и Царский Орден Белого Орла\") byl původně polský řád založený králem Augustem II. Silným v roce 1713 a přijatý po roce 1831 do systému ruských řádů. Rozdělení Polska udělování původního polského řádu přerušilo. Se vznikem tzv. Kongresovky byl řád znovu udělován ruským carem Alexandrem I. v rámci ruského záboru Polska a od roku 1831 byl řád přijat mezi ruské řády a udělován v jedné třídě za obecné zásluhy v rámci celého Ruského impéria. Jako ruský řád byl udělován do zániku monarchie v Rusku v roce 1917.\n\nŘád Bílého orla patřil k historicky nejstarším polským řádům. Založil ho polský král a saský kurfiřt August II. Silný v roce 1713 navazujíc na starší tradice. Už v roce 1705 založil August II. medaili s vyobrazením polské orlice. V roce 1712 byl řádem dekorován ruský car Petr I. Veliký, zatímco jeho polský protějšek August II. byl odměněn ruským řádem sv. Ondřeje. Rozdělení Polska udělování řádu přerušilo.\n\nSe vznikem Polského království v rámci Ruského impéria v roce 1815 byl znovu udělován carem Alexandrem I. jako polským králem. Uděloval se jenom polským šlechticům. V roce 1831 v důsledku polského povstání byl řád uveden mezi ruské řády a dostal pojmenování imperátorský a carský (ve smyslu císařský a královský). Udělován byl v jedné třídě a také ne-Polákům. Tato změna se projevila také na vzhledu řádu. Polská královská koruna byla nahrazena ruskou imperátorskou a kříž s polskou orlicí byl zasazen na pozadí ruského dvouhlavého orla. Řád neměl vlastní řádový statut a v rámci hodnostní posloupnosti následoval za řádem sv. Alexandra Něvského. \n\nS udělením řádu byla spojena jednorázová peněžní platba ve výši 300 rublů. V případě udělení řádu za vojenské zásluhy (s meči) se jednalo o 150 rublů.\n\nŘád byl udělován v jedné třídě s odznakem na velkostuze a s řádovou hvězdou. Velkostuha se nosila podle pravidel přes levé rameno. Hvězda byla umístěna na levé straně hrudi. V případě udělení dalších řádů byla umístěna pod hvězdou řádu sv. Jiří ale nad hvězdou řádu sv. Vladimíra. V kombinaci s některými dalšími vyššími řády (například řádem sv. Alexandra Něvského) se hvězda nenosila a řád byl reprezentován odznakem na stuze zavěšeným na levé straně hrudi.\n\nOdznakem řádu je zlatý, černě smaltovaný dvojhlavý orel v jehož středu je umístěný zlatý osmihrotý kříž na němž uprostřed je umístěna polská orlice vyvedená v bílém smaltu. Orel je převýšený imperátorskou korunou.\n\nHvězda řádu je zlatá a osmihrotá. Ve středu hvězdy je medailon dekorovaný bílým tlapatým křížem s červeným lemem. Okolo se nachází latinské heslo \"Pro fide, rege, lege\" (Za víru, krále, zákon).V případě udělení nekřesťanům byl kříž nahrazen černým dvojhlavým orlem.\n\nŘádová stuha měla tmavěmodrou barvu.\n\n"}
{"id": "860065", "url": "https://cs.wikipedia.org/wiki?curid=860065", "title": "Maďarsko na Letních olympijských hrách 1996", "text": "Maďarsko na Letních olympijských hrách 1996\n\nMaďarsko na Letních olympijských hrách v roce 1996 reprezentovala výprava 212 sportovců (147 mužů a 65 žen) v 24 sportech.\n\n"}
{"id": "860068", "url": "https://cs.wikipedia.org/wiki?curid=860068", "title": "Julie Clary", "text": "Julie Clary\n\nJulie Clary (26. prosinec 1771 – 7. duben 1845) byla neapolská (1806-1808) a španělská královna (1808-1813), manželka Josefa Bonaparta. Byla dcerou Françoise Claryho, bohatého rejdaře a obchodníka z Marseilles, a jeho druhé manželky Françoise Rose Somis. Její mladší sestrou byla Désirée Clary, bývalá snoubenka Napoleona Bonaparta a později královna švédská.\n\nKe sňatku s Napoleonovým bratrem Josefem došlo v roce 1794. Spolu pak měli dvě dcery:\n\nV roce 1806 Napoleon svého bratra udělal neapolských králem, v roce 1808 králem španělským. Julie však zůstávala v Mortefontaine v severní Francii. Ani v jednom případě se však Josefovi na trůně příliš nedařilo. O španělských trůn přišel v roce 1813.\n\nV roce 1816 chtěla Désirée Clary svou sestru vzít do Švédska, její manžel to však nepovažoval za rozumné, jelikož Julie byla členkou rodiny Bonapartů a on nechtěl být spojován se svrženým Napoleonem. Zatímco Josef strávil mnoho let v Americe, Julie se s dcerami usadila ve Frankfurtu, kde strávila šest let. Jejím domovem se poté stal Brusel a nakonec Florencie. Zde se k ní v roce 1840 připojil Josef. Juliin manžel zemřel 28. července 1844. 7. dubna 1845 zemřela i Julie. Oba byli pohřbeni v bazilice Santa Croce, Josefovy ostatky ale později byly uloženy vedle jeho bratra.\n"}
{"id": "860069", "url": "https://cs.wikipedia.org/wiki?curid=860069", "title": "Arboretum Nový Dvůr", "text": "Arboretum Nový Dvůr\n\nArboretum Nový Dvůr je dendrologická zahrada nacházející se v Novém Dvoře, místní části obce Stěbořice. Bylo založeno v roce 1958 na místě jednoho z dendrologicky nejcennějších parkových objektů ve Slezsku. V současné době je pracoviště organizačně začleněno do Slezského zemského muzea, jehož zřizovatelem je Ministerstvo kultury ČR.\n\nVznik arboreta je úzce spjat s bývalým majitelem novodvorského panství Quido Riedlem (1878 - 1946). Za svého působení v Novém Dvoře u Opavy (1906-1928) vytvořil na nevelké ploše 1,8 ha s vytříbeným vkusem přírodně-krajinářský park, ve kterém bylo pěstováno na 500 druhů a kultivarů domácích a cizokrajných dřevin. Tento park se stal základem dnešního arboreta a tvoří dnes historickou část dendrologické expozice, která se rozšířila z původní plochy na 23 ha. V roce 1928 odchází Quido Riedel zpět do své rodné Bílé Lhoty u Litovle, kde na ploše necelých 3 ha buduje obdobně působivý park s bohatou sbírkou dřevin, jež se později stává základem Arboreta Bílá Lhota. Novodvorské panství přenechává své dceři Alžbětě Schubertové (roz. Riedlové) a zeti Walterovi Schubertovi, kteří se o park starají až do konce 2. světové války.\nOdchodem Quido Riedla zahradně architektonická koncepce značně utrpěla, rozvoj kompozice stagnuje, dále se nerozvíjí a péče o park se omezuje pouze na nejnutnější údržbu. V poválečném období se v objektech a areálu novodvorského panství vystřídalo mnoho správců, načež park pozbyl odborného dohledu a následkem rychlé expanze plevelných dřevin zcela zpustl. Obrat ve vývoji novodvorského parku nastává až v roce 1958, kdy je tento dendrologicky cenný parkový objekt (včetně zahrady pod zámkem) postoupen Slezskému zemskému muzeu, a to zřizuje arboretum. S odstupem takřka 100 let je zde i dnes možné obdivovat výsadby douglasek, cedrů, cypříšků, zeravů a jalovců, ale také nejstarší výsadby pěnišníků. Řada cenných dřevin se dochovala v historické části do dnešní doby a mnohé z nich jsou významnými introdukcemi v Evropě i v ČR (\"Acer palmatum\", \"Gleditsia triacanthos\", \"Decaisnea fargesii\", \"Abies pinsapo\", \"Cedrus atlantica\", \"Pieris japonica\" aj.).\n\nRozvoj dendrologické expozice novodvorského arboreta započal v roce 1958 rozsáhlou sanací zanedbaného zámeckého parku. Pěstební zásahy byly zaměřeny především na ošetření a uvolnění cenných sbírkových dřevin, odstranění dřevin náletových či silně poškozených a celkovou obnovou původní parkové kompozice. Díky rychlému postupu sanačních prací bylo možno dendrologickou expozici arboreta zpřístupnit veřejnosti již v roce 1959. Velkolepý rozvoj však zaznamenala především v letech 1960-1964, kdy byl stávající sortiment pěstovaných dřevin poprvé obohacen o nové introdukované taxony. V letech 1965-1969 byl vystavěn vstupní areál s parkovištěm, výstavní pavilón, hospodářské zázemí a hlavní síť parkových komunikací. Nové výsadby vyžadovaly stále nové prostory, a tak byla rozloha parku postupně navyšována až na současných 23 ha.\nHistorická část dendrologické expozice je pojednaná v přírodně krajinářském duchu a vedle sbírkové hodnoty zastoupených dřevin je nesmírně cenná jedinečnost řešení zahradně architektonické kompozice. Základní kostru parkové kompozice zde tvoří vzrostlé, solitérně či skupinkově rostoucí borovice “Heraltického ekotypu“, popřípadě její rozvolněné porosty, které se střídají s otevřenými prostory trávníkových ploch. Kompoziční řešení skýtá unikátní průhledy na kombinace dřevin, vzájemně kontrastující svou strukturou, texturou, habitem, podzimním vybarvením či barvou a intenzitou kvetení. Nově zakládané části dendrologické expozice již vychází ze zcela odlišné koncepce. Celková kompozice je zde podřízena členění parku do geografických celků pod názvem „Dřeviny pěti světadílů“ utvářených z druhů geograficky příbuzných.\n\nJiž v roce 1960, tedy záhy po vzniku arboreta, byla v provizorních podmínkách dvou malých pěstebních skleníků zpřístupněna nevelká sbírka čítající zhruba 200 druhů tropických a subtropických rostlin. V letech 1967-1970 došlo k výstavbě rozsáhlého skleníkového areálu s expozicí subtropických a tropických rostlin na ploše 1300 m², která sloužila návštěvníkům po dobu 30 let. Z důvodu špatného technického stavu těchto skleníků byl zpracován projekt na výstavbu nového skleníkového areálu, který však byl zrealizován pouze částečně, a to výstavbou pěstebního skleníku a provozního zázemí.\nVýstavba expoziční části byla pozastavena z důvodu úsporných vládních nařízení. Na sklonku roku 2000 bylo přistoupeno k přemístění botanické sbírky do nově vybudovaných pěstebních skleníků a následně došlo k demolici starého skleníkového areálu. Teprve až v roce 2010 byla pro veřejnost zpřístupněna část pěstebního skleníku formou menší skleníkové expozice se sbírkou tropických a subtropických rostlin. Výstavní plocha vznikla v prostoru bývalé pracovny a přilehlé skleníkové kóje. Celková rozloha činí zhruba 220 m².\n\nStarý zámek si nechal patrně vystavět tehdejší majitel novodvorského panství Ludvík Klettenhof již před rokem 1836. Budova stála v čele hospodářského dvora s čtvercovým nádvořím, zhruba 100 metrů východně od nového zámku a od jihu k ní vedla cesta lemovaná alejí. Jednalo se o nevelkou empírovou stavbu. Z dlouhého přízemního křídla vystupoval ve střední části jednopatrový rizalit, zakončený trojúhelníkovitým štítem. Fasáda rizalitu a okenní otvory vykazovaly úpravy v historizujícím slohu, patrně v provedené v souvislosti s výstavbou nového zámku. Po dokončení stavby nového zámku sloužil jako správní dům a byty statku. Chátrající a opuštěná budova starého zámku byla zbourána společně se severní části hospodářského dvora až na přelomu roku 1965/66. Do dnešní doby se dochovala pouze západní a jižní část hospodářských budov dvora. Dochovala se rovněž stará alej vedoucí ke dvoru.\n\nNový zámek v pseudorenesančním slohu si nechal vystavět baron Antonín Luft poté, co v roce 1862 získal novodvorské panství. Budova nového zámku má charakter obdélné jednopatrové budovy se třemi nárožními rizality, z nichž východní přechází ve dvoupatrovou věž a z jižního vybíhá patrový arkýř. V letech 1906-1928 byl zámek užíván Quido Riedlem, poté přenechal novodvorské panství se zámkem své dceři Alžbětě a zeti Walterovi Schubertovi. V roce 1945 byl zámek zkonfiskován státem. V poválečném období se v zámku usídlila Charita z Ostravy (1947-48), v letech 1952-1954 byl užíván jako strojní traktorová stanice, od roku 1955 jako sídlo MNV a teprve po roce 1958 jako správní budova nově zřízeného arboreta. Rozsáhlá rekonstrukce zámečku proběhla v letech 1964/65, v roce 1990 získala budova novou fasádu a střechu.\nRybník pravděpodobně vznikl v nejnižším místě lokality umělým vyhloubením až po terénních úpravách náspu cesty, kdy došlo k přehrazení pozemku náspem z lomového kamene. Od počátku sloužil jako neudržovaná nádrž s okolními podmáčenými pozemky a loukami, pravděpodobně jako místní nebeský \"kačák\". Po roce 1905 je již kulturně užitnou plochou, na březích byl osázen dřevinami či volně rostlými olšemi a vrbami. Původními majiteli byl rybník pravidelně udržován a architektonicky dotvořen malým ostrůvkem, uprostřed se vzrostlou smuteční vrbou \"Salix\" x \"sepulcralis\". Kolem roku 1958 se však nachází ve značně neutěšeném stavu. Dnešní podobu získal až po roce 1960 zásadní úpravou půdorysu a odbahněním, kdy byl zcela vypuštěn, vybagrován, upraveny břehy a vytvořena mělčí litorální část. Rybník zůstal nadále nebeskou nádrží, kterou naplňovaly vodoteče dešťové vody. Sloužil jako zdroj užitkové vody pro pěstební zázemí školek okrasných dřevin a po roce 1970 i jako zdroj zálivkové vody skleníkové expozice. V suchých letech se užívalo vody z rybníka rovněž pro závlahu výsadeb v dendrologické expozici.\nV letech 1976 až 1985 zde probíhaly pokusy s výsadbami vodních rostlin, zejména sortimentu leknínů. Vždy zde byla osádka kaprů a jiných ryb, které se časem obnovovaly výlovy a novými osádkami. Na rybníku byl v té době zaveden chov bílých a černých labutí. V letech 1997-1998 byla provedena kompletní rekonstrukce rybníku, jeho odbahnění a regulace břehů. Zbudován byl rovněž přivaděč z údolní nádrže potoka Velká o délce 800 m, vedoucí po jihozápadní hranici areálu arboreta, který se stal pro rybník hlavním zdrojem užitkové vody.\n\nExpozice tropických a subtropických rostlin si klade za cíl zpřístupnit široké veřejnosti část z rozsáhlých skleníkových sbírek Arboreta Nový Dvůr. V expozici je soustředěno bezmála 280 druhů rostlin ze 70 čeledí. Na nevelké ploše čítající zhruba 220 m² lze vedle sebe zhlédnout geograficky svébytné rostlinné formace americké, africké, australské a asijské flóry tropických deštných, tropických poloopadavých a opadavých lesů.\n\nDendrologická expozice se rozkládá na ploše 23 ha a v současné době je zde evidováno bezmála 7000 druhů a kultivarů domácích i cizokrajných rostlin. Arboretum je známo bohatými sbírkami vybraných rodů dřevin, zvláště pak javorů (\"Acer\"), kalin (\"Viburnum\"), pustorylů (\"Philadelphus\"), bříz (\"Betula\") či vilínů (\"Hamamelis\"), ale také bohatým sortimentem zahradních kultivarů. V expozici arboreta se nachází rovněž rašeliniště, vřesoviště, písečné duny či skupina časně kvetoucích dřevin.\n\n\n"}
{"id": "860076", "url": "https://cs.wikipedia.org/wiki?curid=860076", "title": "Památník Petra Bezruče", "text": "Památník Petra Bezruče\n\nPamátník Petra Bezruče je expoziční areál a literárněvědecké pracoviště Slezského zemského muzea v Opavě. Sídlí v rodném domě Petra Bezruče a kromě jeho odkazu spravuje a zpracovává pozůstalosti dalších spisovatelů Slezska a severní Moravy.\n\nSnahy o muzejní dokumentaci regionální literatury spojené s počátky literárněvědných bádání spadají do poválečného období a jsou vázány především k osobnosti Petra Bezruče.\n\nDne 10. března roku 1946 se ustavila Společnost Petra Bezruče v Opavě, jejíž záměr se upínal k vybudování Bezručova muzea. Roku 1953 se úmyslu chopil Slezský studijní ústav, v němž bylo zřízeno zvláštní oddělení P. Bezruče. K slavnostnímu otevření muzea, zaměřeného na speciální literárněarchivní dokumentaci, došlo v Opavě dne 5. května roku 1956. Po reorganizaci Slezského studijního ústavu v roce 1958 byl PPB přičleněn k Slezskému muzeu. Po smrti Petra Bezruče se PPB stal jeho univerzálním dědicem. Dědictvím, dary i vlastní sbírkotvornou činností byl vybudován fond obsahující základní dokumentaci života, díla a literárního ohlasu P. Bezruče, zatímco ohlas v hudebním a výtvarném umění byl dokumentován jen výběrově. Bezručovská dokumentace, která byla v minulosti a zůstala i v současnosti celostátní specializací PPB, byla počátkem 60. let obohacena o dokumentaci literatury Slezska a Ostravska.\nV současnosti je v PPB vybudován cenný fond autorů Slezska a Ostravska řadící se svým rozsahem v ČR hned za fondy Památníku národního písemnictví v Praze. Jde v naprosté převaze o materiál písemný - osobní doklady, rukopisy, korespondenci a jiný dokumentační materiál. Počet sbírek dosáhl 197 375 kusů. Koncem 70. let začalo pracoviště rozšiřovat formy i zaměření dokumentace za pomoci audiovizuální techniky: byl takto vybudován fond fónik, zachycující tvůrčí proces i prezentaci díla autorů sběrné oblasti. V 80. letech bylo schváleno rozšíření dokumentace na oblast česko-polských literárních vztahů a oblast polské literatury vznikající v našem kraji.\n\nPetr Bezruč (1867–1958, vlastním jménem Vladimír Vašek) patří k nejvýznamnějším představitelům české poezie přelomu 19. a 20. století. Do literatury vstoupil svou jedinou sbírkou Slezské písně. Naprosto výjimečné verše nemají svým stylem v české literatuře obdobu, stejně jako Bezručův exaltovaný způsob tvorby. Autor je literárními historiky řazen do generace tzv. anarchistických buřičů, jeho dílo je ovlivněno symbolismem a Českou modernou.\nHistorii vzniku Bezručovy jediné básnické sbírky věnovalo a stále věnuje pozornost mnoho badatelů. Tvůrčí proces, v němž Slezské písně vznikaly, měl několik fází. Počátky je možné datovat do začátku devadesátých let 19. stol., ještě před kritický podzim roku 1898, kdy básník onemocněl chrlením krve. Je pravděpodobné, že podstatná část sbírky (tzv. jádro Slezských písní) vznikla ve velmi krátkém čase v prvních měsících roku 1899. Bezručovo prudké tvůrčí vypětí bylo vyprovokováno vážnou plicní a nervovou chorobou, osobním prožitkem nenaplněné lásky a pocitem povinnosti vyjádřit vášnivý protest proti národnostnímu a sociálnímu útlaku v rodném kraji.\nV průběhu let 1899 a 1900 poslal Bezruč Janu Herbenovi většinu básní, které vytvořily základ jeho životního díla. V roce 1903 dal autor svolení k edici časopiseckého Slezského čísla (nejprve 22 básní, o rok později 31 básní). V roce 1909 byla sbírka podstatně rozšířena – na 54 básní – a poprvé vydána knižně jako Slezské písně.\nBásník za celý svůj tvůrčí život nevydal jiné dílo než Slezské písně. Na této sbírce však bez ustání pracoval, básně přepracovával, rytmicky upravoval či přidával básně nové. Nutno přiznat, že tyto úpravy neproběhly vždy ku prospěchu věci. Zvláště Bezručovy zásahy z třicátých let se začínají kvantitou a kvalitou negativně odlišovat od úprav předcházejících, jsou vedeny se zájmem lingvistickým a mechanicky provádějí jazykové změny. Definitivní textová podoba Slezských písní se tak z hlediska velké kvalitativní různosti jednotlivých vydání stala předmětem sporů. Vědecká konference o textologických problémech Slezských písní v roce 1963 v Opavě učinila východiskem pro kanonický text vydání z roku 1928.\nBásnická autostylizace Petra Bezruče jako barda vymírajícího kmene měla být součástí mýtu o vzdoru a revoltě slezského lidu. Bezruč se nevyjadřuje jen alegoricky, takřka u všech básní lze určit jejich konkrétní dějiště. Vedle dokumentárnosti a regionálního svědectví jsou to symbolické vize, návraty k mýtu, baladičnost či útočnost, dramatičnost dialogů a jejich podbarvení dialektem, které dělají z Bezručových básní výjimečné dílo.\n\nExpozice Život a dílo Petra Bezruče je instalována v budově Památníku Petra Bezruče, která stojí v místě, kde stával rodný dům básníka. Byla vybudována v roce 1967 pod záštitou UNESCO v rámci oslav 100. výročí narození Petra Bezruče. Návštěvník se seznámí s literárním děním 90. let 19. století a se vstupem P. Bezruče do české poezie. V další části se seznámí s osobami kolem Petra Bezruče, s místy jeho pobytu, s rodiči a rodokmenem. Závěr expozice tvoří ukázky jednotlivých vydání Slezských písní (i v cizojazyčných překladech).\n"}
{"id": "860083", "url": "https://cs.wikipedia.org/wiki?curid=860083", "title": "Stabilita (rozcestník)", "text": "Stabilita (rozcestník)\n\nStabilita může být:\n\n\n\n\n\n"}
{"id": "860092", "url": "https://cs.wikipedia.org/wiki?curid=860092", "title": "Ibar", "text": "Ibar\n\nIbar (v srbské cyrilici Ибар, albánsky Ibri) je 276 km dlouhá řeka, která protéká územím Černé Hory, Kosova a Srbska. Vlévá se do Západní Moravy. Její povodí má rozlohu 13 059 km. Protéká městy Rožaje, Ribariće, Zubin Potok, Kosovska Mitrovica, Zvečan, Leposavić, Lešak, Raška, Baljevac, Ušće, Bogutovac, Mataruška Banja a Kraljevo. V Kosovské Mitrovici se řeka stala symbolem rozdělení města na albánskou a srbskou část.\n\nNa řece Ibar se nachází celkem 10 hydroelektráren. Největší umělé jezero, které bylo přehrazením Ibaru vybudováno, nese název Gazivode. Údolí řeky (přibližně od Kosovské Mitrovice po Kraljevo) je bohaté na přírodní zdroje; nacházejí se tu četné doly, ve kterých se těží uhlí, dále pak magnezit, olovo, zinek, či stříbro. Dolní tok řeky se využívá pro rafting.\n"}
{"id": "860099", "url": "https://cs.wikipedia.org/wiki?curid=860099", "title": "Srub Petra Bezruče", "text": "Srub Petra Bezruče\n\nSrub Petra Bezruče v Ostravici spravuje, stejně jako Památník Petra Bezruče v Opavě, Slezské zemské muzeum. Jedná se o instalovaný objekt, u nějž je důraz kladen na zachování autentické atmosféry srubu z doby, kdy v něm Petr Bezruč pobýval. Od roku 2004 je srub chráněn jako kulturní památka.\n\nPetr Bezruč (1867–1958, vlastním jménem Vladimír Vašek) patří k nejvýznamnějším představitelům české poezie přelomu 19. a 20. století. Do literatury vstoupil svou jedinou sbírkou Slezské písně. Výjimečné verše nemají svým stylem v české literatuře obdobu, stejně jako Bezručův exaltovaný způsob tvorby. Autor je literárními historiky řazen do generace tzv. anarchistických buřičů, jeho dílo je ovlivněno symbolismem a Českou modernou.\nFojtství ve Starých Hamrech (dnes Ostravice) Petr Bezruč zakoupil společně se svým přítelem, básníkem Otakarem Bystřinou. Bezručovi se místo líbilo hlavně proto, že nedaleko domu tekla Ostravice. Bezruč miloval vodu a nikdy neodolal příležitosti se v ledové řece vykoupat.\nBásníci si vybudovali ze starého fojtství letovisko. Po Bystřinově smrti však došlo k rozdělení společného vlastnictví. Petru Bezručovi připadla stodola někdejšího fojtství, část zahrady, paseka a les. S pomocí přátel nechal na počátku 30. let 20. století přebudovat stodolu dle vlastního návrhu na obytný srub, který zde stojí ve stejné podobě dodnes.\n\nExpozice srubu Petra Bezruče prezentuje autentické prostředí letního obydlí básníka, dotýká se jeho životních příběhů a kraje Beskyd. Jeho prohlídku obohatí tištěný průvodce, který je k zapůjčení při koupi vstupenek. Srub Petra Bezruče na Ostravici získalo Slezské zemské muzeum v roce 1958 jako součást dědictví po básníku Petru Bezručovi. Obytná část srubu byla ponechána v původní podobě i se zařízením interiéru, který si Bezruč sám navrhl. V přilehlém dřevníku byla v roce 1983 zbudována expozice s názvem Krajem Petra Bezruče. Návštěvník srubu zde nalezne nejen autentické prostředí letního příbytku básníka, ale nutně chodí v jeho stopách, dotýká se životních příběhů básníka a především může poznat prostředí kraje pod Beskydem, jehož osud, v minulosti tak svízelný, zachytil básník ve svém stěžejním díle – ve Slezských písních.\n\n"}
{"id": "860103", "url": "https://cs.wikipedia.org/wiki?curid=860103", "title": "Kryptoxantin", "text": "Kryptoxantin\n\nKryptoxantin je přírodní karotenoidové barvivo s antioxidačními účinky, které je v lidském organismu přeměňováno na vitamín A. Byl nalezen a izolován např. v ovocnářsky významném plodu mochyně peruánské (\"Physalis peruviana\"), v papáje, vaječném žloutku, másle, jablkách, ale třeba i v séru kuřecí krve.\n\nKryptoxantin náleží do třídy karotenoidů známých jako xantofyly. Strukturálně je kryptoxantin v blízkém vztahu k β-karotenu tedy provitamínu A, oproti kterému se liší tím, že má přidanou hydroxylovou skupinu. V čisté formě je to červená, pevná krystalická látka, která má kovový třpyt. Je volně rozpustná v chloroformu, benzenu, pyridinu a sulfidu uhličitém neboli sirouhlíku. \n\nV lidském organismu je kryptoxantin přeměňován na vitamín A resp. retinol čímž se logicky řadí mezi jeden z provitamínů A. Stejně jako ostatní karotenoidy je i kryptoxantin antioxidantem, a proto hraje důležitou roli v ochraně buněk a DNA proti jejich poškození volnými radikály stejně jako přispívá k posílení opravných mechanismů, nastupujících po oxidačním narušení DNA.\n\nNálezy nedávných epidemiologických šetření poukazují na inverzní (obrácený) vztah mezi výší tkáňového β-kryptoxantinu a rizikem vzniku rakoviny plic, z čehož je možné usuzovat, že β-kryptoxantin muže být potenciální chemoprofylaktickou látkou ve vztahu k zmíněnému onemocnění. Na druhou stranu, jiná výzkumná studie zahrnující pacienty s gliomem zjistila, že ve skupině osob, kde tento tumor byl ve čtvrtém stupni gradingu, byla nalezena pozitivní korelace mezi příjmem kryptoxantinu a kratší délkou přežití. \n\nKryptoxanthin je v Austrálii a na Novém Zélandu využíván jako přírodní barvivo při zpracování potravin (INS 161c). V Evropské unii resp. v USA se pro tyto účely nepoužívá.\n"}
{"id": "860105", "url": "https://cs.wikipedia.org/wiki?curid=860105", "title": "Ostružiník voskovaný", "text": "Ostružiník voskovaný\n\nOstružiník voskovaný (\"Rubus cockburnianus\") je druh keř z rodu ostružiník.\n\n\nOstružiník voskovaný je keř dorůstající výšky až 3 metry. Kvete od června do července, plody dozrávají od srpna do září.\n"}
{"id": "860114", "url": "https://cs.wikipedia.org/wiki?curid=860114", "title": "Adem Demaçi", "text": "Adem Demaçi\n\nAdem Demaçi (* 26. února 1936, Priština – 26. července 2018) byl kosovskoalbánský spisovatel, aktivista, politik a v době existence socialistické Jugoslávie také politický vězeň. Média ho někdy označovala za „jugoslávského Mandelu“. \n\nJako sympatizant Envera Hodži a kritik jugoslávského režimu na konci 50. let 20. století byl zatčen a odsouzen nejprve ke třem, a později k dalším deseti a patnácti letům odnětí svobody. Ve vězení tak strávil přes dvacet let. V roce 1990 byl v souvislosti s koncem monopolu moci Svazu komunistů Jugoslávie propuštěn na svobodu. Roku 1991 získal Sacharovovu cenu za svobodu myšlení. V téže době se stal předsedou Výboru lidských práv Kosova. Na konci 90. let blízce spolupracoval i s Kosovskou osvobozeneckou armádou, byť ještě do počátku 90. let tvrdě odmítal násilí. \n\nÚčastnil se rozhovorů na zámku Rambouillet v roce 1999, které byly posledním pokusem, jak odvrátit vojenskou intervenci v Jugoslávii, popřípadě v Kosovu. Zastupoval kosovskoalbánskou stranu. \n\nPoté, co bylo Kosovo dáno pod správu OSN (UNMIK) pracoval v místním rozhlase a politicky spolupracoval s hnutím Vetëvendosje!. Také podporoval sjednocení Kosova s Albánií.\n"}
{"id": "860125", "url": "https://cs.wikipedia.org/wiki?curid=860125", "title": "Affing", "text": "Affing\n\nAffing je obec v německé spolkové zemi Bavorsko, v zemském okrese Aichach-Friedberg. Leží deset kilometrů severovýchodně od Augsburgu v těsné blízkosti augsburského letiště.\n\nSousední obce: Augsburg, Rehling, Aindling, Hollenbach, Aichach, Obergriesbach a Friedberg.\n\nČásti obce: Affing, Iglbach, Anwalting, Aulzhausen, Bergen, Frechholzhausen, Gebenhofen, Haunswies, Katzenthal, Miedering, Mühlhausen a Pfaffenzell.\n\nObcí protéká Affingerský potok.\n\nNa území obce byly nalezeny stopy osídlení v prehistorickém a římském období. První písemná zmínka pochází z roku 1040 a v období před rokem 1800 byla majetkem hrabat z Leydenu. Správně spadala pod Bavorské kurfiřtství. V roce 1818 vznikla při reformě současná obec. V roce 1972 byla připojena obec Haunswies a v roce 1978 obce Anwalting, Aulzhausen, Gebenhofen a Mühlhausen.\n\nJednorožec na znaku obce je převzat z erbu rodu z Gravenreuthu.\n\n\nV obci jsou tři mateřské školky, základní škola, reálka a Volkshochschule Aichach-Friedberg.\n\n\n"}
{"id": "860132", "url": "https://cs.wikipedia.org/wiki?curid=860132", "title": "Marie Amálie Saská", "text": "Marie Amálie Saská\n\nMarie Amálie Saská (Maria Amalia Christina Franziska Xaveria Flora Walburga; 24. listopad 1724 – 27. září 1760) byla saská a polská princezna a španělská, neapolská a sicilská královna, manželka Karla III. Byla jedním z mnoha dětí Augusta III. Polského a Marie Josefy Habsburské. Měla 14 sourozenců, z nichž nejvýznamnější byli Fridrich Kristián Saský, Marie Anna a Marie Josefa, matka krále Ludvíka XVI.\n\nV roce 1737 se Marie Amálie zasnoubila s neapolským a sicilským králem, budoucím španělským králem Karlem III. Datum svatby se potvrdil 31. října 1737 a o rok později, v roce 1738, se čtrnáctiletá Marie Amálie provdala za Karla. Sňatek se konal v květnu 1738 v Drážďanech v zastoupení a její ženicha zastupoval její bratr Fridrich Kristián Saský. Přestože manželství bylo politicky dohodnuto, měli manželé blízký vztah.\n\nDvojice se poprvé setkala až 19. června 1738. Svatební oslavy trvaly až do 3. července, kdy Karel vytvořil tzv.. \" Insigne e reale ordine di San Gennaro\", nejprestižnější rytířské vyznamenání v království. O několik let později, 19. září 1771, vytvořil ve Španělsku i Řád Karla III.\n\nMarie Amálie byla velmi vzdělaná žena. Významnou roli hrála například při stavbě zámku Caserta, který se začal stavět v den manželových 26. narozenin, tedy 20. ledna 1752. Rovněž se podílela na výstavbách paláce Portici (\" Reggia di Portici\"), divadla di San Carlo, které bylo postaveno jen za 270 dnů, a zámku Capodimonte v Neapoli. Její manžel také dal zrenovovat královský palác v Neapoli.\n\nNa konci roku 1758 se u Karlova bratra Ferdinanda VI. Španělského začaly projevovat stejné projevy deprese, jaké měl i jejich otec. Ferdinand v srpnu 1758 ztratil svou oddanou manželku Barboru Portugalskou a to mělo za následek zhoršení jeho psychického stavu. Proto 10. prosince 1758 jmenoval Karla za svého následníka (vlastní potomky neměl) a následně odešel z Madrid u do Villaviciosa de Odón, kde v roce 1759 zemřel.\n\nPo jeho smrti byl manžel Marie Amálie prohlášen za španělského krále a vládl pod jménem Karel III. Respektoval však smlouvu s Vídní, podle níž, pokud se stal španělským králem, nesměl ke Španělsku připojit Neapolské a Sicilské království. Ještě v témže roce manželé opustili Neapol a odešli do Madridu. Dvě své děti nechali v Casertě. Třetí syn Ferdinand I. se stal panovníkem Království obojí Sicílie, kde vládl v letech 1816 až 1825 (jako Ferdinand IV. vládl Neapoli (1759 – 1806) a jako Ferdinand III. Sicílii (1759 – 1816)). Druhý nejstarší syn Marie Amálie Karel se stal následníkem španělského trůnu. Její nejstarší syn infant Filip byl mentálně zaostalý, a proto byl vyloučen z následnictví.\n\nVe Španělsku se manžel Marie Amálie snažil o zlepšení stavu ekonomiky a o zvýraznění země jako takové. Marie Amálie se i zde pustila do rekonstrukce královských rezidencí. Spolu se svým manželem pomohla založit podnik na výrobu luxusního porcelánu, který se jmenoval \"Real Fabrice del Buen Retiro\". Vyhradili privilegované továrně královský zámek Buen Retiro u Madridu.\n\nV září 1760, pouze jeden rok po příjezdu do Španělska, zemřela Marie Amálie na tuberkulózu v zámku Buen Retiro. Pohřbena je v královské hrobce El Escorial. V roce 1788 vedle ní pohřbili i jejího manžela.\n\n\n\n"}
{"id": "860138", "url": "https://cs.wikipedia.org/wiki?curid=860138", "title": "Styčník", "text": "Styčník\n\nStyčník neboli styčný bod soustavy je bod či uzel, ve kterém jsou spojeny dva nebo více prutů konstrukce. Volný konec, resp. začátek, prutu se také označuje jako styčník. V praxi není vzhledem k rozměrům průřezů prutů většinou možné jejich dovedení do jediného bodu a styčníkem je pak označován teoretický průnik prodloužených střednic stýkajících se prutů. Podle počtu připojených prutů označujeme styčníky jako dvojnásobné, trojnásobné, atd.. V případě, že je uvažován styčník v rovinné konstrukci, přísluší mu 3 stupně volnosti (dva posuny a jedno pootočení), v prostoru pak 6 stupňů volnosti (tři posuny a tři pootočení).\n\nPokud je ve styčníku umožněno volné vzájemné pootočení prutů, nazýváme ho kloubovým styčníkem. Pro teoretické vyšetřování sil působících v konstrukcích je v kloubovém styčníku zaveden zjednodušující předpoklad nulového kloubového tření. Tento předpoklad zajišťuje ve styčníku nulovou hodnotu ohybového momentu.\n\nV opačném případě pevného spojení prutů neumožňujícího jejich vzájemné volné pootočení hovoříme o tuhém styčníku. V případě, že není umožněno žádné teoretické natočení, jde o dokonale tuhý styčník. Toto spojení prutů zajišťuje přenesení ohybového momentu. Někdy je označován jako rámový styčník. Ve skutečnosti nemůže být styčník nikdy dokonale tuhý a vždy je v něm umožněno minimální pootočení. Velikost tohoto pootočení je závislá na tuhosti styčníku, která nabývá odpovídajících hodnot v závislosti na vlastnostech materiálů a průřezů prutů.\n\nKloub (mechanika)\n"}
{"id": "860144", "url": "https://cs.wikipedia.org/wiki?curid=860144", "title": "Ruben", "text": "Ruben\n\nRuben je mužské křestní jméno hebrejského původu. Vykládá se jako \"ejhle, syn\". Ve Starém zákoně to je nejstarší syn Jákoba a Ley a předek jednoho z dvanácti izraelských kmenů.\n\n\n\n\n\n"}
{"id": "860145", "url": "https://cs.wikipedia.org/wiki?curid=860145", "title": "Turnerova cena", "text": "Turnerova cena\n\nTurnerova cena (angl. \"The Turner Prize\"), která nese název po britském malíři J. M. W. Turnerovi, je každoročním oceněním britských výtvarníků do 50 let. Organizuje ji galerie Tate. Od počátku udělování v roce 1984, jde o nejsledovanější umělecké ocenění ve Spojeném království.\n\n\n"}
{"id": "860154", "url": "https://cs.wikipedia.org/wiki?curid=860154", "title": "Zubin Potok", "text": "Zubin Potok\n\nZubin Potok (v srbské cyrilici Зубин Поток, albánsky Zubin Potok/Zubin Potoku) je město na severu Kosova. Je centrem stejnojmenné opštiny, kterou tvoří celkem 29 obcí. V roce 1991 mělo 2033 obyvatel. V současné době je součástí tzv. severního Kosova, neformálního regionu, který neuznává nezávislý stát Kosovo a dál se považuje za součást AP Kosovo a Metochie. \n\nMěsto se nachází na řece Ibar a je centrem regionu, známého pod názvem Ibarski Kolašin.. V jeho blízkosti se vypínají vrcholy Rogozna (1479 m) a Mokra Gora (2155 m). Proti proudu řeky se nad Zubin Potokem nacházejí dvě umělá jezera (\"Malo jezero\" a \"Jezero Gazivode\").\n\nV roce 1455 bylo poprvé v tureckých záznamech zmíněno pod názvem \"Zubin dol\". V roce 1914, nedlouho po připojení k Srbsku, mělo 1289 obyvatel. Roku 1951 bylo napojeno na jugoslávskou elektrickou síť. Jeho obyvatelstvo tvoří především Srbové, kteří se na území Zubin Potoka dosídlili především z oblasti Černé Hory. \n"}
{"id": "860157", "url": "https://cs.wikipedia.org/wiki?curid=860157", "title": "Laci Strike", "text": "Laci Strike\n\nLaci Strike, vlastním jménem Ladislav Neuschl (* 9. duben 1974, Handlová, Slovensko) je slovenský tanečník a choreograf. Zasloužil se o vybudování street dance taneční scény na Slovensku. Má vlastní taneční školu Street Dance Academy, kde předává své více než 20leté zkušenosti mladým tanečníkům.\n\nNarodil se 9. dubna 1974 v Handlové v rodině horníka a dělnice oděvní firmy. Vystudoval obor \"Mechanik strojů a zařízení\" a po absolvování základní vojenské služby, ještě i obor \"Zubní technik\". V té době bydlel v Handlové, pracoval v Žiari nad Hronem a po práci se věnoval tanci.\n\nV Handlové fungovala parta sedmi kluků, se kterými začal trénovat as nimiž později vytvořil svou první taneční skupinu s názvem Start the Dance. Tanci se však chtěl věnovat profesionálně a proto v roce 2000 dal v práci výpověď as pěti klukama odešel na zkušenou do Španělska.\n\nV letech 2000 - 2002 profesionálně působil v Barceloně, kde se kromě stálého angažmá v klubu La Paloma, Japan věnoval i točení TV reklam, komparsu a vystoupením na festivalech a koncertech. Když mladší kluci ze skupiny dostali povolávací rozkaz, vrátili se všichni domů.\n\nS našetřenými penězi se pak motal asi půl roku v Handlové, ale moc se mu tam nedařilo. Zkusil tedy štěstí v Bratislavě. Třikrát se stěhoval, brigádoval a běhal po městě a hledal si práci. Chtěl tancovat. Naštěstí, hned první leták, který utrhl, mu otevřel cestu do taneční školy Janka Gonščáka, kde pak asi rok působil. V létě 2003 se zúčastnil s mímem Milanem Sládkem jeho evropského turné (Monako, Cap d'Ail, Baurout, Berlín, Nice), konaného u příležitosti 40. výročí francouzsko-německého přátelství. Když mu smlouva v taneční škole skončila, založil si v roce 2003 vlastní.\n\nDnes vede největší taneční školu na Slovensku Street Dance Academy, kde působí i jako lektor a choreograf. Vyučuje na mezinárodních tanečních workshopech (Innsbruck, Praha, Gran Canaria, Barcelona),\nvydává a produkuje taneční DVD a spolupracuje s domácími umělci (Dara Rolins, Marián Čekovský, Kontrafakt, Tina, Zdenka Predná, atd.).\n\n6. června 2011 se mu s přítelkyní Aničkou narodil syn Danko, se kterou se rok na to, 31. srpna 2012 v Čataji, oženil.\n\n\n\n\n\n"}
{"id": "860166", "url": "https://cs.wikipedia.org/wiki?curid=860166", "title": "Svatováclavský meč", "text": "Svatováclavský meč\n\nSvatováclavský meč (známý též jako korunovační meč) je středověký meč, který se používal během korunovací českých králů. Na závěr korunovační mše jím nově korunovaný král pasoval rytíře. Od nepaměti je součástí svatovítského pokladu a v současnosti je vystaven v rámci stejnojmenné expozice v kapli svatého Kříže na Pražském hradě.\n\nSvé jméno získal podle toho, že údajně původně patřil knížeti sv. Václavovi. První zmínka o něm v historických pramenech je z roku 1333, ale čepel pochází snad již z 10. století, jílec ze 13. století a textilie pravděpodobně z doby Karla IV. Železná čepel je dlouhá 76 cm, v nejširším místě 45 mm široká a má vypilovaný otvor ve tvaru křížku (45 x 20 mm). Dřevěná rukojeť je potažená žluto-hnědou tkaninou a sametem s vyšitým ornamentem vavřínových větévek ze silných stříbrných nití. Při obřadu korunovace českých králů, se panovník biskupy posvěceným mečem opásal, poté ho položil zpět na oltář a na závěr korunovace jím pasoval rytíře.\n\nAčkoliv se meče po staletí užívalo v plné funkci korunovačního symbolu, nebyl nikdy uložen v královské klenotnici nad svatováclavskou kaplí spolu s korunou, jablkem a žezlem, nýbrž byl chován v chrámovém pokladu svatovítském. Meč byl totiž, alespoň ve starších dobách, považován především za svatováclavskou relikvii, a ne za bezvýhradnou součást korunovačních klenotů.\n\nBRAVERMANOVÁ, Milena et al. České korunovační klenoty. 4., rozš. vyd. Praha: Správa Pražského hradu ve spolupráci s nakl. BB/art, 2008. 88 s. ISBN 978-80-7381-253-9.\n\n"}
{"id": "860172", "url": "https://cs.wikipedia.org/wiki?curid=860172", "title": "James Harries", "text": "James Harries\n\nJames Harries (* 1974) je hudebník z anglického Manchesteru žijící od r. 1990 v ČR, který jako první na světě natočil své oficiální album na mobilní telefon. Tuto nahrávku bez jakýchkoliv úprav vydal a poskytl svým fanouškům v digitální podobě ke stažení na svých internetových stránkách.\n\nTomuto projektu předcházelo několik studiových alb, oceňovaných kritiky po celém světě. Magazín \"Rolling Stone\" označil \"Jamese Harriese\" za \"„Zlatý hlas“\", jakým byl například \"Jeff Buckley\" nebo jaký vlastní \"Damien Rice\".\nZmíněné album, nahrané na mobilní telefon, se jmenuje \"„Voice Memos: a collection of songs I recorded on my phone“\" a bylo vydáno 1. 12. 2012. Obsahuje deset písní zaznamenaných na různých místech Evropy během podzimního evropského turné v roce 2012. Každou z těchto nahrávek doprovází také autentická fotografie pořízená na místě nahrání fotoaparátem v mobilním telefonu. Koncept alba \"Voice Memos\" je završen tím, že autor vytvořil sám i kresby pro titulní cover alba, tento obrázek existuje dvou verzích – pro praváky a pro leváky.\n\n\n\nJames Harries si zahrál ve filmu \"Rytmus v patách\" (TV film, 2009).\n\n"}
{"id": "860173", "url": "https://cs.wikipedia.org/wiki?curid=860173", "title": "Astrophocaudia", "text": "Astrophocaudia\n\nAstrophocaudia byl rod středně velkého sauropodního dinosaura, jehož fosílie byly objeveny na území Texasu a Oklahomy (USA). Tento sauropod žil v období spodní křídy (stupně apt až alb), asi před 112 miliony let (souvrství v rámci skupiny Trinity Group). Byl vědecky popsán koncem roku 2012 a zařazen do kladu Somphospondyli.\n\n"}
{"id": "860174", "url": "https://cs.wikipedia.org/wiki?curid=860174", "title": "Peninsula High School", "text": "Peninsula High School\n\nPeninsula High School je střední škola v obci Purdy, jen kousek severně od města Gig Harbor v americkém státě Washington. Nachází se na kopci přehlížejícím Hendersonův záliv a Burleyho lagunu.\n\nŠkola byla založena v roce 1947 na stejném místě, kde se nachází nyní. Jedná se o první instituci ve státě Washington, která svým týmům říká Seahawks, tým NFL Seattle Seahawks byl založen téměř o 30 let později. V době svého založení byla jedinou školou obsluhující Klíčový poloostrov, ale když v roce 1978 byla založena Gig Harbor High School, začali ji navštěvovat pouze žáci žijící severně od Harborview Drive v centru Gig Harboru nebo na Foxově ostrovu.\n\nŠkola nabízí ve svém programu mnoho sportů, mezi něž patří baseball, basketbal, přespolní běh, softball, americký fotbal, bowling, golf, fotbal, plavání, tenis, atletika, volejbal, vodní pólo a zápas. Posledním týmem, který zaznamenal velký úspěch, byl tým přespolního běhu, který se nedávno umístil na druhém místě na státním mistrovství. V roce 2006 podobného úspěchu dosáhl baseballový tým školy, v roce 1978 tým amerického fotbalu dokonce mistrovství vyhrál. Trenérem byl tehdy Larry Lunke.\n\n"}
{"id": "860185", "url": "https://cs.wikipedia.org/wiki?curid=860185", "title": "Pamětní kostel císaře Viléma", "text": "Pamětní kostel císaře Viléma\n\nProtestantský Pamětní kostel císaře Viléma () je kostel v centru německé metropole Berlína. Nachází se na území (bývalého) Západního Berlína na náměstí Breitscheidplatz, na východním konci hlavního berlínského bulváru zvaného Kurfürstendamm. Kostel je pojmenován po pruském králi a německém císaři Vilémovi I. Byl původně vystavěn na památku Viléma I. jeho vnukem Vilémem II.\n\nKostel, který navrhl Franz Heinrich Schwechten, byl v roce 1895 dostavěn v novorománském stylu. V průběhu noci 23. listopadu 1943 byl zasažen spojeneckým bombardováním (hlavně britskou Royal Air Force), takže v troskách zůstalo stát jen torzo hlavní věže. Věž měří již jen 63 metrů z původních 113 m.\n\nPoválečně byl postaven nový kostel, jeho věž i síň přiléhají k poničenému torzu. Na východní straně sousedí osmiúhelníková síň a na západní šestiboká věž. Novostavba vznikla v letech 1959–1963. Ruina kostela se stala protiválečným pomníkem.\n\nV kostele se nachází kříž, který byl vytvořen z hřebíků nalezených v troskách anglické Coventryské katedrály. Anglická katedrála byla zničena bombardováním německé Luftwaffe dne 14. listopadu 1940.\n"}
{"id": "860193", "url": "https://cs.wikipedia.org/wiki?curid=860193", "title": "Johann Ernst Basilius Wiedeburg", "text": "Johann Ernst Basilius Wiedeburg\n\nJohann Ernst Basilius Wiedeburg (24. června 1733 Jena – 1. ledna 1789 tamtéž) byl německý komorní rada, fyzik, astronom a profesor matematiky v Erlangenu a Jeně.\n\nV roce 1754 vznikla na jeho popud v Erlangenu pobočka Deutsche Gesellschaft, která byla později rozšířena na „Institut der Moral und der schönen Wissenschaften“, literární společnost, do které patřila do konce 18. století řada studentů a profesorů místní univerzity. Wiedeburg byl prvním \"starším\" „Deutschen Gesellschaft“ v Erlangenu.\n\nV astronomii se zabýval především souhvězdími, polární září a slunečními skvrnami.\n\nV roce 1784 byla pro něj zřízena observatoř v Liščí věži.\n\n\n"}
{"id": "860194", "url": "https://cs.wikipedia.org/wiki?curid=860194", "title": "Pól ekliptiky", "text": "Pól ekliptiky\n\nPól ekliptiky (severní a jižní) je bod na nebeské sféře s úhlovou vzdáleností 90° od všech bodů ekliptiky. Jinými slovy, průsečík osy dráhy Země kolem Slunce s nebeskou sférou. Přímka protínající severní a jižní pól ekliptiky svírá s přímkou protínající severní a jižní nebeský pól úhel 23°27'. Světový pól koná okolo pólu ekliptiky složený dlouhoperiodický a krátkoperiodický pohyb vlivem precese a nutace. Pól ekliptiky (a tedy i rovina ekliptiky) se mění pomalu v důsledku poruch planet. Severní pól ekliptiky se nachází v souhvězdí Draka a jižní v souhvězdí Mečouna.\n"}
{"id": "860196", "url": "https://cs.wikipedia.org/wiki?curid=860196", "title": "À la carte", "text": "À la carte\n\nÀ la carte (fr., \"podle jídelního lístku\") označuje svobodnou volbu jídel v restauračních zařízeních, že si lze jednotlivě objednat kterýkoli chod z nabídky dne, a i cena se nasčítává z cen jednotlivých položek. Vzřizování jednotlivých přání jednoho podruhém sice umožňuje velmi individuální přístup ke každému hostu zvlášť, zároveň však neumožňuje naplnit více takových přání najednou.\n\nJde o opačnou alternativu k Table d'hôte (fr., \"stůl podle hostitele\"), kde složení jídelního lístku, pořadí chodů, ba i příslušných příborů, naopak \"je vázáno\" konkrétním menu. Tento typ menu se tedy platí jednou pevnou cenou, za pevnou skladbu chodů stanovenou restauratérem. Jde svého druhu o rychlé pohoštění, rychlé z pohledu organizace, protože zůstává bez možnosti přizpůsobení podle individuálních přání. Dnes je tedy restauratéři používají například pro domluvené obědy turistických zájezdů, kdy běžně nabízejí pouze tři kompletní menu, zato s plným servisem a za přijatelnou cenu, navíc s garancí obsloužení všech hostů, např. z celého autobusu, v daném omezeném časovém rámci.\n\nOba výrazy jsou výpůjčkami z francouzštiny 19. století.\n\n"}
{"id": "860197", "url": "https://cs.wikipedia.org/wiki?curid=860197", "title": "Yeasayer", "text": "Yeasayer\n\nYeasayer byla americká hudební skupina, založená v roce 2006 v Brooklynu. Své první album s názvem \"All Hour Cymbals\" skupina vydala v říjnu 2007, druhé \"Odd Blood\" v únoru 2010 a třetí \"Fragrant World\" v srpnu 2012. Skupinu tvoří Chris Keating, Ira Wolf Tuton a Anand Wilder. V roce 2019 skupina ukončila svou činnost.\n\nV srpnu 2010 skupina vystoupila v Praze.\n\n"}
{"id": "860209", "url": "https://cs.wikipedia.org/wiki?curid=860209", "title": "Obléhání Orléans", "text": "Obléhání Orléans\n\nObléhání Orléansu (1428–1429) bylo zlomovým bodem ve stoleté válce mezi Francií a Anglií. Johanka z Arku zde poprvé vojensky zvítězila. Toto vítězství bylo prvním francouzským úspěchem po zdrcující porážce u Azincourtu v roce 1415. Počátky tohoto obléhání znamenaly vrchol anglické moci v pozdějších fázích války. Město Orléans mělo strategický a symbolický význam pro obě strany konfliktu. Konsenzem bylo, že když padne Orléans, tak francouzský regent, Jan Plantagenet, provede realizaci snu Jindřicha V. o dobytí celé Francie. Asi půl roku se zdálo, že Angličané zvítězí, ale obležení padlo hned devět dní po příjezdu Johanky z Arku.\n\nK obléhání Orléans došlo během stoleté války mezi vládnoucími rodinami Francie a Anglie o nadvládu nad francouzským územím. Konflikt začal v roce 1337, kdy se anglický král Eduard III. rozhodl vznést nárok na francouzský trůn, na základě nároků na dědictví Viléma Dobyvatele a strategického sňatku. Po rozhodujícím vítězství u Azincourtu v roce 1415 získali Angličané převahu a zabrali velkou část severní Francie. Podle smlouvy z Troyes z roku 1420 se král Jindřich V. stal regentem Francie.\n\nMezi červencem a říjnem se Thomas Montacut, hrabě ze Salisbury, přehnal přes krajinu jihozápadním směrem Paříž – Nogent-le-Roi – Rambouillet a oblastí kolem Chartres. Poté se Salisbury, místo aby pokračoval na jihozápad do Angers, prudce obrátil jihovýchodně směrem na Orléans. V říjnu byl vyslán John de La Pole, aby se zmocnil oblastí na řece východně od Orléans. Jargeau padl 5. října, Châteauneuf-sur-Loire ihned poté, Sully-sur-Loire dále proti proudu řeky se zmocnili Burgunďané. Orléans tak byla odříznuta a obklopena.\nFrancouzský velitel Jean de Dunois sledoval, jak Angličané stahují smyčku kolem města, a připravil město pro obléhání. Dunois správně předpokládal, že Angličané budou usilovat o získání zhruba 400 metrového mostu vedoucího z jižního břehu Loiry do centra Orléans na severním nábřeží. Most přecházel přes říční ostrov Sv. Antonína, který byl optimálním místem pro umístění obléhacích děl, které odtud dosáhly až do centra města. Ústí mostu na Orleánské straně byl chráněno branou \"Tourelles\". Dunois rychle postavil velké opevnění na jižním břehu, který spojil s velkou částí svých vojsk, a vytvořil tak velký opevněný komplex na ochranu mostu. Jen kousek od opevnění byl augustiniánský klášter, který mohl být použit jako boční palebná pozice proti pokusům o přiblížení se k mostu.\n\nObléhání Orléansu formálně začalo 12. října 1428, a anglický útok začal dělostřeleckým ostřelováním 17. října. Angličané napadli Dunaisovo opevnění 21. října, ale byli odraženi. Poté se Angličané rozhodli opevnění poddolovat, ale Francouzi vyhloubili chodby dobyvatelům vstříc, zapálili výdřevy tunelů a ustoupili za bránu \"Tourelles\". Při útoku 24. října padla i tato brána a zdálo se, že Orléans bude ztracena, ale včasný příchod francouzského maršála Jeana de Brosse s významnými francouzskými posilami zabránil Angličanům v opravě mostu a okamžitém obsazení města. Angličané utrpěli další ránu o dva dny později, kdy byl hrabě ze Salisbury zraněn v obličeji úlomky vymrštěnými po dopadu projektilu z děla. Bojové operace byly přerušeny a hrabě asi týden na to zemřel.\n\nV únoru 1429 se Francouzi pokusili zvrátit situaci u Orleans výpadem proti velkému anglickému zásobovacímu konvoji. Díky váhavosti a rozbrojům mezi fracouzskými veliteli se jim však nepodařilo dosáhnout momentu překvapení a Angličané, kteří se včas uzavřeli ve vozové hradbě, početně výrazně silnější útočníky zmasakrovali. Protože se blížila postní doba a konvoj přivážel spoustu solených ryb (rybí maso je z povinného půstu od masa vyjmuto), byla pojmenována bitva o slanečky.\n\nJohanka z Arku opustila Blois 27. nebo 28. dubna s konvojem zásob, doprovázeným 400–500 vojáky. Johanka trvala na příchod k Orléans ze severu, kde byly soustředěny anglické síly, ale maršálové se bez jejího vědomí rozhodli o přístup obchvatem z jihu. Johanka chtěla okamžitě přejít k útoku na nejbližší opevněnou pozici Angličanů, ale velitel města Dunois, podporovaný maršály, prosadil, aby město bylo nejdříve zásobováno, než vojsko přejde k jakýmkoli protiútokům. Po příchodu do Orléans se Johanka snažila podporovat morálku. Pochodovala pravidelně po ulicích Orléans, distribuovala potraviny pro obyvatele a platy vojákům posádky.\n\nV poledne 4. května 1429, Dunois zahájil útok na východní anglické Bastille Saint Loup spolu s Montargis-Gienovými vojsky. V anglické posádce bylo pouze 400 mužů, kteří čelili převaze 1500 Francouzů. Po několika hodinách Saint Loup padl.\n\n5. května, v den Nanebevzetí chtěla Johanka udělat největší útok na Saint Loup, avšak francouzští kapitáni si byli vědomi, že vojáci potřebují den odpočinku. Přes noc válečná rada rozhodla, že nejlepším postupem bude zničit anglické hradby na jižním břehu, kde jsou nejslabší.\n\nOperace začala v časných ranních hodinách 6. května. Francouzi překročili řeku Orléans na lodích a člunech a zakotvili na ostrově Saint Aignan. Plánovali přejet na jižním břehu přes provizorní pontonový most k Bastille Saint Jean-le-Blanc a odříznout je.\n\nMálem vše dopadlo špatně, když Johanka zvolila přímý útok na Boulevart a Francouze zaskočil anglický oheň z Augustines. Francouzi z bojů prchli, ale ještě před setměním se opět vrhli do útoku, tentokrát na Bastile. Augustines nakonec skončil ve francouzských rukou.\nDne 8. května se angličtí vojáci shromáždili pod vedením Williama de la Pola a Lorda Johna Talbota na bitevním poli v oblasti poblíž Saint Laurent. Francouzská armáda pod Dunaisovým vedením naproti nim stála asi hodinu, než se Angličané stáhli a odpochodovali z pole.\n\n"}
{"id": "860210", "url": "https://cs.wikipedia.org/wiki?curid=860210", "title": "Rudolf Abel (bakteriolog)", "text": "Rudolf Abel (bakteriolog)\n\nRudolf Abel (21. prosince 1868, Frankfurt nad Odrou – 8. srpna 1942, Jena) byl německý bakteriolog. Objevil takzvanou Abel-Löwenbergovu bakterii, gramnegativní, nepohyblivou a zapouzdřenou bakterii z rodu \"Klebsiella\".\n\nLékařský titul získal v roce 1890 v Greifswaldu. Poté byl asistentem Friedricha Augusta Johannese Loefflera a habilitoval z hygieny v roce 1893. Působil v Hamburku, na velitelství berlínské policie a na pruském ministerstvu kultury. V roce 1915 se stal profesorem hygieny v Jeně.\n\n\n"}
{"id": "860214", "url": "https://cs.wikipedia.org/wiki?curid=860214", "title": "Seoi-nage", "text": "Seoi-nage\n\nSeoi-nage (背負い投げ, v překladu: \"hod před rameno\") je judistická technika spadající do kategorie technik paží (Te-waza). Jde o základní techniku, kterou se začínající judisté učí jako jednu z prvních. Mezi sportovními judisty je velmi oblíbená kvůli své účinnosti. Snáze se provádí judistům menšího vzrůstu než je jejich soupeř (snáze se pod něho dostávají).\n\nVýslovnost slova seoi-nage je různá kraj od kraje, zem od země. V Česku co oddíl to jiný akcent. Nejčastěji se můžeme setkat s výrazem \"sojenága\". Správná výslovnost by však měla znít \"se-oi-nage\", kde g je neznělé.\n\nDruhů seoi-nage je celá řada. Všechny mají společné jedno, veškerá energie je vedena přes rameno (pravé či levé). Odlišnost druhů je především ve způsobu úchopu (kumi-kata).\n\nNejpraktikovanějšími druhy jsou:\n\n\n\n\n\nJe zde celá další řada způsobů provedení techniky Seoi-nage. Fantazii se meze nekladou. Většinou nesou název po judistovi, který s ní slavil úspěch. Příkladem může být Tošihiko Koga se svým nezaměnitelným způsobem provedení, kterým v 90. letech minulého století ničil jednoho soupeře za druhým.\n\nTechnika Seoi-nage je o tvrdém drilu. Není těžké se jí naučit, ale umět jí použít chce hodiny a hodiny nacvičování. V soutěžních zápasech hrají velmi důležitou roli v pozici, kdy má tori soupeře na zádech, krom paží i nohy (síla a rychlost). Pohyb totiž není statický jak při nácviku, ale probíhá v určitém pohybu směrem dopředu a až správná/vědomá kontrola soupeře v každém bodě onoho pohybu vyústí v ippon. Kvalitní protivník vykazuje na rozdíl od ukeho značný odpor proti úmyslu ho hodit.\n\n\n"}
{"id": "860215", "url": "https://cs.wikipedia.org/wiki?curid=860215", "title": "Tokáta a fuga d moll, BWV 565", "text": "Tokáta a fuga d moll, BWV 565\n\nToccata a fuga d moll (BWV 565) je pravděpodobně nejznámější varhanní skladba všech dob. Skládá se ze tří částí: toccaty, která zde plní funkci předehry, dále čtyřhlasé fugy a krátké závěrečené pasáže. Za jejího autora je považován Johann Sebastian Bach, i když jeho autorství je některými odborníky zpochybňováno.\n\nPodobně jako u mnoha jiných Bachových varhanních skladeb se ani v tomto případě nedochoval původní rukopis. Předpokládá se, že dílo vzniklo za Bachova působení v Arnstadtu v letech 1703-1707.\n\nNejstarší známý zápis skladby pochází od německého skladatele a varhaníka Johannese Ringka (1717-1778), a z něj přímo či nepřímo vycházejí všechny pozdější kopie.\n\nTiskem vyšla poprvé až v roce 1833 (tedy více než 80 let po Bachově smrti) ve vydavatelství Breitkopf & Härtel jako součást sbírky Bachových varhanních skladeb. Velký podíl na tomto vydání a obecněji na popularizaci Bachova díla měl Felix Mendelssohn; ten také Toccatu předvedl v roce 1840 v Lipsku na varhanním koncertě, který byl velmi dobře přijat kritikou.\nSkladba si poté získala širokou oblibu a vzniklo mnoho transkripcí pro různé nástroje - mezi nejpopulárnější patří úpravy pro klavír od Carla Tausiga a Ferruccia Busoniho nebo orchestrální verze Leopolda Stokowského.\n\nSkladba je napsaná v tónině d moll a dělí se na tři hlavní části:\n\nV 60. letech 20. století se začaly objevovat pochybnosti o Bachově autorství a původní podobě skladby. Podle některých odborníků (např. Walter Emery , Peter Williams ) se v ní objevují prvky, které stylisticky neodpovídají Bachově rukopisu nebo předpokládané době vzniku skladby. Z tohoto nesouladu odvozují, že autorem může být někdo jiný a skladba vznikla později, než se dnes předpokládá. Podle jiné teorie je dílo varhanní transkripcí skladby určené původně pro strunný nástroj (housle, pětistrunné cello nebo loutnu).\n\nTyto teze však zůstávají spíše v rovině spekulací, neexistuje pro ně přímý důkaz a obecně je za autora skladby stále považován J. S. Bach. Muzikolog Christoph Wolff vysvětluje netypický styl tím, že se jedná o Bachovo velmi rané dílo, a některé prvky by údajně mohly být pokusem o kompenzaci technických nedostatků konkrétních varhan, na které Bach v té době hrál.\n\nMotivy z Toccaty a fugy v d moll, zejména úvodní pasáž, se často objevují ve filmech, seriálech, počítačových hrách a podobně, a také slouží jako zdroj inspirace pro populární hudbu.\n\nPříklady:\n\n\n"}
{"id": "860219", "url": "https://cs.wikipedia.org/wiki?curid=860219", "title": "TAP: Maxova hra", "text": "TAP: Maxova hra\n\nTAP: Maxova hra je český nezávislý film vytvořený 2D studiem v koprodukci s AVC ČVUT. Jedná se o celosvětově první film inspirovaný karetní hrou , hranou dvanácti miliony lidí po celém světě. Tento unikátní nezávislý snímek, věnovaný nejen hráčům karet Magic nebo milovníkům žánru sportovní drama, zobrazuje vzrušující příběh o síle opravdového přátelství. Film je ke zhlédnutí s titulky v osmi jazycích a byl promítán na třiceti místech světa.\nScénář a režie Kamil Beer. Kamera Tomáš Lénárd, Petr Pulc a AVC ČVUT. Střih Tomáš Lénárd. Zvuk Petr Pulc a Tomáš Lénárd.\n\nV příběhu se nejprve seznamujeme s Karlem Adamem. Postává poblíž zavřeného klubu Fireball a vzpomíná na staré časy, které zde prožíval spolu s přáteli. Jeho myslí běží vzpomínky o tom jak začínali hrát, jak se klub zavřel a parta se rozpadla. Když chtěl po nějakém čase znovu začít, zjistil, že je jeho milovaný klub zavřený a jeho přátelé mají dávno jiné zájmy než karty. Zdá se, že zůstal jediným, komu se stýská po starých časech, komu chybí Fireball.\n\nKarel se náhodou potkává s Martinem Whitem, jediným členem party z Fireballu, se kterým zůstali přáteli. Ten jej pozve na koncert své kapely. Zde potká Tomáše Rybu, který překvapivě nabízí Karlovi možnost: \"Pojďme znovu hrát!\". Karel je nejdříve zaskočen, ale po čase se ke svým dvěma kamarádům (bratři Tomáš a Joe Rybovi) přidává. Společně navštíví Černou pevnost, kde s překvapením zjišťují, že jeden ze staré party – Max Miller – se stal druhým nejlepším hráčem Magicu v republice. Pokusí se s ním znovu spřátelit, avšak Max o přátelství zjevně nestojí. Místo toho provokuje a popere se Joem.\n\nTři členové Fireballové party se pokoušejí přesvědčit Martina Whitea, aby začal znovu hrát. není to lehké, neboť Martin přišel o hodně peněz nákupem nových karet, i když ostatní členové party již věděli, že chtějí s Magicem skončit, ale nikdo jej nevaroval. Nakonec však souhlasí a společně s ostatními se připravuje na Mistrovství republiky, kde je kromě výzvy v podobě výhry čeká výzva největší – porazit Maxe, který si jde pro titul.\n\nOndřej Holeček (Karel Adam) se narodil v Praze. Jeho soukromá invaze do světa filmu začala ale už dlouho před Maxovou Hrou. Natočil několik krátkých filmů pod hlavičkou studia Ohmfilm, např. Probuzení nebo Desetdvacet, které později byli představeny v rámci Filmového festivalu Frame, ale také při autorských projekcích sdružení Underfilm.\nMaxova hra je pro něj první herecká zkušenost na prostoru celovečerního filmu.\n\nMax Novosad (Tomáš Ryba) – „Hlava v oblacích a Inspirace po boku“. Zkouší najít sebe a probouzí svou uměleckou duši. Mezi jeho zájmy patří focení, kreslení, psaní, a teď si realizuje svůj sen – hraje.\nTAP: Maxova hra je jeho debutem. V současné době spolupracuje na pokračovaní TAP 2: Hra o čest.\n\nTomáš Černý (Joe Ryba) je z Přerova a v současné době bydlí a pracuje v Praze jako webový designér, hrál v seriálu „Třeťák“ Jiřího Pokorného a v upoutávkách na TV NOVA MTV. V minulosti působil jako moderátor v hudební televizi AllTV.\n\nMartin Pelíšek (Martin White) je původem z Klatova a v současné době studuje v Praze na ČVUT. V minulosti hrál v krátkých pořadech a reklamách, Maxova hra je jeho první větší kousek.\n\nMikoláš Adlof (Max Miller) je z Prahy, pravě studuje Studium humanitní vzdělanosti a teritoriální studia a Karlově univerzitě. Toto je jeho první herecká zkušenost, dříve vždy pracoval pouze v zákulisí.\n\nKamil Beer pochází z Prahy a momentálně je studentem Fakulty humanitních studií na Univerzitě Karlově. K umění měl vždy blízko, již na základní škole napsal čtyři knihy, které poté přepsal během studia na střední škole. Poté se dostal k tvorbě videí v podobě vytváření hudebních filmových klipů. Byl také choreografem několika tanečních představení. Je autorem scénáře k Maxově hře a studoval práce slavných filmařů (např. Lloyd Kaufman, Joseph Mascelli, Judith Weston a Roberta Mckee). Momentálně pracuje na 2.dílu Maxovy hry – TAP2: Hra o čest.\n\nMaxova hra se natáčela v Praze, hlavním městě České republiky. Náklady na film byly okolo osmi tisíc korun českých – všichni členové štábu i herci se účastnili čistě z vlastního zájmu, bez peněžitých odměn.\n\n"}
{"id": "860223", "url": "https://cs.wikipedia.org/wiki?curid=860223", "title": "Sanitární kontejner", "text": "Sanitární kontejner\n\nSanitární kontejner, někdy nazýván jako zdravotní nebo zdravotnický kontejner, je modulární buňka neboli kontejner zpravidla ve standardizovaných rozměrech vybavený sociálním zařízením - tj. WC, sprcha, umyvadlo, ohřívače vody atp. Sanitární kontejnery jsou jedním z významných produktů modulární výstavby a uplatnění nacházejí zejména jako hygienická zařízení pro dělníky na stavbách, při jednorázových kulturních a sportovních akcích, v rámci humanitární pomoci atp. V zásadě se vždy jedná o dočasné využití v exterieru. \nSanitární kontejnery vychází z modulové řady standardních obytných kontejnerů a je možno je využít jak jednotlivě tak i v kontejnerových sestavách. Lze vybudovat buď sestavu sanitárních buněk, nebo vytvářet obytné celky včetně sociálního zařízení. Rozsah vnitřního sanitárního vybavení se liší dle požadavků stavebníka a dle účelu, k jakému mají sloužit. Vzhledem k variabilitě systému je možno využít buňky samostatně jako WC kontejner, umývárny nebo jen sprchovací kontejnery, ale také jako sociální zázemí kanceláří, ubytoven, velínů, zařízení staveniště apod. Sanitární kontejnery jsou vyráběny v rozličném stupni kvality vždy odpovídající daným potřebám a účelu využití. Totéž platí i pro zařizovací předměty. Sanitární jednotky bývají vyráběny a dodávány ve standardních unifikovaných rozměrech, nicméně kontejnery lze půdorysně i materiálově modifikovat a upravovat jak počet, tak druh sanitárního vybavení dle potřeby. Sanitární kontejnery jsou stejně tak jako obytné buňky stohovatelné, ve třech až čtyřech vrstvách za dodržení ČSN ISO 3874. Elektroinstalace a stěny sanitárního kontejneru jsou v kategorii do vlhkého prostředí a podlaha je vodovzdorná, tedy například PVC, či polyuretanová stěrka aj. Obložení stěn také odpovídá účelu - postačuje standardní laminovaná dřevotříska apod.\n\nSanitární kontejnery jsou snadno osaditelné, manipulovatelné, dopravitelné a recyklovatelné. Nevýhodou je určitá estetická nedokonalost. Tou se však řada výrobců zabývá a dnes již modulární záchodky určené pro provoz na reprezentativních místech nemusí mít stejnou podobu jako například čistě účelová zařízení stavenišť. \nNevýhodou například oproti bezvodným mobilním záchodkům je zvýšená logistická náročnost (doprava, nakládání s odpady, atp.) a nutnost napojení na sítě, nicméně díky tomu jsou sanitární kontejnery nepoměrně příjemnější a logicky zvyšují hygienický komfort neboť umožňují umístění sprch a umyvadel.\n\nPro použití sanitárního kontejneru je důležitá možnost napojení na zdroj vody a elektřinu. Ideální je také možnost napojení na splaškovou kanalizaci, pokud ovšem toto nelze, opatřují se sanitární kontejnery tzv. fekálními nádržemí - jímkami. Odpady se tedy odvádí z kontejneru do jímky a jsou posléze řešeny individuálně. Pro případy, kdy se zbavování odpadu v místě stává logistickým problémem a velkou zátěží pro životní prostředí byl vyvinut sanitární kontejner s automatiozvaným spalovačem odpadů. Dieselový spalovač odpadů eliminuje běžné náklady a problémy, spojené s odstraněním odpadní vody. Pracuje ovšem pouze s toaletami s nízkou spotřebou vody. V rámci sanitárních kontejnerů lze pracovat s úsporou vody. Šedá odpadní voda z mytí rukou je odvedena do samostatné nádrže a následně používána ke splachování toalet.\n\n\n"}
{"id": "860226", "url": "https://cs.wikipedia.org/wiki?curid=860226", "title": "Bohuslav Jan Horáček", "text": "Bohuslav Jan Horáček\n\nBohuslav Jan Horáček (1. prosince 1924, Radvánovice – 18. nebo 19. října 2002, Stuttgart) byl český mecenáš, jehož podpora směřovala zejména do oblasti jeho rodného Českého ráje. V letech 1949 až 1990 žil v emigraci, kde podnikal mimo jiné jako hoteliér, a po návratu založil několik nadací.\n\nNarodil se v Radvánovicích jako nejmladší z osmi dětí. Otec brzy zemřel a tak malý Bohuslav musel již odmalička pomáhat\nv malém hospodářství; zažil chudobu i hlad. Obecnou školu navštěvoval v Přáslavicích a potom až do kvarty chodil do školy na Výšince. Z ní postoupil na obchodní akademii, tehdy čerstvě přemístěnou exportní školu z Jablonce nad Nisou, zaměřenou mimo jiné na výuku jazyků. Zde se začal učit angličtině a francouzštině, později ještě rozvíjel znalosti jazyka italského a španělského. Maturoval s vyznamenáním 17. března 1943 a několik dní poté byl totálně nasazen na nucené práce do Liberce. Odtud později utekl, skrýval se v lesích a ke konci války se zapojil do povstání v Turnově. Jelikož rád sportoval, především s oblibou skákal na lyžích, dostal se do širšího reprezentačního výběru na olympiádu v norském Oslo 1952. Tam už ale kvůli emigraci neodjel. Za komunistického puče v únoru 1948 byl jako vysokoškolák zatčen a odsouzen. Mimo jiné nesměl po dobu šesti měsíců skládat zkoušky na vysoké škole. Již tehdy dobře viděl, že pro své demokratické smýšlení by nikdy neměl v Československu žádné šance. V květnu 1949 emigroval do válkou rozbitého Německa, kde začal obchodovat. Začátky podnikání nebyly snadné a první pozitivní výsledky se dostavily až po obchodním partnerství s bývalým spolužákem, který tou dobou již působil v Brazílii. Začátek velice usnadnila jeho finanční výpomoc, za kterou Horáček v Německu nakoupil bižuterii. Za nějaký čas buduje velkoobchod bižuterií a granátovými šperky a začíná se zabývat i exportní činností. Hlavní oblastí vývozu se stává Latinská Amerika, kde spolupracuje s několika svými spolužáky, kteří již byli usazeni v USA, Brazílii a Argentině. Podnikání v dalších letech rozšiřuje na jeden z největších zlatnických a šperkařských podniků ve Stuttgartu.\n\nOd útlého věku sportoval hrál fotbal, tenis lyžoval a skákal na lyžích. Jednou si při dovolenkovém lyžování přivodil zranění achillovek. Pro rehabilitaci hledal teplé kraje. Tak se dostal na tehdy ještě panenské Kanárské ostrovy. V nejlepší poloze u moře investoval do stavby hotelu, později přibyl druhý a nakonec zde stálo šest Horáčkových hotelových zařízení. B. J. Horáček tak zcela opustil podnikání ve zlatě a naplno rozvinul své schopnosti v hoteliérství.\n\nOd počátku devadesátých let se po dlouhých desetiletích pravidelně, na kratší či delší návštěvy vracel domů. Z peněz z prodeje hotelů postupně financoval prospěšné projekty, které jsou a budou chloubou Českého ráje. V roce 2000 založil pan Horáček Nadaci Bohuslava Jana Horáčka Českému ráji, která realizuje řadu obecně prospěšných projektů pro region Českého ráje: školství a vzdělávání, ochranu přírodního prostředí, památek a tradic, podporu sociálních a zdravotních programů, tělovýchovy a sportu atd. Součástí je i udělování nadačních cen PRAEMIUM BOHEMIAE laureátům z celé České republiky.\n\n28. října 2002 mu prezident Václav Havel udělil medaili Za zásluhy in memoriam.\n\n"}
{"id": "860232", "url": "https://cs.wikipedia.org/wiki?curid=860232", "title": "Albert Vanhoye", "text": "Albert Vanhoye\n\nAlbert kardinál Vanhoye TJ (24. července 1923 Hazebrouck) je francouzský římskokatolický kněz, teolog, jezuita, kardinál.\nDo Tovaryšstva Ježíšova vstoupil v září 1941, první sliby složil 15. listopadu 1944. Kněžské svěcení přijal o deset let později, 25. července 1954. Pokračoval ve studiích v Papežském biblickém institutu v Římě, kde v roce 1958 obhájil licenciát z Písma svatého a v roce 1963 zde získal doktorát. Na této škole poté přednášel a v letech 1969 až 1990 vykonával funkci děkana fakulty. V roce 1990 byl jmenován konzultorem Kongregace pro nauku víry, v letech 1978 až 1999 byl také konzultorem Kongregace pro katolickou výchovu. Šestnáct roků (v období let 1980 až 1996) plnil funkci konzultora Papežské rady pro jednotu křesťanů.\n\nV letech 1984 až 2001 se účastnil práce Papežské biblické komise, od roku 1990 jako její sekretář. Patří mezi členy řady sdružení zabývajících se biblickou tematikou, vydal sedmnáct odborných publikací a řadu článků, mj. v encyklopediích různého druhu. V roce 2006 ho papež Benedikt XVI. jmenoval kardinálem. Vzhledem k jeho věku nebyl povinen před jmenováním přijmout biskupské svěcení, nemá rovněž právo účastnit se konkláve. Jeho jmenování tak mělo především charakter ocenění jeho dosavadní teologické činnosti.\n\n\n"}
{"id": "860235", "url": "https://cs.wikipedia.org/wiki?curid=860235", "title": "Tiziano Ferro", "text": "Tiziano Ferro\n\nTiziano Ferro (* 21. února 1980) je italský popový zpěvák, oblíbený mimo domovskou Itálii i v ostatních románskými jazyky mluvících zemích Evropy a v Latinské Americe. Po celém světě se mělo zatím prodat na 5 milionů jeho alb a singlů, které vycházejí paralelně v italské a španělské verzi, zpíval také anglicky, francouzsky či portugalsky.\n\nPochází z města Latina ve stejnojmenné provincii italského kraje Lazio. Zde také v roce 1999 odmaturoval na přírodovědném lyceu a následně se zapsal ke studiu na římské univerzitě La Sapienza, studium však nedokončí kvůli úspěšně se rozvíjející kariéře zpěváka a skladatele.\n\n"}
{"id": "860239", "url": "https://cs.wikipedia.org/wiki?curid=860239", "title": "Zpráva Levyho komise", "text": "Zpráva Levyho komise\n\nZpráva Levyho komise ( דו״ח לוי‏ či דו״ח על מעמד הבניה באזור יהודה ושומרון), tedy Zpráva o legálním statutu výstavby v Judeji a Samaří ) je zpráva, která na osmdesáti devíti stranách rozebírá status tzv. osad. \nByla zveřejněná 9. července 2012 komisí bývalého britského soudce mezinárodního práva Edmunda Levyho. Tuto komisi jmenoval v lednu 2012 izraelský premiér Benjamin Netanjahu. Podle této zprávy je židovská výstavba v daném prostoru legální, neboť tzv. zelená linie z roku 1949 nebyla státní hranicí. Proto nejde o okupované území a nelegální výstavbu na něm.\n\nIzraelská levice tuto zprávu odsoudila. Izraelská vláda ji vzala na vědomí, ale nijak ji neuvedla do praxe.\n\n"}
{"id": "860242", "url": "https://cs.wikipedia.org/wiki?curid=860242", "title": "Antonín Moudrý (architekt)", "text": "Antonín Moudrý (architekt)\n\nAntonín Ferdinand Moudrý (7. května 1892 Kroměříž – 3. května 1948 Praha) byl český architekt, činný v první polovině 20. století. \n\nNarodil se (v matrice zapsán jako Antonín Ferdinand) v Kroměříži v domě na Riegerově náměstí č.p. 142 (nynější č.p.139), rodina ale byla od roku 1900 policejně hlášena v Praze. Otec Antonín Moudrý (1867–??) pocházející z Herzína byl soustružník, matka Jenovefa (1869–??) pocházela z Malenovic. Antonín Moudrý měl dvě mladší sestry. \n\nStudoval na Umělecko-průmyslové škole v Praze u Josipa Plečnika a na Akademii výtvarných umění u Jana Kotěry. \n\nNavrhl řadu veřejných budov i rodinných domů po celém Československu včetně Podkarpatské Rusi. Stylově se pohyboval mezi českou modernou a funkcionalismem. Zabýval se také návrhy textilií a uměleckých předmětů.\n\n"}
{"id": "860244", "url": "https://cs.wikipedia.org/wiki?curid=860244", "title": "Geochronologická perioda", "text": "Geochronologická perioda\n\nGeochronologická perioda nebo geologická perioda je nižší časová jednotka geologického času, na kterou se dělí nadřazené geochronologické éry. Geologickým érám jsou pak nadřazeny čtyři eony, na které se dělí celá historie Země.\n\nVe vědách o Zemi horniny a speciálně série hornin zvané stratum (vrstva) jsou zřetězeny do uspořádaného \"horninového sloupce\" a vyskytují se v určitém časovém rozpětí. Tyto horniny jsou cílem studia, proto časové jednotky jsou párovány s korespondujícími jednotkami horninových vrstev. Charakteristiky horninových vrstev definují tyto body na jiných místech, které se vyskytli současně, když se lokální horninové vrstvy usazovaly jako sedimenty. Pro párovaný termín horninové vrstvy geologické periody se používá termín geologické stadium na označení odpovídajících horninových vrstev z geologického záznamu i z fosilního záznamu. Proto horniny devonského systému byly uloženy během periody devonu a tyto ekvivalentní jednotky existují na každé úrovni přesnější geologické chronologie a biogeologické nebo stratigrafické klasifikace.\n\nKaždá jednotka vrstvy bez ohledu na interrupci záznamu provedeného v lokálním horninovém sloupci se zmapuje do celkového geologického záznamu a podrobně se klasifikuje do chronologických jednotek geologického času založených na celosvětových snahách Mezinárodní komise pro stratigrafii (International Commission on Stratigraphy), která pracuje na korelaci světových lokálních stratigrafických záznamů do jednotného globálního srovnávacího systému od roku 1974. I když paleontologové často referují na stadium fauny a ne na geologické periody, často se používají v populárních prezentacích paleontologie nebo rekonstrukce zemských desek.\n\n"}
{"id": "860245", "url": "https://cs.wikipedia.org/wiki?curid=860245", "title": "Antonín Moudrý", "text": "Antonín Moudrý\n\nJméno a příjmení Antonín Moudrý se může vztahovat k následujícím osobnostem:\n\n"}
{"id": "860250", "url": "https://cs.wikipedia.org/wiki?curid=860250", "title": "Aranské ostrovy", "text": "Aranské ostrovy\n\nAranské ostrovy ( //, ) jsou tři ostrovy v ústí Galwayského zálivu na západním pobřeží Irska. Nejzápadnější a největší ostrov se jmenuje / (// nebo //, ), prostřední / ( ) a nejvýchodnější a nejmenší // (// nebo //, ).\n\nNa ostrovech žije asi 1200 lidí, kteří mluví hlavně irsky.\n"}
{"id": "860269", "url": "https://cs.wikipedia.org/wiki?curid=860269", "title": "Praga Piccolo", "text": "Praga Piccolo\n\nPraga Piccolo byl československý meziválečný malý automobil z továrny Praga, konstruktéra Františka Kece, populárně označovaný také jako Praga Piccola nebo Piccola. Protože určen širší vrstvě obyvatel a doznal značného rozšíření, je někdy označován jako český Ford T. Byl vyráběn automobilním oddělením Praga ve společnosti Českomoravská-Kolben-Daněk a. s.\n\nAutomobilka Praga dodávala tento automobil plným tempem. Denně 18-20 vozů opouštělo i za hospodářské krize v roce 1932 expedici továrny. Automobil Praga Piccolo 1933 o obsahu válců 1000 cm a výkonu 22 ks stál pouze 26 500 Kč (původní cena v roce 1925 byla 43 000 Kč), a silnější model s obsahem válců 1500 cm a výkonu 30 ks stál 29 800 Kč. Tyto ceny lákaly velké množství kupců, vůz byl pohodlný, osvědčený, solidně stavěný a pracoval spolehlivě dlouhá léta. Pro vynikající vlastnosti stal se vůz Praga Piccolo nejrozšířenějším československým vozem a jemu vděčila továrna za skvělé úspěchy v prodeji v málo příznivé době počátkem 30. let 20. století. \n\nPraga Piccolo byl zřejmě nejrozšířenějším osobním automobilem, který jezdil po silnicích Československa ve druhé polovině dvacátých let a pak během třicátých let 20. století. Vůz byl nabízen za relativně dostupnou cenu a přitom se vyznačoval dobrou výdrží i spolehlivostí. Byl vyráběn v letech 1924 až 1941, kdy postupně vzniklo 36 různých vývojových sérií. Poslední modely Piccoly se od původního záměru o malý a levný vůz už poněkud vzdalovaly. \n\nVozy Praga Piccolo jsou populární i mezi milovníky automobilových veteránů.\n\nPragovka Piccola se díly své popularitě stala ústřední nebo důležitou součástí hned několika literárních děl, například:\n\nVůz Praga Piccola je rovněž ústředním námětem cestopisu vzniklého za spoluúčasti továrny Českomoravská Kolben-Daněk. \n\n"}
{"id": "860273", "url": "https://cs.wikipedia.org/wiki?curid=860273", "title": "Malá sociální skupina", "text": "Malá sociální skupina\n\nMalá sociální skupina je psychologický pojem, podkategorie sociální skupiny. Dělení na skupiny malé, střední a velké je podle počtu členů. Pro malou sociální skupinu je typické, že tu probíhá komunikace tváří v tvář (face to face), všichni členové skupiny se znají a reagují na sebe jako na individualitu. Běžně se za malé skupiny považují skupiny v počtu do dvaceti členů (rodina, sportovní oddíl, zájmový kroužek, pracovní skupina), popřípadě do třiceti členů (školní třída).\n\n\n"}
{"id": "860274", "url": "https://cs.wikipedia.org/wiki?curid=860274", "title": "Adrien Tournachon", "text": "Adrien Tournachon\n\nAdrien Tournachon (1825–1903) byl francouzský fotograf, umělec a designér, bratr Nadarův.\n\nV roce 1845 se ve svých 20 letech Adrien Tournachon připojil ke svému staršímu bratrovi Félixovi (Nadarovi) v Paříži. Félix jej zasvětil do literárních a uměleckých kruhů a pomáhal mu získávat zakázky a zároveň mu zaplatil studium fotografování u Gustava Le Graye. V roce 1851 se Adrien stal součástí týmu, který založil jeho bratr, a který produkoval katalog pod názvem \"Panthéon Nadar\" s portréty stovek slavných osobností své doby. Adrien Tournachon si otevřel vlastní fotografické studio v roce 1853 v domě č. 11 na bulváru Kapucínek a své práce podepisoval jako \"Nadar jeune\" (\"Nadar junior\"); fotografoval portréty celebrit své doby. Souběžně se svou fotografickou činností se věnoval i malířství.\n\nAdrien a Félix se časem stali obchodními konkurenty, Adrien po nějaký čas používal pseudonym \"Nadar\", stejně jako jeho bratr Gaspard-Félix a také jím označoval své fotografie. Stejný podpis působil ve snímcích zmatky a byl příčinou soudní pře mezi oběma bratry, kterou proti Adrienovi inicioval Félixe. Soudní pře trvala od března 1856 do prosince 1857. Konečný rozsudek nakonec svolil používat značku pouze Felixovi, jako jedinému uživateli pseudonymu. Toto užívání jednoho pseudonymu oběma bratry vedlo k připsání významné části Adrienova fotografického díla jeho bratrovi. Tento proces je také jedním z prvních svého druhu, který se zabývá autorstvím fotografa. S laskavým svolením svého otce používal dále pseudonym \"Nadar\" Felixův syn Paul.\n\nPodle historiků Anne de Mondenardové a Marca Pagneuxe Adrien Tournachon, a nikoli jeho bratr Félix, fotografoval několik tehdejších nejvýznačnějších osobností hudebního umění (Giacomo Meyerbeer a Gioachino Rossini), výtvarného umění (Decamps, Gustave Doré, Jean-Louis-Ernest Meissonier a Horace Vernet) a literatury (Dumas mladší, Alphonse de Lamartine, Gérard de Nerval a Alfred de Vigny).\n\nAdrien Tournachon také vytvořil sérii portrétů mima Charla Deburau v roce 1855. Od roku 1856 fotografoval osoby podrobované pokusům neurologa Guillauma Duchenne de Boulogne.\n\n"}
{"id": "860276", "url": "https://cs.wikipedia.org/wiki?curid=860276", "title": "Crittenden County (Kentucky)", "text": "Crittenden County (Kentucky)\n\nCrittenden County je okres v státu Kentucky v USA. K roku 2010 zde žilo 9 315 obyvatel. Správním městem okresu je Marion. Celková rozloha okresu činí 961 km².\n"}
{"id": "860277", "url": "https://cs.wikipedia.org/wiki?curid=860277", "title": "Daviess County (Kentucky)", "text": "Daviess County (Kentucky)\n\nDaviess County je okres v státu Kentucky v USA. K roku 2010 zde žilo 93 756 obyvatel. Správním městem okresu je Owensboro. Celková rozloha okresu činí 1 234 km².\n"}
{"id": "860278", "url": "https://cs.wikipedia.org/wiki?curid=860278", "title": "Edmonson County", "text": "Edmonson County\n\nEdmonson County je okres v státu Kentucky v USA. K roku 2010 zde žilo 11 644 obyvatel. Správním městem okresu je Brownsville. Celková rozloha okresu činí 798 km².\n"}
{"id": "860279", "url": "https://cs.wikipedia.org/wiki?curid=860279", "title": "Elliott County", "text": "Elliott County\n\nElliott County je okres v státu Kentucky v USA. K roku 2010 zde žilo 7 852 obyvatel. Správním městem okresu je Sandy Hook. Celková rozloha okresu činí 609 km².\n"}
{"id": "860282", "url": "https://cs.wikipedia.org/wiki?curid=860282", "title": "Elektrïck Mann", "text": "Elektrïck Mann\n\nElektrïck Mann je hudební skupina z Valašského Meziříčí zpívající v žánru alkorap, hard-core, punk a hip-hop. Texty se zabývají kritikou současné společnosti za použití originálních slovních hříček a vulgarit. V textech je velké množství narážek na nestandardní mezilidské vztahy, sexuální deviace a drogovou problematiku.\n\n21. 11. 2015 zemřel Ice-B, dlouholetý zpěvák a frontman kapely.\n\n\n"}
