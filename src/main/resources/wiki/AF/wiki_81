{"id": "928606", "url": "https://cs.wikipedia.org/wiki?curid=928606", "title": "Maps (píseň, Yeah Yeah Yeahs)", "text": "Maps (píseň, Yeah Yeah Yeahs)\n\n\"Maps\" je skladba indie rockové kapely Yeah Yeah Yeahs z jejich debutového alba nazvaného \"Fever to Tell\". Skladba pojednává o vztahu mezi frontmanem skupiny Liars, Angusem Andrewem, a zpěvačkou Karen O. Píseň vyšla 10. února 2004 a skupina s ní vystoupila na předávání cen MTV Movie Awards, které se konalo 5. června téhož roku. Singl se vyšplhal na 9. místo hitparády alternativních skladeb magazínu \"Billboard\" a byl také součástí populární videohry \"Rock Band\".\n\n\n\"Miles Away\" je nově nahraná skladba, která byla originálně umístěna na debutovém EP kapely.\n\nHudební videoklip ukazuje kapelu hrající na konkurzu v tělocvičně jakési střední školy. Slzy tekoucí po tvářích Karen O byly opravdové. ,Byly to opravdové slzy. Můj přítel toho času, Angus Andrew, měl být přítomen na natáčení tohoto klipu, jenže měl tří-hodinové zpoždění a já jsem ihned po natáčení odjížděla na turné. Už jsem si ani nemyslela, že dorazí. Ten song byl o něm, o našem vztahu. Nakonec dorazil, což pro mě bylo velmi emocionální\" vysvětlila Karen O. Videoklip byl nominovaný celkem na 4 ceny MTV Video Music Awards: Nejlepší umělecká režie, Nejlepší střih, Nejlepší kinematografie a MTV2 Award. Režie videoklipu se ujal Patrick Daughters.\n\nSkladbu \"Maps\" přezpívala při svém vystoupení na festivalu v Readingu kapela The White Stripes, dále skupina Arcade Fire v televizní show \"The Jo Whiley Show\", kapely Duke Special, Ada, a například Ted Leo, který ji zazpíval jako součást medley se skladbou \"Since U Been Gone\" zpěvačky Kelly Clarkson. Jazzové trio The New Standards umístilo cover písně na své album s názvem \"Rock and Roll\". V písni \"Meet Me Halfway\" americké skupiny The Black Eyed Peas jsou v pozadí užity kytarové a bubnové části původního songu. Kapela Garbage zazpívala refrén skladby během písně \"Vow\" při svém vystoupení v Německu v roce 2005. V březnu 2011 píseň přezpívala skupina Biffy Clyro. Zpěvačka Macy Gray svůj cover vydala na studiovém albu \"Covered\".\n\n\"Maps\" je často nazývána jako jedna z nejlepších písní druhého tisíciletí:\n"}
{"id": "928608", "url": "https://cs.wikipedia.org/wiki?curid=928608", "title": "Okrasná školka", "text": "Okrasná školka\n\nOkrasná školka je zemědělské, zahradnické zařízení sloužící k produkci rostlinného materiálu pro okrasné zahradnictví, případně k prodeji. V zařízení typu okrasná školka tedy dochází ke generativnímu nebo vegetativnímu množení rostlin nebo i jen dopěstování (nákup a prodej). Některé okrasné školky v ČR patří k osvědčeným a na jejich produkci navazuje nejen vlastní realizace ale i učňovské nebo středoškolské pedagogické zařízení (např Školky Litomyšl). V některých případech může být okrasná školka součástí zařízení které se zabývá jinou činností (často produkce v kontextu s lesní výrobou, nebo lesnictvím) nebo je součástí školského zahradnického zařízení (např. VŠZ Lednice ).\n\nPři množení rostlinného materiálu je třeba postupovat v souladu se zákony platnými v ČR, zejména co se týče ochrany patentových práv, duševního vlastnictví a šíření chorob, a ve spolupráci se Státní rostlinolékařskou správou. \n\n"}
{"id": "928609", "url": "https://cs.wikipedia.org/wiki?curid=928609", "title": "Jevgenij Borodavko", "text": "Jevgenij Borodavko\n\nJevgenij Borodavko (* 4. listopadu 1986 Riga, Sovětský svaz) je lotyšský zápasník–judista a sambista.\n\nJudu se věnuje v rižském sportovním klubu Makkabi pod vedením Olega Baskina. V lotyšské seniorské judistické reprezentaci se pohybuje od roku 2005. V roce 2008 se kvalifikoval na olympijské hry v Riu a vypadl v úvodním kole s Italem Robertem Melonim. Od roku 2009 startuje v polotěžké váze do 100 kg. V roce 2012 se kvalifikoval na olympijských hrách v Londýně a vypadl ve druhém kole s Němcem Dmitrij Petersem v prodloužení. V roce 2016 na svých třetích olympijských hrách v Riu neuhlídal v úvodním kole uči-matu Japonce Rjúnosuke Hagy a prohrál na ippon.\n\n2008 - 1x světový pohár (Tallinn)\n\n\n"}
{"id": "928610", "url": "https://cs.wikipedia.org/wiki?curid=928610", "title": "Ovocná školka", "text": "Ovocná školka\n\nOvocná školka je zemědělské, zahradnické zařízení sloužící k produkci rostlinného materiálu pro ovocnářství, případně k prodeji. Zabývá se tedy pěstováním ovocné sadby. V zařízení typu ovocná školka tedy dochází ke generativnímu nebo vegetativnímu množení rostlin nebo i jen dopěstování (nákup a prodej, zprostředkování prodeje). \n\nOvocná školka podléhá zákonu o oběhu osiva a sadby, tedy při pěstování ovocné sadby se musí dodržovat všeobecně platná legislativa. Ve školce musí proběhnout uznávací řízení, které kontroluje a povoluje činnosti v rámci pěstování ovocné sadby. \n\nOvocné školky se dělí podle významu:\n\n\nVyžaduje projekt, jenž má část přípravnou a realizační. Zjišťovány jsou základní informace o lokalitě, charakteristika a nároky rostlinného druhu. Průzkum zkoumá teplotní podmínky (průměrná roční teplota, minimální teplota, pozdní jarní mrazíky) srážky, především roční úhrn, výskyt krupobití. Průzkum se týká i větrných poměrů, výskytu silných či nárazových větrů. Následuje průzkum půdních poměrů, obsahu živin, jílovitých části, pH půdy (kyselá půda se špatně neutralizuje).\n\nVýznamný je průzkum ekonomických podmínek lokality, možností odbytu, nákladů na úpravu podmínek. Po průzkumu, po schválení školky a porovnání podmínek následuje vyměření a vytyčení školky. Poté probíhá vybudování inženýrských sítí, vyměření a vybudování cest, oplocení školky, vybudování staveb, vytyčení pěstebních parcel a zpracování půdy. \n\n\nNejvíce pěstovaným druhem v ovocných školkách jsou na počátku 21. století jabloně. V roce 2006 školkaři nabízeli 670 odrůd všech ovocných druhů. ŠS OUČR, profesní sdružení školkařů od roku 1995 vydává časopis ŠKOLKAŘ s informacemi o oboru.\n\nOvocné školkařství v EU je velmi rozvinuto v Nizozemsku, Belgii, Francii a Itálii a rozvíjí se v oblastech jako je Polsko a Slovensko. Ve jmenovaných státech se soustřeďuje cca 90 % evropské produkce ovocných stromků. Některé ovocné školky v ČR patří k osvědčeným a zabývají se šlechtěním nových odrůd nebo zkoušením zahraničních odrůd. V některých případech může být ovocná školka součástí zařízení které se zabývá jinou činností, například součástí školského zahradnického zařízení (např. Školní statek Opava ) nebo okrasné školky. Mezi významné školky ve 20. století patřívaly například zemědělské podniky ve městech Bojnice (Slovensko), Valtice, Želešice nebo Mělník. \n\nStále více se rozvíjí trh tzv. klubových odrůd, kdy stromky i následně ovoce je pěstováno a kontrolováno pouze v určitém množství jednou klubovou centrálou, a takto se částečně zvýší cena za stromek popřípadě za konzumní ovoce. Při množení rostlinného materiálu je třeba postupovat v souladu se zákony platnými v ČR, zejména co se týče ochrany patentových práv, duševního vlastnictví a šíření chorob, a ve spolupráci se Státní rostlinolékařskou správou. Trh se školkařskými výpěstky je na počátku 21.století poměrně stabilizován, produkci z velké části zajišťují velkopěstitelé, u jahodníků více než 90 % produkce zajišťuje osm pěstitelů s roční produkcí nad 100 000 kusů sazenic. \n\nŠkolkařský svaz (ŠS OUČR) vznikl v roce 1995 a je součástí Ovocnářské unie ČR. Cílem sdružení bylo soustředit školkaře do profesního svazu, zvýšit hodnotu a kvalitu výpěstků a zlepšení toku informací. Svaz spolupracuje s MZe, SRS, ÚKZÚZ, SZIF a dalšími orgány státní správy. V roce 2012 bylo členy sdružení 69 subjektů, z toho 50 členů má výměru 192,5 ha. Svaz je cílen na spolupráci v importu a exportu zboží se zeměmi Holandsko, Německo, Francie, Itálie, Polsko a Slovensko.\n\n"}
{"id": "928612", "url": "https://cs.wikipedia.org/wiki?curid=928612", "title": "TRIM", "text": "TRIM\n\nTRIM je v informatice označení příkazu umožňujícího, aby operační systém mohl informovat SSD disk o tom, které datové bloky obsahují dále již nepoužívaná data. Nejčastěji jsou tak označovány datové bloky právě smazaného souboru. Příkaz TRIM je u SSD disků používán ke zrychlení zápisu dat, a aby efektivněji pracovala mezivrstva FTL (\"Flash Translation Layer\"), která zajišťuje rovnoměrné opotřebování datových buněk.\n\nPři smazání souboru je obvyklé, že jádro operačního systému smaže pouze metadata, ale vlastní obsah souboru ponechá na disku. Z hlediska disku se jedná o stále platná data, které lze dokonce \"obnovit\" (tj. \"obnovení smazaných souborů\"). U klasického pevného disku to nevadí, protože operace zápisu je spojena se smazáním předchozích dat (čtecí hlava je kombinována s mazací hlavou), takže obě operace (mazání a nový zápis) proběhnou najednou. U SSD disků je však před zápisem nových dat nutné původní data nejprve smazat pomocí speciální operace a teprve pak je možné do „vyčištěného“ prostoru zapsat nová data. Nelze tedy spojit obě operace do jedné, a proto je operace zápisu navenek pomalejší. Předběžné smazání dat (jako reakce na příkaz TRIM) tedy částečně snižuje počet hardwarových operací nutných v okamžiku zápisu nových dat na SSD.\n\nPříkazem TRIM informuje jádro systému SSD disk, které datové bloky už nejsou potřeba (obsahují již nepotřebná data) a mohou být proto smazány. Obvykle je operace TRIM prováděna v čase, kdy se neočekává od SSD disku žádná další činnost. Například v roce 2013 byla vydána verze 4.3 systému Android, která přinesla podporu příkazu TRIM tak, že je prováděn typicky v noci, když není systém aktivní, je nabitý a je připojen k nabíječce.\n\nPříkaz TRIM umožňuje též mezivrstvě FTL (\"Flash Translation Layer\"), aby mohla lépe pracovat tím, že ji označuje místa, která je v SSD disku možné přepsat a použít pro jiná data. Mezivrstva FTL se stará o to, aby všechny zápisové buňky flash paměti byly opotřebovány rovnoměrně, protože jejich životnost je omezena pouze na několik tisíc změn obsahu. Přesměrovává proto zápisy na méně opotřebené buňky. Díky příkazu TRIM získává informace o tom, které buňky jsou volné a je možné je použít.\n\nPříkaz TRIM není možné podle normy zařadit do fronty, což znamená, že nejprve je nutné dokončit všechny operace, pak provést TRIM a pak teprve pokračovat. Tím může dojít ke značné časové prodlevě. Příkaz TRIM by se tak neměl rutinně používat mezi jednotlivými diskovými operacemi.\n\nJádro Linuxu podporuje příkaz TRIM od prosince 2008. Podpora ATA TRIM příkazu byla přidána v jádře 2.6.33. Automatické využití příkazu TRIM je možné u souborových systémů Ext4, Btrfs, FAT, GFS2 a XFS. Automatické použití TRIM však není implicitně aktivní kvůli možnému zpomalení práce s diskem. Uživatel může podporu zapnout parametrem \"discard\" u příkazu mount. Ext3, NLFS2 a OCFS2 poskytují ioctl, která slouží pro offline použití TRIM.\n\nV systému Android je podpora standardně zahrnuta od verze 4.3 (červenec 2013). Příkaz TRIM je spuštěn jen tehdy, pokud je baterie nabita alespoň z 80 % nebo je baterie nabita alespoň z 30 % a systém je zároveň připojen k nabíječce (tj. nejspíše bude proveden při nočním nabíjení telefonu).\n\nV systémech Windows NT je podpora příkazu TRIM od Windows 7 a Windows Server 2008 R2 (říjen 2009), avšak podpora je omezena na klasická AHCI zařízení a nelze jej používat například pro SSD disky v PCI-Express slotech.\n"}
{"id": "928613", "url": "https://cs.wikipedia.org/wiki?curid=928613", "title": "Antonio Ciano", "text": "Antonio Ciano\n\nAntonio Ciano [Antonio Čiano], (* 9. dubna 1981 Torre del Greco, Itálie) je reprezentant Itálie v judu.\n\nTento nevyzpytatelný Ital jakoby se jednoho dne rozhodl, že okusí svět profesionálního juda. V roce 2005 ve svých 24 letech začal objíždět světový pohár a vyhrávat medaile. Jenže na svoji šanci na mistrovském turnaji si musel počkat dobré čtyři roky. Reprezentační jedničkou v polostřední váhové kategorii byl Maddaloni a ten se s kariérou rozloučil až po olympijských hrách v Pekingu v roce 2008. V roce 2009 se tak konečně dočkal účasti na mistrovském podniku. Hned bral stříbrnou medaili na Evropě a výborně si počínal i na mistrovství světa, kde vybojoval 5. místo.\n\nV dalších letech však mírně stagnoval, ale účast na olympijských hrách v Londýně mu neunikla. Jenže v prvním kole narazil na bojovně naladěného Němce Bischofa, kterému podlehl v boji na zemi.\n\n"}
{"id": "928621", "url": "https://cs.wikipedia.org/wiki?curid=928621", "title": "Jan Michael Schary", "text": "Jan Michael Schary\n\nJan Michael Schary, uváděn též jako Jan Michal Šáry nebo Johann Michael Schary (9. června 1824 Praha – 9. února 1881 Praha) byl český pivovarnický odborník, podnikatel, paleontolog a politik, v 60. letech 19. století poslanec Českého zemského sněmu.\n\nProfesí byl sladovnický a pivovarnický odborník, včelař a paleontolog. Jeho otec byl pražským sládkem. Na pražské německé technice studoval kvasnou chemii u profesora Karla Josefa Napoleona Ballinga. V období let 1845–1846 pracoval po dobu několik měsíců spolu s pozdějším kolegou, sládkem Ferdinandem Fingerhutem na praxi v Mnichově. Procestovali Německo, Anglii, Francii a Belgii. V roce 1846 se ujal pivovarského podniku \"U Virlů\" na Karlově náměstí v Praze. Ve své práci využíval moderní poznatky ze zahraničí. Získal cca 30 ocenění z různých výstav. Zasloužil se o založení české sladovnické školy v Praze, kterou pak dlouhodobě podporoval. Byl předsedou spolku pro průmysl pivovarnický v Království českém.\n\nAngažoval se i ve veřejném životě. Od roku 1849 zasedal v pražském obecním zastupitelstvu, kde setrval do roku 1851 a pak se do něj vrátil od roku 1869 do roku 1871. Od roku 1854 byl členem pražské obchodní komory, v níž se zasazoval hlavně o otázky pivovarnického podnikání. Po obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v kurii obchodních a živnostenských komor (volební obvod Praha) do Českého zemského sněmu. Na sněmu se poprvé vyslovil pro zboření pražských hradeb a pro výstavbu nové důstojné budovy pro Muzeum Království českého. Inicioval založení banky Slavia.\n\nVe volném čase se zabýval paleontologií. Mezi jeho učitele patřil Franz Xaver Maxmilian Zippe a s dalšími příznivci paleontologie prozkoumával pražské okolí, kde odkryl četné zkameněliny. Sestavil pak ucelenou sbírku silurských fosílií, kterou Národní listy v jeho nekrologu označily za nejrozsáhlejší na světě, po sbírce, kterou měl Joachim Barrande. Její hodnota byla vyčíslena na 50 000 zlatých. Jako vlastenec odmítl nabídku ze zahraničí na její odprodej; chtěl ji zachovat v Čechách.\n\nZa své zásluhy byl roku 1874 povýšen do šlechtického stavu a získal Řád Františka Josefa. Byl mu rovněž udělen papežský Řád svatého Silvestra a další zahraniční vyznamenání. Zemřel roku 1881 na otok plic.\n\n"}
{"id": "928628", "url": "https://cs.wikipedia.org/wiki?curid=928628", "title": "Kavaleta", "text": "Kavaleta\n\nKavaleta (z italského \"\", malý kůň) je nízká dřevěná překážka používaná zejména při výcviku koně.\n\nKavaletou může být kláda (bariéra) položená přímo na zem nebo též umístěná do nízkého křížku.\n\nZačínajícím jezdcům mohou pomáhat při posilování rovnováhy v sedle, koně nutí zvedat nohy a tím je vedou vůbec k aktivnějšímu projevu, jízda přes kavalety rovněž posiluje zádové svaly koně. Prodlužováním nebo zkracováním vzdálenosti mezi kavaletami je možné cvičit prodlužování nebo zkracování kroku koně a tedy shromáždění nebo prodloužení koně, kladení kavalet do oblouku je vhodné pro trénink přistavení a ohnutí koně. Je možné je také použít při základu výcviku skoků, a to jak pro začínající jezdce, tak koně.\n\nPoužívat je začal italský jezdec Federico Caprilli ve druhé polovině 19. století.\n\nDrezurní šampionka Ingrid Klimkeová doporučuje jezdcům, aby nechali přechod kavalet vyřešit samotného koně, tím se zvyšuje jeho samostatnost a snižuje závislost na pokynech jezdce. „Poradit si s kavaletami je úkol koně, ne jezdce.“\n\nV některých westernových disciplínách se kavalety používají jako součást soutěžních tratí.\n"}
{"id": "928629", "url": "https://cs.wikipedia.org/wiki?curid=928629", "title": "Nordkalottleden", "text": "Nordkalottleden\n\nNordkalottleden (švédsky; česky \"Cesta Severní Kalotou\", švédsky \"Nordkalottleden\", norsky: \"Nordkalottruta\", finsky: \"Kalottireitti\") je značená turistická stezka v polární oblasti v severských zemích, v oblasti Severní Kalota. Cesta má celkovou délku 800 km a leží podél hranice Norska, Švédska a Finska. Začíná v Kautokeino v severním Norsku a končí na jihu ve vesnici Sulitjelma (Norsko) nebo případně v osadě Kvikkjokk (Švédsko). Z 800 km cesty leží 380 km v Norsku, 350 km ve Švédsku a 70 km ve Finsku. Stezka celkem patnáctkrát překračuje hranici.\n\nV roce 1977 se začalo s plánováním turistické stezky na severu. Byly do ní zahrnuty stávající cesty a byla doplněna novými cestami. Do cesty byly zařazeny části cesty švédských stezek Padjelantaleden a Kungsleden, dále norské stezky Nordlandsruta a \"cesty staré hranice\" u Tromso. Tyto plány byly dokončeny v roce 1989 a Nordkalottleden byla slavnostně otevřena v roce 1993 na místě zvaném švédsky Treriksröset (Mohyla třech zemí) aneb na trojmezí Norska, Švédska a Finska.\n\nCesta prochází národním parkem Øvre Dividal, národním parkem Reisa, národním parkem Rohkunborri, národním parkem Abisko a národním parkem Padjelanta . Tam, kde byla cesta Nordkalottleden nově vytvořena, je řídce a částečně stále viditelně značena kamennými mužiky a barvou. Protože jsou značky řídké, tak je zásadní mít s sebou na cestě kvalitní mapu. Často, zejména na začátku léta, je také cesta zaplavena, takže je nezbytné dělat zacházky od původní trasy. V některých místech se musí brodit řeky a potoky, protože částečně chybí mosty. Ve většině úseků jsou ve vzdálenostech 10-20 kilometrů postaveny chaty a další přístřešky na přenocování. Chaty jsou většinou vybavené zařízením na vaření, postelemi a palivovým dřívím. V chatách se obvykle vyžaduje poplatek za přespání. Očekává se, že všichni turisté berou na vědomí právo veřejné přístupnosti krajiny a že se obecně budou šetrně chovat k přírodě a životnímu prostředí.\n\n"}
{"id": "928630", "url": "https://cs.wikipedia.org/wiki?curid=928630", "title": "Lynn Chadwick", "text": "Lynn Chadwick\n\nLynn Russell Chadwick (* 24. listopadu 1914 Londýn – 25. dubna 2003 Lypiatt Park, Gloucestershire) byl anglický sochař, malíř, grafik, designér a projektant.\n\nNarodil se v Londýně v rodině inženýra Verner Russell Chadwicka. Vystudoval soukromou chlapeckou školu Nadace Merchant Taylor´s (založena r. 1561), kde se naučil základy malby a akvarelu u K. P. F. Browna, ale rodiče ho během hospodářské krize odrazovali od pokračování v kursu sochařství. Proto se vyučil projektantem a roku 1937 nastoupil do firmy Rodney Thomas. Do roku 1939 pracoval jako projektant a kreslič pro několik londýnských architektů a zdokonaloval se v technice akvarelu a olejomalby.\n\nZa války se přihlásil jako dobrovolník do Královského loďstva a sloužil zde jako pilot (1941–4) při ochraně konvojů proti ponorkám. Při výcviku v Kanadě se seznámil se svou první ženou.\n\nPo návratu do Londýna vyhrál roku 1946 soutěž v textilním designu a poté se živil jako návrhář textilu, nábytku a architektury na volné noze, zabýval se kresbou, grafikou a experimentoval s mobilními kovovými plastikami. Aby mohl vytvářet větší struktury, absolvoval během léta 1950 kurs sváření v British Oxygen Company v Cricklewoodu. Zásadní význam měla jeho spolupráce s architektem Rodney Thomasem, která mu umožnila od roku 1951 získávat zakázky na zhotovení soch.\n\nJiž v roce 1950 měl svou první autorskou výstavu v Londýně a následujícího roku ho požádala Britská rada o tři sochy pro národní výstavu Festival of Britain. Roku 1952 se zúčastnil Benátského bienále.\n\nV 50. a 60. letech se stal mezinárodně uznávaným sochařem. Roku 1953 obdržel ocenění na mezinárodní soutěži sochařů v Británii a roku 1956 Mezinárodní cenu za plastiku na Benátském bienále. Stal se tak ve svých 41 letech nejmladším nositelem tohoto ocenění v poválečné historii. Roku 1958 zakoupil Chadwick rozlehlý kamenný gotický dům v Lyppiat Parku, v blízkosti města Stroud (Gloucestershire).\n\nV sérii dokumentárních filmů o současném výtvarném umění amerického režiséra Warrena Formy z 60. let je v dílu „5 britských sochařů“ (1964) spolu s H. Moorem, K. Armitagem, B. Hepworthem a R. Butlerem uveden i Chadwick.\n\nV roce 1964 mu byl udělen řád Britského Imperia (\"Commander of The Most Excellent Order\") a roku 1985 obdržel Řád umění a literatury ve Francii. V roce 2001 byl jmenován členem Britské Královské Akademie.\n\nByl třikrát ženatý (1942 s kanadskou básnířkou Ann Secordovou, 1959 s Frances Mary Jamiesonovou, 1965 s maďarskou fotografkou Evou Rainerovou) a byl otcem čtyř dětí. Zemřel ve svém domě v Lypiatt Parku, 25. dubna 2003, ve věku 88 let.\n\nV Británii je považován za následovníka Henry Moora a jednoho z největších světových sochařů druhé poloviny 20. století.\n\nZ jeho raných mobilů, křehkých konstrukcí z drátů, balsy a tvarovaných kusů měděného a mosazného plechu, se zachovalo jen několik. Větší svařované mobily ze železa a mědi z roku 1951 (\"Pojídač ryb\", \"Vážka\") předcházely pozdějším figurálním sochám ze železa.\n\nChadwick se po ocenění v Benátkách soustředil na budování pevného tvaru soch. Na základní kostru nebo rám svařovaný z železných tyčí nanášel umělý kámen (stolit) vytvořený ze směsi sádry a železných pilin (\"Ideomorphic Beast\", 1953), který bylo možné dál opracovat nebo ponechat vlivu počasí. Uplatnila se hrubá struktura povrchu abstraktního tvaru a teprve dodatečně byly připojeny tenké nohy, zobák nebo křídla. Za kolekci 19 děl (\"Vnitřní oko\", 1952, \"Roční období\", 1955), vystavenou v samostatné expozici roku 1956 na Bienále v Benátkách, obdržel Chadwick Mezinárodní cenu za plastiku.\n\nRoku 1957 Chadwick vytvořil bronzovou figuru \"Cizinec III\" jako návrh památníku k obousměrnému přeletu Atlantiku (1919).\nKombinace abstraktních a naturalistických elementů je charakteristická pro následující období, kdy se zabývá vztahem více figur v prostoru (\"Okřídlené figury\", 1955, \"Pozorovatelé\", 1960) a upouští od expresivní modelace. Na počátku 70. let tvoří převážně v bronzu a části povrchu soch leští. V této době ztrácí své výsadní postavení mezi sochaři a je kritizován, že oproti jeho raným sochám, které měly existenciální naléhavost, jsou jeho nové práce povrchní a spíše stylizované než dynamické.\n\nFigurální kompozice z druhé poloviny 70. let (\"Tři sedící pozorovatelé\", 1975, \"Jubileum\", 1977, \"Maskovaná figura IX\", 1978) mají mytickou povahu, ale jejich ztvárnění je spíše dekorativní.\n\nChadwick se v 80. letech zabývá pokusy zachytit pohyb větru ve vlasech nebo oděvu figury (\"High Wind\", 1984) a modelace se stává více naturalistická.V 90. letech vytváří geometrizované figurální plastiky z nerezové oceli a vrací se k motivům bronzových soch šelem z 60. let (\"Beast allerted I\", 1990).\n\nPo roce 2000 se vrátil k pohyblivým plastikám a navrhl sérii čistě geometrických monumentálních mobilů z nerezové oceli (\"Ace o diamonds III\", 2004).\n\n\n\n\n\n"}
{"id": "928631", "url": "https://cs.wikipedia.org/wiki?curid=928631", "title": "Karel Beneš (fotograf)", "text": "Karel Beneš (fotograf)\n\nKarel Beneš, MQEP (* 19. listopadu 1951, Ostrava) je současný český výtvarný fotograf. Žije a působí v Praze. Je členem Asociace profesionálních fotografů České republiky, držitelem titulu QEP (Qualified European Photographer) a Master QEP (Master Qualified European Photographer). , je členem European Union of Arts a členem Ochranné organizace autorské (OOAS).\n\nS fotografickou tvorbou se setkával od svého dětství. Vystudoval Grafickou školu v Praze, obor Užitá fotografie. Po několika letech působení v oboru se stal členem Českého fondu výtvarných umělců.\n\nSpolu s výtvarnými fotografy Pavlem Brunclíkem a Romanem Kelbichem založili v roce 1994 v Praze - Kunraticích \"Studio ASA\", ve své době největší fotografické studio v České republice. V roce 2003 otevřel v Praze na Václavském náměstí se svými společníky, nakladatelem Radkem Šťastným a režisérem Jozefem Horalem fotografickou společnost a galerii Allegro foto.\n\n\nAutor při své profesionální práci často spolupracuje na projektech se svou rodinou. Otec Karel byl profesionálním fotografem se zaměřením na oblast architektury a reklamy. Se svou manželkou Mariou, nejprve jako modelkou s profesní praxí manekýny, později jako autorkou netradičních výtvarných oděvních kreací, vytvořil obrazové kompozice, které byly použity pro reklamní kalendáře a obrazy do interiérů významných společností.\n\nJeho nejstarší syn Marian je současný český fotograf, grafik, středoškolský a vysokoškolský pedagog. Je držitelem titulu QEP (Qualified European Photographer). Vystudoval obor Užitá fotografie na Grafické škole v Praze a katedru fotografie na Filmové a televizní fakultě Akademie múzických umění v Praze. Působil v newyorském International Center of Photography jako vyučující asistent, na Ohio University v americkém městě Athens. Díky Fulbrightovu stipendiu pro postgraduální studium absolvoval certifikátní program na International Center of Photography v New Yorku a později zde působil jako vyučující asistent.\n\nMladší dcera Natálie je současnou českou fotografkou a stylistkou, působící v oblasti módy a reklamy. Vystudovala obor Užitá fotografie na Grafické škole v Praze a Institut tvůrčí fotografie na Filozoficko-přírodovědecké fakultě Slezské univerzity v Opavě.\n\nNejmladší syn Marcel studuje na katedře kamery Filmové a televizní fakulty Akademie múzických umění v Praze.\n\nVěnuje se výtvarné fotografii v oblasti reklamy, architektury a portrétu. Dlouhodobě se zabývá reklamní tvorbou se zaměřením na techniku a průmysl. Fotografuje mohutné ocelové výrobky, jako jsou zalomené lodní hřídele, osobní a nákladní automobily i největši zaoceánské lodě světa. Rád si pohrává s osvětlením, standardně používá patnáct i více zábleskových světel, která ještě podle možností kombinuje se světlem denním, nebo umělým. Reklamní snímky průmyslových výrobků jsou tak esteticky velmi působivé a zaujmou diváka zvláštním kouzlem.\n\nJe autorem mediálních kampaní, reklamních katalogů, expozic mezinárodních veletrhů, výročních zpráv a exportních kalendářů velkých obchodních a průmyslových společností, vytvořených na vysoké výtvarné a technické úrovni. Mezi jeho významné zákazníky patří Evraz Vítkovice Steel, Vítkovice Machinery Group, Škoda Auto, Tatra Truck, eBanka, Škoda koncern, Gorenje, ThyssenKrupp, Nestlé, Landis+Gyr, Prodeco, Glentor, Dopravní podnik hlavního města Prahy, Porcela Plus, Synthos Kralupy, Pražská Plynárenská, Hotel InterContinental Praha nebo Clarion Congress Hotel Ostrava.\n\nVýrazným prvkem autora jsou studiové kompozice detailů kovů a výrazové kompozice modelů a modelek, v návaznosti na průmyslové komponenty.\n\n\n\n\n\n\n\n\n"}
{"id": "928683", "url": "https://cs.wikipedia.org/wiki?curid=928683", "title": "Tajemný Etrusk", "text": "Tajemný Etrusk\n\nTajemný Etrusk (finský titul zní \"Turms, kuolematon\" – doslovný překlad \"Turms, nesmrtelný\") je historický román finského spisovatele Miky Waltariho vydaný v roce 1955. Je psán podobným stylem jako \"Egypťan Sinuhet\".\nČesky knihu vydalo poprvé nakladatelství Práce v roce 1972.\n\nProtagonistou pestrého příběhu z počátku 5. století př. n. l. je Etrusk jménem Lars Turms. Kniha sleduje jeho putování z Iónie přes Korint do řeckých osad na Sicílii, do Říma a dalších kultur a tím i jeho pátrání po svém původu.\n\n\n\nLars Turms, etruský lukumo - „nesmrtelný“ spravedlivý vládce dohlíží na svůj lid a zemi. Během svého života prošel mnoho krajů a zažil četná dobrodružství, která se rozhodne sepsat.\n\nNarodil se otci Larsi Porsennovi a bylo předpovězeno, že se stane lukumonem. Otec rozhodl, že syn musí nalézt sám sebe i své rodné město a proto jej v jeho sedmi letech odvezl přátelům do Sybaridy, luxusního řeckého města v Itálii, a zakázal jim prozradit jeho původ. Matka zemřela, když byly Turmsovi 3 roky. Kvůli válce Sybarid s Krótónem se dostal malý Turms ve svých 10 letech do Mílétu v Iónii. Později se stal pastevcem a utekl do Efesu, kde jej zasáhl blesk a on přežil. V Iónii panují nepokoje, lidé svrhávají Peršany dosazené tyrany, což vyvolalo odvetu ze strany perského „krále králů“ Dáreia. Roznětkou bylo zapálení chrámu perské bohyně Kybelé v Sardech, což měl na svědomí Turms. Celé Sardy nakonec lehly popelem a Iónie se vzbouřila. Turms se vydal na cestu do delfské věštírny, aby ho soudila. Cestou poprvé zažije trans, kdy tančí v bouři. V Delfách se seznámí s Dórieem, spartským vrstevníkem, který se mu stane po dlouhou dobu společníkem. Věštírna mu dá radu cestovat na západ, ale on s Dórieem putuje na východ do Korintu. Léta se účastní řecko-perských válek. Ve válce s Peršany je znám jako smějící se muž, protože se nebojí smrti. Sbírá kamínky, které mu připomínají jednotlivé etapy života.\n\nPo obklíčení bohatého Milétu se Turms s Dórieem nechají najmout v Lade jako bojovníci na loď Dionýsia z Fókaie. Turmsovi se nenápadně dostávají znamení, že je vyvolený, ale zatím je nedokáže rozšifrovat. V námořní bitvě u Lade začnou získávat převahu Peršané a část iónského loďstva zradí a přidá se na jejich stranu, aby uchránila svá města před pleněním. Dionýsios se se svou posádkou stane pirátem. Cestou vezmou na palubu Mikóna, lékaře a filosofa.\n\nS nashromážděným lupem přistanou na severním pobřeží Sicílie u města Himera, které bylo v minulosti založeno obyvateli města Zanklé, kteří vytvářeli manželské svazky s původními Sikuly. Vládcem města je tyrannos Krinippos, který námořníky pohostí a nechá je ve svém městě za poplatek přezimovat. Dórieus se sblíží s Tanakil, ženou vznešeného původu, u níž on a jeho přátelé naleznou ubytování. Morálka mužstva po dlouhých týdnech zábavy klesla a Krinippos si poručí zvýšit hradby kolem přístavního města. Dionýsios není proti. Mikón je nucen oženit se s Ahurou, dcerou sikulských rodičů. Turms se učí cizí jazyky, od Ahury sikulštinu a od Tanakil foiničtinu. Ve městě potká etruského obchodníka Larse Alsira, který mu poodhalí jeho (Turmsův) etruský původ. S Turmsem koketuje Krinippova vnučka Kydippe.\n\nDórieus naplánuje s Tanakil cestu přes Segestu do Eryxu, města na západě Sicílie, které se účastní i Mikón s Ahurou a Turms. V Eryxu se Mikón pře s Turmsem, že pouze on dokáže vzrušit Ahuru natolik, že se dostane do extáze. Turms mu oponuje. Mikón jej vyzve, aby to tedy sám zkusil. Turms se jí dotkne špičky bradavky a Ahuře silným prožitkem pukne srdce a před zraky obou mužů skoná. Mikón chvíli truchlí, ale uklidní jej, že zemřela v blaženosti. Navíc mu manželství bylo poněkud přítěží. Turms se poté zamiluje do kněžky erykského chrámu, kterou si pojmenuje Arsinoé, a unese ji. Tímto si ale zadělal na značné svízele. Arsinoé uspokojovala nejbohatší muže a zvykla si na luxus a drahé dary, je povrchní a pletichaří. Navíc svede Dóriea i Mikóna.\n\nPřijde zpráva, že Milét (důležité řecké město) byl dobyt Peršany a srovnán se zemí. Dionýsios se radí, co dál. Dórieovi chybí boj a chtěl by dobýt erykejskou zemi, na kterou si klade nárok. Nakonec se nechá přesvědčit vyplout na moře. Lars Alsir varuje prostřednictvím Arsinoé Turmse a jeho společníky, že na ně na moři již číhají kartaginské lodě. Dokážou tedy léčku zmařit a míří do Massalie. Tam se ale nedostanou, cestu jim ztěžují útoky tyrhénských lodí. Při jedné bitvě zajmou Larse Tulara, etruského důstojníka, kterého Dionýsios obětuje moři. Po bouřích a divoké plavbě se ocitnou zpět u břehů Sicílie v blízkosti města Panormus.\n\nDionýsios uzná, že jeho plánu doplout do Massalie stáli bohové v cestě a předá velení Dórieovi. Námořníci pod jeho vedením obsadí chabě bráněné přístavní město Panormus. Dórieus hodlá dobýt zemi Eryx a prohlásit se za krále. Zorganizuje válečnou výpravu na Segestu, které se mimo Dionýsiových námořníků účastní dobrovolně i panormský zemědělný lid a také domorodí Sikanové, kteří považují Dóriea dle svého proroctví za nového krále. Tažení je úspěšné, Segesta dobyta a Dórieus se stane samozvaným králem. Jeho postavení uzná i mocné Kartágo. To však požaduje vydání Dionýsia a jeho námořníků, aby mohlo soudit jejich pirátské činy na moři. Námořníci se stanou pomalu a jistě nepohodlnými městské radě i lidu a posléze i Dórieovi. Dionýsios se se svými muži dokáže dostat zpět na moře a pokračovat v pirátství, nyní pod tajnou ochranou řeckých měst na Sicílii. Dórieus pořádá lovecké výpravy, cvičí segestské mladíky ve zbrani a ztrácí zájem o Tanakil. Kralování jej nebaví a postupně začíná propadat trudnomyslnosti. Turms vezme pod svou ochranu mladou dívku Hannu řečenou Egestu, manželku posvátného psa Krímísa, který skonal. Arsinoé porodila syna, k němuž se Dórieus hlásí jako ke svému dědici. Plánuje rozpoutat válku s Kartágem, bláznivý to záměr. Zhrzená Tanakil se stane počtvrté vdovou, když Dóriea otráví. Turms s Arsinoé, jejím synem, Hannou a Mikónem, který se mezitím stal alkoholikem, prchá ze Segesty do sikanských lesů. Tanakil pozbyvše smyslu života se sama upálí na hranici s Dórieovým tělem.\n\nTurms žije s Arsinoé a Hannou pět let v lesích u Sikanů. Stane se de facto jedním z nich, naučí se jejich zvykům a zastupuje je při obchodech. Z Hanny vyroste panna k pohledání a zamiluje se do Turmse. Mikón propadne sikanskému posvátnému halucinogennímu nápoji a počne s Arsinoé dceru, Turms jí dá poté jméno Mismé a na to, že není otcem přijde až později. Mikón se jednoho dne se ztratí, nevydrží už pocit viny, že de facto zradil přítele.\nArsinoin syn dostane jméno Hiuls podle sovího zahoukání. Sikané v něm vidí svého budoucího krále Erkla.\nJednoho dne se u Sikanů objeví Ióňan (Řek) Xenodotos, služebník perského krále Dáreia, pro kterého sbírá informace o zemích a kulturách na západě. Turms učiní rozhodnutí ponechat Hiulse Sikanům a odejít s Arsinoé, Mismé a Hannou s Xenodotem, i když ten se ho snažil předtím svést. Turms je pevně rozhodnut odejít do Říma. Arsinoé ale touží jít s Xenodotem na královský dvůr, a tak společně pletichaří. V Panormu se rozdělí, Arsinoé s Mismé odjede s Xenodotem a Turms, ačkoli ji stále miluje, se dokáže ovládnout a nepodvolí se. Ponechá si s sebou Hannu. Večer se ovíní a vnikne do ní. Hanna je štěstím bez sebe. Další den ho kopanci do hlavy probudí Arsinoé, která se vrátila (bez Xenodota). Turms společně s Arsinoé, Mismé a Hannou opouští Sicílii a odjíždí lodí na sever.\n\nŘím je město, které pomalu rozšiřuje svůj vliv. V minulosti jej dobyl etruský lukumo Lars Porsenna, ale nechal jej nakonec svému osudu. O totéž (dobytí Říma) se pokouší římský renegát Gaius Marcius alias Coriolanus.\nV Římě se Turmsi dostane společnosti starého etruského augura, který ho provede po posvátných místech. Seznámí se zde i se starým Římanem Tertiem Valeriem. Starý muž se ve svém věku zahledí do Arsinoé, v níž spatřuje svou bývalou ženu. Arsinoé imponuje jeho vliv a bohatství. Turms dělá pokroky v etruštině a latině, navštěvuje kulturní akce (např. Circus Maximus). Hanna je těhotná a Arsinoé ji prodá do otroctví, čemuž Turms nedokáže zabránit.\nPo určité době se Turms rozhodne cestovat a poznat okolní etruská města. Jeho kroky směřují do Vejí, Caere a Tarquinií. V Tarquiniích se seznámí s malířem Larsem Arunsem a je u zrodu jeho velkolepé malby v hrobce. V kostkách vyhraje velké jmění a do Říma se vrací jako zámožný muž. Další jeho cesta vede do železných dolů etruského města Populonie. Zde navštíví chrám blesku, a jeho kněz mu naznačí znamení, že je lukumonem. Musí to však v sobě nalézt sám. Další cesta vede do Faesulae a do Perusie.\n\nPo svém návratu do Říma sezná, že Arsinoé uzavřela manželství s Tertiem Valeriem. Arsinoé si navíc získala v Římě dobrou pověst při obléhání města Coriolanem, kterého přiměla upustit od obléhání. Úskoky si zajistila jmění, které Turms nabyl na cestách po etruském spolku měst. Valerius mu daruje prostý venkovský statek. Po roce porodí Arsinoé Valeriovi syna a Turmsovi vnutí svou dceru Mismé. Avšak ve skutečnosti je to syn Coriolana, který vzešel z početí při její diplomatické návštěvě během jeho obléhání Říma. Turms vychovává Mismé na statku, vyroste z ní bystrá dívka, která se umí radovat z venkovského života. Po letech se Turms opět setkává s Xenodotem, který nyní zastupuje dědice perské říše Xerxése ve věcech západního středomořského světa. Turms již ví, že k Řekům jej nic netáhne. Sdílí Xenodotovy myšlenky, že Řekové jsou sami sobě horší než šelma šelmě. Společně řeší politické věci ve Středomoří. Řečtí tyranni na Sicílií Gelón ze Syrakus a Thérón z Akragantu se spřáhli a brání volnému obchodu v oblasti. Porušili tím veškeré dřívější smlouvy. Perský král Xerxés chce obsadit řeckou zemi a k tomu potřebuje zaměstnat válkou řecká města na Sicílii, aby nemohla poslat vojenskou pomoc. Kartágo slíbilo vylodění vojska u Hímery a žádá tyrhénský (neboli etruský) spolek, aby se připojil. Turms učiní rozhodnutí, že promluví s etruskými vůdci o podpoře Kartága, dle něj by to bylo v zájmu budoucnosti jejich měst. Odjíždí do Tarquinií, kde o záležitosti zpraví Larse Arntha Velthura a jeho otce Arunse Velthura. Etruská města se každé za sebe rozhodnou, zda kartaginskou výpravu podpoří či nikoliv. Nakonec je zorganizována etruská výprava složená z námořnictva, jezdectva i těžkooděnců. Řekové ale neotálejí a tajně si dohodnou pomoc Říma, který pod záminkou zaútočil na území etruských měst Veje, Tarquinií a Caere. Tímto se etruská podpora kartaginské výpravě značně smrskla. Čítala nyní jen 40 lehkých válečných korábů, dvě triéry a nákladní lodi s 2 000 těžkooděnci. Kartaginský vojevůdce Hamilkar se s touto podporou vylodí u Himéry a hodlá ji dobýt. Připojí se k němu i tisícovka Sikanů. Turms se tak setká s Hiulsem, kterému je teď 12 let a účastní se boje. Spojené řecké síly jsou však přes menší početní stav lépe organizované a Hamilkarovo vojsko složené i ze žoldnéřů utrpí na pevnině porážku, Hamilkar samotný je zabit. Kartaginské loďstvo se vyhne syrakusko-akragantskému a plundruje řecké pobřeží na Sicílii. Turms se z několika přeživšími Etrusky vrátí s jistými komplikacemi ve městě Kýmai do Tarquinií. V Kýmách se ještě předtím setká s věštkyní Hirofilou, která v něm okamžitě rozezná vyvoleného.\nTurms se vrátí na svůj římský statek, ale je zatčen a uvězněn. Je obviněn z velezrady. Etruskové však mají v Římě nemalý vliv a Turms je propuštěn. Je mu doporučeno vydat se na sever. Učiní tak a nalezne zde svou zemi, svou horu, hrob svého otce Larse Porsenny a své město Chammars (latinsky Clusium). Lidé ho vítají jako lukumona.\n\nTurms je předveden před vládce 12 etruských měst a je podroben zkouškám. Dozví se, že jeho město je chráněno Římem posvátnou smlouvou, o které vědí ty nejstarší rody. Turms má stále problém uvěřit, že je vyvolený, přestože koná zázraky, vrací zrak nevidomým, dřívko promění v holubici atp. Ostatní lukumonové jsou mu nápomocni v odhalování jeho schopností.\nNa slavnosti mladí muži bojují o pannu, kterou je Mismé, Arsinoina dcera, kterou vychovával Turms. Získá ji Lars Arnth.\nNastává hostina bohů. Lukumonové si pozvou k sobě bohy. Zjeví se i zahalený bůh, což znamená proměnu časů. Staré končí a nové začínají. Turms konečně sezná, že je nesmrtelným a vyvoleným vládcem, který vede v nejistých dobách svou zemi. Po letech se k němu vydá i Hanna se svým mužem a synem. Syn je Turmse, byl počat na lodi v Panormu. Turms svolí, aby zůstal u Hanny a jejího muže, který pro něj znamená otce. Už jej nebude trápit vina za osud Hanny, o níž si myslel, že zemřela. \nŘekové porazí v námořní bitvě Tyrhény (Etrusky) a ti tak ztratí svůj vliv na moři. Poslední věc, kterou musí lukumo Turms vykonat, je připravit hrob pro své smrtelné tělo.\n\n\nPod názvem Tajemný Etrusk:\n\nPod názvem Nesmrteľný Turms:\n\n"}
{"id": "928685", "url": "https://cs.wikipedia.org/wiki?curid=928685", "title": "Granot", "text": "Granot\n\nGranot:\n"}
{"id": "928688", "url": "https://cs.wikipedia.org/wiki?curid=928688", "title": "SBAT-70", "text": "SBAT-70\n\nSBAT-70 je brazilský raketomet vyráběný firmou Avibras. Odpalovat se z něho dají hlavice tříštivé, cvičné, protitankové, s trhavinou nebo zápalné hlavice s bílým fosforem.\n\n\"Zbraně 20. století: 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "928690", "url": "https://cs.wikipedia.org/wiki?curid=928690", "title": "Lískovec (Lučina)", "text": "Lískovec (Lučina)\n\nOsada či ves Lískovec () stávala v bažinaté oblasti jednoho z přítoků Nemanického potoka, při silnici na Závist. Po administrativní stránce spadala pod Lučinu (Grafenried).\n\nOsada pravděpodobně vznikla v průběhu 16. století, kdy území ještě patřilo do Bavorska. Teprve po úpravě hranic v roce 1764 se stalo součástí Čech. Ještě před druhou světovou válkou zde stálo 33 stavení, po odsunu Němců však nedošlo k dosídlení. Definitivní zkázu pro Lískovec znamenalo vytvoření hraničního pásma v padesátých letech 20. století a jeho rozšíření v sedmdesátých letech 20. století, kdy byl srovnán se zemí. Po odstranění zátarasů na počátku devadesátých let dvacátého století je místo znovu přístupné, z budov se však dochovaly především základy.\n\n"}
{"id": "928693", "url": "https://cs.wikipedia.org/wiki?curid=928693", "title": "Matti Perttilä", "text": "Matti Perttilä\n\nMatti Rudolf „Masa“ Perttilä (21. ledna 1896 Isokyrö, Finsko – 12. května 1968 tamtéž) byl finský zápasník, reprezentant v zápase řecko-římském.\nV roce 1920 na olympijských hrách v Antverpách vybojoval bronzovou medaili ve střední váze.\n\nOlympijské hry v Antverpách byly jediný velký mezinárodní turnaj, kterého se Perttilä účastnil. Na domácím mistrovství vybojoval dvakrát stříbro ve střední váze, a to v roce 1920 a 1921. V roce 1923 emigroval do Kanady, avšak před druhou světovou válkou se vrátil do Finska.\n\n"}
{"id": "928699", "url": "https://cs.wikipedia.org/wiki?curid=928699", "title": "Ochmet", "text": "Ochmet\n\nOchmet (\"Loranthus\") je rod rostlin z čeledi ochmetovité. Jsou to opadavé nebo stálezelené poloparazitické keře se vstřícnými listy a nenápadnými přisedlými květy, rostoucí zejména na dubech. Plodem je bobule.\nRod zahrnuje v závislosti na taxonomickém pojetí od 2 do 10 druhů. Je rozšířen od Evropy po Japonsko a jihovýchodní Asii. V teplejších oblastech České republiky se vyskytuje ochmet evropský.\n\nOchmety jsou opadavé nebo stálezelené (\"L. odoratus\"), poloparazitické, lysé, dvoudomé keře s jednoduchými téměř až zcela vstřícnými listy se zpeřenou žilnatinou. Květy jsou jednopohlavné, zpravidla pěti nebo šestičetné, přisedlé, uložené v prohlubních vřetene úžlabního nebo vrcholového hroznu. Každý květ je podepřen drobným listenem. Kalich je vejcovitý, bez laloků. Koruna je bílá, nažloutlá nebo zelenavá, tvořena 4 nebo 6 drobnými, volnými korunními lístky. Tyčinky jsou přirostlé ke korunním lístkům. Semeník obsahuje jedinou komůrku a nese válcovitou čnělku zakončenou hlavatou až uťatou bliznou. Plodem je kulovitá až vejcovitá, hladká bobule.\n\nRod ochmet zahrnuje v závislosti na taxonomickém pojetí 2 až 10 druhů. Je rozšířen od střední a jihovýchodní Evropy přes jihozápadní a Střední Asii, Himálaj, Mongolsko a Čínu po Japonsko a jihovýchodní Asii. Ochmet evropský (v úzkém taxonomickém pojetí) je rozšířen ve střední a jihovýchodní Evropě, izolovaně také v jižním Turecku a na Krymu. V České republice roste poměrně hojně až roztroušeně v teplejších oblastech. Druh \"Loranthus odoratus\" se vyskytuje v tropické jihovýchodní Asii na ostrovech Sumatra a Sulawesi.\n\nOchmety jsou poloparazitické keře, rostoucí na kmenech a větvích jiných dřevin. Nejčastěji rostou na různých druzích dubů. Ochmet evropský je vzácně nacházen i na jiných listnatých dřevinách, jako je habr obecný, trnka obecná nebo javor babyka, mimo území ČR i na kaštanovníku, buku lesním nebo lípě. Může být naopak hostitelem jmelí bílého. Některé asijské taxony rostou i na jiných zástupcích čeledi bukovité, na meruňce, hrušních, břízách, jilmech, olších nebo platykaryji z čeledi ořešákovité. Tchajwanský druh \"Loranthus kaoi\" parazituje na jiných poloparazitických zástupcích čeledi ochmetovité, zejména na rodu \"Taxillus\".\n\nOchmet proniká haustorii do dřeva hostitelské dřeviny a připojuje se přímo k cévám xylému, z nichž čerpá vodu a minerální látky jdoucí od kořenů do koruny stromu. Rostlina provozuje vlastní fotosyntézu a nedochází k výměně asimilátů s hostitelem.\n\nTaxonomie rodu \"Loranthus\" je dosud velmi nesjednocená. V minulosti do něj byly řazeny stovky druhů (Květena České republiky uvádí 450 až 500 druhů), které byly s nástupem molekulárních metod postupně rozřazeny do jiných rodů této taxonomicky komplikované čeledi. K. Kubitzki uvádí v díle vydaném v roce 2015 pouze 2 druhy: \"Loranthus europaeus\" a \"L. odoratus\". Druh \"L. europaeus\" je zde pojat široce, s rozšířením sahajícím od Evropy až po Japonsko, a jsou do něj zahrnuty asijské druhy (\"L. tanakae\", \"L. lambertianus\", \"L. delavayi\", \"L. kaoi\" aj.), v některých starších zdrojích řazené do samostatného rodu \"Hyphear\".\nPodle výsledků molekulárních studií je nejblíže příbuzným rodem monotypický rod \"Cecarria\", zastoupený jediným druhem v oblasti od Malých Sund po Austrálii.\n\n\n"}
{"id": "928700", "url": "https://cs.wikipedia.org/wiki?curid=928700", "title": "Joe Dempsie", "text": "Joe Dempsie\n\nJoseph „Joe“ Maxwell Dempsie (* 22. června 1987, Liverpool, Anglie, Spojené království) je britský herec, který je nejvíce známý za ztvárnění Chrise Milese v dramatickém seriálu \"Skins\". Dříve se objevil například v seriálech \"Doctors\", \"Venkovská praxe\" a \"Sweet Medicine\" a ve filmech \"One for the Road\" a \"Krajina srdce\". Hraje roli Gendryho v seriálu \"Hra o trůny\" a Johna v \"The Fades\".\n\nSvé herecké vzdělání získal z Central Junior Television Workshop v Nottinghamu a také byl vzděláván na The West Bridgford School. Je horlivým fanouškem fotbalového klubu Nottingham Forest FC a navštěvuje mnoho domácích i hostujících zápasů, dokonce se objevil v televizním ranním pořadu o fotbale \"Soccer AM\" a měl na sobě dres Nottingham Forest. Objevil se zde po boku svého kolegy ze \"Skins\", Nicholase Houlta.\n\nV sedmé epizodě čtvrté série seriálu \"Pán času\", „The Doctor's Daughter“, hrál roli Clina, vojáka, který sleduje své kamarády, jak umírají. Dne 18. dubna 2008 se objevil ve \"Friday Night Project\" s Geri Halliwell. Ztvárnil Duncana McKenzieho ve filmu \"Prokletý klub\", kde se objevil po boku Michaela Sheena, Jima Broadbenta, Stephena Grahama a Timothyho Spalla. V listopadu 2008 se objevil v seriálu \"Merlin\", kde hrál dávného přítele Willa, se kterým Merlin na vesnici vyrůstal.\n\nV roce 2010 namluvil roli homosexuálního dospívajícího Stevena do rozhlasové hry Radia 4, \"Once Upon a Time\". Hraje roli Gendryho v seriálu \"Hra o trůny\", který je založen na knižní série Píseň ledu a ohně od George R.R. Martina. Také si zahrál v minisérii \"This Is England '86\" a v seriálech \"Harry & Paul\" a \"The Fades\".\n\nZískal přízeň u kritiků a u diváků za ztvárnění Chrise Milese, drogově závislého rozmařilce a milovníka večírků v neortodoxním a kontroverzním seriálu \"Skins\". Jeho ztvárnění bylo popsáno jako fundované, realistické, uvěřitelné a také, zvláštním způsobem, sympatické. Je postavou, se kterou diváci nejen sympatizují, ale také cítí empatii, sdílí svou radost, smutek, bolest a sílu. Spolu s dalšími hlavními herci opustil seriál po druhé sérii, aby dali prostor nové generaci.\n\n"}
{"id": "928702", "url": "https://cs.wikipedia.org/wiki?curid=928702", "title": "Karen Blacková", "text": "Karen Blacková\n\nKaren Black (1. července 1939 Park Ridge, Illinois, USA − 8. srpna 2013 Santa Monica, Kalifornie) byla americká herečka. Hrála například ve filmech \"Bezstarostná jízda\" (1969), \"Černá výprava\" (1973) a \"Dům tisíce mrtvol\" (2003). \n\nV roce 1971 získala Zlatý glóbus v kategorii „Nejlepší herečka ve vedlejší roli“ ve filmu \"Malé životní etudy\". Stejnou cenu získala i v roce 1975 za film \"Velký Gatsby\". Nominována byla také o rok později na Zlatý glóbus pro nejlepší herečku za \"Den kobylek\".\n\nV roce 2010 jí byla diagnostikována rakovina, které o tři roky později podlehla.\n\n"}
{"id": "928703", "url": "https://cs.wikipedia.org/wiki?curid=928703", "title": "Fókaia", "text": "Fókaia\n\nFókaia ( \"Φώκαια\", \"Phocaea\") bylo starořecké město na pobřeží Malé Asie. Dnes se na jeho území v Izmirské provincii rozkládá moderní turecké město Foça.\n\nToto přístavní město založili zřejmě iónští obyvatelé Fókidy, kteří odtud podnikali daleké cesty až do Španělska, při nich založili řadu kolonií například Massalii (\"Μασσαλία\"), dnešní Marseille. Podle Hérodota byli Fókaiané prvními Řeky, kteří se vydávali na dlouhé plavby po Středozemním moři a probádali tak pobřeží Jaderského a Tyrhénského moře a Španělska. Podle Hérodota prý udělali na tartesského krále Arganthonia tak dobrý dojem, že je pozval, aby se na jeho území usadili. Když odmítli, dal jim velké množství peněz, aby si kolem svého města mohli vybudovat ochrannou zeď.\n\nFókaia zůstala nezávislá až do vlády lýdského krále Kroisa (asi 560–545 př. n. l.), kdy se spolu s celou Anatolií dostala pod lýdskou nadvládu. Následně byla v roce 546 př. n. l. dobyta s celou Lýdií vojsky perského vládce Kýra Velikého. Stalo se tak v rámci jednoho z prvních střetnutí řecko-perských válek.\n\nNež aby se poddali perské nadvládě, opustili obyvatelé svoje město. Někteří snad uprchli na ostrov Chios, další do kolonií na Korsice a do různých oblastí Středomoří. Část se jich časem navrátila zpět do Fókaie. Nicméně mnozí se stali kolem roku 540 př. n. l. zakladateli Velie.\n\nV roce 500 př. n. l. se Fókaia přidala k jónskému povstání proti Peršanům. Povstání však bylo potlačeno.\n\nPo porážce vojsk Xerxa I. Řeky v roce 480 př. n. l. a následném vzestupu moci Athén vstoupila Fókaia do Athénského námořního spolku a platila Athénám daň dva talenty. Za peloponéské války se Fókaia tak jako zbytek Anatolie v roce 412 př. n. l. za podpory Sparty vzbouřila, nicméně po Antalcidově míru, který ukončil korintskou válku, se město v roce 387 př. n. l. opět dostalo do perského područí.\n\nV helénistickém období se stala vazalem Seleukovské říše a posléze Attalovců.\n\nPozději se stala kolonií Janovské republiky, jíž zůstala do roku 1455, kdy ji obsadili Turci.\n\nZa krétské války bylo 12. května 1649 osmanské loďstvo kotvící ve fókaiském zálivu zaskočeno Benátčany a utrpělo v následné bitvě těžkou porážku.\n\nV červnu 1914 proběhl ze strany Turecka masakr ve Fókaie.\n"}
{"id": "928704", "url": "https://cs.wikipedia.org/wiki?curid=928704", "title": "Dianin Dvůr", "text": "Dianin Dvůr\n\nZřícenina loveckého zámečku a zaniklá osada Dianin Dvůr (něm. \"Dianahof\"; objevuje se také jako Diana) stávaly v lesích u česko-bavorských hranic na návší nad údolím Černého potoka, necelý 1 km od dnes rovněž zaniklé obce Švarcava, pod kterou administrativně spadaly. Dnes zbytky zámečku patří pod Rybník a okolo něj vedou cyklotrasy 36 a EV 13 z Rybníka na zaniklou osadu Úpor.\n\nNa místě zámečku původně stával poplužní dvůr, který byl založen okolo roku 1736 Janem Bedřichem a Kryštofem Václavem Vidršpergáry. Na přelomu let 1737–1738 je poprvé zmiňován a to ještě pod názvem \"Schwarza Hof\", podle nedaleké obce Schwarzbach (Švarcava). Jeho součástí byl i ovčín. Jako \"Diana Hoff\" se poprvé objevuje v roce 1763 a zřejmě již tehdy stávl v areálu dvora malý zámeček. Při číslování Švarcavy dostal dvůr čp. 1 a 2, další čísla pak připadla až stavením v Dolní Huti. Po požáru v roce 1812 nechal v roce 1819 Kryštof Vidršpergár postavit lovecký zámeček, doplněný o hospodářské budovy. Zámecká kaple pak byla v roce 1825 zasvěcena sv. Kryštofu. Kromě toho zde stála také škola, kam chodili žáci z Horní a Dolní Huti, Švarcavy a Františkovy Studánky. V letech 1857–1869 zde žil tehdejší majitel baron Beck.\n\nNa podzim 1870 došlo hrabaty Coudenhove-Kalergi v okolí zámečku k vybudování obory pro daňky a jeleny, která při obvodu měřila 18 km. V roce 1916 se dočkal přestavby i zámeček. Ten si pak oblíbila především hraběnka Micuko Coudenhove-Kalergi, původem z Japonska. Po druhé světové válce jej využívala Pohraniční stráž, po jejich přemístění na Bernštejn byl vojáky vyrabován a jelikož se nacházel v hraničním pásmu, ponechán svému osudu. Podle doložených zpráv měl ještě v 70. letech střechu a také interiéry byly zčásti dochované. Až do 90. let stála v jeho blízkosti kovová hláska, tzv. špačkárna. Po roce 1945 se zámeček objevuje již pouze pod názvem \"Diana\". Vybavení ze zámku se Pohraniční stráží postupně dostalo na jejich další sídla – kromě již zmíněného Bernštejna např. i na zámek v Poběžovicích. Některé kusy se ještě v 90. letech nacházely poházené v okolí zámecké zříceniny.\n\n"}
{"id": "928705", "url": "https://cs.wikipedia.org/wiki?curid=928705", "title": "Jack Clement", "text": "Jack Clement\n\nJack Clement (5. dubna 1931 Memphis, Tennessee − 8. srpna 2013 Nashville, Tennessee) byl americký zpěvák, hudební skladatel a producent. Pracoval pro vydavatelství Sun Records a produkoval první nahrávky Roye Orbisona a Jerryho Lee Lewise. V roce 1958 napsal píseň „Guess Things Happen That Way“ pro Johnnyho Cashe.\n\nV roce 2013 byl uveden do Country Music Hall of Fame a zemřel později v tomto roce na rakovinu jater ve svých dvaaosmdesáti letech.\n"}
{"id": "928707", "url": "https://cs.wikipedia.org/wiki?curid=928707", "title": "Landing on Water", "text": "Landing on Water\n\nLanding on Water je patnácté studiové album kanadského hudebníka Neila Younga, vydané v červenci 1986 u vydavatelství Geffen Records. Nahráváno bylo průběžně již od srpna 1983 do března 1986 a jeho producentem byl Young spolu s kytaristou Danny Kortchmarem.\n\nAutorem všech skladeb je Neil Young.\n"}
{"id": "928708", "url": "https://cs.wikipedia.org/wiki?curid=928708", "title": "Švarcava (Rybník)", "text": "Švarcava (Rybník)\n\nŠvarcava () je zaniklá vesnice, která stávala přímo na česko-bavorské hranici, na západ od Rybníka. Stavebně přímo navazovala na dodnes stojící bavorskou obec Schwarzach, od sebe je odděloval pouze potok Schwarzbach.\n\nK založení vesnice došlo patrně v polovině 17. století a už v začátcích existence se zde vybíralo mýto. Kromě toho zde stála hospoda. V roce 1899 postihl ves požár, takže před druhou světovou válkou je zde uváděno pouze devatenáct stavení. Hraniční přechod fungoval až do roku 1945, kdy byl uzavřen a němečtí obyvatelé z vesnici odsunuti. V padesátých letech 20. století se Švarcava ocitla v hraničním pásmu, takže budovy musely být srovnány se zemí. V devadesátých letech 20. století se přechod dočkal obnovy, tentokrát pod názvem Rybník/Stadlern.\n\n\n"}
{"id": "928711", "url": "https://cs.wikipedia.org/wiki?curid=928711", "title": "Martti Nieminen", "text": "Martti Nieminen\n\nMartin Aleksander „Martti“ Nieminen (3. listopadu 1891 Salo, Finsko – 29. března 1941 Helsinky, Finsko) byl finský zápasník, reprezentant v zápase řecko-římském.\nV roce 1920 na olympijských hrách v Antverpách vybojoval bronzovou medaili v těžké váze. Na mistrovství světa v zápase řecko-římském v roce 1921 vybojoval stříbrnou medaili.\n\nV roce 1920 se stal šampiónem severských zemí, v roce 1919 a 1921 vybojoval stříbro. V roce 1921 a 1922 byl finským šampiónem a v roce 1924 vybojoval bronz.\n"}
{"id": "928712", "url": "https://cs.wikipedia.org/wiki?curid=928712", "title": "Dolní Huť", "text": "Dolní Huť\n\nZaniklá osada Dolní Huť () stávala v blízkosti česko-bavorské hranice, na levém břehu Schwarzbachu a bažinaté oblasti jeho přítoku. Po administrativní stránce spadala pod Švarcavu.\n\nOsada byla založena Vidšpergáry okolo roku 1740 spolu se sklárnou, která ovšem nedlouho poté zanikla. Před druhou světovou válkou je zde uváděno 47 stavení, po válce a následném odsunu německého obyvatelstva nebyla dosídlena a v padesátých letech dvacátého století v souvislosti s vytvořením hraničního pásma srovnána se zemí. Dodnes je patrné jádro spolu s návesním rybníčkem. Jelikož se však osada nacházela v bažinatém terénu a v současnosti již nejsou přístupové cesty příliš patrné, je místo těžko přístupné.\n\n"}
{"id": "928716", "url": "https://cs.wikipedia.org/wiki?curid=928716", "title": "Horní Huť", "text": "Horní Huť\n\nOsada Horní Huť () stávala při česko–bavorské hranici, na levém břehu Schwarzbachu, na svahu kopce Pod Horní hutí. Po administrativní stránce byla částí Švarcavy.\n\nV 17. století byla na tomto místě, tehdy ještě v Bavorsku, vystavěna sklárna a okolo ní vyrostla osada. V průběhu 18. století sklárna zanikla. V roce 1766 došlo k úpravě hranic, takže se Horní Huť stala součástí Čech. K roku 1930 je zde zmiňováno 59 domů, které byly po vysídlení Němců a následném vytvoření hraničního pásma v padesátých letech dvacátého století zbourány. Dnes je místo zcela zarostlé, jediný pozůstatek představuje torzo kříže při cestě na rovněž zaniklou Hraničnou.\n\n"}
{"id": "928717", "url": "https://cs.wikipedia.org/wiki?curid=928717", "title": "Libor Martinek", "text": "Libor Martinek\n\nLibor Martinek (* 15. ledna 1965 Krnov) je český vysokoškolský pedagog, bohemista a překladatel.\n\nVyrůstal v Bruntále. V roce 1989 vystudoval Pedagogickou fakultu Univerzity Palackého v Olomouci, obor čeština – hudební výchova, poté učil na Střední pedagogické škole v Krnově. Od roku 1993 byl odborným asistentem, od roku 2010 je docentem české literatury na Ústavu bohemistiky a knihovnictví Slezské univerzity v Opavě, v roce 2011 zde založil Kabinet literárněvědné komparatistiky. Učil zde již v r. 1992. V roce 2012 byl jmenován mimořádným profesorem Vratislavské univerzity (Uniwersytet Wrocławski, Polsko), kde přednáší dějiny české literatury na Ústavu slovanské filologie. Doktorát z dějin české literatury obhájil na Filozofické fakultě Masarykovy univerzity v Brně v roce 2000, doktorát z dějin polské literatury v roce 2005 tamtéž. Habilitoval v roce 2010 rovněž na Filozofické fakultě Masarykovy univerzity.\n\nJe členem Obce spisovatelů ČR, Obce překladatelů ČR, Českého centra Mezinárodního PEN klubu, Těšínsko-záolžského kola Hornoslezského literárního sdružení s centrem v Katovicích. Od roku 2001 žije v Opavě.\n\nTématy Martinkova literárněvědného a literárněhistorického zájmu jsou poválečná česká literatura, česká, německá a polská literatura ve Slezsku od středověku po současnost, literární teorie (se zvláštním zřetelem k polské literární teorii), komparatistika, regionalistika. Kromě historie české literatury se zabývá i česko-polskými literárními vztahy v minulosti a současnosti.\n\nPřednášel na několika univerzitách a vysokých školách v České republice, Polsku (Varšava, Poznaň, Katovice, Gdaňsk, Štětín, Vratislav, Lublin, Kielce, Čenstochová), přednášel pro studenty, odbornou i laickou veřejnost v České republice, Slovensku, Polsku, Německu a v Litvě. Do roku 2011 byl členem redakční rady časopisu \"Psí víno\" (Praha).\n\nObdržel několik ocenění za rozvoj česko-polských literárních a kulturních kontaktů:\n\nZískal ocenění v mezinárodních básnických soutěžích v České republice a v Polsku.\n\n\nPublikoval odborné studie a básnickou tvorbu v řadě odborných literárněvědných a literárních časopisů, sborníků i v básnických antologiích v ČR, Slovensku, Polsku, Rumunsku, SRN a Litvě (mj. Host, Tvar, Labyrint, Literární noviny, Listy, Psí víno, Akord, Mosty /Bratislava/, Śląsk /Katovice/, Religious and Sacred Poetry /Krakov/, Ostragehege /Drážďany/, Znad Vilii /Vilnius/).\n\nJe členem redakčních rad odborných časopisů Religious and Sacred Poetry. Religion, Culture and Education (Krakov, Polsko), Er(r)go. Teoria – Literatura – Kultura (Katovice, Polsko), Studia Słowianoznawcze (Piotrków Trybunalski, Polsko), Litikon. Časopis pre výskum literatúry (Univerzita Konštantína Filozofa v Nitre, Slovensko).\n\nZ polštiny sám nebo ve spolupráci s jinými překladateli přeložil básnické sbírky, výbory poezie a prózy i odborné práce mj. Wiesława Malického, Lucyny Przeczek-Waszkové, Wojciecha Bonowicze, Wilhelma Przeczka, Bogusława Żurakowského, Stanisława Nyczaje, Michała Bukowského, Stanisława Franczaka, Dariusze Tomasze Lebiody, Renaty Putzlacher, Danuty Kostewiczové, Wacława Kostrzewy, Bonifacyho Miązka, Wojciecha Kalagy, Ewy Lipské, Danuty Muchové, Jacka Sikory, Andrzeje Bątkiewicze, Marka Mariusze Tytka, Jacka Molędy, Wojciecha Ossolińského, Stefana Grabińského, Gustawa Morcinka, Zbigniewa Chojnowského, Marka Rapnického a řecko-polského básníka Nikose Chadzinikolaua.\n\n"}
{"id": "928749", "url": "https://cs.wikipedia.org/wiki?curid=928749", "title": "Anselm Ahlfors", "text": "Anselm Ahlfors\n\nAnselm Ahlfors (29. prosince 1897 Kotka, Finsko – 13. srpna 1974 Jyväskylä, Finsko) byl finský zápasník, reprezentant v zápase řecko-římském.\nV roce 1924 na olympijských hrách v Paříži vybojoval stříbrnou medaili v bantamové váze. V roce 1928 na hrách v Amsterdamu obsadil ve stejné kategorii dělené sedmé místo. Nikdy nestartoval na mistrovství světa a mistrovství Evropy.\n\nV roce 1925 získal titul šampiona severských zemí v pérové váze. V roce 1924 a 1926 se stal finským šampionem. Pracoval jako soustružník, později se stal atletickým rozhodčím ve vrhačských disciplínách.\n\n"}
{"id": "928790", "url": "https://cs.wikipedia.org/wiki?curid=928790", "title": "Otavipithecus namibiensis", "text": "Otavipithecus namibiensis\n\nOtavipithecus namibiensis je druh vyhynulých úzkonosých primátů, žijících ve středním miocénu (před 13 miliony let) na území dnešní Namibie. Jediný známý druh \"Otavipithecus namibiensis\" byl v roce 1991 zachycen na výsypce dolu Berg Aukas v pohoří Otavi Mountains. V roce 1992 byly na téže lokalitě nalezeny další části kostry a ve stejné době byl nový druh i popsán. Ostatky rodu Otavipithecus jsou dosud velmi vzácné a zahrnují jen zlomek dolní čelisti se zadními zuby, část čelní kosti, silně narušenou loketní kost, první krční obratel a článek prstu přední končetiny.\n\nOtavipithecus byl spíše menším primátem, neboť jeho váha je podle velikosti stoliček odhadována na 14 - 20 kg.\nMěl nespecializovaný chrup býložravých primátů. Jeho stoličky jsou opatřeny jen slabou vrstvu zubní skloviny, což odpovídá pojídání měkké stravy - ovoce, mladých listů, bobulí, pupenů a podobně. Tím se Otavipithecus blížil spíše proconsulidům časného miocénu než pokročilejším středně miocénním hominoidům. Ti již byli vybaveni silnější sklovinou a robustnějšími čelistmi, patrně v reakci na vysušování klimatu a větší rozšíření tužších plodů na úkor měkkého tropického ovoce.\n\nNepatrné části postkraniální kostry rovněž nesou četné archaické znaky. Lze z nich usuzovat, že Otavipithecus se pohyboval podobně jako Proconsul po všech čtyřech končetinách ve větvích stromů.\n\nUnikátní je tento rod především tím, že se jedná o dosud nejjižněji žijícího hominioida a zároveň o jediného hominoida, vyskytujícího se jižně od rovníku. Severní Namibie, kde byl nalezen, je od tradičního areálu výskytu fosilních miocénních hominoidů (Keňa, Uganda) značně vzdálená. Významně se tím rozšiřuje oblast, která byla zástupci této nadčeledi v minulosti osídlená. Navíc pochází ostatky rodu Otavipithecus z období, kdy jsou doklady hominoidů v Africe velmi vzácné, zatímco v Evropě a Asii probíhá bouřlivý rozvoj.\n\nTaxonomickou a fylogenetickou pozici rodu \"Otavipithecus\" dosud nelze přesně určit kvůli nedostatku kosterních ostatků i geografické a časové izolaci. Veškeré dosavadní pokusy o přiřazení k některé z vývojových linií zatím nebyly dostatečně prokázány. Podle velké části odborníků má \"Otavipithecus\" nejblíže k rodu \"Afropithecus\". Mnozí badatelé jej považují za jednoho z posledních zástupců čeledi Proconsulidae, který žil jako reliktní druh již vedle pokročilejších hominoidů.\n\nJiní autoři ovšem naznačují, že \"Otavipithecus\" může mít k moderním africkým hominidům blíže než eurasijské fosilní druhy (\"Dryopithecus\", \"Sivapithecus\"). Dokonce by se mohlo jednat i o přímého předka goril, šimpanzů a lidí. K zodpovězení těchto otázek však bude potřeba získat větší množství nálezů.\n"}
{"id": "928791", "url": "https://cs.wikipedia.org/wiki?curid=928791", "title": "Hraničná (Švarcava)", "text": "Hraničná (Švarcava)\n\nZaniklá osada Hraničná () stávala v lesích na česko-bavorském pomezí, na svahu kopce Záseky, přibližně jeden kilometr od státní hranice. Po administrativní stránce bývala částí Švarcavy. Název zaniklé osady dnes nesou chátrající budovy Pohraniční stráže.\n\nOsada byla vystavěna v roce 1875 Václavem Paaem tzv. načerno, tedy bez souhlasu majitelů pozemků. Výsledkem byl spor, který se táhl řadu let, a definitivního uznání existence se osada dočkala až roku 1921. Před druhou světovou válkou zde stálo 36 domů, po odsunu Němců nebyla dosídlena a na počátku padesátých let dvacátého století při vytvoření hraničního pásma srovnána se zemí. Do současnosti se z původní zástavby dochoval jediný dům, jenž byl přestavěn a začleněn do areálu Pohraniční stráže. Areál je dnes opuštěn a chátrá. Necelý kilometr od osady, směrem na osadu Závist, stojí Binhakova kaple z počátku 18. století, částečně obnovená po roce 1990.\n\n"}
{"id": "928792", "url": "https://cs.wikipedia.org/wiki?curid=928792", "title": "Římskokatolická farnost Jámy", "text": "Římskokatolická farnost Jámy\n\nŘímskokatolická farnost Jámy je územní společenství římských katolíků s farním kostelem svatého Martina v obci Jámy v děkanátu Žďár nad Sázavou.\n\nKostel svatého Martina v Jámách byl postaven roku 1792. Stojí na místě původního kostela, jehož historie sahala až před rok 1638. \n\nVe farnosti byl 30. března 2008 posvěcen poutní kostel Božího milosrdenství a svaté Faustyny ve Slavkovicích. Myšlenka stavby tohoto kostela vznikla v Jubilejním roce 2000. Autorem stavby byl Ludvík Kolek. Poutní tradice na tomto místě započala již při výstavbě od roku 2003, každý rok počet poutníků stoupal, přijíždějí i návštěvníci ze zahraničí. Po vysvěcení kostela se každý rok konají dvě hlavní pouti, a to k Božímu milosrdenství (termín: neděle Božího milosrdenství, tedy první neděli po Velikonocích), a na podzim k uctění řeholnice svaté Faustyny (termín: neděli nejbližší 5. říjnu, dni, který je výročním dnem její smrti). Během roku se poutě konají každou třetí sobotu v měsíci.\n\nFarnost od roku 2009 spravují pallotini. Farářem zde byl od 1. července 2010 P. Mgr. Tomasz Samuel Kazański SAC. Od července 2018 se stal farářem P. Mgr. Jan David SAC. Toho k 1. červenci 2019 vystřídal jako farář dosavadní farní vikář P. Mgr. Wojciech Zubkowicz, SAC.\n\nVe farnosti slavili primice tito novokněží:\n\nDnem vzájemných modliteb farností za bohoslovce a bohoslovců za farnosti brněnské diecéze je 26. únor. Adorační den připadá na 15. září.\n\nKaždoročně se zde koná tříkrálová sbírka. V roce 2016 se při sbírce vybralo v Jámách 37 030 korun. Výtěžek sbírky v roce 2019 dosáhl částky 51 125 korun.\n\nPravidelně při bohoslužbách vystupuje farní sbor a schola.\n\n"}
{"id": "928794", "url": "https://cs.wikipedia.org/wiki?curid=928794", "title": "Are You Passionate?", "text": "Are You Passionate?\n\nAre You Passionate? je dvacátépáté studiové album kanadského hudebníka Neila Younga, vydané v dubnu 2002 u vydavatelství Reprise Records. Na albu se podíleli tři členové skupiny Booker T. & the M.G.'s; konkrétně klávesista Booker T. Jones, baskytarista Donald „Duck“ Dunn a bubeník Steve Potts. V písni „Goin' Home“ hrají členové skupiny Crazy Horse.\n\nAutorem všech skladeb je Neil Young.\n"}
{"id": "928796", "url": "https://cs.wikipedia.org/wiki?curid=928796", "title": "Aleksanteri Toivola", "text": "Aleksanteri Toivola\n\nAleksanteri Toivola (4. března 1893 Vyborg, Rusko – 27. srpna 1987 Helsinky, Finsko) byl finský zápasník, reprezentant v zápase řecko-římském.\nV roce 1924 na olympijských hrách v Paříži vybojoval stříbrnou medaili v pérové váze, když ve finále prohrál s Kalle Anttilou. V roce 1928 na hrách v Amsterdamu obsadil ve stejné kategorii dělené šesté místo. V roce 1921 vybojoval stříbro na mistrovství světa, když opět byl nad jeho síly jeho věčný rival Anttila. V letech 1922 a 1923 vybojoval stříbro na finském šampionátu.\n\nJeho syn Lassi Toivola byl předním zápasnickým rozhodčím. Jeho prasynovec Jukka Toivola reprezentoval v maratonském běhu.\n\n"}
{"id": "928798", "url": "https://cs.wikipedia.org/wiki?curid=928798", "title": "Sonny Simmons", "text": "Sonny Simmons\n\nSonny Simmons (* 4. srpna 1933 Sicily Island, Louisiana) je americký jazzový saxofonista. V dětství se s rodiči přestěhoval do kalifornského Oaklandu, kde začal hrát na anglický roh a v šestnácti přešel k saxofonu. Počátkem šedesátých let hrál s kontrabasistou Charlesem Mingusem a později s flétnistou Prince Lasha. V roce 1966 vydal své první album jako leader nazvané \"Staying on the Watch\"; na trubku na něm hrála Simmonsova manželka Barbara Donald. V sedmdesátých letech se s ní rozvedl a řadu let provozoval busking po ulicích. Profesionální kariéru obnovil až v devadesátých letech. Během své kariéry spolupracoval i s dalšími hudebníky, mezi které patří Eric Dolphy, Elvin Jones nebo Teddy Smith.\n"}
{"id": "928799", "url": "https://cs.wikipedia.org/wiki?curid=928799", "title": "Václav (Pleš)", "text": "Václav (Pleš)\n\nOsada Václav () stávala na okraji plešské náhorní planiny, v sedle mezi vrchy Velký a Malý Zvon. Po administrativní stránce spadala pod obec Pleš, dnes část města Bělá nad Radbuzou.\n\nOsada byla založena na konci 18. století na pozemcích vlastněných Václavem Kocem z Dobrše, po němž dostala své jméno. Před druhou světovou válkou se zde uvádí 61 stavení, po vysídlení německého obyvatelstva a vytvoření hraničního pásma v padesátých letech dvacátého století byla srovnána se zemí. Dnes se v jejích místech rozkládá opuštěný a chátrající areál Pohraniční stráže ze sedmdesátých let dvacátého století.\n\nAreál byl vystavěn okolo roku 1965 po rozšíření hraničního pásma a ze začátku jej využívala armáda. Nejprve zde sídlil útvar VÚ 7495 radiotechnického praporu, později zřejmě radiotechnický prapor z Kladna (rota ČSLA). Bydleli zde vojáci z radiostanice na Zvonu. Prokazatelně zde žili ještě v roce 1975, po dokončení Zvonu se odstěhovali tam a objekt využívala 7. rota 2. praporu 9. brigády Pohraniční stráže. Tato rota původně sídlila v místech dnes již téměř zaniklé obce Pleš (proto nesla název \"rota Pleš\") a objekt Václav využívala do svého zrušení po sametové revoluci. V roce 2008 přešly chátrající budovy do majetku Bělé nad Radbuzou.\n\nRadiotechnický prapor z Kladna začal na rotě Václav působit od března 1974 minimálně do roku 1975. V této době se budovala věž na Zvonu. \n\n"}
{"id": "928801", "url": "https://cs.wikipedia.org/wiki?curid=928801", "title": "Teddy Smith", "text": "Teddy Smith\n\nTeddy Smith (22. ledna 1932 Washington, D.C. − 24. srpna 1979 tamtéž) byl americký jazzový kontrabasista. Ve druhé polovině padesátých let spolupracoval se Sonny Crissem a v roce 1960 se zpěvačkou Betty Carter. V letech 1961−1962 hrál s Cliffordem Jordanem a následně krátce s Kenny Dorhamem. V letech 1964−1965 hrál se saxofonisou Sonny Rollinsem a také s Horace Silverem. Během své kariéry spolupracoval i s dalšími hudebníky, mezi které patří Slide Hampton, Sonny Simmons nebo Jackie McLean.\n"}
{"id": "928803", "url": "https://cs.wikipedia.org/wiki?curid=928803", "title": "Seznam mingských velkých sekretářů", "text": "Seznam mingských velkých sekretářů\n\nSeznam mingských velkých sekretářů zahrnuje všechny členy velkého sekretariátu, fakticky nejvyšší instituce státní správy říše Ming, jmenované v letech 1402–1644. \n\nPrvní velké sekretáře () jmenoval císař Jung-le roku 1402 v prvních týdnech po nástupu na trůn, od té doby působili po celou dobu trvání říše Ming. Velcí sekretáři byli formálně jen tajemníci mingských císařů, pořádající panovníkům korespondenci a koncipující odpovědi. Přestože neměli právo cokoliv nařizovat jiným úředníkům, z těsného styku s císaři plynul jejich značný neformální vliv a nejvýše postavený z nich, neoficiálně nazývaný „první sekretář“ (), zaujal postavení faktické hlavy vlády.\n"}
{"id": "928804", "url": "https://cs.wikipedia.org/wiki?curid=928804", "title": "Sophie Turner", "text": "Sophie Turner\n\nSophie Turnerová (* 21. února 1996, Northampton, Anglie, Spojené království) je britská herečka, nejznámější pro svou roli Sansy Stark v televizním seriálu \"Hra o trůny\", která jí vynesla nominaci na cenu Young Artist Award v kategorii nejlepší mladá herečka ve vedlejší roli v televizním seriálu.\n\nVe své první roli před kamerou hrála Sansu Stark, nejstarší dceru z rodu Starků ve fantasy seriálu televize HBO \"Hra o trůny\". K účasti na konkurzu ji povzbudila její učitelka herectví. Pro tuto roli si nabarvila své blonďaté vlasy na zrzavo.\n\nHlavní roli později dostala v indie thrilleru \"Panda Eyes\", který vznikl podle knihy Catherine MacPhail \"Another Me\". Vystoupila zde po boku Jonathana Rhyse-Meyerse, Claire Forlani, Rhyse Ifanse a Geraldine Chaplinové. Film se začal natáčet v listopadu 2012 ve Velké Británii a ve španělské Barceloně.\n\nTaké byla obsazena do role mladé Jean Greyové, kterou si zahrála ve sci-fi filmu \"\".\n\nNarodila se v Northamptonu, a když jí byly dva roky, přestěhovala se se svou rodinou do Warwicku. Zde do jedenácti let navštěvovala Warwick Prep School a poté přešla na King's High School.\n\nSophie Turnerová se přátelí se Maisie Williamsovou, která v seriálu \"Hra o trůny\" hraje její sestru, Aryu Stark. Setkaly se během konkurzů a Maisie se dozvěděla, že roli získala, dva týdny poté, co se to dozvěděla Sophie.\n\nKdyž skončilo natáčení první série \"Hry o trůny\", rodina Turnerova adoptovala psa Zunni, který v seriálu hrál zlovlka náležícího Sanse Stark.\n\nDne 15. října 2017 oznámila na svém instagramovém profilu zasnoubení s o sedm let starším přítelem Joem Jonasem. Svatba se odehrála v Las Vegas 1. května 2019 večer, krátce po předávání Billboard Music Award, kde Joe Jonas vystupoval se svými bratry.\n\n"}
{"id": "928807", "url": "https://cs.wikipedia.org/wiki?curid=928807", "title": "Ternivka", "text": "Ternivka\n\nTernivka (; ) je město v Dněpropetrovské oblasti na Ukrajině. Žije v ní obyvatel.\n\nTernivka leží na východě oblasti u ústí říčky Velyka Ternivka do Samary zhruba 20 kilometrů východně od Pavlohradu. Od hlavního oblastního města Dnipra je vzdálena 96 kilometrů.\n\n"}
{"id": "928808", "url": "https://cs.wikipedia.org/wiki?curid=928808", "title": "Alberndorf im Pulkautal", "text": "Alberndorf im Pulkautal\n\nAlberndorf im Pulkautal je obec v rakouské spolkové zemi Dolní Rakousy, v okrese Hollabrunn. Území obce sousedí s Českou republikou. Žije zde obyvatel.\n"}
{"id": "928810", "url": "https://cs.wikipedia.org/wiki?curid=928810", "title": "Háďátko borové", "text": "Háďátko borové\n\nHáďátko borové (\"Bursaphelenchus xylophilus\") je hlístice parazitující na borovicích a jiných jehličnatých stromech.\n\nBURSXY\n\nPodle EPPO je pro organismus s označením \"Bursaphelenchus xylophilus\" používáno více rozdílných názvů, například \"Aphelenchoides xylophilus\" nebo \"Bursaphelenchus lignicola\".\n\nHáďátko borové se vyskytuje v Evropě, Severní Americe a v Asii. Předpokládá se původ ve Spojených státech. V Evropě je přítomné ve Francii, Finsku, Německu, Nizozemsku, Norsku, Švédsku a Velké Británii. V ČR je háďátko borové registrováno jako karanténní organismus.\n\nHáďátko borové je hlístice o velikosti 0,5 - 0,8 mm s korunovým tvarem hlavy a ústním bodcem.\n\nHostitelskými rostlinami je borovice a ostatní jehličnany. Rod borovice např.\nZ dalších jehličnanů rod modřín, jedle, smrk.\n\nInvaze háďátka se projeví náhlým vadnutím jednotlivých větví nebo i celých dřevin. Jehlice blednou, rychle reziví a běl dřeva zmodrá. Zmodrání je vhodným symptomem dřeva při absenci hmyzu, který přenáší houbové choroby, jenž jinak tento symptom způsobují. K úhynu dřeviny dochází po třech týdnech od napadení. Po několika dnech máčení dřeva ze stromu s příznaky ve vodě, jsou larvy vyplaveny ze dřeva do vody. Detekovat přítomnost hlístic lze rovněž pomocí metod běžně používaných k extrakci hlístic.\n\nNapadení většinou vede k úhynu napadené dřeviny. Předpokládá se že bude vážným problémem ve všech oblastech, kde jsou borovice pěstovány jako vánoční stromky, parkové a lesní dřeviny.\n\nPatogen se šíří z dřevěných palet a neošetřeného dřeva. Vývoj a přenos patogena je úzce spjat s tesaříky rodu \"Monochamus\". Poškození borovic způsobené háďátkem je možné zaměnit za napadení kozlíčky či za fyzilogickou sypavku nebo namrznutí dřevin.\n\nPrevencí nákazy je vhodné ošetření dřeva a dřevěných výrobků. Háďátko borové je v Česku karanténní druh, výrobky v nichž je obsažen podléhají omezení importu do ČR.\n\nOchrana rostlin spočívá v okamžitém pokácení a spálení napadených dřevin.\n\n"}
{"id": "928812", "url": "https://cs.wikipedia.org/wiki?curid=928812", "title": "Peršotravensk", "text": "Peršotravensk\n\nPeršotravensk (, ) je město v Dněpropetrovské oblasti na Ukrajině. Leží na severovýchodě oblasti na kanále Dněpr–Donbas ve vzdálenosti 50 kilometrů od Pavlohradu a 123 kilometrů od Dnipra. Žije zde obyvatel.\n\n"}
{"id": "928816", "url": "https://cs.wikipedia.org/wiki?curid=928816", "title": "Železniční trať Peking – Pao-tchou", "text": "Železniční trať Peking – Pao-tchou\n\nŽelezniční trať Peking – Pao-tchou () je 833 kilometrů dlouhá železniční trať v Čínské lidové republice spojující hlavní město Peking s městem Pao-tchou ležícím ve Vnitřním Mongolsku nedaleko hranice s Mongolskem. Jedná se o důležitou dopravní tepnu v rámci severní Číny.\n\nTrať začíná na Pekingském severním nádraží a vede přes průsmyk Ťü-jung a města Čang-ťia-kchou v Che-peji, Ta-tchung v Šan-si a Chöch chot ve Vnitřním Mongolsku.\n"}
{"id": "928821", "url": "https://cs.wikipedia.org/wiki?curid=928821", "title": "Římskokatolická farnost Otnice", "text": "Římskokatolická farnost Otnice\n\nŘímskokatolická farnost Otnice je územní společenství římských katolíků s farním kostelem svatého Aloise v obci Otnice v děkanátu Slavkov. Do farnosti patří obce Otnice, Lovčičky a Milešovice.\n\nFarní kostel svatého Aloise, postavený v letech 1855 – 1858 v novorenesančním slohu, je třetí na stejném místě. Původně byl zasvěcen svatému Havlovi. Současná fara byla postavena roku 1805.\n\nFarářem je od 1. srpna 2001 R. D. Pavel Buchta.\n\nDne 1. července 2005 slavil primici v Otnicích novokněz R. D. Mgr. Jaromír Gargoš z Milešovic.\n\nKaždý poslední týden v měsíci se pro farnosti Bošovice a Otnice koná FANDO - Farní Aktivní Nedělní Den v Otnicích.\n\nDnem vzájemných modliteb farností za bohoslovce a bohoslovců za farnosti brněnské diecéze je 8. duben. Adorační den připadá na 1. dubna.\n\nVe farnosti se pravidelně pořádá tříkrálová sbírka. V roce 2014 se při ní vybralo 36 243 korun, o rok později 37 248 korun.V roce 2016 se při sbírce vybralo v Otnicích 38 209 korun, v Lovčičkách 23 446 korun a v Milešovicích 14 826 korun. \n\nFarnost se účastní projektu Noc kostelů. V roce 2018 bylo součástí programu mj. prohlídka půdy s opravenou částí střechy.\n\n"}
{"id": "928824", "url": "https://cs.wikipedia.org/wiki?curid=928824", "title": "Valdštejnská (Praha)", "text": "Valdštejnská (Praha)\n\nValdštejnská je ulice v Praze v severní části Malé Strany v městské části Praha 1, která spojuje Valdštejnské náměstí a Klárov. Dříve vedla od původní Písecké brány, pojmenované podle osady Písek u Vltavy. Dále na ní navazovala středověká, dávno již zrušená cesta přes dnešní Pětikostelní náměstí do jižní brány Pražského hradu. Směrem k Valdštejnskému náměstí jednosměrná ulice obsluhuje veškerou automobilovou dopravu ze severu do středu Malé Strany při Malostranském náměstí.\n\n\n\n\n"}
{"id": "928851", "url": "https://cs.wikipedia.org/wiki?curid=928851", "title": "David Amram", "text": "David Amram\n\nDavid Amram (* 17. listopadu 1930 Filadelfie, Pensylvánie) je americký hudební skladatel, dirigent a hudebník, jehož primárním nástrojem je francouzský roh, ale hraje i na různé další nástroje. Nejprve krátce v roce 1948 studoval na Oberlin College Conservatory, ale titul získal až v roce 1952 na George Washington University. V roce 1955 hrál s Lionelem Hamptonem a později s Charlesem Mingusem. Rovněž napsal několik knih, složil hudbu k filmům a hrál s mnoha hudebníky, mezi které patří Pete Seeger, Oscar Pettiford, Kenny Dorham, Mary Lou Williams nebo Steve Goodman.\n"}
{"id": "928856", "url": "https://cs.wikipedia.org/wiki?curid=928856", "title": "Eisendorfská Huť", "text": "Eisendorfská Huť\n\nOsada Eisendorfská Huť ( v mapách také jako Železná Huť) stála na česko-bavorském pomezí, asi tři kilometry na jih od Železné, pod kterou administrativně spadala. Název Železná Huť dnes nese opuštěný rekreační areál ministerstva vnitra.\n\nZdejší sklárna, která osadě předcházela, je poprvé zmiňována roku 1591 a jednalo se o nejstarší huť na území panství Svatý Kříž. Postupně okolo sklárny vyrostla osada, ve které žili především zaměstnanci sklárny. Roku 1743 ji získává do nájmu Eliáš Zahn a od šedesátých let 18. století nese označení Zdejší sklo se brzy stalo vyhlášené a oblíbili si ho i na zámku ve Svatém Kříži. V roce 1839 při návštěvě Johanna Gottfrieda Sommera je sklárna uváděna jako opuštěná, v okolních čtrnácti chalupách žilo 69 obyvatel. V roce 1871 se nový nájemce František Schrenk pokusil provoz sklárny obnovit, ale neuspěl a ta tak byla okolo roku 1900 definitivně uzavřena a to z důvodu nedostatku dřeva. Většina domů byla přenesena do Železné a postavena v místech dnes již rovněž neexistující ulice . V osadě následně stály stáje pro dobytek. K roku 1930 je zde uváděno šest domů, ve kterých žilo 42 německých obyvatel. Po jejich odsunu a vytvoření hraničního pásma byla osada srovnána se zemí. Na jejím místě vyrostlo rekreační zařízení ministerstva vnitra, dnes nevyužívané a chátrající.\n\n"}
{"id": "928860", "url": "https://cs.wikipedia.org/wiki?curid=928860", "title": "Okinošima", "text": "Okinošima\n\nOkinošima může být:\n"}
{"id": "928861", "url": "https://cs.wikipedia.org/wiki?curid=928861", "title": "Ty Boží lásko", "text": "Ty Boží lásko\n\nTy Boží lásko nebo také Ty Boží lásko, která vaneš je česká svatodušní mešní píseň z roku 1967, zařazená do jednotného kancionálu pod číslem 425. Její text napsal Václav Renč, nápěv složil Jan Novák. Má dvě sloky pro vstup, po jedné před evangeliem a k obětnímu průvodu, dvě k přijímání a jednu na závěr.\n\n"}
{"id": "928863", "url": "https://cs.wikipedia.org/wiki?curid=928863", "title": "FK Kukësi", "text": "FK Kukësi\n\nFutboll Klub Kukësi, zkráceně FK Kukësi, je albánský fotbalový klub z města Kukës, který byl založen v roce 1930. Své domácí zápasy hraje na stadionu Zeqir Ymeri s kapacitou cca 5 000 míst. Klubové barvy jsou modrá a bílá.\n\nV evropských pohárech debutoval v sezóně 2013/14, kdy se propracoval z prvního předkola přes estonský tým FC Flora Tallinn, bosenský FK Sarajevo a ukrajinský FK Metalurh Doněck až do 4. předkola Evropské ligy proti Trabzonsporu (resp. play-off předkola, jak bývá 4. předkolo označováno). V prvním zápase podlehl na domácím hřišti Trabzonsporu 0:2, v odvetě v Turecku 1:3 a z evropských pohárových zápasů byl vyřazen.\n\n"}
{"id": "928864", "url": "https://cs.wikipedia.org/wiki?curid=928864", "title": "Pete Fountain", "text": "Pete Fountain\n\nPete Fountain (3. července 1930 New Orleans, Louisiana – 6. srpna 2016 tamtéž) byl americký jazzový klarinetista.\n\nNa klarinet začal hrát již v dětství. V letech 1950−1954 vystupoval s kapelou Basin Street Six a později byl členem orchestru Lawrence Welka a hrál rovněž s kapelou Dukes of Dixieland. Během své kariéry vydal řadu alb jako leader a hrál s dalšími hudebníky, mezi které patří Dr. John nebo Al Hirt.\n"}
{"id": "928870", "url": "https://cs.wikipedia.org/wiki?curid=928870", "title": "Okinošima (ostrov)", "text": "Okinošima (ostrov)\n\nOkinošima (japonsky \"\") je japonský ostrůvek na jihozápadě Japonského moře u vstupu do Cušimského průlivu. Je poměrně izolovaný, vzdálen 55 kilometrů od pobřeží Kjúšú a 65 kilometrů od pobřeží Cušimy. Z hlediska správy náleží k městu Munakata v prefektuře Fukuoka. Jeho délka je 1,5 kilometru, šířka nepřesahuje kilometr a celková rozloha je jen 97 hektarů.\n\nCelý ostrov je šintoistickou svatyní, mají sem zakázán vstup ženy a jediným trvalým obyvatelem ostrova je správce svatyně. Od roku 2017 je ostrov a další památky ve městě Munakata součástí světového kulturního dědictví UNESCO. Jako posvátné místo funguje minimálně od 4. století. Během náboženských obřadů byly na ostrově ponechávány jako oběti různé předměty. Některé z nich pocházejí ze zámoří, což je důkazem kulturní výměny mezi Japonskem, Korejským poloostrovem a asijským kontinentem již za raného středověku.\n"}
{"id": "928871", "url": "https://cs.wikipedia.org/wiki?curid=928871", "title": "Mezinárodní letiště princezny Juliany", "text": "Mezinárodní letiště princezny Juliany\n\nMezinárodní letiště princezny Juliany, známé také jako Mezinárodní letiště Svatý Martin, (IATA: SXM, ICAO: TNCM) je letiště na ostrově Svatý Martin, který patří do souostroví Malých Antil.\n\nLetiště slouží jako hlavní vzdušná vstupní brána do oblasti kolem Svatého Martinu, tj. ostrovů Anguilla, Svatý Eustach nebo Saba. Letiště nese jméno nizozemské korunní princezny a pozdější královny Juliány, která jej roku 1944 slavnostně otevřela. Letiště je známé především díky velmi malé výšce, kterou letadla mají nad přiléhající pláží Maho.\n\nPo výstavbě v roce 1942 začala plocha sloužit pro vojenské účely, o rok později se proměnila na civilní letiště. Betonová přistávací a vzletová dráha je dlouhá 2 180 metrů.\n\n\n"}
{"id": "928872", "url": "https://cs.wikipedia.org/wiki?curid=928872", "title": "Walddorf", "text": "Walddorf\n\nZřícenina loveckého zámečku a osada Walddorf (po roce 1945 se na chvíli objevuje také jako \"Valddorf\") stály v lesích při Huťském potoce, asi tři kilometry od Železné, pod kterou administrativně spadala.\n\nOsada vznikla někdy v 18. století v okolí sklárny, existující již v 17. století, v místech odbočky směrem na Pleš ze silnice Železná–Bělá. Sklárna v pozdější době zanikla. Necelého půl kilometru na jihovýchod od osady nechali Kocové z Dobrše na konci 18. století vystavět lovecký zámeček. Původně se jednalo o přízemní kamennou stavbu, během přestavby v 19. století přibylo dřevěné patro. K roku 1930 se v osadě uvádí 28 chalup a stejně jako zámeček byla obydlena do roku 1945. Po válce zámeček údajně vyhořel a následně nedošlo k jeho obnově. Osadu postihl odsun německého obyvatelstva a následně v padesátých letech dvacátého století při vytvoření hraničního pásma byla zcela srovnána se zemí. V jižní části, znovu zničené v sedmdesátých letech dvacátého století při rozšiřování pásma, se nedochovaly žádné stopy po zástavbě, v severní jsou k vidění základy jednotlivých budov, mezi nimi i školy. Ze zámečku se dochovalo torzo kamenné přízemní části.\n\nPřes území zaniklé osady prochází dvojice značených turistických tras – modrá od Karlovy Hutě na Železnou a zelená taktéž od Karlovy Hutě, ale pokračující na Pleš – a také dvojice cyklotras – cyklotrasa 37 od Železné Hutě na Karlovu Huť a cyklotrasa 2230 od Železné na Pleš. Obě cyklotrasy prochází i okolo zbytků loveckého zámečku.\n\n"}
{"id": "928875", "url": "https://cs.wikipedia.org/wiki?curid=928875", "title": "Vyzáření neutronu", "text": "Vyzáření neutronu\n\nVyzáření neutronu je druh radioaktivní přeměny, při němž dojde k vyzáření neutronu z jádra atomu, čímž se protonové číslo nezmění, zatímco neutronové a nukleonové číslo se sníží o 1. \n\nK této přeměně dochází často u excitovaných nuklidů, obecně pak u těch s velkým přebytkem neutronů.\n\nNeutron se také může uvolnit z jádra společně s jinými produkty při spontánním štěpení, příkladem takového nuklidu je kalifornium-252 (96,9 % alfa rozpad, 3,1 % spontánní štěpení) Silný proud neutronů z jader tohoto nuklidu se používá k zahájení řetězové reakce v reaktorech jaderných elektráren.\n\nH → H + n.\n\n\nCf → Cf + n.\n"}
{"id": "928876", "url": "https://cs.wikipedia.org/wiki?curid=928876", "title": "Don't Forget Me", "text": "Don't Forget Me\n\nDon't Forget Me je původní píseň, představená v patnácté epizodě hudebního televizního seriálu \"Smash\" s názvem Bombshell. Složili ji Marc Shaiman a Scott Wittman, ale v prostředí seriálu to bylo skladatelské duo Tom Levitt (Christian Borle) a Julia Houston (Debra Messing) pro jejich muzikál Bombshell, který pojednává o životě Marilyn Monroe.\n\nV epizodě píseň zpívá Karen Cartwright (Katharine McPhee) jako Marilyn Monroe během bostonské generálky muzikálu poté, co získala roli po Rebecce Duvall (Uma Thurman), která z muzikálu odešla.\n\nPíseň zopakovala Ivy Lynn (Megan Hilty) ve dvanácté epizodě druhé série s názvem Opening Night, jako součást představení na broadwayské premiéře Bombshell, kde roli Marylin hrála Ivy.\n\nPíseň byla vydána jako singl na iTunes a Amazon.com a je dostupná na sountrackovém albu seriálu, Bombshell.\n\n"}
{"id": "928877", "url": "https://cs.wikipedia.org/wiki?curid=928877", "title": "Valdštejnské náměstí", "text": "Valdštejnské náměstí\n\nValdštejnské náměstí je prostranství v historickém jádru pražské Malé Strany. Do náměstí ústí ulice Sněmovní (přes tzv. Pětikostelní náměstí), Tomášská a Valdštejnská.\nDříve se náměstí nazývalo \"U písecké brány\". Nacházelo se totiž na cestě (trasa Valdštejnské ulice) od původní Písecké brány, která stávala při vstupu do města od osady Písek. Cesta od brány se původně v místě náměstí větvila a pokračovala na centrální tržiště (Malostranské náměstí) nebo k dřívějšímu vstupu do hradu jižní branou. Po zániku brány v souvislosti s výstavbou barokního opevnění byl od poloviny 18. století používán název podle přilehlého paláce, v dnešní tvaru od roku 1935.\n\n"}
{"id": "928882", "url": "https://cs.wikipedia.org/wiki?curid=928882", "title": "146 (číslo)", "text": "146 (číslo)\n\nSto čtyřicet šest je přirozené číslo. Následuje po číslu sto čtyřicet pět a předchází číslu sto čtyřicet sedm. Řadová číslovka je \"stočtyřicátýšestý\" nebo \"stošestačtyřicátý\". Římskými číslicemi se zapisuje CXLVI.\n\nSto čtyřicet šest je\n\n\n\n\n"}
{"id": "928891", "url": "https://cs.wikipedia.org/wiki?curid=928891", "title": "Otonská renesance", "text": "Otonská renesance\n\nOtonská renesance je pokračování, resp. poslední fáze renesance karolinské, časově se vymezuje od druhé poloviny 10. století po jeho konec. Plynule na ni navazuje epocha a sloh románský.\n\nOtonská renesance má těžiště v Německu, resp. východní Frankii (Francie, resp. západní Frankie, těžiště karolínské renesance, v té době upadá). Jejím znakem je „mocné posunutí hranic západoevropské kulturní renesance na východ a na sever […] děje se to politicko-vojenskou mocí německé říše, jež vloučí zároveň do svého státního celku – na rozdíl od Polska a Uher – Slovany Polabské a země České.“\n\nV užším, kulturně historickém významu značí termín otonská renesance dobu panování Oty II., Oty III. a Jindřicha II.. Z hlediska uměleckého i filosofického je otonská renesance pokračováním renesance karolínské, je ovšem posílena o prvky byzantské.\n"}
{"id": "928897", "url": "https://cs.wikipedia.org/wiki?curid=928897", "title": "Ligue 1 2013/14", "text": "Ligue 1 2013/14\n\nSoutěžní ročník Ligue 1 2013/14 je 76. ročníkem nejvyšší francouzské fotbalové ligy, od sezony 2002/03 zvané Ligue 1. Soutěž byla započata 9. srpna 2013, soutěže se účastní celkem 20 týmů. Sedmnáct jich postoupilo z minulého ročníku a spadnuvší týmy nahradily 3 nové z Ligue 2.\n\nMistrovský titul ze sezony 2012/13 obhájil Paris Saint-Germain FC, který tak získal svůj čtvrtý francouzský titul.\n\nSoutěže se účastní 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byli AS Nancy, Troyes AC a poslední tým ročníku – Stade Brestois, sestoupili do Ligue 2. Opačným směrem putovali AS Monaco FC (vítěz Ligue 2 2012/13), EA Guingamp a FC Nantes.\n\n\n"}
{"id": "928899", "url": "https://cs.wikipedia.org/wiki?curid=928899", "title": "Malachiáš Welcker", "text": "Malachiáš Welcker\n\nMalachiáš Welcker (též \"Welkher\", 1644 – 5. května 1712) byl osecký cisterciák, převor oseckého kláštera a kronikář.\n\nMalachiáš Welcker, osecký cisterciák, byl v letech 1680-1686 duchovním správcem v Bořislavi, kam nastoupil poté, co tamní farář Andreas Auermayer zemřel na mor. Franz Sitte uvádí ve své knize \"Geschichte der Pfarrgemeinde Boreslau\" (Dějiny farnosti Bořislav), že z obav před nákazou musel bydlet mimo Bořislav samotnou (ve dvorci jménem \"Předboř\"), a bohoslužby konat kdesi na poli. Spolu s ním na Bořislavsku tehdy působil další osecký cisterciák, P. Arnold Reichmann.\n\nPo šesti letech pastorační práce v Bořislavi se Welcker vrátil do oseckého kláštera, kde byl jmenován převorem. Současně sepisoval klášterní kroniku, shrnující dějiny Oseka a poutního místa v Mariánských Radčicích. Zemřel v Oseku jakožto \"senior opatství\" 5. května 1712.\n\n\n"}
{"id": "928912", "url": "https://cs.wikipedia.org/wiki?curid=928912", "title": "PanMáma", "text": "PanMáma\n\nPanMáma je český sitcom, který byl vysílán na TV Nova od 26. srpna 2013 do 9. prosince 2013. Předlohou pro seriál je seriál britské televizní stanice BBC \"Mrs. Brown's Boys\". V hlavních rolí účinkují Milan Šteindler, Vanda Hybnerová, Jakub Žáček, Martin Sobotka, Roman Štabrňák nebo Rostislav Novák.\n\nVdova Jarmila Beranová má celkem pět dětí. Svou neobvyklou domácnost vede pomocí jazyka ostrého jako břitva a chování řeznického psa. U svých dětí jaksi zapomíná na jejich pokročilý věk a stále se je snaží vychovávat a změnit jejich život tvrdou rukou.\n\nNa hlavní roli Jarmily Beranové bylo vyzkoušeno mnoha herců s mnoha různými výsledky. Nakonec byl vybrán úspěšný český herec Milan Šteindler. „\"Na roli paní Beranové byla vyzkoušena hezká řádka herců, vždy s různým výsledkem. Věděli jsme, do jaké polohy by měla být hlavní postava stylizována, aby humor, kterým disponuje, fungoval správně. Dlouho se ale nedařilo najít herce, který by toto splňoval a zároveň by postavě vdechl něco svého. Po vyzkoušení Milana Šteindlera bylo jasné, že se to podařilo, i když sám nevím, jakým receptem toho docílil,\"“ informoval režisér sitcomu.\n\nPrvní epizoda měla premiéru 26. srpna 2013 na TV Nova v pondělním prime-time po seriálu \"Gympl s (r)učením omezeným\".\n\n\n"}
{"id": "928923", "url": "https://cs.wikipedia.org/wiki?curid=928923", "title": "Modus (literární věda)", "text": "Modus (literární věda)\n\nModus je pojem z genologie (teorie literárních žánrů). Je to označení pro významový příznak určitého konkrétního žánru. \nModus označuje „jeden aspekt díla, jednu (byť třeba zásadní) jeho významovou vrstvu, zásadní aspekt nebo hlavní tendenci, a nemůže tedy zahrnout celek díla. Typicky se jedná např. o modus ironický, satirický, groteskní, alegorický nebo parodický či realistický.“\n\nPojem modus je běžnější v románské či anglofonní tradici, v české tradici se zatím užívá sporadicky.\nMody samy o sobě tedy nejsou totožné se žánrem, ale žánry modifikují. Je-li např. pohádka samostatný žánr, může jakýkoli jiný žánr (např. román nebo drama) být obohacen o pohádkový modus, tedy o určité (motivické, kompoziční, ideové) prvky pohádky. Modem tedy nevzniká nový žánr ani žánrová varianta, ale konkrétní podoba daného žánru či žánrové varianty (pohádkový román). \nHranice mezi nimi modem a žánrem není vždy zcela ostrá, například parodie, tj. typický modus, bývá obecně považována za žánr, stejně tak například satira. \n"}
{"id": "928932", "url": "https://cs.wikipedia.org/wiki?curid=928932", "title": "Cušimský průliv", "text": "Cušimský průliv\n\nCušimský průliv (: , \"Cušima kaikjó\") je označení pro tu část Korejského průlivu spojujícího Východočínské moře a Japonské moře, která leží východně od Cušimy. Na severovýchodě a východě sousedí s ostrovem Honšú, na jihu a jihovýchodě s ostrovem Kjúšú a souostrovím Gotó. Mezi ostrovy Kjúšú a Honšú na východě je Cušimský průliv spojen průlivem Kanmon s Vnitřním mořem. Cušimský průliv je dlouhý zhruba 100 kilometrů a v nejužším místě široký 65 kilometrů. Jeho hloubka je kolem 90 metrů.\n\nNejvětším ostrovem uprostřed průlivu je Iki ležící v jeho jižní části, dalším významným je ostrůvek Okinošima v severní části.\n"}
{"id": "928934", "url": "https://cs.wikipedia.org/wiki?curid=928934", "title": "Korejský průliv", "text": "Korejský průliv\n\nKorejský průliv (japonsky ' – \"Cušima Kaikjó\", korejsky ' – \"Tähan hähjŏp\") je průliv spojující Japonské moře s Východočínským mořem. Na severovýchodě je ohraničen Korejským poloostrovem, na jihovýchodě japonskými ostrovy Kjúšú a Honšú. Délka celého průlivu je 200 kilometrů a běžná hloubka je 90 metrů. Nejvýznamnějším ostrovem v průlivu je Cušima, která leží zhruba uprostřed a rozděluje průliv na dvě části, z nichž ta větší a východní se nazývá Cušimský průliv. Dalším větším ostrovem je Iki.\n\nCušimským průlivem teče Cušimský proud, který vzniká jako větev teplého proudu Kurošio a posléze obtéká Sachalin a vtéká do Ochotského moře.\n"}
{"id": "928939", "url": "https://cs.wikipedia.org/wiki?curid=928939", "title": "Frauentál", "text": "Frauentál\n\nFrauentál () je osada, která stávala v katastrálních územích Přimda a Svatá Kateřina u Rozvadova při dnešní silnici II/605 na západ od Václavského rybníka. Po administrativní stránce spadal pod Svatou Kateřinu, která je částí Rozvadova.\n\nPrvní písemná zmínka o osadě, pod názvem se objevuje v pozemkových knihách k roku 1726. Vrchností zvolený název se v té době příliš neuchytil. Na mapě z 19. století je zachycen znovu pod názvem a spolu s ním i jeho části a Od roku 1716 v osadě fungovala železárna zpracující železnou rudu z dolů v Zirkwaldu u Rozvadova. Její provoz byl ukončen k roku 1872 a v letech 1886–1925 ji nahradila sklárna fungující jako poslední na Tachovsku. Obydlena byla osada zřejmě i poté, neboť se o ní jako o skupině chalup zmiňuje v roce 1929 Alois Chytil. Neuvádí však počet obyvatel, ani počet domů. K zániku osady došlo po odsunu německého obyvatelstva po roce 1945. Dnes jsou zde patrné vodní náhony a torza průmyslových objektů.\n\n"}
{"id": "928943", "url": "https://cs.wikipedia.org/wiki?curid=928943", "title": "Česko na Halovém mistrovství světa v atletice 2010", "text": "Česko na Halovém mistrovství světa v atletice 2010\n\nHalového MS v atletice 2010 se ve dnech 12. – 14. března účastnilo 21 českých atletů (12 mužů a 9 žen). Jednadvacátým členem reprezentačního týmu byl běžec Richard Svoboda, který byl případným náhradníkem pro štafetový běh na 4×400 metrů. Šampionát se uskutečnil v katarském Dauhá v hale Aspire Dome.\n\nČeští atleti se z dějiště šampionátu vrátili původně bez medaile. S obdobnou bilancí se naposledy vrátila výprava z halového MS 1993 v Torontu a z HMS 2008. \n\nVícebojař Roman Šebrle se šampionátu účastnil díky divoké kartě, kterou společně s Američanem Bryanem Clayem dostal od IAAF. Nejlepšího umístění dosáhla ženská štafeta v běhu na 4×400 metrů, která startovala ve složení Denisa Rosolová, Jitka Bartoničková, Zuzana Bergrová a Zuzana Hejnová. Ve finále doběhly těsně pod stupni vítězů, na 4. místě. Bronzové medaile původně vybojovalo jamajské kvarteto ve složení Bobby-Gaye Wilkinsová, Clora Williamsová, Davita Prendergastová a Novlene Williams-Mills. První jmenovaná však měla pozitivní dopingový nález na zakázané látky a IAAF v prosinci roku 2010 definitivně přiřkla bronzové medaile českému kvartetu. \n\nHned čtveřice atletů skončila ve finále na 5. místě. Tohoto výsledku dosáhl běžec Jakub Holuša, překážkář Petr Svoboda, Roman Šebrle v sedmiboji a tyčkařka Jiřina Ptáčníková. \n\nSedmiboj\n\n"}
{"id": "928955", "url": "https://cs.wikipedia.org/wiki?curid=928955", "title": "Římskokatolická farnost Hradiště", "text": "Římskokatolická farnost Hradiště\n\nŘímskokatolická farnost Hradiště (lat. \"Hraydischtium\") je územní společenství římských katolíků v Hradišti a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1380 byla v místě plebánie. Matriky jsou vedeny od roku 1656. Od roku 1703 zde byla lokálie a v roce 1756 byla kanonicky obnovena fara.\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Hradiště, která je tak spravována \"excurrendo\".\n\n\n"}
{"id": "928957", "url": "https://cs.wikipedia.org/wiki?curid=928957", "title": "Väinö Kokkinen", "text": "Väinö Kokkinen\n\nVäinö Anselmi Kokkinen (25. listopad 1899 Hollola, Finsko – 27. srpna 1967 Kouvola, Finsko) byl finský zápasník, reprezentant v zápase řecko-římském.\nTřikrát startoval na olympijských hrách. V roce 1928 na hrách v Amsterodamu a v roce 1932 na hrách v Los Angeles vybojoval zlatou medaili ve střední váze. V roce 1936 na hrách v Berlíně ve stejné kategorii vybojoval 4. místo.\n\nV roce 1930 vybojoval zlato, v letech 1925, 1929, 1931 a 1933 stříbro na mistrovství Evropy. V roce 1926, 1929 až 1932 a 1934 vybojoval titul finského šampiona.\n\n"}
{"id": "928969", "url": "https://cs.wikipedia.org/wiki?curid=928969", "title": "Grotte de Dargilan", "text": "Grotte de Dargilan\n\nGrotte de Dargilan nazývaná též Růžová jeskyně je jeskyně nalézající se ve francouzském departementu Lozère nedaleko od města Meyrueis.\n\nJeskyni objevil na podzim roku 1880 zdejší mladý pastýř při lovu lišek. Jeskyně byla zpřístupněna pro veřejnost již v roce 1890.\n\nJeskyně obsahuje velké množství klasických stalagmitů a stalaktitů a jedním z jejích nejvýznámějších zajímostí je stěna dlouhá přes 200 m a vysoká až 18 m celá pokrytá krápníkovými závěsy.\n\nJeskyně Dargilan je známa především pro svou barevnost způsobenou především oxidem železitým, který zbarvuje zdejší vápenec do mnoha odstínů růžové a později až hnědé barvy.\n"}
{"id": "928973", "url": "https://cs.wikipedia.org/wiki?curid=928973", "title": "Chronotop", "text": "Chronotop\n\nChronotop je formálně-obsahová literární kategorie vyjadřující zásadní spojitost prostoru a času v uměleckém díle zobrazenou. \nChronotop je pojem ruského literárního teoretika M. M. Bachtina; Bachtin jej vypracoval ve studii „Čas a chronotop v románu“, napsané v letech 1937–1938. – Ch. má u Bachtina „podstatný genologický význam: je to právě ch., který určuje žánr“. Podle Bachtina v literárním ch. „splývají prostorové a časové indicie ve smysluplné a konkrétní jednotě\". Bachtin rozlišil několik základních chronotopů (cesta apod.).\n"}
{"id": "928979", "url": "https://cs.wikipedia.org/wiki?curid=928979", "title": "Štěpán III. z Medlova", "text": "Štěpán III. z Medlova\n\nŠtěpán III. z Medlova byl moravský šlechtic z rodu pánů z Medlova, který se uvádí v letech 1270 až 1285.\n\nJeho otcem byl Štěpán II. z Medlova, po kterém zdědil jeho syn území kolem řeky Svratky. Tato šlechta žila v polovině 13. století pravděpodobně ještě na dvorcích či dřevěných hrádcích, od 2. poloviny 13. století začínají vznikat i zde první hrady.\n\nZda jeho jediným synem byl Štěpán z Pernštejna a Medlova, nelze s jistotou říci. Rodové vazby z druhé poloviny 13. a z první poloviny 14. století jsou nepřehledné a jednotliví badatelé je interpretují různě.\n\n"}
{"id": "928980", "url": "https://cs.wikipedia.org/wiki?curid=928980", "title": "Železniční viadukt v Mezihoří", "text": "Železniční viadukt v Mezihoří\n\nŽelezniční viadukt v osadě Mezihoří, části obce Dolní Loučky, se nachází na železniční trati Brno – Havlíčkův Brod a překonává údolí s říčkou Loučkou. Postaven byl v letech 1940–1950.\n\nMezihořský viadukt o délce 217 m a výšce 38 m nad hladinou Loučky se nachází v km 35,943–36,160 nové trati mezi Brnem a Havlíčkovým Brodem, o jejíž stavbě bylo rozhodnuto v roce 1938. Úsek mezi stanicemi Tišnov a Řikonín měla stavět pražská firma Ing. Zdenko Kruliš. Původní projekt předpokládal, že údolí u Mezihoří bude překonáno ocelovým příhradovým viaduktem o pěti polích se štíhlými zděnými pilíři. Podle tohoto projektu také začala firma Kruliš s vlastní stavbou mostu, v roce 1940 bylo v souvislosti s pokračující realizací navazujícího tunelu zahájeno budování betonové opěry na žďárské straně. Po jejím dokončení ještě téhož roku ale byla stavba zastavena, protože německý válečný průmysl měl nedostatek oceli. Proto byl projekt přepracován do podoby desetiklenbového železobetonového viaduktu s 11 pilíři, jejichž líc je tvořen žulovými kvádry. Během roku 1942 byla stavba obnovena hloubením základů pro dva pilíře, práce se však postupně zpomalovaly, až nakonec byla realizace mostu k 31. prosinci 1943 opět přerušena.\n\nK definitivnímu obnovení stavby (podle pozměněného projektu z dob války) došlo v roce 1946, zpočátku však tempo budování nebylo velké. V červnu 1947 byla rozestavěna většina pilířů, dokončeny byly na jaře 1949. To již byla znárodněná firma Kruliš součástí závodu Baraba (části Československých stavebních závodů), roku 1950 se z Baraby stal samostatný národní podnik Dopravní stavby Havlíčkův Brod. Po dohotovení pilířů v roce 1949 bylo započato s betonováním kleneb, přičemž tato činnost byla ukončena v červnu 1950 a samotný most byl do konce roku 1950 prakticky dokončen. Doprava na trati byla slavnostně zahájena 20. prosince 1953.\n"}
{"id": "928981", "url": "https://cs.wikipedia.org/wiki?curid=928981", "title": "Štěpán z Pernštejna a Medlova", "text": "Štěpán z Pernštejna a Medlova\n\nŠtěpán z Pernštejna a Medlova byl moravský šlechtic z rodu pánů z Medlova, pravděpodobně zakladatel nebo jeden ze zakladatelů rodu pánů z Pernštejna. V písemných pramenech se uvádí v letech 1285 až 1322. A právě v roce 1285 se uvádí po Pernštejně, což je i první písemná zmínka o tomto hradu.\n\nV letech 1286 a 1292 se uvádí v listinách dle svého původního predikátu po Medlově.\n\nJeho potomstvo není známo, existuje několik hypotetických rodokmenů, které se navzájem liší. Teoretickými syny by mohli být Jimram z Pernštejna (1349–1350), Filip z Jakubova (1345) a Štěpán z Pernštejna (1345). O nich však neexistují žádné zprávy.\n\n"}
{"id": "928982", "url": "https://cs.wikipedia.org/wiki?curid=928982", "title": "Augsburský svátek míru", "text": "Augsburský svátek míru\n\nAugsburský svátek míru (německy Augsburger Hohe Friedensfest) se slaví již od roku 1650 každoročně 8. srpna. Původně jej slavili augsburští protestanti jako konec útlaku za třicetileté války po uzavření vestfálského míru roku 1648. Dnes se jedná o zákonný svátek omezený pouze na augsburské městské území, čímž je Augsburg městem s největším počtem zákonných svátků v Německu.\n"}
{"id": "928985", "url": "https://cs.wikipedia.org/wiki?curid=928985", "title": "Nová Víska (okres Děčín)", "text": "Nová Víska (okres Děčín)\n\nNová Víska (něm. \"Neudörfel\") je zaniklá vesnice v okrese Děčín, na svahu Pastevního vrchu, asi 0,5 km od Růžové.\n\nK založení vesnice došlo v roce 1823 a podle záznamů zde tehdy stálo 23 stavení. Mimo jiné zde stála také bělírna příze a prádla. V roce 1834 zasáhlo zemi velké sucho (údajně bylo tak málo vody, že se v Hřensku dalo přebrodit Labe) tu nechala Růžová vybudovat studánku \"Gussbrun\", která se společně s ještě jednou studnou dochovala do současnosti. Po odsunu Němců po roce 1945 došlo k vylidnění obce a ta následně byla srovnána se zemí.\n\n"}
{"id": "928987", "url": "https://cs.wikipedia.org/wiki?curid=928987", "title": "Album of the Year", "text": "Album of the Year\n\nAlbum of the Year ( \"album roku\") může být:\n\n"}
{"id": "928988", "url": "https://cs.wikipedia.org/wiki?curid=928988", "title": "Jeskyně a poustevna Saint Pons", "text": "Jeskyně a poustevna Saint Pons\n\nJeskyně s ruinou staré poustevnické kaple Saint Pons se nalézá pod bočními útesy Causse Mejean nad údolím Gorges du Tarn nedaleko od městečka Le Rozier.\n\nJeskyně s poustevnou je přístupná horským chodníčkem vedoucím strmým svahem na levém břehu řeky Tarn od samoty Rocher de Capluc. Stezka nejprve projde jeskyní a poté vede k ruinám poustevnické kaple Saint Pons.\n"}
{"id": "928989", "url": "https://cs.wikipedia.org/wiki?curid=928989", "title": "Kompozice literárního díla", "text": "Kompozice literárního díla\n\nKompozice literárního díla značí jednak uspořádání syžetu ve vztahu k fabuli — to je tzv. \"kompozice vnitřní\", jednak uspořádání textových segmentů, např. předmluvy, dedikace, motta, kapitol apod. - tedy tzv. \"kompozice vnější\". Pojem kompozice vnější (v češtině jej razí Daniela Hodrová v knize \"... na okraji chaosu...\") je totožný s pojmem horizontální členění textu. Analogický pojem vertikální členění textu však již nemá primární souvislost s literární kompozicí, jedná se spíše o termín lingvistický aplikovaný na texty odborné.\n\nTypy kompozice vnitřní: např. lineární (fabule se shoduje se syžetem), retrográdní, rámcová (rámcující) apod.\nKompozice vnější zahrnuje i problematiku a typologii začátků a konců.\n"}
{"id": "928990", "url": "https://cs.wikipedia.org/wiki?curid=928990", "title": "Zbyšek Kaššai", "text": "Zbyšek Kaššai\n\nMUDr. Zbyšek Kaššai (* 6. dubna 1962) je český lékař a politik, který od 8. listopadu 2010 do 30. srpna 2011 zastával funkci starosty města Znojma.\n\nNarodil se ve Znojmě, kde také navštěvoval základní školu a Gymnázium Dr. Karla Polesného. Později studoval medicínu na Vojenské vysoké škole v Hradci Králové a Masarykově univerzitě v Brně. Po dokončení studia pracoval jako gynekolog ve znojemské nemocnici a později si zřídil soukromou praxi.\n\nVe volbách do zastupitelstev obcí v roce 2002 neúspěšně kandidoval do zastupitelstva Znojma na kandidátní listině Cesty změny. Po následujících volbách v roce 2006 již v zastupitelstvu Znojma usedl, když se díky preferenčním hlasům dostal z šestého místa kandidátní listiny ČSSD na první místo. Ve volbách do zastupitelstev obcí 2010 stanul v čele znojemské kandidátky ČSSD. Strana ve volbách zvítězila a uzavřela koalici s názvem 3+1 pro Znojmo spolu s KDU-ČSL a Sdružením nestraníků s podporou KSČM. Kaššai byl 9. listopadu 2010 městským zastupitelstvem zvolen starostou Znojma. Na funkci starosty ze zdravotních důvodů rezignoval 30. srpna 2011. Během svého působení ve funkci byl vystaven kritice ze strany opozice i koaličních partnerů. Kritizován byl třeba jeho způsob výběru městských právníků, prezentace výsledků auditu hospodaření města, nedostatek informací k výběrovému řízení v hodně půl miliardy korun na modernizaci úpravny vody ve Znojmě. Kaššai se rezignací vyhnul odvolání, které chtěli iniciovat jeho spolustraníci.\n\nK roku 2009 je uváděn jako předseda Okresního výkonného výboru ČSSD ve Znojmě a místopředseda Krajského výkonného výboru ČSSD v Jihomoravském kraji.\n\nPo odchodu z politiky pokračoval v provozu gynekologické ambulance.\n"}
{"id": "928991", "url": "https://cs.wikipedia.org/wiki?curid=928991", "title": "Album of the Year (album, Faith No More)", "text": "Album of the Year (album, Faith No More)\n\nAlbum of the Year je šesté studiové studiové album americké rockové skupiny Faith No More, vydané v červnu 1997 u vydavatelství Slash Records. Nahráváno bylo v rozmezí let 1996 a 1997 ve studiu Brilliant Studios v kalifornském San Franciscu a o produkci se staral Roli Mosimann spolu s baskytaristou skupiny Billym Gouldem. Jde o první album této skupiny, na kterém hraje kytarista Jon Hudson. Na obalu alba je fotografie prvního československého prezidenta Tomáše Garrigue Masaryka.\n\n"}
{"id": "928994", "url": "https://cs.wikipedia.org/wiki?curid=928994", "title": "Podivnější než ráj", "text": "Podivnější než ráj\n\nPodivnější než ráj (\"Stranger Than Paradise\") je nezávislý americký film z roku 1984, jehož režisérem byl Jim Jarmusch. Původně krátký film \"Nový svět\" (The New World, 30 minut) z roku 1982 Jarmusch přepracoval v celovečerní film.\n\nVe filmu je vedle hudby Johna Lurie použita \"Hudba pro dvě violy\" (Music for Two Violas) od Aarona Pichta v podání The Paradise Quartet a píseň \"I Put a Spell on You\" v podání Screamin' Jay Hawkinse.\n\n"}
{"id": "928998", "url": "https://cs.wikipedia.org/wiki?curid=928998", "title": "Ashes to Ashes", "text": "Ashes to Ashes\n\nAshes to Ashes může být:\n\n"}
{"id": "929003", "url": "https://cs.wikipedia.org/wiki?curid=929003", "title": "CGTN (televizní stanice)", "text": "CGTN (televizní stanice)\n\nCGTN (též CCTV International, CCTV News) je zpravodajská televizní stanice státní společnosti China Central Television (CCTV) vysílající 24 hodin denně v anglickém jazyce. Stanice začala vysílat v roce 2000. Program se zakládá ze zpravodajství, publicistiky, komentářů a diskuzí. Vysílání je dostupné ve více než 100 státech, potenciálně může dosáhnout až 85 milionů diváků. Program je zaměřen na globální anglicky mluvící publikum, zámořské čínské komunity stejně jako na anglické mluvčí v Číně. \n"}
{"id": "929006", "url": "https://cs.wikipedia.org/wiki?curid=929006", "title": "The Bedlam in Goliath", "text": "The Bedlam in Goliath\n\nThe Bedlam in Goliath je čtvrté studiové album americké rockové skupiny The Mars Volta, vydané v lednu 2008 u vydavatelství Gold Standard Laboratories a Universal Motown Records. Nahrávání probíhalo v letech 2006−2007 ve studiu Ocean Way Recording a v soukromém studiu Omara Rodrígueze-Lópeze, který je rovněž producentem alba.\n\nVeškerou hudbu složil Omar Rodríguez-López a texty napsal Cedric Bixler-Zavala.\n\n"}
{"id": "929008", "url": "https://cs.wikipedia.org/wiki?curid=929008", "title": "De-Loused in the Comatorium", "text": "De-Loused in the Comatorium\n\nDe-Loused in the Comatorium je první studiové album americké rockové skupiny The Mars Volta, vydané v červnu 2003 u vydavatelství Gold Standard Laboratories a Universal Records. Nahráno bylo v rozmezí let 2002 a 2003 ve studiu The Mansion v kalifornském Los Angeles a o produkci se starali Rick Rubin a Omar Rodríguez-López. Autorem obalu alba je Storm Thorgerson.\n\n"}
{"id": "929009", "url": "https://cs.wikipedia.org/wiki?curid=929009", "title": "Pekingské severní nádraží", "text": "Pekingské severní nádraží\n\nPekingské severní nádraží () dříve známé jako nádraží Si-č’-men () je železniční stanice v Pekingu, hlavním městě Čínské lidové republiky. Nachází se na vnější straně severozápadního rohu druhého městského okruhu na kraji obvodu Si-čcheng a jedná se o hlavovou stanici. Patří mezi starší pekingská nádraží, neboť bylo postaveno už v roce 1905 jako výchozí stanice na trati do Čang-ťia-kchou, která byla později prodloužena a dnes vede až do Pao-tchou ve Vnitřním Mongolsku. Kromě dálkových vlaků směrem na sever a severozápad slouží také jako konečná stanice linky S2 pekingské příměstské železnice.\n\nPekingské severní nádraží je dobře přístupné pomocí pekingského metra. V sousedství nádraží je přestupní stanice metra Si-č’-men, přes kterou jezdí linky 2 a 4 a kde je konečná linky 13.\n"}
{"id": "929010", "url": "https://cs.wikipedia.org/wiki?curid=929010", "title": "Baousse del Biel", "text": "Baousse del Biel\n\nBaousso del Biel je název pro velkolepou skalní bránu nalézající se v údolí Gorges du Tarn ve francouzském departementu Lozère asi v polovině cesty mezi městečky Le Rozier a Les Vignes.\n\nSamotná skalní brána je viditelná pouze z horského chodníčku sentier Gaupillat vedoucím ze samoty Cassagnes k samotě Le Bourgarie.\n"}
{"id": "929012", "url": "https://cs.wikipedia.org/wiki?curid=929012", "title": "Frances the Mute", "text": "Frances the Mute\n\nFrances the Mute je druhé studiové album americké rockové skupiny The Mars Volta, vydané v březnu 2005 u vydavatelství Gold Standard Laboratories a Universal Records. Nahráno bylo od ledna do října předchozího roku a jeho producentem byl Omar Rodríguez-López. Autorem obalu alba je Storm Thorgerson.\n\n"}
{"id": "929013", "url": "https://cs.wikipedia.org/wiki?curid=929013", "title": "Pendredův syndrom", "text": "Pendredův syndrom\n\nPendredův syndrom je souborem příznaků, z nichž nejvýznamnější je vrozená porucha sluchu a později se rozvíjejí (nejčastěji v pubertě) porucha funkce štítné žlázy a případně struma. Pro Pendredův syndrom jsou typické abnormality vnitřního ucha, které je možné vizualizovat pomocí vyšetření počítačovou tomografií s vysokým rozlišením (HRCT). Těmito typickými anomáliemi je rozšíření kanálku vestibulárního akvaduktu (anglická zkratka EVA - enlarged vestibular aqueduct) a/nebo chybění posledního závitu hlemýždě, tzv. Mondiniho dysplázie. Diagnózu je také možné potvrdit molekulárně-genetickým vyšetřením genu SLC26A4. Produktem exprese tohoto genu je protein pendrin.\n"}
{"id": "929015", "url": "https://cs.wikipedia.org/wiki?curid=929015", "title": "Shapeshifter", "text": "Shapeshifter\n\nShapeshifter může být:\n\n"}
{"id": "929016", "url": "https://cs.wikipedia.org/wiki?curid=929016", "title": "Austra", "text": "Austra\n\nAustra je kanadská skupina založená v Torontu v roce 2009. Skupinu tvoří Katie Stelmanis (zpěv, klávesy), Maya Postepski (bubny) a Dorian Wolf (basová kytara). Na začátku své hudební kariéry hráli pod jménem \"Private Life\", ale poté, co zjistili, že již existuje skupina se stejným názvem, rozhodli se přejmenovat. \"Austra\" je prostřední jméno zpěvačky Katie Stelmanis a také jméno bohyně světla z lotyšské mytologie. Austra dále zahrnuje doprovodné zpěvačky, dvojčata, Sari a Romy Lightman ze skupiny Tasseomancy a klávesistu Ryana Wonsiaka (Ze and the Boyfriends).\nDebutové album skupiny, \"Feel It Break\", vyšlo 17. května 2011 prostřednictvím Paper Bag Records. 6. července 2011 se album dostalo do užšího výběru na cenu Polaris Music Prize, ale vítězem této ceny se později stala skupina Arcade Fire s albem \"The Suburbs\". Album \"Feel It Break\" bylo zahrnuto hned v několika výročních seznamech kritiků; \"Toronto Star\" a \"New York\" magazín jmenovali album nejlepším albem roku 2011. Hudební server Stereogum označil skupinu nálepkou Band to Watch (tedy něco jako kapela, která stojí za vaši pozornost).\nDruhé album kapely nazvané \"Olympia\" bylo vydáno 18. června 2013. První singl z tohoto alba, \"Home\", vyšel 7. března 2013.\n\n\n\n\n"}
{"id": "929019", "url": "https://cs.wikipedia.org/wiki?curid=929019", "title": "Ferdinand Stamm", "text": "Ferdinand Stamm\n\nFerdinand Stamm (11. května 1813 Mezilesí [\"Orpus\"] – 30. července 1880 Pötzleinsdorf) byl rakouský a český spisovatel, novinář a politik německé národnosti, v 2. polovině 19. století poslanec Českého zemského sněmu a Říšské rady.\n\nPocházel z malé hornické vesnice Mezilesí (dobově známa pod německým názvem \"Orpus\") v Krušných horách. Jeho otec byl majitelem dolu a nájemcem železných hutí v Perštejnu. Od mládí by veden k získávání vědomostí, četbě a věnoval se i hudbě.\n\nNavštěvoval gymnázium v Doupově a od roku 1829 premonstrátské gymnázium v Žatci. Od roku 1832 do roku 1838 studoval na Karlo-Ferdinandově univerzitě v Praze právo (první rok absolvoval filozofický kurz). Během studií se živil jako učitel a spolupracoval s německojazyčnými literárními periodiky (\"Wiener Zeitschrift für Kunst, Literatur, Theater und Mode\"). Po dokončení školy nejprve roku 1838 nastoupil na praxi (k žateckému magistrátu) a pak přesídlil do Vídně, kde po deset let pracoval jako domácí učitel (v šlechtické rodině Kaisersteinů). V roce 1844 získal titul doktora práv (byl mu udělen na Vídeňské univerzitě). Ve Vídni se naplno zapojil do literárního života. Publikoval ve vídeňském a pražském denním tisku, vydával humoristické povídky a roku 1845 publikoval román \"Leben und Lieben, Dichten und Trachten des Amtsschreibers Michael Häderlein\". Pokoušel se i o dramatické umění. Napsal hru \"Libuscha\", která měla být odehrána na počátku revolučních dnů v březnu 1848 jako benefiční představení, ale krátce před premiérou byla zakázána cenzurou.\n\nBěhem revolučního roku 1848 se zapojil i do politického dění, účastnil se německého sjezdu v Teplicích. V doplňovacích volbách v listopadu 1848 byl zvolen na rakouský ústavodárný Říšský sněm poté, co rezignoval poslanec Adolf Gustav Schneider. Zastupoval volební obvod Lovosice v Čechách. Uvádí se jako redaktor. Patřil ke sněmovní levici.\n\nV letech 1848–1856 bydlel v Chomutově. Zde se angažoval v komunální politice, hornickém podnikání a v místních spolcích. Přispíval do \"Deutsche Zeitung aus Böhmen\", \"Constitutionelle Allgemeine Zeitung von Böhmen\" a do deníku \"Bohemia\". Zajímaly ho životní podmínky obyvatel Krušnohoří. V roce 1854 se oženil s dcerou litoměřického lékárníka Wesselyho.\n\nRoku 1856 opět přesídlil do Vídně, kde založil několik krátce existujících novinových titulů. Zastával i řídící funkce v hospodářském životě. Roku 1860 byl správním radou důlní a železniční společnosti Graz-Köflacher Eisenbahn- und Bergbaugesellschaft. Podílel se na založení Spolku rakouského železářského průmyslu. V roce 1861 zasedal v rakouském ústředním výboru pro přípravu světové výstavy v Londýně a později i světové výstavy v Paříži roku 1867. Podle jiného zdroje byl v případě výstavy v Londýně pouze členem poroty, zatímco členem ústředního výboru se stal až pro výstavu v Paříži roku 1867 a také pro světovou výstavu roku 1873 ve Vídni.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Žatec – Chomutov – Postoloprty – Bastianperk – Podbořany) do Českého zemského sněmu jako nezávislý německý kandidát. Do sněmu byl zároveň zvolen i za městskou kurii, obvod Karlovy Vary – Jáchymov, ale zde se následně mandátu vzdal a místo něj do poslaneckého křesla usedl Alois Brinz. Mandát obhájil ve svém obvodu Žatec – Chomutov – Postoloprty – Bastianperk – Podbořany v zemských volbách v lednu 1867 i v krátce poté konaných volbách v březnu 1867 a ve volbách roku 1870.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Opětovně ho zemský sněm do vídeňského parlamentu delegoval roku 1867.\n\nV roce 1874 ztratil větší část svého jmění a následně působil převážně jako publicista, se zaměřením na národohospodářské otázky. Od roku 1877 vydával ročenku Österreichisches Jahrbuch. V německojazyčném deníku Bohemia publikoval až do roku 1879, pak ho nemoc vyřadila z veřejného života. Zemřel v červenci 1880 na venkovském pobytu u Vídně.\n"}
{"id": "929020", "url": "https://cs.wikipedia.org/wiki?curid=929020", "title": "Svatojířský potok (přítok Vlkavy)", "text": "Svatojířský potok (přítok Vlkavy)\n\nSvatojířský potok je levostranný přítok říčky Vlkavy v okresech Nymburk a Mladá Boleslav ve Středočeském kraji. Délka toku činí 6 km. Plocha povodí měří 7,1 km².\n\nPotok pramení v lesích Jabkenické plošiny severně od obce Seletice (1,3 km), v místě zvaném \"Zadní špice\", v oblasti \"Svatojiřský les\". Teče převážně zsz. směrem a na svém toku napájí celkem sedm rybníků v pořadí: \"Borůvek, Melicharovský, Ptácký, Neřád, Jistebský, Kamenec\" a \"Hladoměř\". Po asi 1,8 km od pramene vstupuje potok do přírodního parku Jabkenicko a napájí první rybník Borůvek. Za ním přijímá zleva nejdelší ze svých šesti bezejmenných přítoků, který je sám tvořen čtyřmi rameny. Za rybníkem Neřád opouští tok souvislou lesní plochu a prochází polem při okraji lesa. Za rybníkem Kamenec potok opouští PPk Jabkenicko. Nakonec se Svatojířský potok vlévá do Vlkavy asi 1,3 km vsv. od obce Pěčice. Část toku je regulována.\n"}
{"id": "929023", "url": "https://cs.wikipedia.org/wiki?curid=929023", "title": "Katie Stelmanis", "text": "Katie Stelmanis\n\nKatie Austra Stelmanis (narozena 1985) je lotyšsko-kanadská zpěvačka momentálně působící v kanadském Torontu. Vyzkoušela si jak sólovou kariéru, tak i působení ve skupině, konkrétně ve skupině s názvem \"Austra\".\n\nStelmanis samu sebe identifikuje jako queer osobu.\n\nVe svých 10 letech začala zpívat v Kanadském dětském operním sboru. Následně byla členkou kapely Galaxy společně s Mayou Postepski a Emmou McKennou.\n\nJejí debutové album, \"Join Us\", vydal Blocks Recording Club, což je torontský umělecký kolektiv, který za dobu svého působení pomohl mnoha umělcům (Owen Pallett, Fucked Up a Bob Wiseman). Svůj první sólový singl, \"Believe Me\", vydala 22. června 2009 pod labelem Loog Records a Vice Records.\n\nV roce 2008 spolupracovala s kapelou Fucked Up na jejich albu \"The Chemistry of Common Life\". Dále přispěla svými skladbami na kompilační alba \"Friends in Bellwoods\" a \"Friends in Bellwoods II\".\n\nV roce 2011 složila a nazpívala skladby \"Your Loft My Acid\" a \"Witchdance\" spolu s kapelou Death in Vegas.\n\nKatie Stelmanis se v interview s magazínem \"Interview\" svěřila, že ,byla v dětství posedlá klasickou hudbou\". Jako své největší vlivy jmenovala skupiny Radiohead, Nine Inch Nails a Claude Debussy. Také se inspiruje operou, Chicago housem a Detroit technem.\n\n"}
{"id": "929025", "url": "https://cs.wikipedia.org/wiki?curid=929025", "title": "Christian Ruben", "text": "Christian Ruben\n\nChristian Ruben (30. listopadu 1805 v Trevíru − 8. července 1875 Inzersdorf u Vídně) byl rakouský malíř, kreslíř a pedagog německého romantismu, historismu a akademismu.\n\nChristian Ruben se narodil v rodině středoškolského profesora kreslení v Trevíru. Absolvoval zde základní vzdělání a gymnázium. V letech 1823–1825 studoval historickou malbu u profesora Petera Cornelia na Akademii v Düsseldorfu. Za svým profesorem pak odešel studovat na Akademii do Mnichova, kde studia dokončil roku 1828 v ateliéru Wilhelma Kaulbacha. Již před absolutoriem školy se v Mnichově zařadil mezi příslušníky druhé generace německých romantiků (společně s Adrianem Ludwigem Richterem a Moritzem von Schwindem a \"mistry sentimentálního žánru\". Proslavil se již tehdy řadou monumentálních zakázek, jak návrhů, tak realizací. Vytvořil například roku 1826 vitráže pro chrámová okna dómu v Řezně a pro okna mariánského kostela v Au na předměstí Mnichova, oltářní obrazy, fresky ve Dvorní zahradě (Hofgarten) v Mnichově, cyklem maleb ze života žen ve středověku se podílel na výzdobě zámku Hohenschwangau, (dokončené až roku 1856).\n\nV letech 1840–1841 podnikl studijní cestu do Říma. V téže době jej Společnost vlasteneckých přátel umění v Praze díky jeho dvěma příznivcům (hraběti Ervínu Nostitzovi a hraběti Františku Thun-Hohensteinovi povolala do funkce ředitele Akademie v Praze. Ruben školu reorganizoval: zavedl třístupňovou výuku (1. kresba podle grafických předloh, 2. kresba podle sádrových odlitků, 3. kresba vlastních kompozic), po níž následovala specializace na malbu. Doplnil počet specializovaných ateliérů, povolal nové pedagogy jako krajináře Maxe Haushofera. Ve své malbě, návrhářství a výuce prosazoval historický realismus. K jeho školním projektům patřil dvanáctidílný cyklus maleb z českých dějin na stěnách prvního patra Letohrádku královny Anny na Pražském hradě, který v letech 1848 až 1852 podle Rubenových skic provedli jeho žáci Josef Matyáš Trenkwald, Karel Javůrek, Emil Jan Lauffer, Antonín Lhota, Karel Svoboda a Johann Till mladší.\n\nRoku 1872 byl povolán za ředitele Akademie do Vídně, kterou vedl až do smrti. Jeho hlavní přínos bývá spatřován v koncepci a systematické organizaci vysokoškolské výtvarné výuky. Je pohřben v bavorských Alpách ve Frauenchiemsee.\nJeho syn Franz Leo Ruben se rovněž stal malířem.\n\nV jeho škole vystudovala řada malířů historické malby českého národního obrození a českého realismu: Antonín Barvitius a jeho bratr Viktor Barvitius, František Čermák a jeho bratr Jaroslav Čermák (který po roce odešel), Antonín Herold a Eduard Herold, Karel Javůrek, Josef Mánes a jeho bratr Quido Mánes, Petr Maixner, Čeněk Melka, Soběslav Pinkas, Gustav Poppe, Tomáš Seidan, Karel Svoboda, Josef Matyáš Trenkwald, Antonín Waldhauser, Ferdinand Lauffberger, krátce Karel Purkyně a další. Někdy se skupina jeho pražských žáků historické malby nazývá \"Rubenova škola historické malby\". Někteří žáci s Rubenem odešli do Vídně.\n\n\n"}
{"id": "929026", "url": "https://cs.wikipedia.org/wiki?curid=929026", "title": "Albatros B.I", "text": "Albatros B.I\n\nAlbatros B.I byl německý vojenský dvoumístný průzkumný dvouplošník navržený v roce 1913, a který zažil službu během počátku 1. světové války.\n\nLetoun Albatros B.I byl dvoumístný dvouplošník klasické konstrukce. Ve dvou oddělených kokpitech seděl pozorovatel (vpředu) a pilot (vzadu). Letoun nenesl žádnou výzbroj. Byla postavena i plováková verze s označením W.I.\n\nLetouny Albatros B.I byly staženy ze služby v první linii v roce 1915, ale jednotlivé letouny sloužily jako cvičná letadla po zbytek 1. světové války.\n\nJeden dochovaný letoun je umístěn v \"Heeresgeschichtliches Museum\" ve Vídni.\n\n\"Technické údaje pocházejí z publikace „German aircraft of the First World War“\".\n\n\n\n Rakousko-Uhersko\n Bulharsko\n Německé císařství\n Nizozemsko\n Polsko\n Turecko\n\n\n"}
{"id": "929027", "url": "https://cs.wikipedia.org/wiki?curid=929027", "title": "Franz Stangler", "text": "Franz Stangler\n\nFranz Stangler (12. září 1809 Dolní Třešňovec – 21. září 1893) byl rakouský a český statkář a politik německé národnosti z Lanškrounska, v 2. polovině 19. století poslanec Českého zemského sněmu.\n\nByl držitelem dědičné rychty v rodném Dolním Třešňovci. Patřil i mezi velké pozemkové vlastníky. Držel 190 hektarů půdy. Od města Lanškroun koupil Stangler takzvaný Urbanův dvůr (\"Urbanihof\", lidově nazývaný \"Na Prasečích bahnech\") mezi městem a Dolním Třešňovcem.\n\nPo obnovení ústavního života v Rakouském císařství počátkem 60. let 19. století se zapojil i do politiky. V zemských volbách v Čechách v roce 1861 byl zvolen v kurii venkovských obcí (volební obvod Lanškroun – Ústí nad Orlicí) do Českého zemského sněmu jako nezávislý německý kandidát. Do sněmu se vrátil znovu v volbách roku 1878, nyní za kurii venkovských obcí, obvod Lanškroun – Králíky – Rokytnice. Jako zemský poslanec se zasloužil o prosazení 40 let plánované stavby silnice z České Třebové přes Lanškroun na Šilperk v ceně 36 000 zlatých. Obecní zastupitelstvo mu pak veřejně vyslovilo dík.\n\nV letech 1861–1871 byl starostou Dolního Třešňovce, ale kvůli zaneprázdnění jinými funkcemi vykonával starostenský post jen formálně a trvale byl zastupován prvním radním. V roce 1864 se stal historicky prvním okresním starostou okresu Lanškroun a zůstal jím do roku 1882. Angažoval se v hospodářských regionálních spolcích. Roku 1878 založil \"Společnost pro chov dobytka\", která organizovala výstavy a pořádala kurzy pro vzdělávání venkovského lidu. Zemřel roku 1893 bez dědiců. Jím vlastněný Urbanův dvůr proto připadl zpět městu, které jej nechalo zbořit a pozemky rozprodalo.\n"}
{"id": "929028", "url": "https://cs.wikipedia.org/wiki?curid=929028", "title": "Y Control", "text": "Y Control\n\n\"Y Control\" je skladba indie rockové kapely Yeah Yeah Yeahs z jejich debutového alba nazvaného \"Fever to Tell\". Název skladby odkazuje na kontrolu ženských emocí s narážkou na mužský chromozom Y. Pitchfork Media jmenoval skladbu jako 213. nejlepší skladbou dekády. Skladba je taktéž umístěna na soundtracku k videohře \"Colin McRae Dirt 2\".\n\nHudební videoklip k písni \"Y Control\" režíroval Spike Jonze. Kontroverzní videoklip zobrazuje dítě nesoucí tělo mrtvého psa a dále také děti, kterým je například useknuta ruka, či rozřezáno břicho.\n\n\n"}
{"id": "929029", "url": "https://cs.wikipedia.org/wiki?curid=929029", "title": "Greene County (Alabama)", "text": "Greene County (Alabama)\n\nGreene County je okres na západu státu Alabama v USA. K roku 2010 zde žilo 9 045 obyvatel. Správním městem okresu je Eutaw. Celková rozloha okresu činí 1 709 km².\n"}
{"id": "929030", "url": "https://cs.wikipedia.org/wiki?curid=929030", "title": "Kočovníci severu", "text": "Kočovníci severu\n\nKočovníci severu (1919, \"Nomads of the North\") je dobrodružný příběh amerického spisovatele Jamese Olivera Curwooda.\n\nKniha se odehrává v severní Kanadě a líčí příběhy medvíděte Nýwy a štěněte Mikiho. Lovec jménem Challoner, správce stanice Společnosti Hudsonova zálivu (Hudson Bay Company), zastřelí medvíděti matku, protože potřebuje její maso a tuk pro přežití na své lovecké cestě. Malého medvíděte se pak ujme.\n\nChallenor chce obě mláďata věnovat jako dárek jedné dívce. Aby je měl pod kontrolu na plavbě kánoí po řece, přiváže je na společný provaz. Když se kanoe blíží k vodopádu a Challoner se snaží dostat se ke břehu, Nýwa se s Mikim popere a oba spadnou do vody. Jako zázrakem přežijí nejen pád do vodopádu, ale i další dny, týdny a měsíce v divočině. Zpočátku se těžko sžívají, ale pak se stanou přáteli. Když Nýwa usne zimním spánkem, Miky začne vybírat pasti lovce kožešin Jakuba le Beaua a jen se štěstím přežije otravu nastraženým sádlem.\n\nJakub le Beau je nelítostný a zlý muž, o němž si Indiáni tiše šeptají, že se v něm sešli všichni ďábli jeho předků. Mikiho nenávidí a chce ho zabít. Když se Miki nešťastně chytí do jeho pastí, poštve na něj svého zabijáckého psa. Miki nad ním zvítězí, Jakub pak Mikiho ztluče holí, ale přinese si jej domů, aby měl náhradu za potrhaného psa. Jeho žena Naneta se s Mikim spřátelí. Svého muže nenávidí, protože jí během kojení jejího prvního dítěte zbil a dítě pak zemřelo. Jakub se snaží Mikiho holí a bičem zlomit. Týrá jej, aby ho připravil na psí zápasy. Když předvádí Mikiho svému známému Durantovi a dráždí jej, tak se mu v tom Naneta snaží zabránit. Jakub ji srazí k zemi, vrhne se na ní a škrtí ji. Tu se naň Miki vrhne a zadáví jej.\n\nDurant pak Mikiho ukradne, aby ho mohl postavit do psích zápasů ve stanici Fort O’God. Miki se zde naštěstí setká s Chanellorem, který si jej odvede. Když se chce Durant Mikiho násilím zmocnit a Chanellora napadne, Miki Chanelorovi pomůže a zraněný Durant uteče. Channellor je pak požádán, aby vyšetřil Jakubovu smrt. Odjede k Nanetě a zamiluje se do ní.\n\nMiky podlehne volání divočiny a vydá do lesa na toulky. Když se po dvou týdnech vrátí, zjistí že Naneta i Channellor odešli. Vydá se proto za Nýwou, který se probouzí ze zimního spánku. Nýwa oběma zachrání život při velkém lesním požáru, ale pak se chytí do pasti na medvědy. Tu nastražil Channellor, který u pasti najde Mikiho. Všichni se tak znovu setkají a žijí pak společně na Channellorově stanici.\n\n\n\n"}
{"id": "929031", "url": "https://cs.wikipedia.org/wiki?curid=929031", "title": "Eskalátor ke stanici Vyšehrad", "text": "Eskalátor ke stanici Vyšehrad\n\nEskalátor z Nuselského údolí ke stanici metra Vyšehrad v Praze-Nuslích plánovalo podle zprávy ČTK z 9. srpna 2013 postavit hlavní město Praha.\n\nČTK 9. srpna 2013 informovala o dokumentu, který údajně zpracoval Dopravní podnik hl. m. Prahy pro Magistrát hlavního města Prahy. Podle něj hlavní město Praha zamýšlelo vybudovat eskalátor Nuselského údolí od podchodu pod železniční tratí (ten se nachází v prodloužení Svatoplukovy ulice u Křesomyslovy ulice, souběžně s Nuselským mostem po jeho západní straně) ke stanici metra Vyšehrad. V těchto místech se nyní nachází pevné schodiště o délce 350 metrů s převýšením 37 metrů, které vede klikatou trasou a úrovňově překonává Čiklovu ulici.\n\nCenu projektu odhadoval Dopravní podnik hl. m. Prahy v roce 2013 na 318 milionů Kč, z toho stavební část 132 milionů a zbytek strojní část; pozemky již patří městu. V odhadu nákladů však nebyly zahrnuty přeložky komunikací, včetně přeložky pěší cesty.\n\nJako hlavní cíl bylo uvedeno usnadnění přestupu mezi tramvajemi v Jaromírově ulicí a linkou metra C. Zároveň měl eskalátor částečně nahradit dosud nevybudovanou trasu D metra.\n\nRedaktorka deníku Právo a Novinek.cz záměr přičítala tehdy novému primátorovi Prahy Tomáši Hudečkovi (TOP 09). Toto spojení bylo podle Hudečka ve fázi záměru, kdy se nápad uchytil.\n\nPo roce 2013 již média zprávy o rozpracování této myšlenky nepřinášela (stav k roku 2018).\n\nPodle studie měl být eskalátor z větší části zahloubený, v horní části visutý, resp. vedený nad povrchem. V souvislosti s jeho výstavbou by měl být upraven i podchod pod železniční tratí. Délka by měla být asi 350 metrů a převýšení téměř 40 metrů.\nTato délka by byla zhruba totožná s délkou schodů ve stanici metra Náměstí Míru. Jízda po schodech by trvala 3 minuty. Na provoz by dohlížel dispečer sloužící ve stanici metra Vyšehrad. Nedostatkem projektu je, že eskalátor není vhodný pro přepravu vozíčkářů a dětských kočárků.\n\n\n"}
{"id": "929041", "url": "https://cs.wikipedia.org/wiki?curid=929041", "title": "Gwendoline Christie", "text": "Gwendoline Christie\n\nGwendoline Christie (* 28. října 1978, Worthing, Západní Sussex) je britská herečka. Její nejznámější rolí je šermířka Brienne z Tarthu v televizním seriálu \"Hra o trůny\".\n\nVyrůstala na samotě v blízkosti South Downs v jižní Anglii. Jako dítě trénovala jako poloprofesionální gymnastka, ale zranění páteře ji přinutilo gymnastiku opustit a začala se věnovat herectví. V roce 2005 absolvovala na Drama Centre London a žije v Londýně. V rozhovoru pro Radio Times řekla, že \"ztratila pojem\" o svém věku.\n\nV rozhovoru v roce 2013 řekla, že se díky své pozoruhodné výšce (191 cm) cítí občas \"docela bezpohlavně\". Fotograf Polly Borlan byl naopak její postavou zaujat a Christie se stala předmětem známé série fotografií, Bunny, v letech 2002 až 2008. Christie cítila, že tyto fotografie, kde se většinou objevovala nahá, ji pomohou vyrovnat se se svým tělem a budou výzvou v představě o ženskosti. Ale zároveň řekla, že ve zpětném pohledu je šokovaná, že s pořízením snímků souhlasila.\n\nJejím mentorem na dramatické škole byl herec a spisovatel Simon Callow. Mezi její divadelní role patří královna ve Shakespearově hře \"Cymbelín\" a \"stojící\" jako Lucifer ve hře \"Doktor Faustus\" (2010). Na stříbrném plátně se mimo jiné mihla v malých rolích ve filmu \"Imaginárium dr. Parnasse\", a dále v pořadu \"The Seven Ages of Britain\" a v seriálu \"Wizards vs Aliens\".\n\nV červenci 2011 byla obsazena jako bojovnice Brienne z Tarthu do druhé série fantasy seriálu \"Hra o trůny\". Její postava, neobyčejně vysoká, svalnatá a prostě vyhlížející žena, je mezi čtenáři novel velmi oblíbená a Christie byla na tuto roli navržena na fanouškovské internetové stránce dlouho předtím, než se konaly konkurzy.\n\nChristie řekla, že mohla čerpat ze svých vlastních zkušeností z šikany ohledně její výšky a androgenního vzhledu a že je nadšená z role Brienne, kterou si oblíbila po přečtení novel ze série Píseň ledu a ohně, na kterých je seriál založený. Aby se připravila na konkurz, tak začala nosit unisex oblečení, aby jí to pomohlo dostat se do více mužského myšlení její postavy a začala s intenzivním tréninkovým režimem a přibrala přes šest kilogramů svalové hmoty. Podle autora a producenta seriálu, George R. R. Martina, roli získala prakticky bez debaty, ihned co viděli její výkon na konkurzu, kde se objevila v kostýmu jako Brienne. Poté, co byla do role obsazena, připravovala se na ní lekcemi jezdectví, šermu a bojových umění.\n\nJejí debut v třetí epizodě druhé série příznivě ocenili kritici. Nina Shen Rastogi pochválila její \"výmluvnou a ekonomickou fyzickou výkonnost\".\n\n"}
{"id": "929042", "url": "https://cs.wikipedia.org/wiki?curid=929042", "title": "Dmitrij Peters", "text": "Dmitrij Peters\n\nDmitrij (Dimitri) Peters (* 4. května 1984 Gljaden, Sovětský svaz) je německý zápasník–judista, bronzový olympijský medailista z roku 2012.\n\nNarodil se v bývalém Sovětském svazu do německé rodiny v obci Gljaden v Altajském kraji založené na začátku 20. století mennonity. Po rozpadu Sovětského svazu v roce 1991 se s rodinou vrátil do Německa. S judem začal ve 12 letech na naléhání svého bratra a až do svého největšího úspěchu v roce 2012 reprezentoval svůj domovský klub TuS Rotenburg. Vrcholově se však připravuje v nedalekém Hannoveru pod vedením Svena Lolla a dříve pod dnes již zesnulým Albertem Verhülsdonkem. V reprezentaci ho vedl Frank Wieneke a od roku 2008 spolupracuje s Detlefem Ultschem.\n\nDo seniorské reprezentace si ho po olympijských hrách v Athénách vytáhl Frank Wieneke. Příležitost na velké seniorské akci dostal poprvé v roce 2006 a vybojoval nečekaný bronz. Do olympijských her v Pekingu v roce 2008 mu však vyrostl zdárný konkurent Benjamin Behrla, který ho o účast na hrách připravil. Na svoji olympijskou premiéru si tak musel počkat do roku 2012 a pod vedením Detlefa Ultsche se výborně na olympijské hry v Londýně připravil. V prvním kole upáčil Izraelce Ze'eviho a ve druhém kole využil lepší fyzické přípravy, když v prodloužení poslal k zemi technikou seoi-nage Lotyše Borodavka. Ve čtvrtfinále ho čekal možná největší favorit na zlato Nizozemec Henk Grol. Po vyrovnaném boji dokázal v poslední minutě vytáhnout kombinaci ko-uči-gari + kučiki-taoši (za wazari) a vzal Grolovi naděje na olympijské zlato. V semifinále ho čekal aktuální mistr světa Tagir Chajbulajev. Po celý zápas si hlídal jeho osobní techniku seoi-nage, sám několikrát zahrozil nohama, ale bez bodového zisku. Zápas skončil i po prodloužení nerozhodně a při hantai se rozhodčí přiklonili na stranu ruského reprezentanta. V boji o 3. místo porazil ve velmi tvrdém zápase Uzbeka Ramziddina Sajidova a vybojoval bronzovou medaili.\n\nNa svuj olympijský bronz navázal po roce ziskem první medaile z mistrovství světa 2013. V roce 2014 si však hned v úvodu na pařížském turnaji poranil stehenní sval a přišel o polovinu sezony. V roce 2016 se kvalifikoval na olympijské hry v Riu, ale olympijskou nominaci prohrál s krajanem Karl-Richardem Freyem.\n\n\n\n"}
{"id": "929044", "url": "https://cs.wikipedia.org/wiki?curid=929044", "title": "Stávka šiček v továrně Ford v Dagenhamu", "text": "Stávka šiček v továrně Ford v Dagenhamu\n\nStávka šiček v továrně Ford v Dagenhamu byla roku 1968 přelomovým sporem ve Spojeném království (UK). Jako důsledek stávky byl přijat Equal Pay Act 1970, první zákon v UK, který měl ukončit platovou diskriminaci mezi muži a ženami.\n\nStávka začala 7. června 1968, když šičky v továrně Ford v Dagenhamu v Essexu vystoupily a později je následovaly i šičky z továrny Ford v Halewoodu. Ženy vyráběly potahy na sedadla a když kvůli stávce došly zásoby, došlo k zastavení produkce celé automobilky.\n\nDůvodem k vystoupení šiček bylo jejich přeřazení do kategorie B (méně profesně náročné činnosti) z kategorie C (více profesně náročné činnosti) a skutečnost, že by měly dostávat o 15 % procent nižší mzdu než muži v kategorii B. V té době bylo běžné, že firmy platily ženám méně než mužům bez ohledu na náročnost práce.\n\nPo intervenci Barbary Castleové, ministryně pro State for Emplyment and Productivity v kabinetu Harolda Wilsona stávka byla po třech týdnech ukončena. Součástí dohody bylo okamžité zvýšení mzdy na 92 % hodnoty mužských mezd a dorovnání na stejnou úroveň během příštího roku. Zároveň byla ustanovena vyšetřovací komise (dle Industrial Courts Act 1919), která zkoumala přeřazení žen do nižší kategorie, ačkoliv nenašla nic v jejich prospěch. Do kategorie C byly ženy zařazeny teprve po další šesti týdenní stávce v roce 1976. \n\nStávka měla hluboký dopad. Stala se příkladem pro ženské odbory, které založily National Joint Action Campaign Committee for Women's Equal Rights (NJACCWER), který uspořádal „demonstraci za rovné mzdy“ na Trafalgar Square 18. května 1969. Zúčastnilo se jí přibližně 1 000 lidí.\n\nKonečným důsledkem bylo přijetí Equal Pay Act 1970, který vešel v platnost v roce 1975 a který poprvé zakazoval nerovné zacházení mezi muži a ženami v oblasti mzdy a pracovních podmínek. Během druhého čtení zákona poslankyně Shirley Summerskillová prohlásila, že šičky hrály „velmi významnou roli v dějinách boje za rovnou mzdu“. Poté, co UK vstoupila do Evropské unie v roce 1973, začalo pro ně platil článek 119 Římských smluv z roku 1957, který uváděl, muži a ženy by za stejnou práci měli dostávat stejnou mzdu.\n\nV roce 2010 byl uvedena filmová dramatizace stávky s názvem \"Made in Dagenham\" (v češtině „Vyrobeno v Dagenhamu“).\n"}
{"id": "929045", "url": "https://cs.wikipedia.org/wiki?curid=929045", "title": "Aja Kitó", "text": "Aja Kitó\n\nAja Kitó (木藤 亜也, 19. července 1962 – 23. května 1988) byla Japonka, kterou postihla nemoc zvaná spinocerebelární degenerace. Onemocněla ve svých 15 letech. Jak nemoc začala, Aja si začala psát deník. Deník pojmenovaný \"Iči ritoru no namida\" (japonsky 1リットルの涙, česky volně přeloženo \"Jeden litr slz\") vyšel krátce po její smrti. Tento deník poté pomohl mnoha lidem stejného onemocnění, a to po celém světě. Její příběh byl v roce 2005 ztvárněn filmem i televizním seriálem.\n"}
{"id": "929046", "url": "https://cs.wikipedia.org/wiki?curid=929046", "title": "Peter Steffens", "text": "Peter Steffens\n\nPeter Steffens (23. března 1818 Cáchy – září 1879 Maria Enzersdorf) byl rakouský a český podnikatel a politik německé národnosti, v 2. polovině 19. století poslanec Českého zemského sněmu a Říšské rady.\n\nNarodil se v Cáchách roku 1818. Jeho otec Peter Steffens byl soukromý fabrikant, matka Rozalie Thermer dcera královského dvorského sedláře z Paříže. Roku 1839 přesídlil s matkou do Čech. Byl tehdy chudý a nezámožný. V září 1842 se oženil s Aloisií, neteří bratrů Jungbauerových, kteří provozovali přádelnu v areálu bývalého kláštera v Zlaté Koruně. Steffens později provoz firmy převzal. Poté, co vyřídil smlouvy o pronájmu areálu, začal v objektu místo nyní zrušené přádelny budovat slévárnu a strojírnu, která byla uvedena do provozu roku 1846 (další továrnu měl Steffens mít přímo v nedalekých Českých Budějovicích). Do sortimentu závodu patřila čerpadla, parní stroje, vodní kola, turbíny, železné a litinové výrobky, hoblovací stroje, pluhy a další zemědělské stroje a zařízení pro různé průmyslové podniky. Steffensova zlatokorunská firma disponovala vodním pohonem o síle 40 koňských sil. K roku 1875 se tu uvádí 12 slevačů, 2 kováři, 14 zámečníků, 7 soustružníků a 2 truhláři. Ročně továrna zpracovala cca 600 metrických centů surového železa, 250 metrických centů kovářského železa, 2,5 metrických centů mědi a po 1 metrickém centu cínu a zinku. Steffensův podnik měl vlastní výstavní stánek na světové výstavě roku 1873 ve Vídni. Mezi dochované výrobky zdejší slévárny patří třeba litinová veranda na zámku v Hluboké nad Vltavou či kovové části schwarzenberské hrobky v Třeboni. Průmyslové aktivity prováděné v areálu středověkého zlatokorunského kláštera ovšem vedly k architektonickému a technickému poškození tohoto komplexu.\n\nOd vzniku obchodní a živnostenské komory v Českých Budějovicích byl jejím členem a zastával v ní vedoucí posty. Po obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii obchodních a živnostenských komor (volební obvod České Budějovice) do Českého zemského sněmu. Mandát obhájil, nyní v kurii venkovských obcí v obvodu Krumlov – Chvalšiny – Planá, i v zemských volbách v lednu 1867 a rovněž tak v krátce poté konaných volbách v březnu 1867. Ve volbách roku 1870 se jako poslanec neuvádí, ale křeslo v zemském sněmu získal opětovně ve volbách roku 1872, nyní již za kurii velkostatkářskou (nesvěřenecké velkostatky). Za tuto kurii uspěl i ve volbách roku 1878. Nebyl šlechtického původu, ale jeho majetek mu umožnil získat pasivní i aktivní volební právo mezi velkostatkáři.\n\nV téže době také zasedal i v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Zastupoval kurii obchodních a živnostenských komor. Opětovně ho zemský sněm do vídeňského parlamentu delegoval roku 1867, nyní za kurii venkovských obcí. Na 2. schůzi parlamentu 23. května 1867 byl zvolen jedním z pořadatelů Poslanecké sněmovny Říšské rady. Znovu byl delegován do Říšské rady sněmem v roce 1871, tentokrát již za velkostatkářskou kurii (analogicky jako na zemském sněmu). Poslanecký slib složil 7. května 1872. Uspěl i v prvních přímých volbách do Říšské rady roku 1873, kdy získal mandát poslance za velkostatkářskou kurii.\n\nPoliticky zastupoval takzvanou Ústavní stranu, respektive (pokud v zákonodárných sborech zastupoval velkostatkáře) Stranu ústavověrného velkostatku, která podporovala centralistický model Rakouska s dominancí německé kultury.\n\nPo jeho smrti v září 1879 přešel podnik do rukou bratra Gerharda Steffense a pak na jeho společníka Franze Schullerbauera. Továrna zanikla roku 1908.\n"}
{"id": "929047", "url": "https://cs.wikipedia.org/wiki?curid=929047", "title": "Franz Stradal", "text": "Franz Stradal\n\nFranz Stradal (25. října 1812 Litoměřice – 5. července 1879 Chiemsee) byl rakouský a český advokát, železniční podnikatel a politik německé národnosti, v 60. letech 19. století poslanec Českého zemského sněmu.\n\nProfesí byl advokátem. Během revolučního roku 1848 se angažoval v politice. Účastnil se německého sjezdu v Teplicích, kde navrhl rozdělení českých zemí (a Rakouska) na kraje podle převažující národnosti s tím, že v Čechách by došlo k administrativnímu ustavení německých a českých krajů. Patřil do vlivné teplické rodiny Stradalových, která ve městě vlastnila četné nemovitosti a pozemky. V 2. polovině 19. století jí patřila i teplická plynárna. Franz Stradal zasedal trvale v městské radě.\n\nZasloužil se o rozvoj železnic v regionu severních Čech. V 50. letech patřil mezi zakladatele Ústecko-teplické dráhy (\"k.k. privilegierte Aussig-Teplitzer Eis\"enbahn). Zasedal ve správní radě Ústecko-teplické dráhy a byl zakladatelem Duchcovsko-podmokelské dráhy. Pro své angažmá v konkurenční Duchcovsko-podmokelské dráze ho ovšem vedení Ústecko-teplické dráhy propustilo.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v kurii venkovských obcí (volební obvod Teplice – Duchcov – Bílina) do Českého zemského sněmu jako nezávislý německý kandidát.\n\nZemřel roku 1879, kdy se utopil při koupání v bavorském Chiemsee, kde měl rekreační vilu.\n\nJeho bratrem byl advokát a politik Augustin Stradal (1815–1872), který během revolučního roku 1848 zasedal jako poslanec na Říšském sněmu.\n"}
{"id": "929048", "url": "https://cs.wikipedia.org/wiki?curid=929048", "title": "ANEXIA", "text": "ANEXIA\n\nANEXIA s.r.o., do 16. prosince 2004 ČSAD ANEXIA ,spol.s r.o., do 25. dubna 1994 ANEXIA,spol.s r.o. je kamiónový a autobusový dopravce z Rakovníka, následník rakovnického závodu ČSAD. Je dominantním autobusovým dopravcem a největší logistickou společností v okrese Rakovník. Je vlastněna třemi, původně čtyřmi místními podnikateli. V roce 2013 v textu z roku 2006 uvádí, že zaměstnává téměř 460 zaměstnanců a provozuje 100 nákladních souprav DAF a návěsy Kögel nebo Krone a 55 autobusů Karosa. Sídlí na adrese Lubenská č.p. 1588, v sousedství výrobního závodu společnosti Procter & Gamble Rakona, v průmyslové zóně na jihozápadním okraji města, severně od Vagonové kolonie a ulice Průhon. Je členem Asociace dopravních, spedičních a servisních společností Středních Čech. K 1. lednu 2017 byla od mateřské společnosti odštěpena společnost ANEXIA BUS s.r.o., tu v roce 2019 koupila skupina Transdev. \n\nDopravní závod autobusové dopravy ČSD existoval v Rakovníku již za první republiky. Od roku 1949 existoval v rámci celostátního národního podniku ČSAD, v letech 1952–1960 v rámci středočeského národního podniku ČSAD, od července 1960 do března 1963 jako Československá státní automobilová doprava, Rakovník, národní podnik a poté až do roku 1991 opět v rámci středočeského podniku Československá státní automobilová doprava - KNV Praha, národní podnik, jako dopravní závod 118, který měl ještě provozovnu v Novém Strašecí. 28. prosince 1990 byl transformován do státního podniku Československá automobilová doprava Rakovník (s. p.).\n\nSpolečnost ANEXIA,spol.s r.o. byla založena společenskou smlouvou z 24. března 1992 a zapsána do obchodního rejstříku 12. května 1992. V roce 1994 získala privatizovaný státní podnik ČSAD Rakovník, a v té souvislosti byla 25. dubna 1994 zapsána změna názvu na ČSAD ANEXIA ,spol.s r.o., 16. prosince 2004 se pak společnost přejmenovala zpět na ANEXIA s.r.o. \n\nSpolečníky jsou 34% podílem Ing. Luboš Čermák a 33% podíly Petr Kubíček a Pavel Kopříva, všichni z Rakovníka. Do 5. května 2004 byl společníkem ještě Ing. Antonín Chrástecký z Pavlíkova a podíly byly čtvrtinové. Jednateli společnosti byli po celou dobu její existence Ing. Luboš Čermák (pro oblast ekonomiky), Petr Kubíček (pro oblast techniky a servisu) a Pavel Kopřiva (pro oblast dopravy a obchodu), do roku 2002 byl jednatelem též Ing. Antonín Chrástecký. \n\nK 1. lednu 2017 byla od mateřské společnosti odštěpena společnost ANEXIA BUS s.r.o., jejími společníky jsou po jedné třetině Luboš Čermák, Petr Kubíček a Pavel Kopřiva, všichni tři jsou též jednateli a každý jednatel je oprávněn jednat za společnost samostatně. K 30. říjnu 2019 společnost koupila skupina Transdev a jedním ze dvou jejích jednatelů se stal ředitel české pobočky Transdevu Radim Novák.\n\nANEXIA provozuje vnitrostátní autobusovou dopravu (a autobusové nádraží v Rakovníku o 25 odjezdových stáních a s elektronickým informačním systémem), mezinárodní a vnitrostátní nákladní dopravu, spedici, skladování a logistiku, servis DAF a opravy a údržbu nákladních vozidel a autobusů včetně prodeje náhradních dílů. Provádí mimo jiné přestavby autobusů a atypické úpravy vozidel. K zázemí patří vlastní čerpací stanice, diagnostické středisko, moderní myčka nákladních vozidel, dílny a odstavné plochy, prodejna náhradních dílů a několik moderních skladovacích hal s celkovou kapacitou v řádu desítek tisíc palet.\n\nOrganizačně se společnost člení na vedení společnosti a pracoviště osobní doprava (v rámci toho informační kancelář), nákladní doprava a logistika (v rámci toho nákladní doprava a čtyři logistická centra), servis a náhradní díly a IT oddělení, ekonomické oddělení a lidské zdroje.\n\nVětšina regionálních autobusových linek byla postupně začleněna do Středočeské integrované dopravy.\n\nPři rekonstrukci autobusového nádraží v Rakovníku, vlastněného městem a spravovaného dopravní společností ČSAD ANEXIA spol. s r. o., se v červenci 2005 dopravce Jiří Vodrážka - NEUTRANS dostal do sporu s dominantním okresním dopravcem ČSAD ANEXIA spol. s r. o., když obvinil tuto dopravní firmu i městský úřad, že ji diskriminovaly při přidělování odjezdových stání. ČSAD ANEXIA i městský úřad obvinění odmítly. Jiří Vodrážka - NEUTRANS měl pro roky 2004–2006 se Středočeským krajem uzavřenou smlouvu o závazku veřejné služby ve veřejné linkové osobní dopravě. Tato smlouva byla dohodou k 1. lednu 2006 ukončena a rada kraje uložila odboru dopravy krajského úřadu, aby tuto dopravní obslužnost zajistil prostřednictvím dopravce ANEXIA s. r. o. V rámci zavádění Středočeské integrované dopravy převzal provoz na všech dotčených trasách od 1. dubna 2006 dominantní okresní dopravce ANEXIA s. r. o., čímž bylo ukončeno působení firmy NEUTRANS ve veřejné linkové dopravě.\n\nKromě tarifu SID používá dopravce ještě 4 vlastní tarify pro jednotlivé linky či skupiny linek mimo oblast SID. Na linkách přesahujících mimo oblast SID platí tarif SID pouze pro přepravu v rámci oblasti SID; při přepravě přes hranici území SID se nepoužívá lomené jízdné, ale některý z tarifů dopravce. Na trojici pražských linek na Hradčanskou platí o něco levnější tarif než na trojici linek SID přesahujících do jiných krajů a je výrazněji zvýhodněno placení kartou (například plné jízdné v hotovosti pro pásmo do 45 km od ledna 2013 stojí 52 Kč oproti 57 Kč, při placení kartou 43 Kč oproti 53 Kč). Zvláštní tarif platí pro linku na Zličín, tam je zvlášť zvýhodněno zejména pásmo pro vzdálenost 51–55 km, kde je základní cena 62 Kč (na ostatních pražských linkách je za stejnou vzdálenost cena 68 Kč, na jáchymovské lince se za stejnou vzdálenost platí jen 55 Kč. \n\nOd srpna 2004 je zapojena do kartového clearingu ve Středočeském kraji jako jeden z prvních třech dopravců. Tito dopravci používají odbavovací zařízení typu USV 24C firmy Mikroelektronika spol. s r.o. a používají čipové bezkontaktní karty MIFARE STANDARD 1K. Od 1. prosince 2004 mohou cestující platit elektronickou peněženkou, kterou si dopravci zapojení do tohoto systému navzájem uznávají.\n\nV roce 2014 v textu z roku 2014 společnost na svém webu uvádí, že provozuje více než 100 nákladních souprav DAF a návěsy Kögel nebo Krone. Každoročně je obměněno 5-10 souprav. \n\nV roce 2013 dopravce uváděl v informaci z roku 2006 vozový park 55 autobusů Karosa. Začátkem roku 2013 v provozu převažovaly vozy Karosa C 934 E, Karosa C 954 a Irisbus Crossway. V polovině roku 2013 byl vozový park tvořen pouze autobusy značek Karosa (23 vozů Karosa C 954, 13 vozů Karosa C 934, 1 vůz Karosa C 935) a Irisbus Crossway (16 vozů) a obytným přepravníkem přestavěným z vozu Karosa LC 736 provozovaného pro potřeby klubu Autosport klub Kubíček. V minulosti provozovala ANEXIA též autobusy typů Karosa C 734 (nejméně 10 kusů), Karosa B 732, 1 vůz Karosa LC 735 a 1 autobus Karosa LC 736. Zapůjčen od výrobců či prodejců měla v letech 2007–2008 vůz Irisbus Arway 12M, v květnu 2011 vůz SOR CN 10,5 a v červenci 2012 vůz Irisbus Crossway LE 10.8M.\n\n"}
{"id": "929050", "url": "https://cs.wikipedia.org/wiki?curid=929050", "title": "Jetřichovická Bělá", "text": "Jetřichovická Bělá\n\nJetřichovická Bělá je 6 km dlouhý vodní tok na území obce Jetřichovice v NP České Švýcarsko. Pramení ve východních svazích Suchého vrchu (vrchol 481 m n. m.) a ze dvou zdrojnic vzniká nejprve pod názvem Velká Bělá, zprvu směřujíce jihozápadním směrem. V Jetřichovicích již pod názvem Jetřichovická Bělá pokračuje západním směrem. Vyznačuje se vysokým průtokem a nebývalou čistotou, kterou lze pozorovat zejména v 1,5 kilometrovém úseku od Starého (někdejšího Günterova) mlýna k soutoku s říčkou Kamenicí (část trasy k Dolskému mlýnu). Zde vytváří malebné meandry s bujnými porosty vodních rostlin a značně nabývá na průtoku vlivem drobných přítoků a spodních vod z pískovcových podloží.\n\nV pravobřežní oblasti horního toku Jetřichovické Bělé se mezi zástavbou západní části intravilánu Jetřichovic nachází bezejmenná studánka s kvalitní pitnou vodou. Na dolním toku u žlutě značené turistické cesty a cyklotrasy č. 3076 se nachází vrt, upravený jako tzv. Hubertova studánka a o několik metrů dále vpravo u cesty pod skalní stěnou je další bezejmenná studánka. Tato studánka kdysi sloužila jako zdroj pitné vody obyvatelům přibližně 400 metrů vzdáleného \"Bachmanshausu\", domu č.p. 1 někdejší osady Grundmühle poblíž soutoku Jetřichovické Bělé s Kamenicí.\n\nNa jaře roku 2019 odborníci z organizace Beleco, která se zabývá aplikovanou ekologií, vypustili do Jetřichovické Bělé první tisícovky lososích plůdků, pocházejících ze Švédska. Toto vypouštění malých plůdků se má opakovat několik let s cílem pokusit se o navrácení lososů do českých toků.\n\nPrakticky celý tok Jetřichovické Bělé je možné sledovat z bezprostřední blízkosti - od východního okraje Jetřichovic, kolem Starého mlýna až k soutoku s Kamenicí vede žlutě značená turistická cesta a také cyklotrasa č. 3076, které pak směřují přes Dolský mlýn a Kamenickou Stráň k severnímu úpatí Růžovského vrchu.\n\n"}
{"id": "929058", "url": "https://cs.wikipedia.org/wiki?curid=929058", "title": "Setovci", "text": "Setovci\n\nSetovská gnóze je souhrnným badatelským označením pro určitý soubor gnostických textů, které se vyznačují podobnými myšlenkami, tematikou, mytologií a určujícími znaky, a tvoří součást gnostické knihovny (koptsky psaných textů) nalezené roku 1945 v blízkosti dnešního městečka Nag Hammádí v Egyptě.\n\nPrávě díky těmto společným rysům se předpokládá existence gnostické skupiny nebo skupin – \" setovců\", které vyznávaly setovskou gnózi a které tyto texty vytvořily a užívaly. Tyto komunity působily pravděpodobně v rozmezí 2. a 4. století a odvolávaly se na postavu biblického Seta, za jehož potomky se její členové označovali. Inspirovali se jinými náboženskými a myšlenkovými systémy, především judaismem, ovlivnil je také platonismus a křesťanství. Vliv setovské gnóze se následně šířil po celém Středomoří.\n\nTato nejčastěji používaná definice setovců, jako gnostické skupiny, je však z hlediska současného vědeckého bádání poměrně nepřesná. Dnes již totiž není možné zjistit a rozhodnout, zda setovské hnutí tvořilo jednotný a jasně vymezený gnostický proud a zda toto hnutí vůbec existovalo a nejedná se tak o pouhý badatelský konstrukt.\n\nSamotný gnosticismus, tedy obecně nábožensko-filozofický a sociální proud, který se utvářel a působil v 1. stol. n. l. v antickém starověku, totiž nebyl jednotným a jasně vymezeným směrem. Přesnější je spíše označení tohoto pojmu jako souhrnu mnoha myšlenkových názorů, hnutí a škol s podobnými základními znaky, ale často také velmi odlišnými rysy a mytologií. Za nejvýznamnější gnostické školy či velké gnostické systémy jsou pak spolu s valentinovskou gnózí považováni právě setovci.\n\nK setovské gnózi však nepatří jen texty gnostické knihovny z Nag Hammádí, ale i skupiny a díla zmíněná u některých křesťanských herezilogů, které až donedávna představovaly jediný pramen a informační zdroj o gnostických skupinách a gnózi vůbec.\n\nPrvní zmínky o setovské gnózi pocházejí z textů křesťanských hereziologů. Ačkoli se gnóze vyvíjela nezávisle na křesťanství, některé gnostické skupiny či proudy vznikaly a působily v době vzniku a formování raných křesťanství. Pro křesťany tak gnóze představovala konkurenci vlastní církve a byla dlouho považovaná na heretickou odnož křesťanské teologie. Zatímco příslušníci některých skupin se patrně označovali jako \" gnostikoi\", jiní toto označení odmítali a považovali se za pravé křesťany. Takovouto „křesťansko-gnostickou“ skupinou byli právě setovci.\n\nPrvním křesťanským autorem, který se zmiňuje o setovcích, je Hippolyt Římský. Napsal několik spisů a polemik, v nichž se jejich učením částečně zabývá. Ve spise \" Refutatio omnium haeresium \" (\"Vyvrácení všech herezí\"; V.19-22, X.11) hovoří o komplexním systému, který je založený na prominentní roli Seta a také na interakci principů světa, tmy a ducha, které mají původ u antických fyziků, filozofů a teologů, jakými byli Músaios, Linus a Orfeus. Ve spise však mluví také o určité skupině setovců, pro kterou osoba Seta nemá téměř žádný význam. Na základě analýzy Hippolytových děl se Winrich Löhr domnívá, že Hippolytos spatřoval v projevech jednotlivých gnostických (setovských) herezí vzájemné významné a nezanedbatelné paralely.\n\nO setovcích se ve spise \" Adversus omnes haereses \" (\"Proti všem herezím\"; II.7) zmiňuje také Pseudo-Tertullianus. Nastiňuje však setovské učení odlišné od Hippolytova popisu. Obdobně setovce popisuje i Epifanios ze Salamíny (\"Panarion \" neboli \" Lékárnička\"; 39) a Filastrius z Brescie (\"Diversarum haereseon liber \" čili \" Kniha různých herezí\"; 3).\n\nDalším hereziologem, který se zmiňuje o skupině heretiků, která se nazývá setovci, byl Órigenés. Epifanios ze Salamíny zase vzpomíná, že se setkal se skupinou setovců v Egyptě a získal nějaké poznatky z jejich literatury, píše o sedmi setovských knihách. Mluví i o setovcích palestinských a také arménských, kteří byli zhruba 50 let před jeho příchodem rozšířeni po celé Arménii. Pseudo-Tertullianus společně s Epifaniem pak popisují některé znaky setovců, zmiňují například demiurga Jaldabaótha.\n\nV souvislosti s postavou Barbeló (jeden z typických znaků setovské gnóze) a \"Tajnou knihou Janovou\" se setovská problematika objevuje i ve spise Éirénaia Lyonského \"Adversus Haereses\" (\"Proti herezím\"; I.29-30.9). Tato zpráva se však týkala nikoli setovců, ale tzv. barbelognostiků, kteří buďto tvořili samostatnou gnostickou skupinu nebo byli následovníky setovců inovující jejich ideje prostřednictvím nových motivů. Zmínil se také o ofitech. Theodoretos z Kyrrhu pak prostřednictvím spisu \"Graecarum Affectionum Curatio\" (\"Lék řeckých neduhů\"; I.30) identifikoval setovce právě jako ofity.\n\nPro setovce je typická celá řada základních znaků, charakterizujících gnózi obecně: ústřední roli hraje poznání (\"gnóze\"), které je nezbytné pro pochopení světa a pro spásu. Základem poznání je uvědomění si božské podstaty a původu člověka, jakési „božské jiskry“ a návrat k ní a samotnému nejvyššímu Bohu. Zjevení je zprostředkováno prostředníkem – Spasitelem (božstvem či mytologickou nebo historickou postavou). Neopomenutelné je dualistické vnímání světa, v němž figuruje dualismus dobra a zla, světla a tmy, hmoty (materiálno – zlo, nižší svět) a duchovna (kosmos – dobro a poznání, vyšší svět) i rozpor uvnitř samotného člověka.\n\nBadatel Hans-Martin Schenke pak definoval čtrnáct hlavních společných rysů, kterými se soubor všech textů setovské gnóze vyznačuje. Tyto texty pak nazývá „setovským korpusem“.\n\nHlavním určujícím znakem setovské gnóze jsou kosmogonická či mytologická vyprávění a spekulace, které se zabývají nebo alespoň souvisí s postavou Seta, třetího syna biblického Adama a Evy.\n\nSetovci sami sebe nazývali „potomky Setovými“ (stejně tak tuto gnostickou skupinu později označili badatelé), považovali se za vyvolené a odvolávali se na zjevení a poznání, které jim Set zprostředkoval. Set většinou vystupuje jako domnělý předek a praotec komunity gnostiků (jeho duchovních potomků). Set je dále pokládán za Spasitele, který svým (duchovním) potomkům, gnostikům, přinesl poznání a zjevil jim cestu k osvobození.\n\nCharakteristické pro setovskou gnózi je častý výskyt filozofické terminologie a pojmů, známých z antické filozofie a především užívání negativní teologie. Vše začíná od jedné, perfektní a dokonalé entity (či principu) – nejvyššího boha, který je však záhadný, neviditelný a nepoznatelný. Ten dále emanuje do jiných (nižších) entit a božstev.\n\nPrvotní (emanovanou) božskou trojici tvoří Otec, Matka (nazývaná také Barbeló) a Syn označovaný jako Autogenés („nezrozený“) či Adamas, otec Seta. Druhá trojice bytostí se podobá první trojici, tímto způsobem pak emanace postupují. Adamas je někdy nazýván titulem Pigeradamas nebo Deradams. Texty kladou důraz na rituál pěti pečetí, který přichází mezi jednotlivými emanacemi a má pro vznik dalších bytostí velký význam. Stvořitel vytvoří čtyři věčné říše – věky neboli aióny. Zrodí se také andělé, kteří opěvují předchozí božské bytosti.\n\nAutogenés pak tvoří čtyři světelné bytosti zrozené emanací, které se nazývají Harmozel, Oroaiel, Daveiteh a Eleléth. Jedná se o čtyři světla či světelné bytosti, které ovládají jednotlivé aióny. Významnou roli v některých setovských systémech hraje také ženská postava ztělesněné Moudrosti, Sofie. Ta je v některých spisech ztotožňovaná s ženským božským principem Barbeló. Setovské učení bylo spojeno také s postavou Božstvo člověk.\n\nPostupně dochází k celé sérii emanací Nejvyššího, kdy se jeho podstata spontánně rozšiřuje do mnoha po sobě jdoucích generací párových, mužských a ženských bytostí (aéonů). Samotné božství je tak plně jednotné, ale zároveň plné hojnosti.\n\nJak již bylo řečeno, hlavním poselstvím gnóze je dosažení spásy a vzestup do božského světa. V setovských textech spása přichází skrze tři sestupy spasitele, kterými jsou vyznačeny dějiny spásy. A také skrze tři kritická období, která ohraničují kataklyzmatické události – potopa, oheň a poslední soud. V dosažení spásy navíc lidem brání demiurg, stvořitel hmotného světa a zlá nižší božská bytost, která se obvykle jmenuje Jaldabaóth a má podobu hada (tělo) s tváří lva. Přezdívá se jí také Saklas či Samael. To jsou další jednotící znaky setovců.\n\nTexty se vyznačují i četnými zmínkami o praktikování extatické modlitby. V průběhu modlitby se vyluzují písmena řecké abecedy, která fungují jako heslo k průchodu přes planetární sféry, jako je sestup emanací, ale také výstup duše do pléromatu. Tato symbolika pak vytváří jistou spojitost setovské gnóze s platonismem.\n\nNěkteré ze setovských textů se vyznačují sekundárním pokřesťanštěním. To je patrné z křesťanské terminologie, zapojení motivů či vložením dodatečných vsuvek, bez kterých text stále dává smysl. Vliv křesťanství se projevil například gnostickým vnímáním Ježíše, který je podle setovců potomkem či samotným vtělením Seta, který se vrátil na svět, aby přinesl spásu. Gnostici přijali motiv zdánlivého Kristova utrpení a o Kristu v textech mluvili jako o vzkříšeném a vyvýšeném nebeském vládci. Ten navíc po svém ukřižování neměl fyzické, ale nemateriální tělo, což věděli jen vybraní (setovci).\n\nVětšina textů rovněž obsahuje narážky na rituální praktiky, především křest a s ním spojené obřady (např. pomazání). Některé, jako rituál s vodou odkazují na mimosvětskou mystickou zkušenost, jiné jsou přirozeně chápané jako odkazy na fyzické rituály. Celkově však rituál křtu, začlenění, představuje nové, „vyvolené“ sociální postavení a identitu.\n\nTímto složitým a obsáhlým systémem se zabýval Kurt Rudolph, který jej následně stručně charakterizoval a vytvořil tak základní, standardní a synchronní setovský mýtus:\n\nSvět sestává ze tří elementů či kořenů, Světla, Tmy a Ducha. Na počátku existovalo vodstvo či jednotná hmota, která představovala původní spojené Světlo a Tmu: spodní tmavé vodstvo symbolizovalo Tmu, zlo a chaos, bílá masa nahoře zase Světlo. Světlo pak byla myšlenka plná slyšení a slova (Logos). Mezi nimi se volně pohyboval pokojný čistý duch (Pneuma) či Vítr (Anemos), jehož syčení se podobalo syčení hada, a proto byl často nazýván Hadem. Světlo se mu zjevovalo v podobě Syna neposkvrněného Světla, který vede v temnotě.\n\nPaprsek světla však pronikl do Tmy a Vítr se spojil s Tmou. Z tohoto střetnutí vznikla ženská bytost Matka a také Nebe a Země, s podobou mateřského lůna. Potom Had s božskou Matkou zplodili Člověka. Z vod Tmy však vzešel druhý Vítr, který má také podobu hada a je prapříčinou všeho, jelikož druhým oplodněním, tentokrát v nečistém lůnu přírody, vznikl fyzický člověk a jeho intelekt (nús) upadl do hmoty, byl spoután tělesností a zapomněním.\n\nAby dovedl Nús k přirozenosti s Tvůrcem a kosmem, a aby se tak člověk mohl vysvobodit z těla, sestoupil na zemi Logos. Přijal podobu hada, který byl vnímaný jako zlý duch, aby tak oklamal zlé mocnosti (demiurga, podvodné a svádivé duchy). Vešel proto do nečistého lůna přírody, ale omyl se vodou z Jordánu a vypil pohár vody života. V tomto aktu ho lidé mají následovat, jelikož se při něm odkládá podoba otroka a naopak přijímá ta nebeská.\n\nPrvního člověka, Adama, reprezentují jeho tři synové. Ábel a Kain jsou vládci nad prvotními elementy (tělem a látkou) a také symbolizují dvě skupiny andělů, kteří vzájemně bojují o moc a přináší tak na svět utrpení. Třetí Set byl pak vybrán božskou Matkou jako nositel čistoty a spásy.\n\nZa ústřední gnostický text a nejvýznamnější spis setovské gnóze je považována Tajná kniha Janova. Jedná se o apokalypsu, která představuje „základní“ gnostický mýtus. Dochovala se ve čtyřech exemplářích, dvou kratších (NHC III/1; BG I) a dvou dlouhých verzích (NHC II/1; NHC IV/1).\n\nZjevení Adamovo (NHC V/5) je rovněž apokalypsou, ale zároveň i závětí, kterou Adam před svou smrtí předává svému synovi Setovi. Hlavním tématem je tak zjevení skrytého poznání. Dalším traktátem setovského korpusu je Protennoia ve třech tvarech (NHC XIII/1). Text vykazuje složitý literární vývoj a sestává ze tří samostatných částí – zjevených řečí o Protennoie, emanaci prvního božstva. Se spisy \"Zjevení Adamovo\" a \"Zostriános\" ji pojí zájem o výklad křtu a užití motivu andělských jmen.\n\nTraktát Podstata archontů (NHC II/4) pojednává o působení nižších božských bytostí. Jedná se o gnostický mýtus židovského původu, který byl později christianizován.\n\nNórea (NHC IX/2) je krátkým spisem, jehož původní titul se nedochoval. Bývá označován také jako \"Myšlenka Nórey\" nebo \"Óda na Nóreu\". Žánrově se nejvíce podobá hymnu, ale naproti tomu podává souvislý mytologický příběh.\n\nSpis Marsanés (NHC X/1) je apokalypsou, která se mimo jiné zabývá spekulacemi o poměru písmen k částem duše a andělů.\n\nTři Setovy stély (NHC VII/5) tvoří třídílný hymnus a chvalozpěvy na tři základní úrovně božské bytosti. Je pokládaný za Dositheovo sdělení.\n\nZóstrianos (NHC VIII/1) je zjeveným spisem, známým také pod řeckým názvem \"Nauky pravdy Zóstriana, boha pravdy\" či \"Nauky Zoroastrovy\". Zvěstované poznání je odvozeno z nanebevstoupení Zoroastrova, který byl v antice považován a učitele moudrosti.\n\nO zjevení Joela svému synovi pojednává traktát Allogenés (NHC XI/3) neboli \"Cizinec\". Stejně jako spisy \"Marsanés\", \"Zostriános\" či \"Tři stély Setovy\" se spíše než gnostickému mýtu pádu a spásy věnuje výstupu do nebe.\n\nEvangelium Egypťanů (NHC III/2; NHC IV/2) je traktát, často označovaný také jako \"Svatá kniha velkého neviditelného Ducha\". Existuje ve dvou paralelních verzích. Vykazuje prvky christianizace a paralely se \"Zjevením Adamovým\". Pojednává o osudu gnostiků ve světových dějinách.\n\nTraktát Melchísedek (NHC IX/1) je zjeveným spisem, žánrově velmi blízký apokalypse. Zřejmě se jedná o dodatečně „setizovaný“ text.\n\nV setovských textech se objevuje řada prvků, které lze najít i v jiných dobových náboženských směrech, což svědčí o značné provázanosti tehdejšího „duchovního světa“. Například prvky typické pro křesťanskou nauku, jako důraz na křest a pokání v některých dílech (není však vždy jasné, zda nejde o pozdější christianizaci).\n\nZ judaismu setovci mimo jiné přebírají dualismus, který tvoří základ jejich kosmogonie. V podstatě celá setovská gnóze se však vyznačuje výraznými prvky židovské apokalyptiky.\n\nU simónovců, stejně jako u setovců nalézáme společné části mýtu o božstvu Člověk, což značí starší společný zdroj, ze kterého oba směry čerpaly. S naasejci a peraty zase setovci sdíleli myšlenku trojice základních principů či „kořenů“, z nichž vznikl svět.\n\nDalší skupinou, blízkou svým učením setovcům, byli ofité. Nicméně z pramenů není jasné, zda k podobnosti došlo díky počátečním podobným základům nebo až následkem dlouhodobějšího vzájemného ovlivňování těchto skupin.\n\nPro mnoho gnostických směrů je důležitá postava božské Moudrosti – Sofie, často ztotožňované s ženským božským principem Barbeló. V raném setovském učení pak nejspíše došlo ke ztotožnění nebeské Moudrosti s pramáti Evou.\n\nVnímání setovců odborníky se poměrně liší, zatímco Britové a Francouzi mají sklon setovské hnutí považovat za jistou formu jinověrné křesťanské úvahy, většina Američanů a Němců na něj nahlíží jako na, původem i strukturou židovský, ale zároveň i samostatný, synkretický, heterodoxní fenomén.\n\nObecná shoda však panuje v otázce vzájemných interakcí a podobností setovské tradice s křesťanstvím a platonismem, kterou je možné sledovat a dokázat na fázích předpokládaného historického vývoje:\n\nSetovské hnutí pravděpodobně vzniklo ve druhém století n. l. spojením dvou rozdílných skupin. První skupina (pravděpodobně) židovské kněžské linie, se vyznačovala především meditativními a očišťovacími praktikami spojenými se službou nebeskému chrámu. Druhá skupina, setité či setovci, vycházela z předpovědí biblických vykladačů, stylizovala se jako „sémě Setha“, svého domnělého zakladatele a měla unikátní osvícenskou úlohu i sociální status. První, židovská skupina vytvořila \"Protoneiu\", předmluvu k \"Janově apokalypse\", druhá pak vytvořila antropogonii, která je typická pro \"Tajnou knihu Janovu\", \"Podstatu archontů\" či \"Adamovo zjevení\".\n\nV polovině druhého století došlo díky sblížení jistých křesťanských baptistických skupin k pokřesťanštění barbelitů. Krista považovali za sebevytvářejícího syna (Autogena) božské Barbeló s posvátným neviditelným Duchem křesťanství. Mohlo se jednat o skupinu, která dokončila teogonii a soteriologii běžnou pro \"Tajnou knihu Janovu\" a epické části \"Protennoii ve třech tvarech\".\n\nPozději v tomto století došlo ke spojení pokřestěných barbelitů se setovci, což vedlo k připodobňování Krista a Seta, jako nositelů poznání a pravého obrazu Boha, zjeveného na svět jako Logos. Právě tito „gnostičtí setovci“ pak dokončili texty \"Protennoia ve třech tvarech\", \"Tajnou knihu Janovu\", \"Zjevení Adamovo\", \"Melchísedek\" a \"Podstata archontů\" do nám známé podoby, zkompletovali \"Evangelium Egypťanů\" a pravděpodobně i \"Noreu\".\n\nKe konci druhého století se setovci od křesťanství postupně vzdalovali. Vznikaly větší ortodoxní polemiky, které odmítaly dokétickou setovskou interpretaci Krista. Právě v tomto období vznikly jednoznačně polemické pasáže přidané do \"Protennoii ve třech tvarech\" a \"Zjevení Adamova\".\n\nPočátkem třetího století bylo „setovství“ univerzálně odmítáno hereziology a zároveň silně přitahováno rozjímavými, individualistickými praktikami platoniků. To pozvolna vedlo k zájmu o vlastní původ a historii, uvědomění si vlastní skupinové i společenské identity. Tato fáze by mohla charakterizovat vznik spisů \"Tři Sétovy stély\", \"Zoroastriános\" a \"Allogenés\".\n\nV průběhu tohoto století se setovci, pod vlivem odmítání a útoků Plotína a dalších platoniků, odcizili i od ortodoxního platonismu. Pravděpodobně došlo k vytvoření spisu \"Marsanés\" a sjednocení textu Bruceho Codex. V první polovině čtvrtého století se setovské hnutí stále více rozmělňovalo do jednotlivých derivací a gnostických skupin, jako byli archontici, audiáni, barborité, stratiotici či fibionité, některé z nich pak přetrvaly až do středověku.\n\nTato hypotetická šestifázová historie vývoje setovců (cca 2. – počátek 4. stol. n. l.) se odehrála v rámci tří různých sociálně-historických náboženských kontextů, které se nemusely nutně vzájemně vylučovat:\n\n"}
{"id": "929060", "url": "https://cs.wikipedia.org/wiki?curid=929060", "title": "Rizzoli &amp; Isles: Vraždy na pitevně", "text": "Rizzoli &amp; Isles: Vraždy na pitevně\n\nRizzoli & Isles: Vraždy na pitevně (v anglickém originále Rizzoli & Isles) je televizní seriál americké stanice TNT. V seriálu hrají Angie Harmon jako policejní detektiv Jane Rizzoliová a Sasha Alexander jako soudní patoložka Dr. Maura Islesová. Drama seriál na motivy románů Tess Gerritsenové. Premiéra seriálu proběhla 12. července 2010. Dne 23. července 2015 byl seriál prodloužen o sedmou sérii. Dne 7. ledna 2016, TNT oznámila, že sedmá série bude poslední, a premiéru bude mít 6. června 2016.\n\nV Česku seriál vysílá stanice Prima, poprvé ho představila 6. září 2012. Sedmá série se vysílá od 6. dubna 2017 na Prima Love.\n\nSeriál sleduje osudy nejlepších přítelkyň, policejní detektivky Jane Rizzoliové a soudní patoložky Maury Islesové. Vyrostly na opačných koncích společenského žebříčku. Drsná Jane se narodila do hlučné italskoamerické rodiny a je jediným ženským detektivem v oddělení vražd. Metodická a přímočará Maura se většinou cítí lépe mezi mrtvými než mezi živými. Vychovala ji bohatá adoptivní rodina. Maura také nezapomíná být vždy dokonale oblečená ve značkovém oblečení. Když dají hlavy dohromady, dokážou chytit nejhorší zločince v Bostonu.\n\nParťáka jim dělá velmi zkušený detektiv Vincent Korsak (Bruce McGill), bývalý parťák Jane, který ji dříve zachránil před masovým vrahem. Bere Jane skoro jako svou dceru a těžce nese, že už nejsou parťáci. Jane má nového parťáka, sympatického zelenáče Barryho Frosta (Lee Thompson Young), kterému se dělá špatně z mrtvol. Její mladší bratr Frankie (Jordan Bridges) se i přes odpor rodiny také dal k policii a dělá pochůzkáře. Jeho velkým vzorem je právě Jane, a tak doufá, že jednou povýší také na detektiva. Potížistka Angela, matka Jane, je v domácnosti a živí se prací na částečný úvazek – prodává zázračný džus. Chtěla by, aby se Jane chovala víc jako žena, než honila šílené vrahy v Bostonu. Nezapomíná jí také hledat ženicha. S manželem Frankem mají našlápnuto na rozvod. Jejich nejmladší syn Tommy sedí ve vězení, protože autem přejel kněze. Rodina je pro Jane morální podporou, ale není dne, kdy ji naprosto nevyčerpají.\n\nJane Rizzoliová je holka z Bostonu, která loví nestvůry mezi lidmi. Rozhodla se stát policistou, protože jeden z nich přišel do školy a ona i ostatní děti se v něm vzhlédly. Chtěla mít zbraň a odznak. Nejvíc ze všeho chtěla být respektována. Její otec je instalatér a matka v domácnosti. Přiznává, že byli hlučná domácnost. Když byla malá, hrála pozemní hokej a dodnes ráda sportuje. Ve vztazích s muži je naprosto beznadějná. Studovala na bostonské policejní akademii, pracovala nejdříve jako strážník a až poté jako detektiv. Je sebevědomá a rázná osobnost, která si na nějaké city rozhodně nepotrpí.\n\nLedově vážná soudní lékařka, která je vždy perfektně oblečená jako by se chystala na focení. Často spolupracuje s lidmi z oddělení vražd, konkrétně pak s Jane Rizzoli. Je nazývána \"královnou mrtvých\". Má tendenci diagnostikovat jakéhokoliv člověka se kterým se setká. Je chodící encyklopedií. Nedokáže lhát, a pokud se o to pokusí, začne panikařit. Žije se svou želvou Bassi, jež dostala jméno po renomovaném soudním patologovi William M. Bassovi.\n\nAngela Rizzoliová je Janina ztřeštěná, dominantní italská matka. Přeje si, aby Jane byla více ženštější a neustále se jí snaží najít ženicha.\n\nDetektiv Vince Korsak je Janin bývalý partner a neoficiální poradce. Oba  mají mezi sebou úzkou vazbu po letech společné práce, nicméně mu vadí, že už spolu nespolupracují. Moc si nerozumí s Janiným novým partnerem Frostem. Snaží se o Jane pečovat jako o svou dceru a být jí ochráncem.\n\nDetektiv Barry Frost je Janiným novým partnerem. Je dobrý pokud jde o počítače a technologie. Nesnáší pohled na krev a mrtvá těla. Je loajálním, ale i tvrdým partnerem. Moc dobře nevychází s Janiným bývalým kolegou Korsakem.\n\nFrankie Rizzoli Jr. je Janin bratr a prostřední z dětí Rizzoliových. Nesnáší pocit, že stojí ve stínu své setry. Stejně jako jiní muži v životě Jane i on se jí snaží chránit víc než by sama chtěla.\n"}
{"id": "929061", "url": "https://cs.wikipedia.org/wiki?curid=929061", "title": "Seznam dílů seriálu Rizzoli &amp; Isles: Vraždy na pitevně", "text": "Seznam dílů seriálu Rizzoli &amp; Isles: Vraždy na pitevně\n\nToto je seznam dílů seriálu \"Rizzoli & Isles: Vraždy na pitevně\". Americký seriál \"\" vysílala kabelová televize TNT od 12. července 2010. V titulních rolích účinkují Angie Harmon a Sasha Alexander. Premiéra seriálu v USA vytvořila rekord jako nejsledovanější premiéra seriálu na kabelových stanicích. V ČR seriál vysílá od 6. září 2012 TV Prima a od 4. řady stanice Prima Love.\n\n<onlyinclude>\n</onlyinclude>\n\n"}
{"id": "929155", "url": "https://cs.wikipedia.org/wiki?curid=929155", "title": "Églazines", "text": "Églazines\n\nÉglazines je v současné době již neobývaná samota sestávající z pěti domů nalézající se na úbočí Causse de Saveterre nedaleko od městečka Le Rozier ve francouzském departementu Lozère.\n\nSamota byla založena u vodního pramene pod skalním převisem a je přístupná po horském turistickém chodníku vedoucím z obce Liacous do Saint Rome de Dolan, případně je možno zaparkovat automobil na malém parkovišti pod samotou na silnici z Le Rozier do Les Vignes a k samotě vystoupat cca 250 výškových metrů po původním přístupovém chodníku.\n\nÉglazines byla obydlena asi do konce 60 let 20. století, poslední obyvatelkou byla 80letá žena, která zde žila se svými kozami.\n"}
{"id": "929157", "url": "https://cs.wikipedia.org/wiki?curid=929157", "title": "Keshorn Walcott", "text": "Keshorn Walcott\n\nKeshorn Walcott (* 2. dubna 1993 Toco) je atlet ze státu Trinidad a Tobago, olympijský vítěz v hodu oštěpem z roku 2012.\n\nJeho prvním mezinárodním úspěchem bylo vítězství na juniorském mistrovství Střední Ameriky a Karibiku v hodu oštěpem v roce 2010. O rok později se na stejné soutěži mezi dospělými umístil čtvrtý a na Panamerických hrách skončil sedmý.\n\nV roce 2012 zvítězil v hodu oštěpem na juniorském mistrovství Střední Ameriky a Karibiku i na juniorském mistrovství světa v Barceloně. Zatím největšího úspěchu dosáhl na olympiádě v Londýně v roce 2012, kdy zvítězil ve finále v hodu oštěpem. Šlo o prvního olympijského vítěze od roku 1952, který nepochází z Evropy.\n\nOsobní rekord – 90,16 m – pochází z Diamantové ligy v Lausanne 9. července 2015. Jde současně o národní rekord státu Trinidad a Tobago. Jeho bratr Elton je rovněž atlet, trojskokan.\n\n\n"}
{"id": "929158", "url": "https://cs.wikipedia.org/wiki?curid=929158", "title": "Saint Marcellin (Gorges du Tarn)", "text": "Saint Marcellin (Gorges du Tarn)\n\nSaint Marcellin je v současné době již neobývaná samota sestávající ze čtyř domů nalézající se na úbočí Causse de Saveterre pod skalními převisy nazývanými Cirque de Saint Marcellin nedaleko od městečka Le Rozier ve francouzském departementu Lozère.\n\nSamota byla založena u vodního pramene pod skalním převisem a je přístupná po horském turistickém chodníku vedoucím z obce Liacous do Saint Rome de Dolan, případně je možno zaparkovat automobil na malém parkovišti pod samotou na silnici z Le Rozier do Les Vignes a k samotě vystoupat cca 250 výškových metrů po původním přístupovém chodníku.\n\nSvé jméno samota obdržela podle kaple Saint Marcellin vybudované u zdejšího pramene. Kaple spolu s pecí pro chléb a několika domy byla v posledních letech péčí dobrovolníků rekonstruována. Ke kapli se každoročně koná v červnu pouť.\n\nOd samoty jsou pěkné výhledy na protější stranu Gorges du Tarn.\n"}
{"id": "929159", "url": "https://cs.wikipedia.org/wiki?curid=929159", "title": "Eric Lemming", "text": "Eric Lemming\n\nEric Otto Valdemar Lemming (22. ledna 1880, Göteborg – 5. června 1930, tamtéž) byl švédský atlet, olympijský vítěz v hodu oštěpem z roku 1908 a 1912.\nPři svém prvním olympijském startu v Paříži v roce 1900 obsadil čtvrté místo v skoku vysokém, skoku o tyči a vrhu koulí, osmé místo v hodu diskem a dvanácté místo v skoku dalekém.\nNa olympiádě v Londýně v roce 1908 byl poprvé zařazen mezi disciplíny hod oštěpem. Lemming ve finále zvítězil. Další zlato získal v soutěži v hodu oštěpem volným způsobem (freestyle). Startoval také ve vrhu koulí a hodu diskem. O čtyři roky později na olympijských hrách ve Stockholmu obhájil zlato v hodu oštěpem. Byl prvním oficiálním světovým rekordmanem v této disciplíně výkonem 62,32 m z roku 1912, už předtím přitom devětkrát vytvořil neoficiální nejlepší světový výkon.\n\n"}
{"id": "929162", "url": "https://cs.wikipedia.org/wiki?curid=929162", "title": "Římskokatolická farnost Hřivice", "text": "Římskokatolická farnost Hřivice\n\nŘímskokatolická farnost Hřivice je územní společenství římských katolíků v Hřivicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení tzv. \"staré farnosti\" není známo. Matriky jsou v místě vedeny od roku 1784. Kanonicky byla farnost znovuzřízena v roce 1858.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Hřivice, která je tak spravována \"excurrendo\".\n\nŘímskokatolická farnost Hřivice\n\n"}
{"id": "929164", "url": "https://cs.wikipedia.org/wiki?curid=929164", "title": "Miklós Németh (atlet)", "text": "Miklós Németh (atlet)\n\nMiklós Németh (* 23. října 1946 Budapešť) je bývalý maďarský atlet, olympijský vítěz v hodu oštěpem z roku 1976.\nJde o syna olympijského vítěze v hodu kladivem z roku 1948 Imre Németha. Čtyřikrát startoval na olympijských hrách – v letech 1968, 1972, 1976 a 1980. Při svém třetím olympijském startu v Montrealu v roce 1976 vybojoval zlatou olympijskou medaili a současně výkonem 94,58 m vytvořil nový světový rekord. Startoval rovněž čtyřikrát na mistrovství Evropy v hodu oštěpem – bez zisku medaile.\nByl vyhlášen nejlepším sportovcem Maďarska v roce 1976. V letech 1981 až 1984 byl trenérem maďarských reprezentantů v hodu oštěpem. Jeho manželkou je Angéla Némethová, olympijská vítězka v hodu oštěpem z roku 1968.\n"}
{"id": "929167", "url": "https://cs.wikipedia.org/wiki?curid=929167", "title": "Trvalá dovolená", "text": "Trvalá dovolená\n\nTrvalá dovolená (\"Permanent Vacation\") je nezávislý americký film z roku 1980, jehož režisérem byl Jim Jarmusch. Film natočil během studií Newyorské univerzitě za stipendium, které bylo ale určeno na studium. Univerzita mu proto odmítla udělit absolutorium.\n\nHudba k filmu je dílem Jima Jarmusche a Johna Lurie. Dále je použita skladba \"Up There in Orbit\", kterou složil a hraje Earl Bostic.\n"}
{"id": "929168", "url": "https://cs.wikipedia.org/wiki?curid=929168", "title": "Elco van der Geest", "text": "Elco van der Geest\n\nElco van der Geest (* 4. května 1979 Haarlem, Nizozemsko) je bývalý nizozemský zápasník–judista, který od roku 2009 reprezentoval Belgii.\n\nS judem začal v útlém dětství společně se starším bratrem Dennisem pod vedením svého otce Cora. Připravoval se v tréninkovém centru Kenamju v Haarlemu. V Nizozemské seniorské reprezentaci se pohyboval od roku 1999 ve střední váze do 90 kg, ale na pozici reprezentační jedničky se prosadil až s přestupem do polotěžké váhy v roce 2001. V roce 2004 se kvalifikoval na olympijské hry v Athénách, kde ve čtvrtfinále svedl životní zápas s japonským fenoménem polotěžké váhy Kóseiem Inouem. Po bezchybném taktickém výkonu vedl minutu před koncem po kontratechnikách na dvě juka a v závěrečných sekundách, kdy Inoue riskoval ho hodil technikou seoi-nage na ippon. V semifinále však svůj čtvrtfinálový výkon v zápase s Igorem Makarove z Běloruska nezopakoval a v boji o třetí místo nestačil na svého neoblíbeného soupeře z Izraele Ariela Ze'eviho. Obsadil páté místo.\n\nV roce 2005 si na mistrovství světa v Káhiře v zápase s Bělorusem Jurijem Rybakem vážně poranil levé koleno. Bylo to podruhé v jeho kariéře (poprvé v roce 2000) a toto zranění podepsalo na jeho další kariéře. Ztráta sebedůvěry se nejvíce projevila s příchodem krajana Henka Grola do jeho polotěžké váhy v olympijském roce 2008. Vzájemné konfrontaci přišel o post reprezentační jedničky a start na olympijských hrách v Pekingu. Po olympijských hrách se se svým psychologem a mentorem Louisem Wijdenboschem rozhodl jít cestou menšího odporu a startovat za jinou zemi. Belgie neměla dlouhodobě v polotěžké váze zastoupení a po kontaktu s vlivným belgickým politikem a bývalým špičkovým judistickým trenérem Jean-Marie Dedeckerem obdržel v létě 2009 belgický pas. Nizozemci mu k odchodu nebránili a na podzim 2009 startoval poprvé na mistrovství světa v nových barvách. \nV roce 2010 vybojoval svůj druhý titul mistra Evropy. V roce 2012 se kvalifikoval na olympijské hry v Londýně, ale nevyladil optimálně formu a prohrál v úvodním kole s Tagirem Chajbulajevem z Ruska. Sportovní kariérů ukončil v roce 2013.\n\nElco van der Geest byl pravoruký judista, který často bojoval z opačného gardu. Jeho osobní technikou bylo nízké seoi-nage a o-guruma.\n\n\n\n"}
{"id": "929169", "url": "https://cs.wikipedia.org/wiki?curid=929169", "title": "Aleksandrów Kujawski", "text": "Aleksandrów Kujawski\n\nAleksandrów Kujawski je město v Kujavsko-pomořském vojvodství v Polsku. Je hlavním městem okresu Aleksandrów. Tvoří samostatnou městskou gminu. V roce 2011 zde žilo 12 614 obyvatel.\n"}
{"id": "929170", "url": "https://cs.wikipedia.org/wiki?curid=929170", "title": "Arto Härkönen", "text": "Arto Härkönen\n\nArto Härkönen (* 31. ledna 1959 Helsinky) je bývalý finský atlet, olympijský vítěz v hodu oštěpem z roku 1984.\nNa mezinárodních soutěžích startoval poprvé v roce 1982 – na mistrovství Evropy v Athénách obsadil v hodu oštěpem páté místo. Při premiéře světového šampionátu ve svém rodišti o rok později se nedostal do finále. Životním úspěchem bylo pro něj vítězství v hodu oštěpem na olympiádě v Los Angeles v roce 1984. Ve stejném roce si vytvořil osobní rekord výkonem 92,40 m.\n\n"}
{"id": "929173", "url": "https://cs.wikipedia.org/wiki?curid=929173", "title": "Dainis Kula", "text": "Dainis Kula\n\nDainis Kūla, uváděno i Dainis Kula (* 28. dubna 1959 Tukums) je bývalý sovětský atlet, olympijský vítěz v hodu oštěpem z roku 1980.\n\nPřed olympiádou v Moskvě byl jeho nejlepší výkon v hodu oštěpem 92,06 m (šlo o starý typ oštěpu). Ve finále olympijské soutěže měl první dva pokusy neplatné, ve třetím dopadl oštěp na plocho a nezanechal stopu. Rozhodčí ho přesto změřili a výkon 88,88 m mu umožnil postup mezi nejlepších osm finalistů. V dalším pokusu si výkonem 91,20 zajistil zlatou olympijskou medaili. Při premiéře mistrovství světa v atletice v Helsinkách v roce 1983 získal bronzovou medaili. Byl mistrem SSSR v hodu oštěpem v letech 1981 až 1983. Poté, co získalo Lotyšsko nezávislost, startoval na mezinárodních soutěžích v dresu své vlasti.\n\n"}
{"id": "929176", "url": "https://cs.wikipedia.org/wiki?curid=929176", "title": "Dušan Basta", "text": "Dušan Basta\n\nDušan Basta (srbskou cyrilicí Душан Баста, * 18. srpna 1984 Bělehrad, SFR Jugoslávie) je srbský fotbalový obránce a reprezentant, v současnosti působí v italském klubu SS Lazio.\n\nV letech 2002–2008 hrál za přední srbský tým Crvena Zvezda Bělehrad, se kterým vyhrál třikrát ligový titul i prvenství v národním poháru. V červenci 2008 odešel do italského klubu Udinese Calcio a nastoupil zde k předsezónním přátelským utkáním. Udine nicméně nechtělo využít pro Bastu jedné ze dvou kvót pro hráče mimo Evropskou unii a Basta tak odešel na sezónní hostování do US Lecce. Od sezóny 2009/10 již působil v Udine.\n\nV červnu 2014 přestoupil do SS Lazio, kde podepsal čtyřletou smlouvu.\n\nV A-mužstvu Srbska a Černé Hory debutoval 31. března 2005 v kvalifikačním domácím zápase se Španělskem, šel na hřiště v 77. minutě. Střetnutí skončilo remízou 0:0.\n\nByl součástí srbskočernohorského týmu na Mistrovství světa 2006 v Německu, ale do žádného ze tří utkání svého celku na turnaji nezasáhl. Reprezentace Srbska a Černé Hory skončila bez jediného bodu na poslední příčce základní skupiny C.\n\nBasta hrál v srbské reprezentaci do 21 let, kterou určitou dobu vedl jako kapitán.\n\nZúčastnil se Mistrovství Evropy hráčů do 21 let 2006 v Portugalsku, kde Srbsko podlehlo v semifinále Ukrajině 4:5 v penaltovém rozstřelu. Basta svůj pokus proměnil. Hrál rovněž na Mistrovství Evropy hráčů do 21 let 2007 konaném v Nizozemsku, kde Srbsko po výhrách 1:0 nad Itálií a Českou republikou a prohře 0:2 s Anglií obsadilo se 6 body první místo základní skupiny B a poté dokráčelo až do finále, kde podlehlo domácímu Nizozemsku 1:4.\n\nV A-mužstvu Srbska debutoval 29. 2. 2012 v přátelském zápase v Larnace proti reprezentaci Kypru\n(remíza 0:0).\n\n6. února 2013 vstřelil svůj premiérový gól v srbské reprezentaci v přátelském zápase s domácím Kyprem, Srbsko zvítězilo 3:1.\n\n"}
{"id": "929177", "url": "https://cs.wikipedia.org/wiki?curid=929177", "title": "Langueux", "text": "Langueux\n\nLangueux (bretoňsky) \"Langaeg\" je francouzské město, leží v bretaňském departementu Côtes-d'Armor. Je to správní sídlo kantonu Langueux, patřícího do Arrondissementu Saint-Brieuc. První písemná zmínka o vsi pochází z roku 1163, kdy se zde uvádí kostel sv. Ilana. Identita tohoto světce není jasná. Roku 1369 bylo Langueux sídlem farnosti, jurisdikcí spadalo pod Saint-Brieuc. Samostatnou správní jednotkou se město stalo v roce 1790. Město měnilo v historii několikrát svůj název, ten dnešní obdrželo úředním výnosem v roce 1801. Od roku 1991 se zde každoročně koná závod \"Langueuxská korida\", což je silniční běh mužů a žen na 10 km s mezinárodní účastí.\n\nStávající kostel svatých Petra a Pavla je stavbou z roku 1853.\n\nPartnerská města Langueux jsou Dabaga v Nigérii a Vadebridge ve Spojeném království.\n\n"}
{"id": "929178", "url": "https://cs.wikipedia.org/wiki?curid=929178", "title": "Doug Houda", "text": "Doug Houda\n\nDouglas Harold Houda (* 3. června 1966, Blairmore, Kanada) je bývalý kanadský hokejový obránce.\n\nDraftován byl v roce 1984 týmem Detroit Red Wings ve druhém kole. V NHL odehrál za Detroit Red Wings, Hartford Whalers, Los Angeles Kings, Buffalo Sabres, New York Islanders a Mighty Ducks of Anaheim celkem 561 zápasů v základní části a 18 v play-off. V základní části vstřelil 19 gólů a zaznamenal 63 asistencí. V play-off zaznamenal 3 asistence. S týmem Rochester Americans se roce 1996 stal vítězem Calder Cupu. Od roku 2006 působí jako asistent trenéra u týmu NHL Boston Bruins.\n\n"}
{"id": "929182", "url": "https://cs.wikipedia.org/wiki?curid=929182", "title": "Aleš Mertelj", "text": "Aleš Mertelj\n\nAleš Mertelj (* 22. března 1987 Kranj, Jugoslávie) je slovinský fotbalový záložník a reprezentant, od 27.7. 2018 působí v českém klubu MFK Karviná.\n\nJeho starší bratr Sandi hraje profesionálně vodní pólo. Mimo něj má Aleš ještě sestru.\n\nMertelj zahájil fotbalovou kariéru v klubu NK Triglav Kranj. Následně odešel v roce 2008 do prvoligového FC Koper, kde v sezóně 2008/09 odehrál 35 ligových zápasů a vstřelil 3 branky. Po sezóně přestoupil do předního slovinského klubu NK Maribor, se kterým vyhrál řadu domácích trofejí včetně ligových titulů.\n\nAleš Mertelj debutoval v A-týmu Slovinska 26. května 2012 v přátelském utkání proti domácímu Řecku. Dostal se na hřiště v 85. minutě za stavu 1:0 pro domácí, utkání nakonec skončilo remízou 1:1.\n\n"}
{"id": "929185", "url": "https://cs.wikipedia.org/wiki?curid=929185", "title": "Římskokatolická farnost Libořice", "text": "Římskokatolická farnost Libořice\n\nŘímskokatolická farnost Libořice (lat. \"Liboricium\") je územní společenství římských katolíků v Libořicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení tzv. \"staré farnosti\" není známo. Matriky jsou v místě vedeny od roku 1673.\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Libořice, která je tak spravována \"excurrendo\".\n\n\n"}
{"id": "929187", "url": "https://cs.wikipedia.org/wiki?curid=929187", "title": "Franz Eduard Strache", "text": "Franz Eduard Strache\n\nFranz Eduard Strache, též \"Eduard Strache starší\" (29. srpna 1815 Rumburk – 22. ledna 1894 Vídeň), byl rakouský a český podnikatel, novinář, fotograf a politik německé národnosti, starosta Rumburku, v 60. letech 19. století poslanec Českého zemského sněmu.\n\nByl synem podnikatele a majitele nemovitostí Floriana Stracheho. Zpočátku sám působil jako obchodník. Zároveň se zajímal o malířství a chemii a ve 40. letech 19. století začal experimentovat s daguerrotypií. Na kresbě z roku 1843 je vyobrazen během zhotovování daguerrotypie a jde o první takovýto dobový doklad na území českých zemí.\n\nV této době se rovněž politicky angažoval. Během revolučního roku 1848 zasedal v předsednictvu německé organizace Verein der Deutschen aus Böhmen, Mähren und Schlesien zur Aufrechterhaltung ihrer Nationalität (\"Spolek Němců z Čech, Moravy a Slezska pro zachování své národnosti\") a zároveň byl členem v Lipsku sídlícího spolku pro podporu německých zájmů ve východních územích. V srpnu 1848 se podílel na pořádání německého sjezdu v Teplicích, kde se navrhovalo rozdělení českých zemí (a Rakouska) na kraje podle převažující národnosti s tím, že v Čechách by došlo k administrativnímu ustavení německých a českých krajů. Od listopadu 1848 do května 1849 zasedal jako nezařazený poslanec celoněmeckého Frankfurtského parlamentu, kde většinou hlasoval s levicí (liberálové).\n\nV září 1850 se stal starostou Rumburku a ve funkci setrval do srpna 1856. Během jeho působení v čele obce došlo k výstavbě špitálu, školy a k reformě péče o chudé. Z politických důvodů měl být zatčen a přemístěn do Prahy, ale nakonec zůstal na svobodě. Přesídlil do Vídně, kde spolupracoval s Ignazem Kurandou na vydávání listu \"Ostdeutsche Post\". Díky svým zájmům měl široký tematický záběr, od témat politických, národohospodářských až po umělecké. Kromě toho podnikal ve stavebnictví a zasedal ve vedení finančního ústavu Bodencreditanstalt a železniční společnosti Rakouská severozápadní dráha. Měl podíl v několika důlních a železářských firmách.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod Rumburk) do Českého zemského sněmu.\n\nPo roce 1866 se stáhl do soukromí a zabýval se hlavně uměním; sbíral a rekonstruoval obrazy. Patřil mezi průkopníky fotografování v severních Čechách. Jeho syn Hugo Strache byl chemikem a technikem, synovec Eduard Strache působil rovněž jako poslanec Českého zemského sněmu a na počátku 20. století starosta Varnsdorfu. V Rumburku vedl tiskárnu spoluzaloženou Franzem Eduardem Strachem.\n"}
{"id": "929188", "url": "https://cs.wikipedia.org/wiki?curid=929188", "title": "Tajuplný vlak", "text": "Tajuplný vlak\n\nTajuplný vlak (\"Mystery Train\") je nezávislý americký povídkový film z roku 1989, jehož režisérem byl Jim Jarmusch.\n\n\n\n\nHudba k filmu je dílem Johna Lurie. Dále jsou použity skladby:\n\n"}
{"id": "929190", "url": "https://cs.wikipedia.org/wiki?curid=929190", "title": "Římskokatolická farnost Hrušovany nad Jevišovkou", "text": "Římskokatolická farnost Hrušovany nad Jevišovkou\n\nŘímskokatolická farnost Hrušovany nad Jevišovkou je územní společenství římských katolíků s farním kostelem svatého Štěpána v děkanátu Znojmo. Do farnosti patří město Hrušovany nad Jevišovkou.\nBudova kostela je připomínána v roce 1339. Současný farní kostel svatého Štěpána byl postaven roku 1758.\n\nDne 8. srpna 2010 při oslavě výročí posvěcení farního chrámu sv. Štěpána byla v Hrušovanech u kostela posvěcena nově postavená kaple Panny Marie Lurdské.\n\nV letech 1946 až 1962 působil ve farnosti krátce jako kaplan, později jako administrátor a farář P. Antonín Němčanský. Na začátku 21. století zde byl farářem P. Leopold Nesveda. Farářem je od 15. září 2010 R. D. Mgr. Jan Pouchlý.\n\nDne 3. července 2005 slavil primici ve farním kostele novokněz R. D. Mgr. Martin Grones.\n\nDnem vzájemných modliteb farností za bohoslovce a bohoslovců za farnosti brněnské diecéze je 31. březen. Adorační den připadá na nejbližší neděli po 7. červnu. Ve farnosti se pravidelně koná tříkrálová sbírka. V roce 2015 se při ní vybralo 60 397 korun. Výtěžek sbírky v roce 2017 představoval 69 773 korun.\n"}
{"id": "929193", "url": "https://cs.wikipedia.org/wiki?curid=929193", "title": "Igor Makarov", "text": "Igor Makarov\n\nIgor Viktorovič Makarov nebo bělorusky Ihar Viktaravič Makarau (* 20. července 1979 Kimry, Sovětský svaz) je běloruský zápasník–judista ruské národnosti, olympijský vítěz z roku 2004.\n\nNarodil se v dnešním Rusku v Kimry do ruské rodiny. Ještě v éře Sovětského svazu se s rodiči přestěhoval za prací do běloruského Homelu. Zápasení se věnoval od 10 let. Jeho osobním trenérem byl po celou sportovní kariéru Vladimir Asin. V běloruské judistické reprezentaci se pohyboval od roku 1998 v polotěžké váze do 100 kg. V roce 2000 dostal v olympijské nominaci na olympijské hry v Sydney zkušenější Leonid Svirid.\n\nV roce 2003 třetím místem na mistrovství světa v Osace vybojoval přímou kvalifikaci na olympijské hry v Athénách. Začátkem olympijského roku 2004 ho postihla nešťastná událost smrtí jeho matky, která ho ke sportu přivedla. Na olympijský turnaj se přes tuto nešťastnou událost připravil velmi dobře. V semifinále vybodoval Nizozemce Geesta, který z turnaje vyřadil největšího favorita Japonce Inoueho a ve finále podobným způsobem na body porazil Jihokorejce Čang Song-hoa. Získal zlatou olympijskou medaili.\n\nZačátkem roku 2005 utrpěl vážné zranění ramene, které ho vyřadilo téměř na rok z přípravy. Po rekonvalescenci u něho nastala další komplikace a to se shazováním váhy. Nakonec tím přišel o možnost obhajovat zlatou medaili na olympijských hrách v Pekingu. V dalších letech úspěšně zápasil v těžké váze nad 100 kg a dokázal se vypořádat se změnami pravidel v roce 2010, které zakázaly přímý útok na nohy soupeře (jeho oblíbené).\n\nV roce 2012 si zajistil účast na olympijských hrách v Londýně a po dobrém taktickém výkonu obsadil 5. místo. Před mistrovstvím světa v roce 2013 se dostal do konfliktu s reprezentačním trenérem. Ten ho kvůli slabé výkonnosti nenominoval na mistrovství světa a tímto prakticky ukončil sportovní kariéru.\n\nV roce 2014 otevřel v Homelu judistickou školu pro děti.\n\n\n\n"}
{"id": "929194", "url": "https://cs.wikipedia.org/wiki?curid=929194", "title": "Franz Suida", "text": "Franz Suida\n\nFranz Suida (1807 – 31. března 1886 Žofiino údolí u Dědova) byl rakouský a český podnikatel a politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl podnikatel v textilním průmyslu. Byl ředitelem firmy Franz Suida & Söhne. Továrna sídlila v Dědově.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Broumov – Police) do Českého zemského sněmu jako nezávislý německý kandidát. Do sněmu se pak vrátil až ve volbách roku 1872, nyní za kurii obchodních a živnostenských komor (obvod Liberec).\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Opětovně se do vídeňského parlamentu dostal v prvních přímých volbách roku 1873 za kurii obchodních a živnostenských komor. Rezignaci na mandát oznámil na schůzi 19. října 1876. Politicky patřil k německému liberálnímu táboru (takzvaná Ústavní strana). Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem.\n\nJeho syn Jaroslav Suida působil jako podnikatel, starosta Broumova a krátce i poslanec zemského sněmu.\n"}
{"id": "929198", "url": "https://cs.wikipedia.org/wiki?curid=929198", "title": "Brodnica", "text": "Brodnica\n\nBrodnica () je město v Kujavsko-pomořském vojvodství v Polsku. Je sídelním městem okresu Brodnica. Tvoří samostatnou městskou obec (gminu). V roce 2011 zde žilo 28 416 obyvatel.\n\n"}
{"id": "929200", "url": "https://cs.wikipedia.org/wiki?curid=929200", "title": "Čínská ústřední televize", "text": "Čínská ústřední televize\n\nČínská ústřední televize (, , zkrácené CCTV) je čínská státní televize, největší televizní společnost v pevninské Číně. CCTV provozuje síť 22 různorodých televizních stanic, které jsou dostupné více než miliardě diváků.\n\n"}
{"id": "929202", "url": "https://cs.wikipedia.org/wiki?curid=929202", "title": "Tam, kde stojí církve skála", "text": "Tam, kde stojí církve skála\n\nTam, kde strmí církve týmě, později Tam, kde strmí církve skála a Tam kde stojí církve skála, je oslavná a přímluvná píseň, která se označuje a používá jako česká papežská hymna. \n\nText je poměrně volným překladem anglické písně \"Full in the panting heart of Rome\", jejímž autorem je westminsterský arcibiskup Nicholas kardinál Wiseman (Jednotný kancionál autora se shodným rokem úmrtí uvádí jménem M. Wieseman, též bývá chybně jmenován jako Michael kardinál Wiseman). Autor prvního českého překladu, tedy původního českého textu \"Tam, kde strmí Církve týmě\", je královéhradecký kanovník Josef Antonín Šrůtek, jak uvádí Kancionál cyrilometodějský vydaný v Brně roku 1949. Hudbu české verze složil kapelník Jan Nepomuk Škroup, bratr Františka Škroupa. Dochovaný zápis písně datuje Vědecká knihovna v Olomouci přibližně rokem 1875. Jednotný kancionál vydávaný od roku 1973 obsahuje pod číslem písně 931 zkrácený a upravený text, jako autora textu však (v 10. vydání z roku 1985) uvádí pouze M. Wiesemana a jako autora nápěvu J. N. Škroupa. \n\nPopularita papežských hymen nastala v období posilování centrální role papežství a centralizace římskokatolické církve, tedy tendencí, které se předtím silně projevily zejména na prvním vatikánském koncilu (1869–1870). \n\nText procházel postupnými úpravami. Refrén má obsahovat vždy jméno aktuálního papeže, současné znění uvedené ve Společném kancionálu českých a moravských diecézí uvádí náhražkový obecný text. \n"}
{"id": "929208", "url": "https://cs.wikipedia.org/wiki?curid=929208", "title": "Opel Meriva", "text": "Opel Meriva\n\nOpel Meriva je automobil vyráběný automobilkou Opel mezi roku 2003 a 2017. Jedná se o vůz kategorie malé MPV.\n\nPrvní generace byla představena v roce 2003. Tato generace byla velmi oblíbená hlavně díky svému prostornému interiéru a spolehlivosti. Meriva A byla o 265 mm kratší než větší Zafira A, ovšem s rozvorem za Zafirou A zaostávala jen o 64 mm. Meriva A měla také velký výběr motorů. V roce 2006 se dočkala Meriva A modernizace, která se týkala hlavně nových motorů.\nOpel Meriva B byla představena na konci roku 2010. Dostala nejnovější prvky a nové asistenty. Úplnou novinkou se stal neobvyklý systém otevírání bočních dveří. Mimo to dostala nové motory apod. V roce 2017 byla výroba modelu Meriva ukončena. \n"}
{"id": "929209", "url": "https://cs.wikipedia.org/wiki?curid=929209", "title": "Golub-Dobrzyń", "text": "Golub-Dobrzyń\n\nGolub-Dobrzyń je město v Kujavsko-pomořském vojvodství v Polsku. Je hlavním městem okresu Golub-Dobrzyń. Tvoří samostatnou městskou gminu. V roce 2011 zde žilo 12 959 obyvatel.\n"}
{"id": "929213", "url": "https://cs.wikipedia.org/wiki?curid=929213", "title": "FC Differdange 03", "text": "FC Differdange 03\n\nFC Differdange 03 (lucembursky Football Club Déifferdeng 03) je lucemburský fotbalový klub z města Differdange (jihozápadní Lucembursko), který byl založen v roce 2003.\n\nV sezóně 2012/13 se klub umístil na 4. příčce lucemburské nejvyšší soutěže Nationaldivisioun.\n\nFC Differdange 03 vznikl v roce 2003 sloučením dvou klubů z města Differdange: FA Red Boys Differdange (Football Association Red Boys Differdange) a AS Differdange (Association Sportive Differdange). FA Red Boys patřil k nejúspěšnějším lucemburským klubům, byl šestinásobným vítězem Nationaldivisioun (v sezónách 1922/23, 1925/26, 1930/31, 1931/32, 1932/33, 1978/79) a čtrnáctinásobným vítězem v lucemburském fotbalovém poháru (1924/25, 1925/26, 1926/27, 1928/29, 1929/30, 1930/31, 1933/34, 1935/36, 1951/52, 1952/53, 1971/72, 1978/79, 1981/82, 1984/85).\n\nPozn.: Od roku založení klubu v roce 2003 jako FC Differdange 03\n\n"}
{"id": "929214", "url": "https://cs.wikipedia.org/wiki?curid=929214", "title": "Talentovaný pan Ripley", "text": "Talentovaný pan Ripley\n\nTalentovaný pan Ripley (v originále \"The Talented Mr. Ripley\") je americký psychologický thriller z roku 1999 režiséra Anthonyho Minghella, který k filmu zároveň i napsal scénář. Film je adaptací stejnojmenné knihy od Patricia Highsmith z roku 1955.\n\nV hlavních rolích filmu se objevují Matt Damon jako Tom Ripley, Gwyneth Paltrow jako Marge Sherwood, Jude Law jako Dickie Greenleaf, Cate Blanchett jako Meredith Logue (postava vytvořená pro film), Philip Seymour Hoffman jako Freddie Miles, Jack Davenport jako Peter Smith-Kingsley (postava rozšířená pro film), James Rebhorn jako Herbert Greenleaf a Celia Weston jako teta Joan.\n\nTom Ripley je mladý muž, který se snaží vydělat si na živobytí v padesátých letech v New Yorku tím, že používá své \"talenty\" — padělání, lhaní a vydávání se za někoho jiného. Během práce na večírku ho osloví zámožný stavitel lodí Herbert Greenleaf, kteří věří, že Ripley chodil na Princetonskou univerzitu spolu s jeho synem Dickiem. Greenleaf najímá Ripleyho k cestě do Itálie, aby zde přesvědčil Dickieho k návratu domů do Spojených států a za to Ripleymu zaplatí 1000 dolarů. Ripley návrh přijímá, ačkoliv na Princeton nikdy nechodil a s Dickiem se nikdy nesetkal.\n\nKrátce po svém příjezdu do Itálie Ripley zinscenuje \"náhodné\" setkání na pláži s Dickiem a jeho přítelkyní Marge Sherwood a rychle se vetře do jejich životů. Na jednom ze svých výletů se Dickie a Ripley setkávají s Dickieho přítelem Freddiem Milesem, který se k Ripleymu chová se špatně skrývaným pohrdáním.\n\nVěci se začínají měnit poté, co místní dívka, se kterou Dickie čekal dítě, spáchala sebevraždu (utopila se) poté, co ji Dickie odmítl finančně pomoci. Brzy nato má Dickie už dost svého nového přítele, protiví se mu jeho neustálá přítomnost a dusivá závislost na něm, zvláště poté, co zjistí, jak Ripley lhal ohledně jejich společných dní na Princetonu. Ripleyho vlastní city jsou zkomplikovány jeho vlastní touhou zachovat si bohatý životní styl, kterým žije Dickie a jeho rostoucí sexuální posedlosti ke svému novému příteli.\n\nJako gesto k Ripleymu ho Dickie pozve na krátké prázdniny do San Rema. Najmou si malou loďku a vypraví se na moře. Dickie vybouchne vzteky, když ho Ripley konfrontuje ohledně jeho chování a začnou se na lodi prát, když Ripley udeří Dickieho veslem. Dickie na něj zaútočí a chce ho vyhodit z loďky, která plave v hlubokém moři, ale Ripley Dickieho utluče veslem k smrti. Chce skrýt svůj zločin, potopí loď, kde stále leží mrtvý Dickie a sám plave ke břehu.\n\nKdyž si ho hotelová recepční splete s Dickiem, tak si Ripley najednou uvědomí, že si může přivlastnit Dickieho identitu. Padělá jeho podpis, upravuje svůj pas a začne žít z jeho příspěvků. Používá Dickieho psací stroj ke komunikaci s Marge a přiměje ji myslet si, že ji Dickie opustil. Dokonce se přihlásí do dvou samostatných hotelů, jednou jako on sám a jednou jako Dickie a poté posílá zprávy mezi \"těmi dvěma muži\" prostřednictvím hotelového personálu, aby vytvářel iluzi, že je Dickie stále naživu.\n\nRipley si pronajímá drahý byt v Římě a stráví osamělé Vánoce tím, že si pro sebe nakoupí drahé dárky. Freddie navštíví to, co předpokládá, že je Dickieho byt a okamžitě se stane vůči Ripleymu podezřívavý; byt není zařízen v tom, co on považuje za Dickieho styl, ačkoliv se zdá, že Ripley perfektně zkopíroval Dickieho oděvy a způsoby. Při cestě z bytu se Freddie setkává s paní domácí, která o Ripleym mluví jako o \"signoru Greenleafovi\". Freddie se vrací, aby konfrontoval Ripleyho, který ho ale přepadne a zavraždí.\n\nBěhem několika příštích týdnů se Ripleyho existence stává \"hrou na kočku a myš\" s policií a Dickieho přáteli. Jeho nesnáze jsou komplikovány přítomností Meredith Logue, dědičky, se kterou se setkal při příjezdu do Itálie a které se představil jako Dickie Greenleaf. Ripley je donucen napsat Dickieho jménem sebevražedný dopis na rozloučenou a přestěhuje se do Benátek. V rychlém sledu ho konfrontují Marge, Dickieho otec a americký soukromý detektiv Alvin MacCarron. Zvláště Marge podezřívá Ripleyho zapojení ve smrti Dickieho a když vyjádří své podezření, je Ripley připraven ji zabít. Nepodaří se mu to, protože do bytu vstupuje Peter Smith-Kingsley, jeden z Marginých přátel.\n\nMacCarron prozrazuje, že se pan Greenleaf rozhodl Ripleymu dát podstatnou část Dickieho příjmů, aby se italská policie nedozvěděla o dřívějších ošklivých činech jeho syna, jako například na útok na studenta Princetonu.\n\nRipley se vydává na plavbu se Smithem-Kingsleym, který je nyní jeho milencem a zjistí, že na palubě je také Meredith. Ripley si uvědomí, že je nemožné zatajit před Smithem-Kingsleym to, že se vydává za Dickieho, protože se Meredith a Smith-Kingsley znají a určitě si během plavby vymění pár slov. Toto dilema nemůže vyřešit zavražděním Meredith, protože ona cestuje s rodinou, která by si velice rychle všimla jejího zmizení. Film končí, když plačící Ripley škrtí Smithe-Kingsleyho v posteli a poté jde sám do své kajuty.\n\n"}
{"id": "929215", "url": "https://cs.wikipedia.org/wiki?curid=929215", "title": "Háďátko zhoubné", "text": "Háďátko zhoubné\n\nHáďátko zhoubné, též háďátko cibulové, \"Ditylenchus dipsaci\", je hlístice, která poškozuje rostliny, především cibuloviny.\n\nDITYDI\n\nPodle EPPO je pro patogena s označením háďátko zhoubné \"Ditylenchus dipsaci\" používáno více rozdílných názvů, například \"Anguillulina dipsaci\" nebo \"Tylenchus devastator\".\n\nAreál rozšíření háďátka zhoubného zahrnuje Evropu, Asii, obě Ameriky i Austrálii. V Evropě je na většině území běžným druhem, a to včetně Česka.\n\nHáďátko zhoubné je hlístice o velikosti 1,5 mm (1,2mm). Obří rasa patogena mívá délku až 2 mm. V ústní dutině háďátek je silný dutý bodec.\n\nHostitelem je mnoho druhů rostlin, patogen je polyfág a obligátní parazit. Mezi napadané rostliny patří například hrášek, červená řepa, jahodník, tykev, dýně, rebarbora a okrasné cibuloviny.\n\nHáďátko zhoubné proniká do rostlin buď z půdy nebo zamořené sadby a občas ze semen. Žije mezi buňkami listů cibule nebo česneku a mezi šupinách cibulí. Samice zplodí 250 vajec v průběhu cyklu. Při optimálních teplotách v rozmezí 15 až 20 ° C se vyvine až šest generací za rok.\n\nTento druh háďátka, včetně jeho ras, je ekologicky plastický, pro kombinaci schopnosti polyfága který může přežívat za nepříznivých podmínek v anabióze. Lepší vývoj háďátka pozorován v oblastech s mírným klimatem, kde je dostatečný přívod čerstvého vzduchu vlhkost v kombinaci s prodlouženou dobou optimální teploty (15-20 ° C). Nebezpečný výskyt je zaznameáván především na těžkých půdách. Antagonisty háďátek v půdě jsou houby rodů \"Arthrobotrys\" a \"Dactylaria\".\n\nObecně platí, že tato hlístice způsobuje otoky a narušení nadzemních částí rostlin a nekrózu nebo hnilobu báze stonků, cibule, hlízy a oddenků.Rostliny napadené háďátkem jsou deformované, mají chlorotické, žloutnoucí, pokřivené listy, často visí jako zvadlé, špatně nasazují květy. Celé rostliny žloutnou a usychají, kořeny a báze stonku práchniví. Cibule zahnívá a hniloba napadá i kořenový systém. Významným znakem je praskání podpučí cibulí. Napadené rostliny se vyskytují v ohniscích. Skladované cibule mohou být poškozovány i během skladování. Okrasným cibulovinám často vykvétají květy na extrémně krátkých stvolech. Celé rostliny se obvykle dají snadno vytáhnout z půdy a při silném napadení se přetrhnou.\n\nAčkoliv hlístice napadá řadu rostlinných druhů, zvláště významné bývá napadení cbulovin. Nejtypičtějším příznakem poškození česneku je houbovatění pletiv a deformace celých rostlin. Silně poškozeno bývá zejména podpučí, které často praská a vyrůstá z něho omezený počet kořenů.\n\nNa jahodníku háďátka poškozují rašící listy a vyvíjející se květy. Napadené rostliny jsou menší, listové řapíky a květní stonky zduřelé. Čepele listů jsou křehké a zdeformované a rostliny málo kvetou.\n\nCelá rostlina usychá a má příznaky zakrslosti a otok v místě kořenového krčku. Výrazně jsou zkrácena internodia. Při těžkém napadení rostliny dochází k úhynu.\n\nHlístice stonku způsobuje zakrnění a deformace spodní části stonku, které vede k vážnému poškození.\n\nPatogen způsobuje otoky a deformace tkáně stopky nebo léze, které jsou nejdříve červenavé později černé, v závislosti na kultivaru a prostředí. Nově vytvořené lusky mají tmavě hnědou barvu. Léze obklopují stonek. Nekrózy listového řapíku je obvyklá při velkém napadení háďátkem, ale může být zaměňována s příznaky vyvolané houbovými patogeny. Infikované semena jsou tmavší, deformaovaná, menší mít skvrny na povrchu. Těžké napadení často způsobuje úhyn hlavního výhonku.\n\nPříznaky lze snadno zaměnit za napadení vrtalkou pórovou (\"Napomyza gymnostoma\"). Příznaky na nadzemních částech jsou velmi podobné, ale vrtalka na rozdíl od háďátek nepoškozuje kořenový systém rostlin. Příznaky mohou být překryty druhotným napadením poškozených rostlin patogeny.\n\nHáďátko zhoubné je jednou z nejničivějších hlístic, zejména v zemích s mírným podnebím. Bez prevence může způsobit úplné znehodnocení porostů hostitele (např. cibule, česnek, obiloviny, luštěniny, jahody, okrasné rostliny, zejména cibulovin).\n\nV případě, že je půda silně zamořena nad ekonomickou mez 10 larev patogena na 500cm), napadení ovlivňuje výnos. při zvýšení o 40 % výnos cibule a česneku klesá na polovinu. Poškození je mnohem vážnější ve vlhkém podnebí.\n\nPatogen se obvykle šíří z rostlinných zbytků a zásobních orgánů, šíří se s zamořenou půdou, ale přenáší se i semeny. Háďátka jsou schopna přežívat v půdě několik let v inaktivním stavu a být šířena zamořenou půdou bez projevů napadení.\n\nKomplexní opatření je nezbytné. K dispozici nejsou přípravky na přímou ochranu rostlin. V zahraničí jsou používány preparáty na bázi houby rodu \"Arthrobotrys\".\n\nVe sklenících a pro předpěstování rostlin se provádí sterilizace půdy parou. Důležité je setí a výsadba uznaných materiálů a vyhýbání se se nákupu sadby zdeformované nebo jinak podezřelé. Dalšími opatřeními je využívání širokého osevního postupu a pěstování vhodných předplodin. Po zjištěném napadení na pozemku je třeba nepěstovat 4 - 6 let hostitelské rostliny, jako cibuloviny, brukvovité, kukuřici, obilniny. Pomáhá dostatečné hnojení organickými hnojivy. Během vegetace je důležité odstraňovat podezřelé rostliny i s okolní zeminou (tzv. negativní výběry). Napadené zbytky rostlin se nesmějí kompostovat, protože i kompost by se mohl stát zdrojem infekce.\n\nRezistentní odrůdy například u cukrovky nebo meziplodiny neexistují. Odrůdy cukrovky tolerantní k cystotvornému háďátku řepnému nejsou vhodné, protože citlivě reagují na napadení háďátkem zhoubným.\n\nCo se chemické ochrany týče, před sázením lze česnek jako součást prevence namořit 5% roztokem Sulky (sirný přípravek). Doba moření by měla být okolo 12 hodin, neboť některé populace již začínají být síře odolné a tak se moření Sulkou doporučuje především proti vlnovníku česnekovému. Sulka jako desinfekční zásada hrozí při déletrvajícímu účinku poškozením popálení sadby. Proti háďátku se doporučuje pozdní výsadba před zámrzem.\n\n"}
{"id": "929219", "url": "https://cs.wikipedia.org/wiki?curid=929219", "title": "Koronowo", "text": "Koronowo\n\nKoronowo je polské město v okrese Bydhošť v Kujavsko-pomořském vojvodství. Je centrem městsko-vesnické gminy Koronowo.\n\nV roce 2011 zde žilo 11 332 obyvatel.\n"}
{"id": "929221", "url": "https://cs.wikipedia.org/wiki?curid=929221", "title": "Mistrovství světa juniorů v atletice 1986", "text": "Mistrovství světa juniorů v atletice 1986\n\n1. mistrovství světa juniorů v atletice se uskutečnilo ve dnech 16. – 20. července 1986 na Olympijském stadionu v řeckých Athénách. Na programu bylo dohromady 41 disciplín (23 chlapeckých a 18 dívčích). Šampionátu se zúčastnilo 1135 atletů (752 chlapců a 383 dívek) ze 142 států světa. Podle zdrojů IAAF se MSJ zúčastnilo 1188 atletů a atletek ze 143 států světa.\n\n"}
{"id": "929222", "url": "https://cs.wikipedia.org/wiki?curid=929222", "title": "Abbie Cornish", "text": "Abbie Cornish\n\nAbbie Cornish (* 7. srpna 1982, Lochinvar, Nový Jižní Wales) je australská filmová a televizní herečka. S herectvím začínala již ve svých patnácti letech, kdy poprvé hrála v televizním seriálu. V roce 2000 hrála svou první filmovou roli ve filmu \"Opičí maska\". Následovala řada dalších filmů, mezi které patří \"Dobrý ročník\" (2006), \"Sucker Punch\" (2011) a \"Sedm psychopatů\" (2012). Její mladší sestrou je herečka Isabelle Cornish.\n\nAbbie Cornish se narodila ve vesnici Lochinvar v Novém Jižním Walesu, jako druhá z celkem pěti dětí Shelley a Barryho Cornishových. Vyrůstala spolu se třemi bratry a sestrou (také herečkou) na velké farmě v Hunter Valley poblíž Lochnivaru. Ve věku 13 let se pro ni mnohé změnilo; začala s modelingem i herectvím a stala se z ní zapřísáhlá vegetariánka. Na televizní obrazovce se ale poprvé objevila až když jí bylo 15 a to v seriálu \"Children´s Hospital\". Na středí škole díky vynikajícím výsledkům přeskočila osmou třídu. V 16 letech odešla od rozvádějících se rodičů. Záhy nato začaly přicházet i její první televizní úspěchy, přesto se v té době věnovala spíše přípravě na studium veteriny, než čemukoliv jinému.\n\nV roce 2006 se stala vyslankyní Institutu ochrany zvířat za práva zvířat a od té doby je známá jako milovnice zvířat a propagátorka jejich práv, účastní se i různých akcí.\n\nV souvislosti s natáčením filmu \"Ve službách války\" (2007) se v bulvárních médiích spekulovalo o jejím podílu na rozpadu manželství Ryana Phillippa a Reese Witherspoonové, avšak Abbie toto obvinění odmítla. Vztah s ním totiž začal až po rozvodu v roce 2008. Roku 2010 se ale rozešli.\n\nJejí kariéra začala modelingem, když jí bylo 13 let. Jako modelka se tehdy ocitla v soutěži pro \"Dolly Magazine.\" V roce 1999 jí byla udělena cena od Australského filmového institutu za roli v \"Wildside\" a byla jí nabídnuta role v celovečerním filmu \"The Monkey Mask\" (Opičí maska).\n\nV roce 2004 získala další ocenění, tentokrát za roli v kratším filmu \"Everything Goes\" s Hugem Weavingem. Získala cenu Australského filmového institutu za nejlepší ženský herecký výkon v hlavní roli, dále také získala ocenění za nejlepší ženský herecký výkon v FCCA a IF Awards a nejlepší výkon v roce 2005 na mezinárodního filmového festivalu v Miami pro její roli ve filmu \"Salto do života.\" Od té doby si zahrála ještě v mnoha dalších celovečerních filmech, přesto lze říct, že největšího úspěchu se jí dostalo za roli ve filmu Dobrý ročník s Russellem Crowem, dále také ve filmu Jasná hvězda, díky kterému byla nominována na mnoho cen.\n\nV roce 2000 začala Cornishová vystupovat pod přezdívkou \"Dusk\" jako raperka. Na začátku roku 2015 vydala dvě skladby; „Evolve“ s Jane Tyrrellovou, a „Way Back Home“.\n\n"}
{"id": "929225", "url": "https://cs.wikipedia.org/wiki?curid=929225", "title": "Precious", "text": "Precious\n\nPrecious (v anglickém originále \"Precious: Based on the Novel Push by Sapphire\") je americký dramatický film režiséra Lee Danielse z roku 2009. Scénář napsal Geoffrey S. Fletcher podle románu \"Push\" spisovatelky Sapphire z roku 1996. Ve filmu vystupuje mnoho ženských postav, které ztvárňují Gabourey Sidibe jako hlavní postava, dále Mo'Nique, Paula Pattonová, Mariah Carey, ale ve vedlejší roli i Lenny Kravitz.\n\nJeště než měl film distributora, byl představen na festivalu Sundance Film Festival v lednu 2009 a později na festivalu v Cannes. Na Sundance byl oceněn cenou publika a velkou cenou poroty za nejlepší drama a Mo'Nique získala speciální cenu poroty za nejlepší herečku ve vedlejší roli. Do amerických kin byl film uveden 20. listopadu 2009.\n"}
{"id": "929226", "url": "https://cs.wikipedia.org/wiki?curid=929226", "title": "Noc na Zemi", "text": "Noc na Zemi\n\nNoc na Zemi (\"Night on Earth\") je nezávislý americký povídkový film z roku 1991, jehož režisérem byl Jim Jarmusch. Film se odehrává v taxících pěti světových měst: Los Angeles, New York, Paříž, Řím a Helsinki.\n\n"}
{"id": "929230", "url": "https://cs.wikipedia.org/wiki?curid=929230", "title": "Gabourey Sidibe", "text": "Gabourey Sidibe\n\nGabourey Sidibe (* 6. května 1983) je americká filmová a televizní herečka. Její první filmovou rolí byla hlavní role ve filmu \"Precious\" z roku 2009, za kterou byla nominována na Zlatý glóbus. Později hrála například ve filmech \"Mistrovský plán\" (2011) a \"Sedm psychopatů\" (2012) a také v seriálech, jako \"Americký táta\" (2011). Její matka Alice Tan Ridley je zpěvačka.\n\nSidibe hrála na televizním seriálu \"American Horror Story: Coven\" (2013–14) postavu Queenie a v \"American Horror Story: Freak Show\" (2014–15) Reginu Rossovou. Později si zopakovala svou postavu Queenie v \"American Horror Story: Hotel\" (2015–16) a v \"American Horror Story: Apocalypse\" (2018). Od roku 2015 hraje v seriálu \"Empire roli\" Becky Williams\".\"\n\n"}
{"id": "929231", "url": "https://cs.wikipedia.org/wiki?curid=929231", "title": "Římskokatolická farnost Žďár nad Sázavou-II", "text": "Římskokatolická farnost Žďár nad Sázavou-II\n\nŘímskokatolická farnost Žďár nad Sázavou-II je územním společenstvím římských katolíků v rámci děkanátu Žďár nad Sázavou brněnské diecéze s bazilikou Nanebevzetí Panny Marie a svatého Mikuláše jako farním kostelem.\n\nFarářem je od 1. prosince 2002 R. D. Vladimír Záleský.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. březen. Adorační den připadá na 14. září.\n\nVe farnosti se pravidelně koná tříkrálová sbírka. V roce 2016 se při sbírce vybralo na území celého Žďáru 152 440 korun. \n\nSpolečně s druhou žďárskou farností vydává dvakrát ročně společný farní zpravodaj.\nV červnu 2013 podalo brněnské biskupství výzvu o vydání poutního kostela sv. Jana Nepomuckého na Zelené hoře ve Žďáru nad Sázavou. O rok později, 25. června 2014, Národní památkový ústav (NPÚ) informoval, že nic nebrání uzavření dohody o vydání areálu kostela farnosti Žďár nad Sázavou-II. Farnosti byl později poutní areál na Zelené hoře skutečně vydán. V poutním kostele sv. Jana Nepomuckého byly záhy obnoveny pravidelné bohoslužby (jednou týdně, v sobotu odpoledne s platností z následující neděle) a začaly zde být pořádány i jiné duchovní aktivity, např. pravidelná tzv. \"Nikodémova noc\", kdy v kostele probíhá adorace Nejsvětější Svátosti a je k dispozici kněz k duchovním rozhovorům, nebo ke zpovědi.\n\n"}
{"id": "929233", "url": "https://cs.wikipedia.org/wiki?curid=929233", "title": "Nusmir Fajić", "text": "Nusmir Fajić\n\nNusmir Fajić (* 12. ledna 1987, Bosanska Krupa) je bosenský fotbalový útočník, momentálně působí ve slovinském klubu NK Maribor.\n\nV rodné Bosně a Hercegovině hrál za kluby NK Zvijezda Gradačac, FK Rudar Prijedor a NK Travnik. V červenci 2011 přestoupil do slovinského celku ND Mura 05, kde měl během svého působení výborné hráčské statistiky. Díky tomu přestoupil v prosinci 2012 do předního slovinského klubu NK Maribor. 19. září 2013 vstřelil gól v základní skupině Evropské ligy 2013/14 proti ruskému celku FK Rubin Kazaň, ale na zisk bodů to nestačilo, Maribor prohrál 2:5.\n\n"}
{"id": "929237", "url": "https://cs.wikipedia.org/wiki?curid=929237", "title": "Vlastimil Gabrhel", "text": "Vlastimil Gabrhel\n\nVlastimil Gabrhel (* 26. dubna 1978 Uherské Hradiště) je český politik, v letech 2014 až 2017 poslanec Poslanecké sněmovny PČR, v letech 2012 až 2016 zastupitel Jihomoravského kraje, od září 2011 do ledna 2018 starosta Znojma.\n\nNarodil se v Uherském Hradišti, vystudoval střední lesnickou školu a pak krajinné inženýrství na Mendelově univerzitě v Brně. V roce 2001 se kvůli podnikání přestěhoval do Znojma a o rok později vstoupil do místní organizace ČSSD.\n\nVe volbách do zastupitelstev obcí v roce 2006 neúspěšně kandidoval z devátého místa kandidátní listiny ČSSD do zastupitelstva Znojma. Ve volbách do zastupitelstev obcí 2010 se již z pátého místa kandidátky ČSSD do znojemského zastupitelstva probojoval. ČSSD po volbách uzavřela koalici s KDU-ČSL a Sdružením nestraníků s podporou KSČM a Gabrhel se stal radním. Po rezignaci svého stranického kolegy Zbyška Kaššaie na post starosty v srpnu 2011 byl 7. září Gabrhel zvolen novým starostou Znojma. Za své priority označil úsporná opatření, transparentní hospodaření a privatizaci městských bytů. Opoziční ODS jeho volbu kritizovala s tím, že je příliš mladý a v komunální politice působí pouze rok. \n\nV krajských volbách 2012 byl za ČSSD zvolen do zastupitelstva Jihomoravského kraje. K srpnu 2013 je uváděn jako místopředseda Krajského výkonného výboru ČSSD v Jihomoravském kraji. Ve volbách v roce 2016 už post krajského zastupitele neobhajoval.\n\nVe volbách do Poslanecké sněmovny v roce 2013 kandidoval ze sedmého místa kandidátky ČSSD. Strana v kraji získala pouze šest mandátů a Gabrhel tak získal pouze post prvního náhradníka. Poslancem se tak stal až dne 30. dubna 2014, když na mandát rezignoval Michal Hašek kvůli souběhu funkcí hejtmana a poslance. Stal se členem Hospodářského a Zemědělského výboru.\n\nV komunálních volbách 2014 vedl kandidátní listinu ČSSD do zastupitelstva Znojma a byl znovu zvolen zastupitelem města, když získal zároveň nejvíce preferenčních hlasů. Strana ve městě volby vyhrála, když získala více než 31 % hlasů a 11 mandátů z 31. ČSSD pak uzavřela koalici s hnutím ANO 2011 za podpory jednoho zastupitele zvoleného za KSČM a Gabrhel byl 10. listopadu znovu zvolen starostou. Na funkci starosty rezignoval 29. ledna 2018. \n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Jihomoravském kraji, ale neuspěl.\n"}
{"id": "929238", "url": "https://cs.wikipedia.org/wiki?curid=929238", "title": "Římskokatolická farnost Měcholupy", "text": "Římskokatolická farnost Měcholupy\n\nŘímskokatolická farnost Měcholupy (lat. \"Micheloppium\") je územní společenství římských katolíků v Měcholupech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1366 byla v místě plebánie. Roku 1690 byla kanonicky obnovena fara. Od tohoto roku jsou také vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Měcholupy, která je tak spravována \"excurrendo\".\n\n\n"}
{"id": "929281", "url": "https://cs.wikipedia.org/wiki?curid=929281", "title": "Patrick Warburton", "text": "Patrick Warburton\n\nPatrick Warburton (* 14. listopadu 1964) je americký filmový a televizní herec. Filmovou kariéru zahájil koncem osmdesátých let, jeho první filmovou rolí byla postava jménem Richard Abdee ve filmu \"Sto ran bičem\" z roku 1987. Později hrál například ve filmech \"Muži v černém 2\" (2002), \"Méďa\" (2012) a namluvil také jednu postavu v animovaném filmu \"Lovecká sezóna\" (2006). Mimo filmů hrál i v několika seriálech, jako například \"Jsem do tebe blázen\" a \"Griffinovi\".\n\n"}
{"id": "929283", "url": "https://cs.wikipedia.org/wiki?curid=929283", "title": "Josef Kurz", "text": "Josef Kurz\n\nJosef Kurz (3. února 1901 Praha – 6. prosince 1972 Praha) byl český jazykovědec, slavista, bohemista, bulharista, byzantolog, literární historik, překladatel, publicista, editor staroslověnských památek a vysokoškolský pedagog.\n\nPo maturitě na smíchovském gymnáziu (1919) studoval v letech 1919–1924 na Filozofické fakultě Univerzity Karlovy obory slovanská filologie, indoevropský srovnávací jazykozpyt a romanistika,byl knihovníkem a vědeckou sílou semináře pro slovanskou filologii UK (1922–1924),v posledním studijním roce (1924) získal doktorát filozofie (disertační práce \"Několik poznámek k staroslověnskému čtveroevangeliu Zografskému\").Po absolutoriu zůstal ve svazku fakulty jako asistent (1925–1926),své odborné vzdělání završil studijními pobyty ve Francii, Jugoslávii a zejména v Polsku, kde byl v letech 1931–1935 lektorem českého jazyka a literatury na Varšavské univerzitě.\nV období 1926–1931 a 1935–1945 působil jako středoškolský profesor na pražských gymnáziích (Smíchov a v Křemencově ul.),souběžně pracoval v Kanceláři Slovníku jazyka českého při ČAVU (1935–květen 1945), kde se již od roku 1943 podílel na přípravách velkého \"Slovníku jazyka staroslověnského\".\nV červnu 1939 habilitoval na FF UK, byl ustanoven soukromým docentem slovanského jazykozpytu,přednášel však jen do uzavření českých vysokých škol německými okupačními úřady 17. 11. 1939. Řádným profesorem slovanské jazykovědy FF Masarykovy univerzity v Brně byl jmenován k 1. červnu 1945.Od roku 1950 vedl tamní slavistickou katedru (externě ještě dva roky po odchodu z Brna), paralelně vyučoval i na FF UK v Praze, kam byl definitivně převeden k 1. září 1956a působil zde až do svého skonu v roce 1972.\nTitulu doktora filologických věd (DrSc.) dosáhl v roce 1964, jako hostující profesor přednášel na univerzitách v Moskvě, Leningradě, Sofii, Záhřebu, Bělehradě, Lipsku, Berlíně, Vídni, Kolíně nad Rýnem, Münsteru a ve Varšavě. Aktivně se zúčastnil pěti mezinárodních slavistických kongresů, konaných v letech 1929–1963 a mnoha odborných zahraničních i domácích konferencí, sympozií, porad a setkání.\n\nVlastní rozsáhlá vědecká a publikační činnost prof. Josefa Kurze byla zaměřena především na paleoslovenistiku, kterou zkoumal v širokých souvislostech všech filologických disciplin, velkou pozornost věnoval cyrilometodějské problematice a byzantsko-slovanským vztahům. K jeho prioritám dále patřily dějiny slovanské filologie, byl autorem a spoluautorem řady učebnic i příruček staroslověnštiny a chrestomatií staroslověnských textů. Patřil k uznávaným bibliografům slavistiky a staroslověnštiny, v rámci svého pedagogického působení vychoval řadu odborníků těchto vědních oborů.\n\n\n\n\n\n\n\n \n"}
{"id": "929284", "url": "https://cs.wikipedia.org/wiki?curid=929284", "title": "Václav Čech", "text": "Václav Čech\n\nVáclav Čech (* 3. června 1936 Dobroměřice — 14. června 2013) byl český učitel.\n\nAbsolvoval Pedagogickou školu v Teplicích. Jednu z prvních učitelských praxí abslovoval v Nové Vsi na Chomutovsku (dnes Hora Sv. Šebestiána, Nová Ves). \n\nSvou padesáti letou učitelskou praxi zakončil na 5. Základní škole Písečná, Chomutov. S touto školou spojil závěr své pedagogické kariéry a to od jejího otevření, kdy stál jako ředitel v jejím čele až do odchodu do důchodu, kdy učil tělesnou výchovu, praktické činnosti a především vedl školní sportovní kroužky.\n\nPrávě sport byl jeho dlouhodobou vášní. V dávné minulosti se fotbalu sám aktivně věnoval na postu brankáře, později působil jako fotbalový rozhodčí a funkcionář. Kromě toho byl dlouhodobým podpůrcem školního sportu (pod jeho rukama prošel např. i fotbalista Patrik Gedeon), byl zakládajícím členem Asociace školních sportovních klubů na Chomutovsku a později předseda její okresní rady. U této aktivity vydržel i po odchodu ze školství prakticky až do konce svého života. Ještě necelé tři měsíce před svou smrtí rozhodoval jako rozhodčí turnaj žáků 4. a 5. tříd ve vybíjené. Zajímavé na tomto turnaji bylo i symbolické předání štafety členům rodiny, jelikož organizátorkou byla jeho dcera a druhým rozhodčím jeho vnuk. \n\nV roce 2005 se s dalšími devíti lidmi stal jedním z prvních držitelů Ceny Jiřího Popela z Lobkovic, která je udělována významným osobnostem města Chomutova. Je také držitelem několika dalších ocenění např. za fair-play či celoživotní práci. Jako uznání za celoživotní práci se v rámci základních škol chomutovského okresu hraje memoriál Václava Čecha. Stejně tak tradiční okresní futsalová liga žáků základních škol, pořádaná AŠSK Chomutov společně s Chomutovskou ligou malého fotbalu byla na jeho památku přejmenována na Žákovskou futsalovou ligu Václava Čecha.\n\nZemřel 14. června 2013 v podvečerních hodinách náhle a nečekaně. Poslední rozloučení s ním proběhlo o týden později.\n\n\n"}
{"id": "929294", "url": "https://cs.wikipedia.org/wiki?curid=929294", "title": "Rok koně", "text": "Rok koně\n\nRok koně (\"Year of the Horse\") je hudební dokumentární film z roku 1997, jehož režisérem byl Jim Jarmusch. Během natáčení filmu \"Mrtvý muž\" požádal autor hudby Neil Young Jarmusche, aby pro něj natočil videoklip. Z původního záměru se stal nakonec celovečerní dokumentární film, ve kterém jsou záběry z koncertů a zákulisí koncertního turné skupiny Crazy Horse po USA a Evropě v roce 1996. Film je doplněn rozhovory a dále záběry z koncertů z roku 1976 a 1986.\n\nZ turné bylo vydáno také stejnojmenné koncertní album \"Year of the Horse\" (Reprise, 1997).\n\n\nHudba k filmu je dílem Neila Younga, není-li uvedeno jinak. Jsou použity písničky:\n"}
{"id": "929298", "url": "https://cs.wikipedia.org/wiki?curid=929298", "title": "Ty mocný, silný, veliký", "text": "Ty mocný, silný, veliký\n\nTy mocný, silný, veliký je česká duchovní píseň vzniklá zhudebněním básně Jana Evangelisty Nečase z roku 1905. Její nápěv složil ThDr. Karel Eichler pro jím sestavený kancionál Cesta k věčné spáse. Má tři sloky a v jednotném kancionále, v němž má upravený text, je označena číslem 905.\n\n"}
{"id": "929299", "url": "https://cs.wikipedia.org/wiki?curid=929299", "title": "Velikonoční oběti", "text": "Velikonoční oběti\n\nVelikonoční oběti je česká duchovní píseň, zařazená v Jednotném kancionále v oddíle Velikonočních písní pod číslem 406. Text je parafrází latinské velikonoční sekvence Victimae paschali laudes, jejímž autorem je dle tradice Wipo, kaplan na německém královském dvoře z 11. století. Jednotný kancionál uvádí dva možné nápěvy, z nichž jeden je dílem Adama Michny z Otradovic, druhý Matěje Václava Šteyera. \n"}
{"id": "929305", "url": "https://cs.wikipedia.org/wiki?curid=929305", "title": "Antonín Žváček", "text": "Antonín Žváček\n\nAntonín Žváček (29. dubna 1907 Hačky – 4. září 1981 Šternberk) byl český skladatel a dirigent dechové hudby.\n\nPocházel z početné rodiny venkovského muzikanta. Základní hudební vzdělání získal od otce a soukromých učitelů v okolí. Traduje se, že noty se naučil sám z kostelních knížek a první skladbičky napsal již v šesti letech. Faktem je, že neprošel žádným systematickým hudebním studiem a ve skladbě byl zcela samoukem.\n\nPo ukončení základní školy nastoupil ve svých 14 letech jako elév k vojenské hudbě 6. pěšího pluku v Olomouci. Tam se naučil hrát na všechny běžné hudební nástroje, ale hlavním nástrojem se mu stala baskřídlovka, kterou také ve svých skladbách bohatě využíval. \n\nV letech 1928–1929 hrál v královské vojenské hudbě v Rumunsku a po návratu do Čech nastoupil jako hudebník u státní policie v Brně. Tato dechovka pod jeho vedením patřila mezi naše nejlepší dechové orchestry a měla velké úspěchy i v zahraničí, zejména v Rakousku. Po skončení války v roce 1945 se stal vedoucím hudby Sboru národní bezpečnosti v Brně. V roce 1949 onemocněl a odešel do částečného invalidního důchodu. Dále však vyučoval hře na dechové nástroje v Olomouci a řídil i olomouckou městskou dechovku.\n\nAntonín Žváček zkomponoval více než 500 skladeb, převážně polek a valčíků. Ty nejhranějších jsou např.:\n\n\n"}
{"id": "929315", "url": "https://cs.wikipedia.org/wiki?curid=929315", "title": "Ču Čan-šan", "text": "Ču Čan-šan\n\nČu Čan-šan (; 4. dubna 1406 – 18. února 1478), posmrtným jménem kníže Sien ze Siang (), byl pátý syn čínského císaře Chung-siho a kníže ze Siang.\n\nČu Čan-šan se narodil roku 1406 Chung-simu, pozdějšímu císaři říše Ming, tehdy ještě korunnímu princi. Matkou Ču Čan-šana byla paní Čang, Chung-siho hlavní manželka a později císařovna.\n\nRoku 1424 Chung-si zdědil po zemřelém otci (císaři Jung-le) císařský trůn, přičemž jmenoval nejstaršího syna korunním princem a mladší syny knížaty. Ču Čan-šan se stal knížetem ze Siang (, \"Siang-wang\"). Roku 1429 odjel z Pekingu do svého údělu v Čchang-ša, sídle prefektury a významném městě v provincii Chu-kuang jižně od řeky Jang-c’-ťiang.\n\nCísař Chung-si zemřel roku 1425, po něm nastoupil Ču Čan-šanův starší bratr Süan-te, který zemřel roku 1435. Süan-teho starší syn byl tehdy ještě malý, sedmiletý, proto se objevil návrh dosadit na trůn dospělého Ču Čan-šana. Podle čínského historika druhé poloviny 17. století Mao Čchi-linga Ču Čan-šana ho prosazovala jeho matka, velká císařovna vdova Čang. Rychlá protiakce Süan-teho císařovny vdovy Sun zmařila plán paní Čang a vyústila v nastolení Süan-teho staršího syna jako císaře Jing-cunga. Císařovna vdova Čang si však udržela rozhodující roli v čele vlády.\n\nRoku 1436 ho vláda císaře Jing-cunga přeložila do relativně zapadlého prefekturního sídla Siang-jangu v severním Chu-kuangu. Zemřel roku 1478, obdržel posmrtné jméno kníže Sien ze Siang (, \"Siang-sien-wang\") Jeho potomci drželi titul knížete ze Siang až do roku 1644, kdy byla říše Ming dobyta mandžuskou říší Čching.\n"}
{"id": "929316", "url": "https://cs.wikipedia.org/wiki?curid=929316", "title": "Martin Milec", "text": "Martin Milec\n\nMartin Milec (* 20. září 1991, Maribor, Slovinsko) je slovinský fotbalový obránce resp. defensivní záložník a bývalý mládežnický reprezentant, který od roku 2010 působí ve slovinském klubu NK Maribor.\n\nMilec začal hrát fotbal ve svých šesti letech. Jeho primárním postem je pravý obránce, ale dokáže hrát i na postu záložníka. V červenci 2010 podepsal čtyřletý kontrakt s předním slovinským klubem NK Maribor, kterému fandil od dětství. Zde vyhrál řadu domácích trofejí včetně ligových titulů. 19. září 2013 vstřelil gól v základní skupině Evropské ligy 2013/14 proti ruskému celku FK Rubin Kazaň, ale na zisk bodů to nestačilo, Maribor prohrál 2:5.\n\nByl členem slovinských mládežnických výběrů U19 a U21. S výběrem do 19 let se zúčastnil Mistrovství Evropy hráčů do 19 let 2009 na Ukrajině, kde Slovinsko obsadilo se ziskem jediného bodu poslední čtvrtou příčku základní skupiny A (za Anglií, Ukrajinou a Švýcarskem).\n\n"}
{"id": "929323", "url": "https://cs.wikipedia.org/wiki?curid=929323", "title": "Jonah Hill", "text": "Jonah Hill\n\nJonah Hill Feldstein, známější pod jménem Jonah Hill (* 20. prosince 1983 Los Angeles), je americký herec, režisér, producent, scenárista, komik a dabér. Svou první roli ztvárnil v roce 2004 ve filmu \"Mám rád Huckabees\". V roce 2009 hrál v epizodě „Rošťárny bez konzervantů“ amerického animovaného seriálu \"Simpsonovi\". Zahrál si ve snímcích \"Superbad\" (2007) \"Zbouchnutá\" (2007), \"Komici\" (2009), \"Dostaň ho tam\" (2010) \"Moneyball\", který také napsal a byl jeho výkonným producentem (2011), \"21 Jump Street\" (2012), \"Apokalypsa v Hollywoodu\" (2013) či \"Vlk z Wall Street\" (2013). Známý je také hlasovou rolí z filmu \"Jak vycvičit draka\" (2010).\n\nNarodil se v Los Angeles jako syn Sharon Lynové (za svobodna Chalkinové), návrhářky kostýmů a módní stylistce a Richarda Feldsteina, cestovního účetního kapely Guns N' Roses. Má o šest let staršího bratra Jordana Feldsteina a o deset let mladší sestru.\n\nVychován byl jako žid. Rodiče původně pocházeli z Long Islandu.Navštěvoval The Center for Early Education (Centrum pro základní vzdělání), Brentwood School a poté Crossroads School v Santa Monice.\n\nPo odmaturování na střední škole navštěvoval Bard College, The New School a University of Colorado Boulder.\n\nPrvní roli získal ve filmu z roku 2004 \"Mám rád Huckabees\". Později se objevil ve filmu \"40 let panic\" a následně získal vedlejší roli ve film \"Zbouchnutá\". Hlavní role přišla s filmem \"Superbad\" a \"Dostaň ho tam\".\n\nByl koproducentem filmu \"Bruno\", a psal pro Sachu Baron Cohena, jenž ho učil jak se stát lepším spisovatelem. První nominaci na Teen Choice Awards získal za roli ve filmu \"Bezva vejška\" (2006), kde ztvárnil Shermana Schradera.\n\nV roce 2011 byl nominován na cenu Oscara a Zlatý glóbus za nejlepší vedlejší roli za film \"Moneyball. \"Společně s Channingem Tatum si zahrál ve filmu \"21 Jump Street\" a s Benem Stillerem a Vincem Vaughem ve filmu \"Sousedská hlídka\". V tom samém roce bylo oznámeno, že se připojí k obsazení filmu \"Nespoutaný Django.\"\nV roce 2013 si zahrál ve filmech \"Vlk z Wall Street\" a \"Apokalypsa v Hollywoodu\". Za roli ve filmu \"Vlk z Wall Street\" získal později nominaci na Oscara. O rok později si zahrál v pokračování filmu \"21 Jump Street, 22 Jump Street.\"\n\nV roce 2018 přišel jeho režisérský debut s filmem \"Devadesátky\". Tento film nejen režíroval, ale napsal k němu i scénář a je jeho výkonným producentem. Film byl poprvé uveden na Torontském filmovém festivalu v září 2018. Ve stejném roce si zahrál hlavní roli v minisérii Netflixu s názvem \"Maniac\".\n\nV rozhovoru v roce 2013 uvedl, že jeho největší idol v mládí byl Ice Cube, se kterým měl tu čest si i zahrát. V letech 2007–2011 udržoval partnerský vztah s Jordan Kleinovou.\n\n"}
{"id": "929325", "url": "https://cs.wikipedia.org/wiki?curid=929325", "title": "Dejan Mezga", "text": "Dejan Mezga\n\nDejan Mezga (* 16. července 1985, Čakovec, Jugoslávie) je chorvatský fotbalový záložník se slovinským občanstvím, který od roku 2007 působí ve slovinském klubu NK Maribor.\n\nV Chorvatsku působil v klubech NK Varaždin (do r. 2010 se jmenoval podle sponzora NK Varteks Varaždin) a NK Čakovec. V roce 2007 přestoupil z Chorvatska do Slovinska, podepsal kontrakt s předním slovinským klubem NK Maribor, kde vyhrál řadu domácích trofejí včetně ligových titulů.\n\n"}
{"id": "929331", "url": "https://cs.wikipedia.org/wiki?curid=929331", "title": "Imre Németh", "text": "Imre Németh\n\nImre Németh (23. září 1917 Košice – Budapešť) byl maďarský atlet, olympijský vítěz v hodu kladivem z roku 1948.\n\nStartoval dvakrát na olympiádě. V roce 1948 v Londýně zvítězil v hodu kladivem, o čtyři roky později v Helsinkách skončil ve stejné disciplíně třetí. Na mistrovství Evropy v roce 1946 obsadil mezi kladiváři čtvrté místo, v roce 1954 v Bernu byl šestý.\n\nTřikrát vytvořil světový rekord v hodu kladivem, nejlépe 59,88 m v roce 1950. Jeho osobní rekord 60,32 m pochází z roku 1952.\n\nJeho syn Miklós Németh se stal v roce 1976 olympijským vítězem v hodu oštěpem.\n\n"}
{"id": "929332", "url": "https://cs.wikipedia.org/wiki?curid=929332", "title": "Kyle MacLachlan", "text": "Kyle MacLachlan\n\nKyle MacLachlan (* 22. února 1959 Yakima, Washington) je americký herec. Začínal v divadle a v roce 1984 se představil ve filmu \"Duna\" režiséra Davida Lynche. Později hrál například ve filmech \"Proces\" (1993), \"V těle vraha\" (2002) nebo \"The Doors\" (1991) pojednávající o stejnojmenné hudební skupině; ve filmu hrál klávesistu Raye Manzareka. Dále hrál například v seriálech \"Městečko Twin Peaks\", \"Sex ve městě,\" \"Zoufalé manželky,\" Jak jsem poznal vaši matku a Agenti S.H.I.E.L.D.\n\n"}
{"id": "929333", "url": "https://cs.wikipedia.org/wiki?curid=929333", "title": "Pierre Mendès France", "text": "Pierre Mendès France\n\nPierre Mendès France (11. ledna 1907 – 18. října 1982) byl francouzský politik židovského původu.\n\nV letech 1954-1955 byl premiérem Francie. Byl též ministrem hospodářství (1944–1945), ministrem zahraničních věcí (1954–1955) a státním ministrem (1956). Během jeho pobytu v úřadu francouzská armáda opustila Vietnam, za což byl kritizován nacionalistickými kruhy, často s antisemitským podtextem. Učinil také první kroky k nezávislosti Tuniska a Maroka. Byl představitelem Radikální strany.\n\n"}
{"id": "929335", "url": "https://cs.wikipedia.org/wiki?curid=929335", "title": "Římskokatolická farnost u kostela sv. Kříže, Znojmo", "text": "Římskokatolická farnost u kostela sv. Kříže, Znojmo\n\nŘímskokatolická farnost u kostela sv. Kříže, Znojmo je územní společenství římských katolíků s farním kostelem Nalezení svatého Kříže ve městě Znojmo v děkanátu Znojmo.\nFarní kostel je spojen s působením dominikánského řádu a jeho klášterem ve Znojmě. Založen byl pravděpodobně v roce 1230 spolu s klášterem podle legend svatým Hyacintem. Tento kostel měl bohatou historii jako poutní místo, protože vlastnil větší úlomek ze Svatého Kříže. Roku 1555 zničil kostel i s klášterem velký požár.\n\nDominikáni zde působili do roku 2014, kdy svoji činnost dočasně přerušili. Klášter dominikánů Znojmo je dál distančně ve správě dominikánů.\n\nFarnost spravovali dominikáni. Administrátorem byl od listopadu 2008 do srpna 2014 P. Ing. Mgr. Petr Alvarez Kodeda OP.Od 1. září 2014 dominikáni přerušili své působení v této farnosti a farnost je nyní spravována z farnosti Znojmo-sv. Mikuláš. Administrátorem excurrendo je od září 2014 znojemský děkan Mons. Jindřich Bartoš.\n\nDne 26. června 2005 slavil primici ve farnosti novokněz P. Mgr. Pavel Lazárek. \n\nDnem vzájemných modliteb farností za bohoslovce a bohoslovců za farnosti brněnské diecéze je 15. březen. Adorační den připadá na 9. srpen. Farní kostel je možné si prohlédnout během každoroční Noci kostelů.\n\nVe farnosti se pravidelně koná tříkrálová sbírka. V roce 2017 činil její výtěžek na území Znojma 147 365 korun.\n\nVe farnosti funguje od roku 1954 chrámový sbor sv. Kříže. Jeho současnou dirigentkou je Mgr. Jarmila Navrkalová. Sbor svým zpěvem doprovází především významnější bohoslužby v kostele sv. Kříže a občas vystupuje i koncertně. Příležitostně spolupracuje s Pěveckým sdružením Vítězslav Novák a Znojemským komorním orchestrem.\n\n"}
{"id": "929336", "url": "https://cs.wikipedia.org/wiki?curid=929336", "title": "Vlnovník lipový", "text": "Vlnovník lipový\n\nVlnovník lipový (\"Eriophyes tiliae\") je roztoč poškozující listy sáním. Je nepřehlédnutelný pro tvorbu hálek a novotvarů na horní straně listů. Vlnovník hrušňový patří do čeledě vlnovníci (\"Eriophyidae\"), řádu sametkovci (\"Prostigmata\"). Klade svá vajíčka do listů a způsobuje sáním vyklenutí meristémů na listech. Druh má mnoho poddruhů a určit jej mohou pouze odborníci.\n\nERPHTI \n\nPodle EPPO je pro patogena s označením vlnovník lipový (\"Eriophyes tiliae\") používáno více rozdílných názvů, například \"Eriophyes gallarumtiliae\" nebo \"Eriophyes tiliarius\".\n\nVlnovník je červovitý čtyřnohý organismus, bezbarvý nebo oranžové až načervenalé barvy, velký cca 0,1 - 0,2 mm, široký 20 až 50 mikronů. Přesnou identifikaci druhu mohou provádět pouze odborníci.\n\nBěžný druh.\nListnaté dřeviny, často lípa.\n\nListy mají na svrchní straně nápadné novotvary.\n\nBejlomorky, žlabatky.\n\nNápadné novotvary.\nPřezimuje přímo na stromech v hálkách, trhlinách kůry, okolo pupenů nebo v pupenech. Při jarním rašení vniká do vyvíjejících se listů a saje na nich, sáním a drážděním vznikají bradavičnaté výrůstky. Smyslem výrůstků je poskytnout úkryt patogennímu organismu.\n\nNení nutná. V jarním období lze použít akaricidy (např. Omite 30W).\n\n"}
{"id": "929338", "url": "https://cs.wikipedia.org/wiki?curid=929338", "title": "Vavřinec Svátek", "text": "Vavřinec Svátek\n\nVavřinec Svátek (8. srpna 1828 Stožice – 21. srpna 1910 Černošice) byl český advokát a politik, v 2. polovině 19. století poslanec Českého zemského sněmu a Říšské rady.\n\nProfesí byl advokát a politik. Vystudoval práva a po dokončení školy nastoupil jako koncipient u JUDr. Friče v Praze. Brzy se začal i veřejně angažovat. Když se koncem 50. let začal rozkládat neoabsolutistický režim, podal si Svátek na přelomu let 1859 a 1860 žádost o povolení k vydávání českého politického deníku. Jeho žádost byla tehdy ještě policií zamítnuta.\n\nPřispíval do novin. Po obnovení ústavního života v Rakouském císařství počátkem 60. let 19. století se zapojil do politiky. Patřil mezi osobní přátele Františka Ladislava Riegera a náležel mezi přední politiky Národní strany (staročeské). V zemských volbách v Čechách v roce 1861 byl zvolen v kurii venkovských obcí (volební obvod Písek – Vodňany) do Českého zemského sněmu jako oficiální kandidát českého volebního výboru (Národní strana). Do sněmu se vrátil v doplňovacích volbách v září 1869, nyní za kurii městskou, obvod Strakonice – Sušice – Vodňany. Mandát za tento obvod obhájil ve volbách roku 1870 a ve volbách roku 1872. Čeští poslanci tehdy praktikovali politiku pasivní rezistence, kdy bojkotovali práci sněmu, nechávali se zbavit mandátu pro absenci a opětovně byli voleni. Svátek takto po ztrátě poslaneckého křesla byl za stejný obvod zvolen v doplňovacích volbách v říjnu 1873, v doplňovacích volbách v červenci 1874, doplňovacích volbách na jaře 1875 a v únoru 1876. Znovu zde za staročeskou stranu uspěl i v řádných volbách roku 1878 a volbách roku 1883.\n\nV téže době také zasedal v Říšské radě (celostátní zákonodárný sbor), kam byl zvolen v prvních přímých volbách roku 1873 za kurii venkovských obcí, obvod Písek, Strakonice, Blatná atd. Z politických důvodů se nedostavil do parlamentu, čímž byl jeho mandát i přes opakované zvolení prohlášen za zaniklý. Fakticky se tedy na práci Říšské rady nepodílel.\n\nTrvale rovněž zasedal v obecním zastupitelstvu a místní školní radě Karlína a v tomto městě zastával i funkci náměstka starosty. Byl mu udělen titul čestného občana Karlína. Zemřel v roce 1910 v Černošicích, během pobytu na letním bytě.\n"}
{"id": "929340", "url": "https://cs.wikipedia.org/wiki?curid=929340", "title": "Invictus: Neporažený", "text": "Invictus: Neporažený\n\nInvictus: Neporažený je americký sportovní film natočený režisérem Clintem Eastwoodem podle knihy Johna Carlina. Byl inspirován skutečnou událostí, kdy se jihoafrický prezident Nelson Mandela, kterého ve filmu hraje Morgan Freeman, snažil sjednotit zemi přes sport a ragbistu Francoise Pienaara, kterého hraje Matt Damon. Hudbu k filmu složil režisérův syn Kyle Eastwood spolu s Michaelem Stevensem.\n"}
{"id": "929341", "url": "https://cs.wikipedia.org/wiki?curid=929341", "title": "Marko Pridigar", "text": "Marko Pridigar\n\nMarko Pridigar (* 18. května 1985 Maribor, Jugoslávie) je slovinský fotbalový brankář, který od počátku profesionální kariéry působí ve slovinském klubu NK Maribor.\n\nPridigar zahájil fotbalovou kariéru v klubu NK Maribor, kde působil i v mládežnických týmech. Debutoval ve svých 20 letech 13. května 2006 proti domácímu týmu NK Nafta Lendava, zápas skončil porážkou Mariboru 0:1.\n\nBěhem prvních let v klubu soupeřil o místo v bráně s brankářem Marko Ranilovičem. V sezónách 2007/08 a 2008/09 byl brankářskou jedničkou a odchytal většinu utkání v lize. Následující sezónu 2009/10 ztratil jisté místo v sestavě a nevyhla se mu ani zranění. Ranilovič poté přestoupil do maďarského celku Ferencváros Budapešť a Pridigar se stal opět jednotkou v sezóně 2010/11. S Mariborem vyhrál řadu domácích trofejí včetně ligových titulů.\n\n"}
{"id": "929343", "url": "https://cs.wikipedia.org/wiki?curid=929343", "title": "Seznam vrcholů ve Velké Fatře", "text": "Seznam vrcholů ve Velké Fatře\n\nSeznam vrcholů ve Velké Fatře zahrnuje pojmenované velkofatranské vrcholy s nadmořskou výškou nad 1300 m. Seznam vychází z článku \"Velká Fatra, nejvyšší vrcholy\" uveřejněném na webu Treking.cz, který obsahuje soupis vrcholů s nadmořskou výškou nad 1350 m. Vrcholy s nadmořskou výškou v rozmezí 1300 až 1350 m byly doplněny podle map dostupných na stránkách Hiking.sk. Jako hranice pohoří byly uvažovány hranice stejnojmenného geomorfologického celku.\n\n"}
{"id": "929346", "url": "https://cs.wikipedia.org/wiki?curid=929346", "title": "Marko Ranilovič", "text": "Marko Ranilovič\n\nMarko Ranilovič (* 25. listopadu 1986, Maribor, Jugoslávie) je slovinský fotbalový brankář, který od roku 2010 působí v maďarském klubu Kaposvári Rákóczi FC.\n\nRanilovič zahájil fotbalovou kariéru v klubu NK Maribor, kde působil i v mládežnických týmech. Během prvních let v klubu soupeřil o místo v bráně s konkurentem Marko Pridigarem. Ranilovič poté v roce 2010 přestoupil do maďarského celku Ferencváros Budapešť, kde působil až do roku 2013. V červenci 2013 přestoupil do jiného maďarského klubu Kaposvári Rákóczi FC.\n\n"}
{"id": "929350", "url": "https://cs.wikipedia.org/wiki?curid=929350", "title": "Jiří Hájek (rozcestník)", "text": "Jiří Hájek (rozcestník)\n\nJiří Hájek může být:\n\n"}
{"id": "929352", "url": "https://cs.wikipedia.org/wiki?curid=929352", "title": "Theodore Victor Olsen", "text": "Theodore Victor Olsen\n\nTheodore Victor Olsen (25. dubna 1932, Rhinelander (Wisconsin) – 13. července 1993, tamtéž) byl americký spisovatel westernů.\n\nOlsen začal psát již na střední škole v Rhinelanderu, kterou dokončil roku 1950. Poté studoval na univerzitě ve Stevens Pointu, kde promoval v roce 1955. Svá první díla uveřejňoval v pulp magazínech, první knihu vydal v roce 1956. Prakticky celý život prožil v rodném městě. Aby jeho příběhy byly věrohodné, pečlivě studoval život na americkém západě.\n\nVe svých westernech, z nichž dva byly zfilmovány, věnuje pozornost osidlování Západu i nelítostnému boji bílých proti Indiánům, který skončil téměř jejich úplným vyhlazením. Neidealizuje v nich jejich hrdiny, ani bělochy ani indiány.\n\nPod literárními pseudonymy Christopher Storm, Cass Willoughby a Joshua Stark psal také knihy jiných žánrů (např. historické příběhy).\n\n\n\n\n"}
{"id": "929353", "url": "https://cs.wikipedia.org/wiki?curid=929353", "title": "Pratylenchus penetrans", "text": "Pratylenchus penetrans\n\nPratylenchus penetrans je hlístice patřící do skupiny kořenových endoparazitů.\n\nPRATPE\n\nPodle EPPO je pro patogena s označením \"Pratylenchus penetrans\" používáno více rozdílných názvů, například \"Tylenchus penetrans\".\n\nPratylenchus penetrans je endemický hlavně v mírném pásmu. Výskyt je znám ze Spojených států, z Evropy, Austrálie, Kanady, Egypta, Asie či Jižní Afriky.\n\n\"Pratylenchus penetrans\" je hlístice o velikosti 0,5 mm, typicky červovitého tvaru. V ústní dutině háďátek je silný dutý bodec.\n\nHlístice napadající hrách a zelí měly v laboratorních testech vyšší procento samic s vroubkovaným ocasem než ty parazitující u rajčat, žita, řepy či vojtěšky. Hlístice z hrachu byly delší a širší a byly i jinak odlišné než jedinci z meristémové kultury. Populace z různých zeměpisných oblastech také vykazovaly variabilitu v morfologických znacích.\n\nMá široké spektrum hostitelů, napadá více než 350 druhů rostlin, například jabloně, třešně, jehličnany, růže, rajče, brambory, kukuřici, cukrovou řepu, a mnoho dalších. Z okrasných cibulovin parazituje na tulipánech, hyacintech, mečíku, kosatci a liliích. \n\n\"Pratylenchus penetrans\" je endoparazit přenosný půdou, kde se aktivně pohybuje. Podobně jako všechny hlístice se rozmnožuje pohlavně. Samice klade vajíčka do kořenů rostlin nebo do půdy. Po vylíhnutí mladé hlístice prochází třemi stupni vývoje, poté jsou pohlavně dospělé. Celý životní cyklus trvá 30 až 86 dnů a je silně závislý na teplotě. Nejkratší bývá při 30 ° C.\n\nLarvy a dospělci patogena napadají kořeny rostlin, kde se živí obsahem jejich buněk. Drobné kořínky hynou a dochází k vážným nekrózám celého kořenového systému. Pletiva kořínků po vysátí rychle nekrotizují a na jejich povrchu jsou patrné lokální nekrózy o velikosti 2 – 3 mm. Tyto léze bývají zprvu červenohnědé, později dále tmavnou a kořen, často i činností druhotných patogenů, odumírá. \n\n\"Pratylenchus penetrans\" působí nejvýznamnější škody z háďátek na severovýchodě USA. Patogen se obvykle šíří z rostlinných zbytků a zásobních orgánů, šíří se s zamořenou půdou. Háďátka jsou schopna přežívat v půdě několik let v ve stavu anabiózy.\n\nDíky svému širokému spektru hostitelů je střídání plodin obvykle neúčinné. Lze použít preemergentně nematocidy. Některé odrůdy pěstovaných rostlin jsou tolerantní k této hlístici. \n\n"}
{"id": "929354", "url": "https://cs.wikipedia.org/wiki?curid=929354", "title": "Sam Rockwell", "text": "Sam Rockwell\n\nSam Rockwell (* 5. listopadu 1968 Daly City, Kalifornie, USA) je americký herec. Svou filmovou kariéru zahájil v roce 1989 ve filmu \"Clownhouse\". Později hrál například ve filmech \"Charlieho andílci\" (2000), \"Zalknutí\" (2001), \"Duel Frost/Nixon\" (2008), \"Moon\" (2009), \"Iron Man 2\" (2010), \"Odsouzení\"(2010), \"Sedm psychopatů\" (2012) a \"Nezapomenutelné prázdniny\" (2013).\n\nV roce 2017 si zahrál v úspěšném snímku \"Tři billboardy kousek za Ebbingem\". Za roli získal cenu Oscara v kategorii nejlepší herec ve vedlejší roli, cenu Zlatý glóbus a dvě ceny Screen Actors Guild Awards. V roce 2018 získal druhou nominaci na Oscara za roli prezidenta George W. Bushe ve filmu \"Vice.\"\n\n"}
{"id": "929359", "url": "https://cs.wikipedia.org/wiki?curid=929359", "title": "Nationaldivisioun", "text": "Nationaldivisioun\n\nNationaldivisioun (lucembursky Nationaldivisioun, francouzsky Division Nationale, německy Nationaldivision) je nejvyšší ligová fotbalová soutěž v Lucembursku. Do roku 2011 byla známá podle sponzora jako BGL liga. Do roku 2006 se soutěže účastnilo 12 týmů, v sezóně 2006/07 se liga rozšířila na 14 celků.\n\nZdroj:\n\n"}
{"id": "929360", "url": "https://cs.wikipedia.org/wiki?curid=929360", "title": "František Šebek (architekt)", "text": "František Šebek (architekt)\n\nFrantišek Šebek (15. ledna \"(15. dubna)\" 1814 Vlašim – 6. března 1862 Vídeň) ,byl český architekt, stavitel a politik, v 60. letech 19. století poslanec Českého zemského sněmu a Říšské rady.\n\nProfesí byl architekt a stavitel. Vystudoval pražskou polytechniku. Pak nastoupil na praxi k pražskému staviteli Zobelovi a do Vídně, ke staviteli Hoppemu a Mačerovi. V roce 1850 si sám založil stavitelskou školu ve Vídni. Vyučil se u něj Josef Hlávka. V hlavním městě monarchie postavil Šebek budovu hlavní pošty, patologického muzea a četné obytné a bankovní domy. V rodné Vlašimi zbudoval kašnu se sochou Záboje. Zasedal ve vídeňské obecní radě. Při pražské české reálné škole založil nadaci na podporu studentských prací o dějinách.\n\nPo obnovení ústavního života v Rakouském císařství počátkem 60. let 19. století se zapojil do politiky. V zemských volbách v Čechách v roce 1861 byl zvolen v městské kurii (volební obvod Vysoké Mýto – Skuteč – Hlinsko) do Českého zemského sněmu jako oficiální kandidát českého volebního výboru (Národní strana – staročeská). V téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů).\n\nZemřel v březnu 1862.\n"}
{"id": "929361", "url": "https://cs.wikipedia.org/wiki?curid=929361", "title": "František Šebek", "text": "František Šebek\n\nJméno a příjmení František Šebek má více nositelů:\n\n"}
{"id": "929365", "url": "https://cs.wikipedia.org/wiki?curid=929365", "title": "Seznam televizních stanic na Slovensku", "text": "Seznam televizních stanic na Slovensku\n\nSeznam televizních stanic na Slovensku seznam všech stanic na Slovensku.\n\n\n\n\n"}
{"id": "929366", "url": "https://cs.wikipedia.org/wiki?curid=929366", "title": "Gold Lion", "text": "Gold Lion\n\n\"Gold Lion\" je první singl z druhého studiového alba americké indie rockové kapely Yeah Yeah Yeahs nazvaného \"Show Your Bones\". Skladba je na rozdíl od předešlých písní v diskografii kapely jasně odlišná. Je opatřena akustickou kytarou a zpomaleným tempem, což působí jako kontrast ke skladbám jako jsou \"Bang!\" a \"Date with the Night\". Singl byl vydán 21. března 2006 a ihned se stal kapeliným druhým větším hitem po skladbě s názvem \"Maps\" z roku 2004.\n\n\"Gold Lion\" byl nazván po dvou cenách Zlatého lva, které vyhrála reklama společnosti Adidas nazvaná \"Hello Tomorrow\" na Mezinárodním reklamním festivalu v Cannes v roce 2005. Karen O v této reklamě zpívá, skladba samotná byla složena Samem \"Squeak E. Clean\" Spiegelem, bratrem tehdejšího přítele Karen O, Spikem Jonzem, který onu reklamu režíroval.\n\nSkladba \"Gold Lion\" je součástí kompilačního alba magazínu \"NME\" s názvem \"NME Essential Bands\" vydaného v roce 2006. Píseň je slyšet v reklamním spotu na parfém nazvaný \"Elle\" značky Yves Saint Laurent. Dodatečně také zazněla v epizodě \"17 Seconds\" amerického televizního seriálu Grey's Anatomy.\n\nNěkolika kritikům skladba velmi připomíná píseň \"No New Tale To Tell\" alternativní kapely Love and Rockets.\n\nV roce 2010 byla instrumentální část skladby použita v reklamě společnosti Apple Inc. na multimediální tablet iPad.\n\n\nHudební video režiséra Patricka Daughterse zachycuje kapelu hrající na Mohavské poušti při západu slunce a následovně také v noci. Na začátku je vidět bubeník Brian Chase, který drží obrovské množství bubenických paliček, zároveň má stejné množství paliček přivázané na zádech. Další záběr ukazuje Nicka Zinnera kráčejícího s několika akustickými kytarami přivázanými na provazu za ním. Brian poté sedá za bubenický set a jakmile začne hrát, onen štos paliček náhle vzplane a s ním i půda kolem Briana. Následně hází paličku na jinou hromadu dalších paliček a tím vzplane další oheň. Zbytek kapely pokračuje v hraní; jednotliví členové jsou zároveň pokryti vrstvou prachu a písku. Nick postupně ničí jednu kytaru za druhou. Ve stejnou chvíli si Karen O otírá prach z tváří a strhává špinavý oděv, aby odkryla 'blyštící se' šaty. Video dále ukazuje kapelu hrající uvnitř hořícího kruhu.\n\n"}
{"id": "929367", "url": "https://cs.wikipedia.org/wiki?curid=929367", "title": "Josef Šícha", "text": "Josef Šícha\n\nJosef Šícha (18. září 1810 Záboří nad Labem – 18. ledna 1894 Nové Dvory) byl český lékař a politik, v 60. letech 19. století poslanec Českého zemského sněmu a Říšské rady.\n\nObecnou školu vychodil v rodném Záboří nad Labem a Nových Dvorech. Absolvoval gymnázium v Německém Brodě a medicínu na Karlo-Ferdinandově univerzitě v Praze a na Vídeňské univerzitě. Od roku 1841 působil jako panský lékař u hraběte Jindřicha Chotka v Nových Dvorech. V této profesi často cestoval po Evropě. Byl osobním přítelem Karla Havlíčka Borovského a Josefa Kajetána Tyla. Byl aktivní ve veřejném životě. V období let 1850–1868 zasedal v obecním zastupitelstvu v Nových Dvorech.\n\nPo obnovení ústavního života v Rakouském císařství počátkem 60. let 19. století se zapojil do politiky. V zemských volbách v Čechách v roce 1861 byl zvolen v kurii venkovských obcí (volební obvod Kutná Hora – Čáslav) do Českého zemského sněmu jako oficiální kandidát českého volebního výboru (Národní strana – staročeská). Na mandát rezignoval v listopadu 1866.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Z politických důvodů se ovšem nedostavil do parlamentu, přičemž dopis v tomto smyslu byl na schůzi Říšské rady 5. prosince 1864 vyhodnocen jako rezignace na mandát.\n\nZasloužil se o vznik rolnické školy v Kutné Hoře. Roku 1885 odešel do penze a léčil chudé. Odkázal jmění na školní potřeby pro chudé děti z Nových Dvorů a založil stipendia pro chudé studenty na kutnohorské reálce a německobrodském gymnáziu. V roce 1891 byl jmenován čestným členem České akademie věd a umění. Na sklonku života věnoval akademii 50 000 zlatých, z nichž byl zřízen fond na podporu lékařské vědy. V závěti pak akademii odkázal dalších 18 000 zlatých. V obci Nové Dvory mu byla na jeho bývalém domě (nyní hotel \"U Rudolfa\") odhalena roku 1910 pamětní deska.\n"}
{"id": "929368", "url": "https://cs.wikipedia.org/wiki?curid=929368", "title": "Lebedyn", "text": "Lebedyn\n\nLebedyn () je město v Sumské oblasti na Ukrajině. Leží na řece Vilšance, přítoku Pselu, ve vzdálenosti 45 kilometrů na jihozápad od Sum, hlavního města oblasti, a v roce 2013 v něm žilo zhruba pětadvacet tisíc obyvatel.\n\nLebedyn byl založen v roce 1652 a za Ruského impéria patřil do Charkovské gubernie.\n\n"}
{"id": "929369", "url": "https://cs.wikipedia.org/wiki?curid=929369", "title": "Ať začne slavnost...", "text": "Ať začne slavnost...\n\nAť začne slavnost… (originální francouzský název \"Que la fête commence...\") je francouzský historický film z roku 1975, který režíroval Bertrand Tavernier podle vlastního scénáře. Film zobrazuje dobu regentství Filipa II. Orleanského a prudký kariérní vzestup pozdějšího prvního ministra, kardinála Duboise. Vychází ze skutečných historických událostí, jakým bylo tzv. Pontcallecovo spiknutí.\n\nHlavní role ztvárnila trojice herců Philippe Noiret, Jean Rochefort a Jean-Pierre Marielle. Film byl v čtyřech kategoriích oceněn \"Césarem\".\n\nPo smrti krále Ludvíka XIV., během nezletilosti Ludvíka XV. nastává ve Francii období regentství, kdy je veškerá moc v zemi soustředěna do rukou zajímavého, na jedné straně vzdělaného a spravedlivého, na straně druhé morálně zpustlého člověka, Filipa II. Orleánského, regenta království. O jeho přízeň usiluje také bezskrupulózní, ale mimořádně ambiciózní regentův ministr, abbé Dubois, který na něj naléhá, aby jej jmenoval arcibiskupem z Cambrai.\n\nVe stejné době organizuje markýz de Pontcallec, chudý bretaňský šlechtic, tzv. Pontcallecovo spiknutí, spojení Bretaně a Španělska v opozici vůči regentovi. I když je spiknutí svým skutečným rozsahem úplně neškodné (jde o spojenectví několika jednotlivců), Dubois ve snaze připsat si zásluhu na záchraně země, zveličí rozsah spiknutí a prosadí Pontcallecovu popravu, a to i k nevůli samotného regenta, přičemž k dosažení tohoto cíle neváhá použít jakýchkoli prostředků. Později se Dubois skutečně stává arcibiskupem (a také kardinálem).\n\nFilm realistickým způsobem zobrazuje nemorálnost údobí Filipova regentství. Samotné zakončení filmu však přesto zobrazuje rostoucí nespokojenost samotného regenta nad tehdejším stylem života vyšší společnosti a také rostoucí hněv lidu dává tušit budoucí historické změny.\n\n\n\n\n\n"}
{"id": "929371", "url": "https://cs.wikipedia.org/wiki?curid=929371", "title": "Turn Into", "text": "Turn Into\n\n\"Turn Into\" je druhý singl z druhého studiového alba americké indie rockové kapely Yeah Yeah Yeahs nazvaného \"Show Your Bones\".\n\n\n"}
{"id": "929372", "url": "https://cs.wikipedia.org/wiki?curid=929372", "title": "Zolotonoša", "text": "Zolotonoša\n\nZolotonoša (ukrajinsky i rusky \"\") je město v Čerkaské oblasti na Ukrajině. Nachází se na řece Zolotonošce, přítoku Dněpru, ve vzdálenosti 30 kilometrů od Čerkas, hlavního města oblasti.\n\nPrvní písemná zmínka o Zolotonoši je z roku 1576. Městem ve smyslu magdeburského práva se stala v roce 1635.\n\n"}
{"id": "929377", "url": "https://cs.wikipedia.org/wiki?curid=929377", "title": "Albatros B.III", "text": "Albatros B.III\n\nAlbatros B.III byl německý vojenský průzkumný dvouplošník, který se zúčastnil 1. světové války, vyráběný společností Albatros Flugzeugwerke.\n\nLetoun B.III vznikl pokračováním vývoje úspěšných strojů B.I a B.II. Trup letounu byl podobný jako u jeho předchůdců polonosné konstrukce, která byla potažena překližkou. \n\n\"Technické údaje pocházejí z publikace „Biplanes, Triplanes, and Seaplanes“\".\n\n\n\n Německé císařství\n\n\n"}
{"id": "929381", "url": "https://cs.wikipedia.org/wiki?curid=929381", "title": "Josef Jaromír Štětka", "text": "Josef Jaromír Štětka\n\nJosef Jaromír Štětka, \"uváděno též\" Josef Jaromír Štietka (15. července 1808 Liteň – 10. dubna 1878 Kutná Hora), byl český lékař a politik, v 60. letech 19. století poslanec Českého zemského sněmu a starosta Kutné Hory.\n\nNarodil se v Litni na Berounsku, od svých devíti let bydlel u strýce v Praze. Zde následně absolvoval gymnázium a medicínu na Karlo-Ferdinandově univerzitě. Na škole se seznámil s českými obrozenci jako byli Jan Erazim Vocel, Karel Vladislav Zap, Josef Kajetán Tyl, Karel Hynek Mácha, Karel Havlíček Borovský nebo František Palacký. Po studiích přišel roku 1835 do Kutné Hory na návštěvu za příbuznými a brzy nato se v tomto městě usadil. Pracoval v Kutné Hoře jako praktický a soudní lékař. Zatímco hlavní městský lékař MUDr. August Dörell byl německy orientován, Štětka se snažil deklarovat jako český vlastenec. Po smrti Dörella se Štětka sám stal městským lékařem. Později se stal primářem veřejné nemocnice, která byla otevřena jeho iniciativou roku 1850. Byl aktivní i v společenském životě. Již krátce po příchodu do Kutné Hory zde vedl \"Výbor ctitelů Brandlových\", který pořádal slavnost k 100. výročí smrti barokního malíře Petra Bradla. Výnos akce byl základem pro sbírku na výstavbu nemocnice.\n\nBěhem revolučního roku 1848 Štětka dále zesílil své vlastenecké aktivity. Toho roku se stal prvním ředitelem městské knihovny v Kutné Hoře, kterou sám založil. Sepsal první tištěný katalog této knihovny. Podílel se na vzniku místního spolku divadelních ochotníků, pěveckého spolku Tyl, politického spolku Slovanská lípa a Měšťanské besedy, později Sokola. Publikoval drobné prózy, úpravy divadelních her a historických studií. Během studií vydával pod pseudonymem \"Jaromír Litněnský\".\nPo obnovení ústavního života v Rakouském císařství počátkem 60. let 19. století se zapojil do politiky. V zemských volbách v Čechách v roce 1861 byl zvolen v městské kurii (volební obvod Kutná Hora) do Českého zemského sněmu jako oficiální kandidát českého volebního výboru (Národní strana – staročeská). Rezignoval v lednu 1863.\n\nDo sněmu se vrátil v doplňovacích volbách v říjnu 1873 (opět za městskou kurii, obvod Kutná Hora). Čeští poslanci tehdy na protest proti ústavnímu směřování Rakouska-Uherska praktikovali politiku pasivní rezistence, kdy bojkotovali práci zemského sněmu. Byli proto kvůli absenci zbavování mandátů a následně ovšem manifestačně opět voleni. Štětka byl takto znovu ve svém volebním okrsku zvolen v doplňovacích volbách v roce 1874, na jaře 1875, v únoru 1876 a v dubnu 1877. Fakticky ale v tomto období do práce sněmu nijak nepromluvil.\n\nV období let 1864–1869 zastával funkci starosty Kutné Hory. Již předtím zasedal v městském zastupitelstvu. I po otevření nemocnice roku 1850 dále vybíral peníze na její činnost a rozšíření. V roce 1864 dokonce získal povolení úřadů vypsat k tomuto účelu loterii. Nová budova, která nahradila první provizorní nemocniční objekty, byla slavnostně otevřena v srpnu 1868 a Štětka v ní působil jako primář. Od roku 1873 zastával post okresního starosty. Zemřel v dubnu 1878.\n"}
{"id": "929382", "url": "https://cs.wikipedia.org/wiki?curid=929382", "title": "Římskokatolická farnost Pouzdřany", "text": "Římskokatolická farnost Pouzdřany\n\nŘímskokatolická farnost Pouzdřany je územní společenství římských katolíků s farním kostelem svatého Mikuláše a Václava v obci Pouzdřany v děkanátu Mikulov.\n\nPrvní písemná zmínka pochází z roku 1244, kdy obec patřila herburskému klášteru v Brně. V roce 1393 byla v obci postavena fara. Gotický farní kostel byl postavený roku 1498.\nAdministrátorem excurrendo byl od 15. srpna 2012 do července 2016 R. D. Mgr. Grzegorz Zych.Toho od 1. srpna 2016 ve funkci nahradil R. D. Mgr. Ing. Jaroslav Sojka.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. říjen. Adorační den připadá na 21. června.\n\nVe farnosti se pravidelně koná tříkrálová sbírka. V roce 2015 se při ní vybralo 14 110 korun. Při sbírce v roce 2016 činil výtěžek 14 252 korun. Výtěžek sbírky v roce 2019 dosáhl 16 649 korun.\n\n"}
{"id": "929386", "url": "https://cs.wikipedia.org/wiki?curid=929386", "title": "Římskokatolická farnost Nečemice", "text": "Římskokatolická farnost Nečemice\n\nŘímskokatolická farnost Nečemice (lat. \"Netschenicium,\" něm. \"Netschenitz\") je územní společenství římských katolíků v Nečemicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1355 je v místě doložena plebánie. Od roku 1784 jsou vedeny matriky. Od 27. srpna 1786 zde byla lokálie a působil zde duchovní. Fara byla kanonicky obnovena roku 1857 a od toho roku zde působil samostatný farář.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Nečemice, která je tak spravována \"excurrendo\".\n\n\n"}
{"id": "929389", "url": "https://cs.wikipedia.org/wiki?curid=929389", "title": "Si-č’-men (stanice metra v Pekingu)", "text": "Si-č’-men (stanice metra v Pekingu)\n\nStanice Si-č’-men () je stanice pekingského metra. Nachází se v obvodě Si-čcheng, u severozápadního rohu historického centra ohraničeného druhým městským okruhem a v sousedství pekingského severního nádraží. Vede přes ni okružní linka 2 jezdící zhruba kolem centra vymezeného obvody Si-čcheng a Tung-čcheng a linka 4 vedoucí z Chaj-tienu přes Si-čcheng do Feng-tchaje a dále zde začíná linka 13, která odsud vede na sever přes Chaj-tien do Čchang-pchingu a pak se obloukem vrací přes Čchao-jang k městskému centru, kde je ukončena na stanici Tung-č’-men (opět společné s linkou 2) v obvodě Tung-čcheng.\n\nNástupiště linek 2 a 4 jsou ostrovní, na lince 13 je nástupiště ostrovní i vnější, přičemž cestující vždy vystupují levými dveřmi a pravými dveřmi nastupují.\n\n"}
{"id": "929390", "url": "https://cs.wikipedia.org/wiki?curid=929390", "title": "Franz Taschek", "text": "Franz Taschek\n\nFranz Taschek (20. ledna 1808 České Budějovice – 3. června 1867 Vídeň) byl rakouský a český právník, velkostatkář a politik německé národnosti, v 60. letech 19. století poslanec Českého zemského sněmu a Říšské rady.\n\nByl synem statkáře Antona Taschka. Profesí byl právník, advokát. Vystudoval Karlo-Ferdinandovu univerzitu v Praze, kde 3. června 1831 získal titul doktora práv. Jeho spolužákem byl další českoněmecký politik Johann Kiemann.\n\nAž do své smrti měl titul dvorního rady nejvyššího soudu ve Vídni. Byl viceprezidentem komise pro kontrolu státního dluhu. Patřil mezi velké pozemkové vlastníky. Patřil mu zemský deskový statek Štěchovice na Strakonicku.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen ve velkostatkářské kurii za nesvěřenecké velkostatky do Českého zemského sněmu. Mandát obhájil ve volbách roku 1867, nyní za kurii venkovských obcí, obvod Děčín – Benešov – Česká Kamenice. V téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). V zákonodárných sborech měl reputaci odborníka na finanční otázky. Působil jako zpravodaj při rozpočtových debatách.\n\nZa své zásluhy získal v březnu 1867 Císařský rakouský řád Leopoldův (rytířský kříž). 28. května 1867 byl povýšen do šlechtického stavu. Již v březnu 1867 se ovšem uvádí jako nemocný a právě zdravotní stav mu znemožnil pokračování v politické dráze. Mandát v zemském sněmu získaný v lednu 1867 již fakticky nevykonával a v brzy poté vypsaných nových zemských volbách v březnu 1867 již na vlastní přání nekandidoval. Trpěl rakovinou jater, které podlehl v červnu 1867.\n\n"}
{"id": "929403", "url": "https://cs.wikipedia.org/wiki?curid=929403", "title": "Enrjakudži", "text": "Enrjakudži\n\nEnrjakudži () je klášter buddhistické sekty Tendai na hoře Hiei v Ócu nad Kjótem v Japonsku. Byl založen v roce 788 mnichem Saičóem (767–822), známým také jako Dengjó Daiši, který do Japonska přivezl učení sekty Tendai z Číny. Enrjakudži je ústředím sekty Tendai a jedním z nejvýznamnějších klášterů v japonských dějinách. Buddhismus tu studovali pozdější zakladatelé sekty Čisté země (Hónen), Pravé sekty Čisté země (Šinran), zenových sekt Rinzai (Eisai) a Sótó (Dógen) a sekty Hokke (Ničiren).\n\nOd roku 1994 je klášter spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“.\n\n"}
{"id": "929405", "url": "https://cs.wikipedia.org/wiki?curid=929405", "title": "Římskokatolická farnost Brod nad Dyjí", "text": "Římskokatolická farnost Brod nad Dyjí\n\nŘímskokatolická farnost Brod nad Dyjí je územní společenství římských katolíků s farním kostelem svatého Jana Nepomuckého v obci Brod nad Dyjí v děkanátu Mikulov.\n\nPrvní písemná zmínka o obci pochází z roku 1353. Roku 1930 zde žilo 999 obyvatel, téměř všichni německé národnosti (98,4 %) – tito byli po roce 1945 vesměs vysídleni. Farní kostel pochází z roku 1770.\nFarářem je od 1. srpna 2009 R. D. Josef Kohoutek.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. březen. Adorační den připadá na 1. dubna.\n\nVe farnosti se pravidelně koná tříkrálová sbírka, v roce 2015 se při ní vybralo 12 672 korun.Při sbírce v roce 2016 činil výtěžek 16 770 korun.\n\nV listopadu 2016 se v farnosti konaly lidové misie.\n"}
{"id": "929406", "url": "https://cs.wikipedia.org/wiki?curid=929406", "title": "Římskokatolická farnost Dolní Dunajovice", "text": "Římskokatolická farnost Dolní Dunajovice\n\nŘímskokatolická farnost Dolní Dunajovice je územní společenství římských katolíků s farním svatého Jiljí v obci Dolní Dunajovice v děkanátu Mikulov.\n\nPrvní písemná zmínka o obci pochází z roku 1183. Dne 14. prosince 1870 se zde narodil pozdější rakouský kancléř a prezident Karl Renner. Po druhé světové válce byli odsunuti obyvatelé německé národnosti, kteří tvořili 96 % obyvatel obce.\nAdministrátorem excurrendo je od 1. srpna 2009 R. D. Josef Kohoutek.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. březen. Adorační den připadá na stejný den.\n\nVe farnosti se pravidelně koná tříkrálová sbírka. V roce 2015 se při ní vybralo 39 014 korun.Při sbírce v roce 2016 činil výtěžek 40 075 korun.\n\nV listopadu 2016 se v farnosti konaly lidové misie.\n\n"}
{"id": "929408", "url": "https://cs.wikipedia.org/wiki?curid=929408", "title": "Trophée des champions 2009", "text": "Trophée des champions 2009\n\nTrophée des champions 2009 byl zápas Trophée des champions, tedy francouzského fotbalového Superpoháru. Střetly se v něm týmy Girondins de Bordeaux jakožto vítěz Ligue 1 ze sezóny 2008/09, a druholigový celek EA Guingamp, který vyhrál ve stejné sezóně francouzský fotbalový pohár (Coupe de France).\n\nUtkání se odehrálo za oblačného počasí 25. července 2009 poprvé mimo území Francie, na Olympijském stadionu v kanadském Montréalu. O poločase byl stav 1:0 pro tým Girondins de Bordeaux, který nakonec porazil soupeře 2:0 a radoval se z triumfu. Pro Girondins to bylo třetí prvenství v soutěži (a druhé v řadě), v minulosti trofej získal ještě v letech 1986 a 2008. Guingamp naopak přišel o možnost získat vůbec první trofej ve francouzském Superpoháru.\n\n"}
{"id": "929409", "url": "https://cs.wikipedia.org/wiki?curid=929409", "title": "Dalších deset minut", "text": "Dalších deset minut\n\nDalších deset minut (\"Ten Minutes Older\") je dvoudílný povídkový filmový projekt producenta Nicolase McClintoca z roku 2002. Jednotlivé díly se jmenují \"Trubka\" (The Trumpet) a \"Cello\" (The Cello). Film byl poprvé uveden na Filmovém festivalu v Cannes.\n\n\n"}
{"id": "929411", "url": "https://cs.wikipedia.org/wiki?curid=929411", "title": "Buďte bdělí", "text": "Buďte bdělí\n\nBuďte bdělí nebo také Buďte bdělí, Ježíš praví je česká eschatologická mešní píseň z roku 1983, zařazená do jednotného kancionálu pod číslem 519. Její text napsal Josef Hrdlička, nápěv složil Zdeněk Pololáník. Má po jedné sloce pro vstup, před evangeliem a k obětnímu průvodu, dvě k přijímání a jednu na závěr. Obsahově vychází z podobenství o deseti pannách, zaznamenaném v Matoušově evangeliu – .\n\n"}
{"id": "929412", "url": "https://cs.wikipedia.org/wiki?curid=929412", "title": "Eduardo Falú", "text": "Eduardo Falú\n\nEduardo Falú (7. července 1923 − 9. srpna 2013) byl argentinský kytarista a hudební skladatel. Narodil se v malé vesnici El Galpón poblíž města San José de Metán imigrantům ze Sýrie. Na kytaru začal hrát ve svých jedenácti letech. S hudbou profesionálně začal ve čtyřicátých letech. Mezi jeho největší hity patřily písně „La tonada del viejo amor“, „Zamba de la Candelaria“ a „La Caspi Corral“. Zemřel v Córdobě ve svých devadesáti letech.\n"}
{"id": "929413", "url": "https://cs.wikipedia.org/wiki?curid=929413", "title": "Shapeshifter (album, Gong)", "text": "Shapeshifter (album, Gong)\n\nShapeshifter je studiové album rockové skupiny Gong, vydané v roce 1992 u vydavatelství Celluloid Records a Lightyear Entertainment. Album produkovali Dino Watkyn a Nigel Gilroy a jde o první album skupiny pod tímto názvem od roku 1976, kdy vyšlo album \"Shamal\". Mezi tím však skupina vydávala alba jako Mother Gong a New York Gong.\n\n"}
{"id": "929415", "url": "https://cs.wikipedia.org/wiki?curid=929415", "title": "Zero to Infinity", "text": "Zero to Infinity\n\nZero to Infinity je studiové album rockové skupiny Gong, vydané v únoru 2000 u vydavatelství One Eyed Salmon Records a Snapper Music. Nahráno bylo od září do října předchozího roku a jeho producentem byla skupina Gong spolu s Mikem Howlettem.\n\n"}
{"id": "929423", "url": "https://cs.wikipedia.org/wiki?curid=929423", "title": "Mistrovství světa v inline hokeji mužů FIRS 1995", "text": "Mistrovství světa v inline hokeji mužů FIRS 1995\n\nMistrovství světa v inline hokeji mužů FIRS 1995 bylo úplně první mistrovství světa v inline hokeji. Konalo se v americkém Chicagu. Zúčastnilo se ho dvananáct týmů, tým České republiky se umístil na pátém místě. Týmy byly rozděleny do tří skupin po čtyřech, do play-off postoupily první dva týmy z každé skupiny a nejlepší dva týmy ze třetích míst. Z prvního mistrovského titulu se radoval výběr domácích Američanů.\n\n"}
{"id": "929427", "url": "https://cs.wikipedia.org/wiki?curid=929427", "title": "Ludwig Tedesco", "text": "Ludwig Tedesco\n\nLudwig Tedesco (24. ledna 1816 Praha – 25. srpna 1886 Praha) byl rakouský a český lékař a politik židovského původu a německé národnosti, v 2. polovině 19. století poslanec Českého zemského sněmu a dlouholetý předseda pražské židovské obce.\n\nV rodné Praze vystudoval gymnázium a pak na Karlo-Ferdinandově univerzitě v Praze a na Vídeňské univerzitě studoval filozofii a medicínu. Na Vídeňské univerzitě byl následně promován na doktora lékařství a chirurgie. V roce 1843 se vrátil do Prahy, kde působil jako praktický lékař. Podílel se na spolkovém životě.\n\nZapojil se do dění v revolučním roku 1848. Byl zvolen do výboru Ústavního spolku a stal se delegátem na sjezd německých konstitučních spolků v Chebu, na kterém působil jako místopředseda sjezdu. Zasloužil se o vznik čtenářského spolku německých studentů v Praze.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (obvod Praha-Josefov) do Českého zemského sněmu. Mandát obhájil ve volbách v lednu 1867, i v krátce poté konaných volbách v březnu 1867. Opětovně byl zvolen i ve volbách v roce 1870, volbách v roce 1872, a volbách v roce 1878. Podle některých zdrojů měl na zemském sněmu zasedat jen do roku 1878. Podle stenografických protokolů ale ještě v roce 1882 mluvil ve sněmovních rozpravách. V zemském sněmu byl součástí \"německé strany\" (takzvaná Ústavní strana).\n\nByl také členem zemského výboru. V něm vedl referát humanitárních a zdravotních záležitostí. Díky jeho aktivitě došlo k zlepšení sítě sociální péče v Praze a přikročeno k výstavbě léčebny duševně nemocných (zemský ústav pro choromyslné) v Dobřanech u Plzně. Byl rovněž členem Zemské zdravotní rady. Nadále se angažoval v záležitostech pražské židovské komunity. V roce 1863 byl zvolen předsedou židovské náboženské obce a funkci zastával po dobu dvou dekád, rezignoval až na sklonku života kvůli věku a chatrnému zdraví. Jako stoupenec německojazyčného pražského tábora zasedal ve správní radě hlavního německého spolku Deutsches Kasino.\n\nV roce 1868 mu byl udělen rytířský kříž Řádu Františka Josefa a roku 1874 Řád železné koruny 3. třídy. V roce 1886 se na delší dobu odebral na zotavenou do lázní Kyselka, pak se vrátil do Prahy. Náhlé zhoršení jeho stavu ho upoutalo na lůžko a v srpnu 1886 zemřel.\n"}
{"id": "929429", "url": "https://cs.wikipedia.org/wiki?curid=929429", "title": "Breisach am Rhein", "text": "Breisach am Rhein\n\nBreisach am Rhein je město v německé spolkové zemi Bádensko-Württembersko, v zemském okrese Breisgau-Hochschwarzwald ve vládním obvodu Freiburg. Leží na pravém břehu řeky Rýn, která zde tvoří hranici s Francií.\n\nV roce 2011 zde žilo 14 067 obyvatel.\n"}
{"id": "929436", "url": "https://cs.wikipedia.org/wiki?curid=929436", "title": "Okr", "text": "Okr\n\nOkr (z řeckého ὠχρός) je zemitý pigment žluté až červené barvy (druh jílu s různým obsahem oxidu železa). Odtud je také odvozen název pro okrovou barvu. Člověkem je barvivo používáno již od pravěku.\n\n\n"}
{"id": "929438", "url": "https://cs.wikipedia.org/wiki?curid=929438", "title": "Nile Rodgers", "text": "Nile Rodgers\n\nNile Rodgers (* 19. září 1952 New York) je americký kytarista, zpěvák, hudební producent a skladatel. Od roku 1976 působí ve skupině Chic. Podílel se na několika albech zpěváka Davida Bowieho, jako \"Let's Dance\" (1983) a \"Black Tie White Noise\" (1993). Spolupracoval také s Peterem Gabrielem, Jeffem Beckem nebo Madonnou. Složil hudbu k filmům \"Pozemšťanky jsou lehce k mání\" (1988), \"Cesta do Ameriky\" (1988) a dalším. V roce 2013 spolupracoval s francouzským duem Daft Punk na jejich albu \"Random Access Memories\".\n\n"}
{"id": "929442", "url": "https://cs.wikipedia.org/wiki?curid=929442", "title": "Den nenarozených dětí", "text": "Den nenarozených dětí\n\nDen nenarozených dětí je mezinárodní svátek připadající na den 25. března. V tomto dni si mají katolíci a příznivci hnutí pro-life připomínat, že život každého člověka je unikátní a neopakovatelný, a začíná okamžikem početí. Papež Jan Pavel II. tento svátek představil jako „pozitivní volba ve prospěch života a šíření kultury života zaručující dodržování lidské důstojnosti v každé situaci“. Datum svátku bylo zvoleno symbolicky na svátek Zvěstování Panně Marii (přesně devět měsíců před Narozením Páně – 25. prosincem).\n\nV roce 1993 byl El Salvador první stát, který oficiálně začal slavit tento svátek a to pod názvem „Den práva narodit se“. Následovala Argentina roku 1998 se svým „Dnem nenarozených“, v roce 1999 potom Chile se svým „Dnem počatých a nenarozených“ a Guatemala s „Národním dnem nenarozených“.\n\nV mnoha zemích se pak v tento den konají celonárodní pochody pro život.\n\n"}
{"id": "929443", "url": "https://cs.wikipedia.org/wiki?curid=929443", "title": "Římskokatolická farnost Perná", "text": "Římskokatolická farnost Perná\n\nŘímskokatolická farnost Perná je územní společenství římských katolíků s farním kostelem svatého Mikuláše v obci Perná v děkanátu Mikulov.\n\nPrvní historická zmínka o Perné pochází z roku 1305. Farní kostel sv. Mikuláše je středověká stavba nejasného stáří (zřejmě z poloviny 13. století). V roce 1510 a v letech 1582 - 1583 byly provedeny přestavby, které v zásadě respektovaly obvodové zdivo středověkého kostela. Druhá z nich byla rozsáhlejší, neboť 27. června 1583 kostel a hřbitov konsekroval olomoucký biskup Stanislav Pavlovský.\nAdministrátorem excurrendo je od 17. února 2012 R. D. Mgr. Pavel Pacner.\nDnem vzájemných modliteb farností za bohoslovce a bohoslovců za farnosti brněnské diecéze je 6. říjen. Adorační den připadá na 27. března.\n\nVe farnosti se pravidelně koná tříkrálová sbírka. V roce 2015 se při ní vybralo 25 910 korun.Při sbírce v roce 2016 činil výtěžek 31 797 korun. V roce 2018 dosáhl výtěžek sbírky 30 118 korun.\n\n"}
{"id": "929444", "url": "https://cs.wikipedia.org/wiki?curid=929444", "title": "Svobodná demokratická strana: Liberálové", "text": "Svobodná demokratická strana: Liberálové\n\nSvobodná demokratická strana: Liberálové (\"německy: FDP.Die Liberalen, francouzsky: PLR.Les Libéraux-Radicaux, italsky: PLR.I Liberali a rétorománsky: PLD.Ils Liberals\") je švýcarská klasická liberální strana.\nJe největší ve federální radě, třetí největší v národní radě a druhou v radě státní.\n\nVznikla 1. ledna 2009 sloučením FDP (Svobodná demokratická strana) a strany Liberálové. V kantonech Vaud a Valais dosud působí obě strany rozděleně.\n\nMládežnická strana se nazývá Mladí liberálové.\n\nV roce 2010 měla o 30% víc členů, než druhá v pořadí CVP.\n\nPředsedou je Philipp Müller. Zástupci ve federální radě jsou Didier Burkhalter a Johann Schneider-Ammann.\n"}
{"id": "929445", "url": "https://cs.wikipedia.org/wiki?curid=929445", "title": "Dalbergie", "text": "Dalbergie\n\nDalbergie (\"Dalbergia\") je rod rostlin řazený do čeledi bobovité (\"Fabaceae\"). Jsou to stromy, keře i liány s nenápadnými květy a lichozpeřenými listy, rozšířené v tropech celého světa. Mnohé druhy poskytují velmi ceněné dekorativní dřevo, známé jako rosewood nebo palisandr. Některé druhy dalbergií jsou také používány v místní medicíně.\n\nDalbergie jsou stromy, keře i dřevnaté liány se střídavými lichozpeřenými listy. Listy jsou nejčastěji složeny pouze z několika lístků, u některých druhů jsou listy jednoduché nebo přesněji řečeno jednolisté. Lístky složených listů bývají nejčastěji střídavé, vzácně vstřícné. Palisty jsou nejčastěji drobné a opadavé. Květenství jsou často bohaté úžlabní nebo vrcholové hrozny či laty. Květy jsou spíše drobné, krátce stopkaté, s klasickou stavbou motýlokvětých rostlin. Kalich je zvonkovitý, s 5 nestejnými cípy. Koruna je nejčastěji bílá nebo zelenavá, řidčeji purpurová. Tyčinek je 9 nebo deset, jednobratrých nebo dvoubratrých. Semeník je stopkatý, s několika vajíčky a krátkou až dlouhou čnělkou s drobnou vrcholovou bliznou. Plodem je nepukavý lusk, který může mít různou podobu od ledvinovitého po čárkovitý a od tenkého křídlatého plodu typu samara až po silně dřevnatý. V plodu je nejčastěji jediné semeno, řidčeji dvě semena v jediné semenné komůrce.\n\nRod dalbergie zahrnuje asi 250 druhů. Je rozšířen v tropech celého světa, s četnými přesahy do subtropických oblastí. Rod je bohatě zastoupen v tropické Africe, Asii i Americe. V subsaharské Africe roste asi 60 druhů, dalších 43 vesměs endemických druhů se vyskytuje na Madagaskaru. V Asii roste celkově asi 100 druhů, největší druhová diverzita je v Indočíně (55 druhů), jihovýchodní Asii (40 druhů) a na Indickém subkontinentu (34 druhů). Z Číny je udáváno 28 druhů. Zastoupení rodu v Austrálii, Tichomoří a v Papuasii je jen malé. Do Austrálie zasahují pouze 2 původní druhy, omezené svým výskytem na sever a severovýchod kontinentu. Některé další druhy (např. \"Dalbergia sissoo\") v Austrálii zdomácněly. \n\nJediným druhem, který je rozšířen v tropech Starého i Nového světa, je \"Dalbergia ecastaphyllum\". Je rozšířen v Americe od Floridy po Brazílii a v tropické západní a jihozápadní Africe. Původnost výskytu v Africe bývá někdy zpochybňována. Asijský druh \"Dalbergia sissoo\" zdomácněl vlivem pěstování v tropech všech kontinentů.\n\nDalbergie mají hospodářský význam především jako zdroj velmi ceněného tvrdého dřeva. Některé druhy mají využití v medicíně.\n\nDalbergie jsou zdrojem velmi kvalitního a žádaného dřeva, které se vyznačuje nejen krásnou texturou a sytou barvou, ale je také tvrdé a přitom dobře opracovatelné. Některé druhy navíc příjemně voní. Povětšině se obchoduje pouze v nevelkém množství a je drahé. Celkem je z celého světa udáváno okolo 15 druhů komerčně významnějších druhů dalbergií. Větší díl dřeva pochází z divoce rostoucích stromů, neboť dalbergie roste pomalu a výtěžnost plantáží je nízká. Nadměrné kácení vedlo k silnému poklesu jejich výskytu. Většina komerčně využívaných druhů je na Červeném seznamu ohrožených druhů IUCN vedena jako zranitelné, některé, např. jihoamerický druh \"Dalbergia nigra\", se ocitly na seznamu CITES a mezinárodní obchod s jejich dřevem je regulován.\n\nNejznámějším dřevem dalbergie je tzv. africký eben (\"African Ebony\"), nazývaný též africké černé dřevo (\"African Blackwood\"). Pochází z druhu \"Dalbergia melanoxylon\", rozšířeného na většině území subsaharské Afriky. Toto dřevo bylo používáno již za časů Starověkého Egypta. V současné době je jedním z nejvýše ceněných afrických dřev. Je velmi žádané zejména na výrobu hudebních nástrojů a jejich komponent, neboť se mimo krásného vzhledu a mechanických vlastností vyznačuje i čistotou tónu. Další využití je zejména na různé nástroje, upomínkové a umělecké předměty a nábytek. V Africe se na lokálních tržištích často nabízejí různé skulptury z ebenového dřeva, často i se zachovanou kontrastní světlou bělí. Africký eben je velmi drahé dřevo, v roce 2000 stál metr krychlový tohoto dřeva v průměru přes 10000 amerických dolarů. Největšími vývozci jsou Tanzanie a Mosambik.\n\nDalbergie \"Dalbergia sissoo\" pochází ze severní Indie, kde roste při úpatí Himálají. V současnosti se pěstuje v řadě asijských a afrických zemí a místy i zplaňuje. Zlatohnědé až tmavě hnědé jádrové dřevo je tvrdé, pružné, dobře opracovatelné a velmi dekorativní. Je používáno k nejrůznějším účelům, na ozdobné předměty, k výrobě luxusního nábytku, vycházkových holí, držadel a podobně. Je obchodováno nejčastěji pod jménem \"Sissoo\", řidčeji jako indické růžové dřevo (\"Indian Rosewood\"). Podobné využití má i dřevo \"Dalbergia latifolia\", pocházející z tropické Asie od Indie a Nepálu po Indonésii. Oba druhy jsou též používány jako stínící stromy (např. na kávových plantážích) a k znovuzalesňování erodovaných půd.\n\nMnohé druhy dalbergií pocházejí z Madagaskaru. Některé druhy, zejména \"Dalbergia greveana\", \"D. baronii\" a \"D. louvelii\", poskytují velmi kvalitní dřevo s krásnou barvou i strukturou, ceněné zejména na výrobu hudebních nástrojů. Další využití je např. na marketerie, sportovní náčiní, výrobu nábytku a různé drobnější předměty, např. držadla a dřevěné prvky v luxusnějších automobilech. Tato dřeva jsou obchodována pod názvem \"Madagascar Rosewood\" nebo také \"Madagascar Palisander\" a jednotlivé druhy většinou ani nejsou rozlišovány. Z dalších madagaskarských druhů se v menší míře obchoduje také se dřevem \"Dalbergia chapelieri\", \"D. chlorocarpa\", \"D. hildebrandtii\", \"D. madagascariensis\", \"D. mollis\", \"D. monticola\", \"D. purpurascens\" a \"D. trichocarpa\". Kvalitní dřevo má celá řada dalších madagaskarských druhů dalbergií, náležejících mezi ohrožené dřeviny, neboť se jedná o místní endemity s omezeným areálem výskytu.\n\nTaké v tropické Americe náležejí dalbergie mezi komerčně významná dřeva. Ze Střední Ameriky pochází \"Dalbergia stevensonii\", obchodovaná pod názvem \"Honduras Rosewood\". Mezi další využívané středoamerické druhy náleží \"Dalbergia retusa\" a \"D. tucurensis\". Brazilský druh \"D. nigra\" na trzích známý pod názvem \"Jacaranda\", je v současné době na seznamu CITES a je nahrazován jinými dřevy.\n\nDalbergie \"Dalbergia melanoxylon\" je v různých afrických zemích používána při ošetřování celé řady onemocnění, zejména průjmů, parazitárních onemocnění a také jako afrodiziakum. Madagaskarský druh \"Dalbergia chapelieri\" je používán v tradiční medicíně při léčení parazitárních onemocnění, úplavice a průjmů a pro usnadnění porodů. Kůra se používá k barvení. Také dřevo \"D. louvelii\" je používáno v tradiční medicíně při léčení bilharziózy a malárie. Druh \"Dalbergia greveana\" je na jihozápadním Madagaskaru považován za posvátný a pasta ze dřeva aplikovaná na tvář je používána proti různým neduhům. Kůra \"Dalbergia latifolia\" je v indické tradiční medicíně používána při ošetřování trávicích potíží, průjmů, lepry a proti parazitům. Mezi další druhy využívané v indické medicíně náleží \"Dalbergia lanceolaria\", \"D. sissoides\", \"D. sissoo\", \"D. sympathetica\" a \"D. volubilis\".\n\n"}
{"id": "929447", "url": "https://cs.wikipedia.org/wiki?curid=929447", "title": "Martin Padar", "text": "Martin Padar\n\nMartin Padar, (* 4. dubna 1979 Tallinn, Sovětský svaz) je bývalý reprezentant Estonska v judu.\n\nJeho dlouholetým trenérem byl Aavo Põhjala. Celou svojí kariéru patřil mezi deset nejlepších judistů v těžké váze v Evropě. Při dobrém nalosování a formě z toho byly i stupně vítězů. Ve světě však svoji roli nepotvrzoval. Dlouhá léta byl dvojkou i doma v Estonsku. Indrek Pertelson ho do jeho těžké váhy nepouštěl a tak musel hubnout do polotěžké váhy. Ta mu však s přibývajícími roky začala být těsná. Na olympijskou účast si tak musel počkat do svých 29 let. Na olympijských hrách v Pekingu v roce 2008 vypadl ve druhém kole. V dalších letech těžil ze svých zkušeností a bez větších potíží si zajistil účast na olympijských hrách v Londýně v roce 2012. Formu však nevyladil a vypadl v prvním kole. V roce 2014 již neměl výkonnost a postupně se vrcholovým judem rozloučil. Věnuje se trenérské a masérské práci.\n\n"}
{"id": "929450", "url": "https://cs.wikipedia.org/wiki?curid=929450", "title": "Tzermiado", "text": "Tzermiado\n\nTzermiado (řecky: ) je malá vesnice na planině Lasithi na řeckém ostrově Kréta. Vesnice je centrem obce Oropedio Lasithiou a leží 50 km západně od Ágios Nikólaosu, v nadmořské výšce 800 metrů, na svazích hory Selena. Vesnice byla osídlena v 15. století. Při vykopávkách nedaleko vesnice byly objeveny pozůstatky z období mínojské civilizace. \n"}
{"id": "929454", "url": "https://cs.wikipedia.org/wiki?curid=929454", "title": "František Antonín II. z Thun-Hohenštejna", "text": "František Antonín II. z Thun-Hohenštejna\n\nFrantišek Antonín II. z Thunu a Hohenštejna, ( \"Franz Anton II. von Thun und Hohenstein\", celým jménem \"František de Paula Filip Antonín II. Thun-Hohenstein\", uváděn též jako \"Franz Thun Sohn\", / \"František Thun syn\", 13. června 1809 Praha – 22. listopadu 1870 Praha), byl rakouský a český šlechtic z rodu Thun-Hohensteinů, podporovatel umění a politik, v 60. letech 19. století poslanec Českého zemského sněmu.\n\nJeho otec byl hrabě František Antonín I. z Thun-Hohenštejna (1786–1873). Bratr Leopold Lev z Thun-Hohenštejna (1811–1888) působil jako český místodržící a rakouský ministr, další bratr Fridrich z Thun-Hohenštejna (1810–1881) byl diplomatem a politikem. Roku 1846 se oženil s Marií Magdalenou Königovou. Žil na rodovém sídle v Děčíně. Měli tři dcery a tři syny. Kvůli mesaliančnímu sňatku s Königovou i dalším rozporům s otcem se František Antonín II. vzdal nástupnických práv pro své potomky.\n\nV mládí působil spolu s otcem na správě panství. V době před rokem 1848 zasedal na původním stavovském zemském sněmu, kde tvořil stavovskou opozici. V roce 1839 se stal vrchním ředitelem pražského ústavu pro chudé a zasloužil se o rozvoj sociální péče v hlavním městě Českého království. Zajímal se o literaturu a umění, byl členem \"Společnosti vlasteneckých přátel umění\" a roku 1839 se stal ředitelem, později prezidentem české \"Krasoumné jednoty\". Zasloužil se o vznik profesionální památkové péče. Od konce 30. let provozoval ve svém Thun-Hohenštejnském paláci v Praze umělecký salon, kam zval pražské aristrokraty a umělce. Sám obstojně maloval a kreslil. Zajímala ho rovněž frenologie (dobově populární nauka o souvislosti mezi tvarem lebky a povahovými vlastnostmi lidí).\n\nBěhem revolučního roku 1848 se zapojil do politického života. V březnu 1848 se stal členem Národního výboru (původně Svatováclavský výbor). Byl jedním ze tří jeho šlechtických členů. Působil taky jako jeden z velitelů Národní gardy. Poté, co se jeho bratr Leopold Lev Thun-Hohenstein stal ministrem vyučování, nastoupil na jeho rezort jako ministerský rada do vedení referátu umění. Ve funkci vysokého úředníka ministerstva setrval po devět let, do odchodu bratra z čela rezortu.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v kurii venkovských obcí (volební obvod Děčín – Benešov – Česká Kamenice) do Českého zemského sněmu. Jako nezávislý kandidát. Byl rovněž členem zemského výboru, kde setrval po celé šestileté funkční období sněmu. Politicky patřil do frakce konzervativního velkostatku, kterou vedl jeho bratr Leopold Lev Thun-Hohenstein a Jindřich Jaroslav Clam-Martinic. Šlo o konzervativní a federalistickou formaci, která podporovala české státoprávní požadavky.\n\nPo roce 1867 opustil politický život. Věnoval se pak převážně podpoře umění. Předsedal Spolku pro dostavbu chrámu svatého Víta.\n\nZemřel v listopadu 1870, náhle, bez výraznějších předchozích zdravotních problémů. Příčinou smrti byla mrtvice.\n"}
{"id": "929458", "url": "https://cs.wikipedia.org/wiki?curid=929458", "title": "Bernd Kannenberg", "text": "Bernd Kannenberg\n\nBernd Kannenberg (* 20. srpna 1942 Královec, nyní Kaliningrad) je bývalý západoněmecký atlet, chodec, olympijský vítěz v chůzi na 50 km z roku 1972.\nJeho nejúspěšnější sezónou byl rok 1972. Nejdříve 27. května v Brémách vytvořil neoficiální světový rekord v chůzi na 50 km časem 3:52:45 a na olympiádě v Mnichově v této disciplíně zvítězil.\n\nNa mistrovství Evropy v Římě v roce 1974 vybojoval stříbrnou medaili v závodě na 20 km chůze, na padesátikilometrové trati došel do cíle devátý. Byl také trojnásobným mistrem SRN v chůzi na 20 i 50 km.\n\n"}
{"id": "929459", "url": "https://cs.wikipedia.org/wiki?curid=929459", "title": "Ťien I", "text": "Ťien I\n\nŤien I (; 1363–1435) byl politik čínské říše Ming, dlouholetý ministr státní správy za císařů Jung-leho, Chung-siho a Süan-teho.\n\nRodné jméno Ťiena I bylo Ťien Žung (). Používal zdvořilostní jméno I-č’ (). Za zásluhy o stát obdržel posmrtné jméno Čung-ting ()\n\nŤien I se narodil roku 1363 v okresu Pa () v S’-čchuanu (v moderní době část Čchung-čchingu). Roku 1385 složil úřednické zkoušky, získal hodnost \"ťin-š’\" a zahájil kariéru v mingské státní správě. Dlouhá léta sloužil v nižších funkcích, dokud nebyl císařem Ťien-wenem povýšen na mladšího náměstka ministra státní správy. Patřil k nemnoha Ťien-wenovým stoupencům, kteří získali plnou důvěru císaře Jung-leho poté, co roku 1402 přešli do služeb nového režimu. Jung-le ho povýšil na staršího náměstka a vzápětí na ministra státní správy, což byl nejprestižnější post ze šestice ministrů s odpovědností za jmenování a povyšování úředníků ve všech civilních úřadech.\n\nKoncem roku 1422 byl na pět měsíců uvězněn, když opomněl napomenout korunního prince Ču Kao-čch’a za nevhodné chování. Po propuštění v březnu 1423 a návratu do úřadu zůstal ministrem do konce Jung-leho vlády a poté za Chung-siho, Süan-teho a krátce i Jing-cunga, až do své smrti. Po Jung-leho smrti se podílel na sestavení Pravdivých záznamů éry Jung-le. Byl pracovitým a čestným ministrem, prakticky nekritizovaným kolegy.\n"}
{"id": "929461", "url": "https://cs.wikipedia.org/wiki?curid=929461", "title": "Kafe a cigára", "text": "Kafe a cigára\n\nKafe a cigára (\"Coffee and Cigarettes\") je nezávislý americký povídkový film z roku 2003, jehož režisérem byl Jim Jarmusch. První tři epizody vznikly samostatně v letech 1986, 1989 a 1993 jako krátké filmy.\n\n\n"}
{"id": "929464", "url": "https://cs.wikipedia.org/wiki?curid=929464", "title": "Karel Tomíček", "text": "Karel Tomíček\n\nKarel Tomíček (11. února 1814 Poniklá – 15. dubna 1903 Sedlčany) byl český advokát a politik, v 60. letech 19. století poslanec Českého zemského sněmu.\n\nNarodil se v rodině pekaře a rychtáře v Poniklé nad Jizerou Michaela Jana Tomíčka. Byl nejmladším z osmi dětí. Absolvoval akademické gymnázium v Praze a právnickou fakultu Karlo-Ferdinandovy univerzity. Od dob studií patřil mezi přátele Františka Ladislava Riegra. Roku 1846 získal titul doktor práv. Do roku 1848 potom působil jako advokátní koncipient.\n\nPoliticky aktivní byl již během revolučního roku 1848. V roce 1848 byl zvolen do Národního výboru a byl účastníkem Slovanského sjezdu v Praze. Při volbách do Českého zemského sněmu roku 1848 byl jmenován vládním komisařem pro vikariát (volební obvod) mnichovický. Sam byl tehdy zvolen do zemského sněmu za vikariát vrchlabský a nymburský. Sněm se ovšem po volbách nikdy nesešel. Ve volbách roku 1848 byl ovšem zvolen na rakouský ústavodárný Říšský sněm. Zastupoval volební obvod Jilemnice v Čechách. Uvádí se jako spisovatel. Patřil ke sněmovní pravici. Na sněmu zasedajícím ve Vídni, později v Kroměříži, patřil do českého bloku. V těchto letech byl aktivní i v publicistice. Přispíval pro Havlíčkovy \"Národní noviny\", později \"Slovan\". Zaměřoval se na otázku národnostní a zemědělskou (vyvazování pozemků v důsledku zrušení poddanství). V roce 1849 byl jmenován okresním právním konzultantem pro otázky vyvazování pozemků v Českých Budějovicích, od června 1850 řídil vyvazovací okresní komisi v Kutné Hoře, v jejímž čele setrval do ukončení její práce v květnu 1853.\n\nOd roku 1855 až do odchodu na penzi působil jako advokát v Pelhřimově.\n\nPo obnovení ústavního života v Rakouském císařství počátkem 60. let 19. století se zapojil do politiky. V zemských volbách v Čechách v roce 1861 byl zvolen v kurii venkovských obcí (volební obvod Vrchlabí – Rokytnice – Jilemnice) do Českého zemského sněmu jako oficiální kandidát českého volebního výboru (Národní strana – staročeská). Na plénu sněmu se do rozprav nezapojoval, ale byl aktivní ve sněmovních výborech. V dalším volebním období sněmu již nekandidoval. Manželem jeho neteře Eleonory rozené Tomíčkové byl Vilém Kurz, poslanec Říšské rady.\n\nNa sklonku života pobýval v Sedlčanech, kde je také pohřben.\n"}
{"id": "929465", "url": "https://cs.wikipedia.org/wiki?curid=929465", "title": "John Ljunggren", "text": "John Ljunggren\n\nJohn Arthur Ljunggren (* 9. září 1919 – 13. ledna 2000) byl švédský atlet, chodec, olympijský vítěz v chůzi na 50 km z roku 1948.\nJde o jednoho z nejúspěšnějších chodců v historii. V letech 1946 až 1964 startoval na všech olympiádách a mistrovství Evropy a vždy došel do cíle. Na mistrovství Evropy v Oslo v roce 1946 zvítězil v závodě na 50 km chůze. Stejného úspěchu dosáhl po dva roky později na olympiádě v Londýně. Na evropském šampionátu v roce 1950 v Bruselu došel do cíle závodu na 50 km chůze druhý.\nDalší medaili na mezinárodní scéně – tentokrát bronzovou – vybojoval na olympiádě v Melbourne v roce 1956 v závodě na 50 km chůze, na dvacetikilometrové trati skončil čtvrtý. Poslední medaili na velkých závodech získal na olympiádě v Římě v roce 1960. Zde na 50 km chůze se umístil jako druhý, na dvacetikilometrové trati došel do cíle jako sedmý.\nV 45 letech startoval na olympiádě v Tokiu. Obsadil zde 19. místo na 20 km chůze a 16. místo na 50 km chůze.\n\nCelkem pětkrát vylepšil světový rekord na 50 km chůze (nejlépe na 4:29:58 v roce 1953). Během své kariéry startoval v 499 chodeckých závodech – z nich ve 315 zvítězil, ve 101 závodech došel jako druhý a 33krát jako třetí.\n\n"}
{"id": "929467", "url": "https://cs.wikipedia.org/wiki?curid=929467", "title": "Łasin", "text": "Łasin\n\nŁasin je polské město v okrese Grudziądz v Kujavsko-pomořském vojvodství. Je centrem městsko-vesnické gminy Łasin.\n\nV roce 2011 zde žilo 3 415 obyvatel.\n"}
{"id": "929468", "url": "https://cs.wikipedia.org/wiki?curid=929468", "title": "Valentyn Hrekov", "text": "Valentyn Hrekov\n\nValentyn Hrekov (Grekov) (* 18. dubna 1976 Dněpropetrovsk, Sovětský svaz) je bývalý ukrajinský zápasník–judista, sambista.\n\nJe odchovancem dněpropetrovského klubu Tajfun (Тайфун) vedeného Myronem Sosnovským. Vrcholově se připravoval pod vedením Danila Voloviče. V ukrajinské seniorské reprezentaci se pohyboval od roku 1997 ve střední váze do 90 (86) kg. Dvě sezony od roku 1999 shazoval do polostřední váhy, ale v roce 2000 v olympijské kvalifikaci na olympijské hry v Sydney neuspěl. V roce 2004 startoval ve střední váze na olympijských hrách v Athénách, ale roli favorita na jednu z medailí nezvládl a vypadl ve druhém kole. V roce 2006 měl po mistrovství Evropy v Tampere pozitivní dopingový nález na stimulační látky (amfetamin/metamfetamin) a dostal roční zákaz startu. V roce 2008 se kvalifikoval na olympijské hry v Pekingu a podobně jako před čtyřmi roky nezvládl roli favorita a vypadl v úvodním kole. V roce 2012 se kvalifikoval na olympijské hry v Londýně, ale v ukrajinské nominaci dostal přednost Roman Honťuk. Po odchodu trenéra Danila Voloviče v roce 2014 z Ukrajiny do Ruska s ním přestalo nové vedení ukrajinské judistické reprezentace počítat. V roce 2015 zkoušel v 39 letech štěstí v sambistické reprezentaci.\n\nValentyn Hrekov byl levoruký judista, jeho osobní technikou byla uči-mata.\n\n\n\n"}
{"id": "929476", "url": "https://cs.wikipedia.org/wiki?curid=929476", "title": "Mobilní aplikace", "text": "Mobilní aplikace\n\nMobilní aplikace () je softwarová aplikace vytvořená speciálně pro chytré telefony (), tablety, emulátory a další mobilní zařízení. Tvůrci takových aplikací se obvykle snaží co nejvíce využít možností intuitivního uživatelského rozhraní a dotykového ovládání, které mobilní zařízení nabízí.\n\nPrvními mobilními aplikacemi byly aplikace od výrobců mobilních operačních systémů, kteří potřebovali pro jejich uživatele vytvořit praktické metody na prohlížení e-mailu, zpráv o počasí, zaznamenávání si do kalendáře a další podobné základní funkce. Časem se ovšem začali lidé poptávat stále více po rozmanitějším spektru aplikací a tak začali programátoři vyvíjet mobilní hry, firemní aplikace, praktické aplikace využívající GPS a také různé zábavné aplikace pro děti i dospělé.\n\nVývoj mobilních aplikací vyžaduje zahrnout do plánování samotné aplikace specifické vlastnosti mobilních zařízení. Ta totiž na rozdíl od stolních počítačů fungují na baterii (mají tak omezenou energii na provoz, se kterou se musí šetřit), často se ovládají dotykově, většinou mají menší obrazovku a jsou velmi dobře přenosná. Vývojáři mobilních aplikací se tak snaží vytvořit uživatelsky co nejpříjemnější aplikace, jak co se obsahu týče, tak také ovládání.\n\nMobilní aplikace jsou dostupné přes distribuční platformy, které provozují výrobci jednotlivých operačních systémů pro mobilní zařízení. Mezi hlavní distribuční platformy mobilních aplikací patří App Store, Google Play, Windows Phone Store a BlackBerry App World.\n\nNěkteré aplikace jsou zdarma, jiné jsou placené. Z platby za aplikaci si obvykle odebírá provozovatel prodejní platformy 20-30 %, zbytek připadne výrobci aplikace.\n\n\nAplikace se mohou zviditelnit například pomocí médiálních akcí nebo i soutěží, jakou byla například česká \"Mobilní aplikace roku\".\n\n\nMezi úspěšné české mobilní aplikace patří:\n\nCenu vývoje mobilní aplikace ovlivňuje několik faktorů. Jedním z nejdůležitějších je náročnost funkcí samotné mobilné aplikace. Jednoduché mobilní aplikace se mohou pohybovat v nižších řádech stovek tisíců korun. Pokud by se jednalo o komplexní mobilní aplikaci, její vývoj se může vyšplhat do řádů milionů.\n\n"}
{"id": "929477", "url": "https://cs.wikipedia.org/wiki?curid=929477", "title": "Rüstem Paša", "text": "Rüstem Paša\n\nRüstem Paša, také \"Rüstem Paşa Opuković, Rüstem Paşa Čigalić, Damat Rüstem Paşa\" (1500 nebo 1507 Butmir, Sarajevo – 10. července 1561 Istanbul) byl za vlády sultána Sulejmana I. 38. a 40. velkovezírem (\"sadrazam\") Osmanské říše, vrchním velitelem (\"serasker\") osmanských vojsk a sultánovým zetěm (\"dāmād\") chorvatského původu. Byl bratrem osmanského velkoadmirála Sinana Paši \n\nPocházel z velmi prostých poměrů, jako dítě nalezl existenční zajištění v osmanské armádě. Později byl přijat do Enderunu, školy pro vojáky, správní úředníky a státní hodnostáře, která byla součástí paláce Topkapı (byla založena jako multikulturní vzdělávací systém; vyučovala se zde teologie, matematika, ekonomie, historie, práva, strategie, ale i filozofie, literatura a hudba). Při konvertování k islámu mu bylo dáno jméno Rüstem, tedy \"bojovník\", \"ten, který nezná strach\". V roce 1526 se zúčastnil bitvy u Moháče jako \"silāḥdār\" (jízdní obrněnec a zbrojíř). Silahtarové byli elitní částí osmanské armády, v bitvě obklopovali sultána jako jeho osobní garda. Jejich členem se mohl stát jen ten, kdo prokázal mimořádnou odvahu a spolehlivost. Brzy nato byl Rüstem jmenován správcem sultánových stájí a vrchním štolbou (\"mirahur-i evvel ağa\", \"rikâb-dâr\"), měl významné hospodářské pravomoci a doprovázel sultána na cestách. \n\nSmrt Ibrahima Paši\n\nV té době také Sulejman pověřil Rüstema výchovou svých synů Mehmeda, Selima, Bayezida a Cihangira – byl tak sultánově rodině tak blízko jako velkovezír Ibrahim Paša a je možné předpokládat určitou rivalitu i to, že sultánova manželka Hürrem Sultan využila Rüstema jako spojence v mocenské hře. Okolnosti Ibrahimovy smrti (1536) byly ale mnohem složitější. Osudným se mu stala zejména tajná jednání s vyslanci jiných mocností a to, že během perského tažení používal titul a pečeť \"Sultán Ibrahim\". \nPodle legendy Rüstem připravil pád Ibrahima Paši, aby sám vzápětí zaujal jeho místo. To ale nebylo možné. Podmínky jmenování hodnostářů byly totiž jasně stanoveny řádem a důsledně dodržovány. Velkovezíra mohl nahradit jen první vezír a tím byl v té době Albánec Ayas Mehmed Paša. Když v roce 1539 při morové epidemii zemřel a jeho nástupce Mustafa Paša také už nebyl naživu, stal se velkovezírem sultánův švagr Çelebi Lütfi Paša. Ten byl v roce 1541 Sulejmanem pro nevhodné chování suspendován a poslán do vyhnanství a na jeho místo nastoupil Hadim (eunuch) Süleyman Paša. O tři roky později došlo během zasedání divanu k prudké hádce mezi ním a prvním vezírem Hüsrevem Pašou. Sultán Sulejman oba poslal do vyhnanství a novým velkovezírem jmenoval dosavadního druhého vezíra: Rüstema. Stalo se tak 28. listopadu 1544, osm let po Ibrahimově smrti. Rüstem tedy nepřeskočil jediný stupínek a jeho kariéra se odvíjela přesně v souladu s platným řádem: od mirahura přes sandžakbeje Teke, bejlerbeje Diyarbakıru až po místodržícího Anatolie v roce 1538 (tehdy jedna ze dvou nejvýznamnějších administrativních oblastí osmanského státu; téměř celé území dnešního Turecka).\n\nSmrt Şehzade Mustafy\n\nZjednodušeně bývá interpretován i Hürremin a Rüstemův podíl na smrti Sulejmanova syna Mustafy. I v tomto případě předcházel dlouholetý boj o moc mezi otcem a synem, vedoucí nutně k dvojvládí a vnitřní destabilizaci státu, podporované zahraničními mocnostmi (především císařem, Benátkami a perskými Safíovci). Zlomovým okamžikem byl pokus části armády izolovat stárnoucího sultána v Dimetoce (řecky: Didymóteicho) a nastolit Mustafu na trůn. Mustafova tajná korespondence s Peršany nesoucí jeho pečeť a podpis \"Sultán Mustafa\" je dodnes součástí archivu v Topkapı. Sulejman měl jistě na paměti i boj mezi jeho otcem Selimem a dědem Bayezidem, který skončil Bayezidovým sesazením a jeho smrtí v roce 1512. Proto své rozhodnutí o Mustafově osudu konzultoval – tak jako v případě Ibrahim – s tehdy nejvyšší právní autoritou Ebussuudem Efendim. \nV roce 1552, kdy se chystalo tažení proti Peršanům, jmenoval Sulejman Rüstema seraskerem (vrchním velitelem) osmanských vojsk. Část armády podporující Mustafu toto jmenování odmítla a zpochybnila tím i Sulejmanovu autoritu. Sulejman poté výpravu přesunul na následující rok \"s ohledem na blížící se zimu\". V září 1553 povolal Mustafu do vojenského tábora v údolí Ereğli u Konye a dal ho popravit. Není jasné, zda toto rozhodnutí ovlivnila i smrt Sulejmanova oblíbence, Hürremina syna Mehmeda, který zemřel přesně o deset let dříve, poté co se stal místo Mustafy sandžakbejem v Manise.\nProtože část armády před perským tažením neuznala Rüstema jako vrchního velitele, mluví některé dobové prameny o jeho neschopnosti velet. Podobnému odporu musel čelit i Rüstemův bratr Sinan ve své funkci admirála osmanského loďstva, ačkoli do roku 1553, kdy zemřel, dosáhl řady vítězství u břehů Afriky a Itálie a francouzští současníci ho líčí jako \"schopného válečníka s ušlechtilým srdcem\" . Podle některých historických pramenů nebyla příčinou odporu vůči oběma bratrům jejich nekompetentnost, ale Rüstemova snaha reformovat nákladný armádní systém tak, aby byl efektivnější a snáze kontrolovatelný. \nPo Mustafově popravě došlo ke vzpouře části armády, především v jeho sandžaku Amasya. Sulejman vzhledem ke své ještě neupevněné pozici proto Rüstema obětoval a v říjnu 1553 jmenoval velkovezírem Albánce Kara Ahmeda Pašu. Zajímavé ale je, že Rüstemovi ponechal ostatní pravomoci a v roce 1554 ho pověřil, aby koncipoval smlouvu s Peršany, která za výhodných podmínek stabilizovala osmanskou východní hranici. Ani ne za dva roky, 29. září 1555, Rüstem opět zaujal své místo. Tentokrát byl velkovezírem až do své smrti v roce 1561. Vládl tak déle než Ibrahim Paša a většina jeho předchůdců i nástupců. \n\nDůležitým mezníkem v Rüstemově životě byl sňatek s jedinou sultánovou dcerou Mihrimah, uskutečněný z rozhodnutí Sulejmana v listopadu roku 1539. Byl jistě především mocenskou aliancí, spekuluje se o intrikách haseki Hürrem Sultan a o tom, že jako Sulejmanův zeť (\"dāmād\") získal Rüstem výsadní postavení u dvora. Sultánovo rozhodnutí bylo ale zároveň projevem velkého uznání a důvěry. Rüstem v té době už osvědčil své mimořádné schopnosti ve správní a finanční sféře jako třetí vezír a bejlerbej Anatolie. Sultán si ho vážil jako vychovatele svých synů i pro jeho loajalitu a bystrý úsudek. Sňatek s Mihrimah byl jen logickým potvrzením této skutečnosti. Také Rüstemův tehdy už značný majetek sehrál asi svou roli. Výše \"mehiru\", tedy majetkového vkladu, který přináší ženich do manželství pro svou budoucí ženu, byl v tomto případě víc než úctyhodný. \nOproti mnoha mýtů kolem tohoto manželství jsou fakta střízlivější a naznačují, že v něm nechyběla úcta a důvěra. Mihrimah čerpala ze zkušeností svého muže v politických a finančních záležitostech a v kritických okamžicích ho bezvýhradně podporovala. Dokazuje to i dopis, který napsala otci v období, kdy byl Rüstem po Mustafově smrti v roce 1553 zbaven úřadu velkovezíra a žil v nemilosti v Üsküdaru.\n\nNa rozdíl od vztahu Sulejmana a Hürrem, o kterém se můžeme mnoho dozvědět z jejich rozsáhlé korespondence, dokumentují manželství Mihrimah a Rüstema především činy. Tak víme, že Rüstemův bratr Sinan byl roku 1553 pohřben v mauzoleu üsküdarské mešity Mihrimah Sultan – obdivuhodný důkaz manželské solidarity v době, kdy Rüstemova existence, nejen ta politická, visela na vlásku. Dalším důkazem je nadační listina Rüstema Paši z roku 1561, v níž ustanovuje Mihrimah jako vykonavatelku své poslední vůle a také jako svou následnici ve funkci správce nadačního fondu (\"vakıfu\") Hürrem Sultan. Odkázal jí i většinu svého jmění s přáním, aby realizovala některé jeho charitativní projekty a stavbu mešity nesoucí jeho jméno, která byla největším snem posledních let jeho života. Mešita patří ke skvostům architektury Velkého století.\n\nV protikladu k fabulacím televizních seriálů není v životě Mihrimah Sultan doložen jiný muž než Rüstem. Historické prameny zmiňují ale v souvislosti s její charitativní činností architekta Mimara Sinana. Pro Mihrimah, Sulejmana a Rüstema Pašu vytvořil svá nejkrásnější díla, většinou nadační stavby religiózně sociálního charakteru, \"külliye\". První takový komplex, Mešita princů (Şehzade Camii), objednaný samotným panovníkem, byl věnován památce Sulejmanova a Hürremina syna Mehmeda. Stavěl se v letech 1543-48 a je považován za jeden z nejkrásnějších Sinanových projektů vůbec. Dalšími proslulými nadačními díly jsou Süleymaniye (1550-58), Rüstempaşa Camii (1561-63?) s nádhernou majolikovou výzdobou z Izniku, Mihrimah Sultan İskele Camii v Üsküdaru (v asijské části Istanbulu, 1543-1548) a mešita Mihrimah Sultan u Edirnské brány (Edirnekapı Camii, v evropské části Istanbulu, 1562/63–1565 nebo 1570). \nMihrimah ovlivňovala, především v pozdějším věku, politická rozhodnutí svého otce a také svého bratra Selima, ale vždy zůstávala v pozadí. Manželství s Rüstemem bylo pro ni v tomto ohledu velkou školou. Přispělo jistě i k její schopnosti zacházet s financemi – jak při správě a zakládání nadačních fondů, tak i při podporování některých otcových a bratrových záměrů z jejích vlastních prostředků. Tím zároveň vždy upevňovala své postavení v mocenské hierarchii.\n\nO dětech Mihrimah a Rüstema Paši mnoho nevíme. Nejpodrobněji se píše o jejich dceři Ayşe Hümaşah (Ayşe Hanım Sultan), narozené roku 1541. Její potomci, Rüstemovi vnuci a pravnuci, už ale do dějin osmanského státu nijak výrazněji nezasáhli. Jeden ze synů Mihrimah a Rüstema je pohřben vedle svého otce v jeho mauzoleu v zahradě Mešity princů (Şehzade camii). Zemřel o rok dříve než jeho otec při epidemii. Dva bezejmenné hroby v mešitě Mihrimah Sultan v Üsküdaru připomínají další syny, snad Murada (narozen 1545) a Mehmeda (1547). Vedle nich je i hrob Osmana Beye, Rüstemova syna z předchozího manželství (jméno jeho matky není známé). \n\nRüstem bývá zmiňován jako rozporuplná osobnost. Rozporuplné jsou ale spíš její interpretace v historických pramenech, což není neobvyklé. Na počátku byl oslavován jako „slunce, které dalo znovu rozkvést celé říši“. Hodnocení se ale prudce změnilo po Mustafově popravě, především díky elegii a pamfletům Mustafova chráněnce Taşlıcalıho Yahyi Beye. Taşlıcalıho pamflety o „ďáblovi“ Rüstemovi citovali ve svých zprávách z Istanbulu i diplomaté jako císařský velvyslanec Ogier Ghislain de Busbecqs nebo Benátčan Bernardo Navagero. Jean Chesneau, sekretář francouzského velvyslance Gabriela d'Aramon, naopak o Rüstemovi napsal: „Je to muž, který se svým nadáním a vůlí vypracoval z ničeho, zaujme bystrým pronikavým úsudkem a ušlechtilým chováním, při jednáních je klidný a věcný, ač ve svých názorech pevný.“ Chesneau chválí i velkovezírovu oddanost Sulejmanovi a jeho diplomatické schopnosti. Nejobsáhlejší historický pramen, známá \"Historie Osmanů\" od İbrāhīma Peçevī, vydaná roku 1641, čerpá z Taşlıcalıho. Připouští ale, že Rüstem pozvedl ekonomiku osmanského státu, stál vždy věrně po boku Sulejmana a nevystavoval na odiv své bohatství a moc. Pozdější historikové 17. a 18. století mluví o Rüstemovi jako o jednom z pilířů státu.\n\nNaznačují také, proč Rüstem získal už v mladém věku sultánovu důvěru, stal se vychovatelem jeho dětí a nakonec i manželem jeho jediné dcery Mihrimah. Tato důvěra vznikla dřív, než Rüstema začala podporovat Hürrem, a zřejmě k ní přispělo i to, že si ho vážil Ebussuud Efendi, později nejdůležitější autorita osmanského zákonodárství a duchovního života. Také Rüstem byl sunitou, nejbližší mu ale bylo učení sufijského řádu Nakšbandíja, který hlásal očištění sebe sama od „pout nevědomosti, pověr, dogmatismu, sobectví a fanatismu, pout daných sociálním původem, rasou nebo národností“, to vše cestou sebepoznání, vnitřní koncentrace a asketismu. Smyslem života jedince je sloužit celku.\n\nDalším a pro sultána možná nejcennějším Rüstemovým kladem byly jeho mimořádné schopnosti finančníka a národohospodáře. V době, kdy neustálé válečné výpravy a armádní moloch stejně jako stále nákladnější udržování sultánova dvora a protekcionismus téměř zruinovaly osmanskou státní pokladnu, dokázal Rüstem stabilizovat hospodářství, vybudovat nové obchodní cesty, vodovodní systémy v Istanbulu, Mekce a Jeruzalému, podporovat zemědělství, zakládat nová centra obchodu a výroby (mj. hedvábnické manufaktury v Burse a v Istanbulu), sociální a vzdělávací instituce. Jako vůbec první z velkovezírů k tomu velkou měrou přispíval i z vlastních prostředků. Svědčí o tom nadační listiny z let 1544, 1557, 1560, 1561 a posmrtně 1570 (péčí Mihrimah). Na Rüstemových pozemcích vznikaly veřejně prospěšné stavby: mosty a komunikace osvobozené od cel, sýpky, kryté tržnice (Sarajevo) a karavanseraje, mlýny, pekárny, koželužny, veřejné kašny a lázně, hospice, konventy, školy. Jejich provoz byl z velké části financován z pronájmu Rüstemových nemovitostí. Krom toho se ve státní pokladně nalezly i peníze na výstavbu sultánova snu, komplexu Süleymaniye, i dalších duchovních a sociálně prospěšných staveb.\n\nNejvětším Rüstemovým diplomatickým úspěchem bylo v roce 1547 podepsání smlouvy s králem Ferdinandem I. a císařem Karlem V. Potvrdila dosavadní Sulejmanovy územní zisky a roční tribut 30 000 dukátů ve prospěch osmanské pokladny. Tento stav trval až do tzv. Pražského míru v roce 1562 (\"Declaratio et confirmatio conditionum pacis cum Turchis\"). Habsburkové se několikrát pokoušeli smlouvu zvrátit, ale „vždy narazili na odpor velkovezíra, s nímž se nedalo vyjednávat“. Rüstem navrhl také smlouvu s Peršany (1554) a zasloužil se o řadu obchodních smluv s Evropou a Indií. Zavedl poplatek, který museli hodnostáři zaplatit při svém uvedení do funkce, a pokusil se o reformu tzv. \"tîmâru\", ta ale narazila na tvrdý odpor armády a nikdy se neuskutečnila.\n\nRüstem Paša zemřel 10. července roku 1561 v Istanbulu na hydrocephalus, způsobený zřejmě nádorem. V souladu s jeho přáním byl jeho obrovský majetek sepsán a většinou postoupen státu a nadacím. Vykonavatelkou své vůle a správkyní nadace Hürrem Sultan ustanovil Rüstem svou ženu Mihrimah. Správou svých vlastních charitativních fondů pověřil dceru Ayşe Hümaşah. Mihrimah dohlížela i na dostavbu mešity nesoucí jeho jméno (Rüstempaşa Camii, autor Mimar Sinan). Protože nebyla dokončena za jeho života, byl pohřben v mauzoleu postaveném Mimarem Sinanem v zahradě Mešity princů (Şehzade Camii), vedle mauzolea Sulejmanova a Hürremina syna, prince Mehmeda.\n\nŽivotní příběh Rüstema byl, počínaje Taşlıcalıho \"Elegií\" a encyklopedií \"Süleymanname\", několikrát námětem literárního a filmového zpracování, nejnověji v tureckém seriálu Velkolepé století (\"Muhteşem Yüzyıl\", 2011-2014).\nInterpretace herce Ozana Güvena zde podle kritiky daleko přesáhla žánrový rámec seriálu a vytvořila jednu z psychologicky nejzajímavějších postav, hodnou rozměrů velkého klasického dramatu. \n\n\n\n"}
{"id": "929478", "url": "https://cs.wikipedia.org/wiki?curid=929478", "title": "Václav Vaňka", "text": "Václav Vaňka\n\nVáclav Vaňka, též Václav Vaňka šlechtic z Rodlova nebo \"Václav Vaňka z Rodlova\", uváděn rovněž jako \"Václav Vanka\" nebo \"Václav Waňka\" (3. listopadu 1798 Praha – 27. července 1872 Praha) byl český advokát a politik, v letech 1848–1861 purkmistr Prahy, pak poslanec Českého zemského sněmu.\n\nAbsolvoval právnickou fakultu Karlo-Ferdinandovy univerzity v Praze. Působil pak jako fiskální úředník a od roku 1834 byl zemským advokátem, přičemž zpočátku pracoval Českých Budějovicích, pak od roku 1837 v Praze.\n\nJeho politická kariéra vyvrcholila roku 1848, kdy se poté, co odstoupil purkmistr Tomáš Pštross, stal nejprve provizorním a po volbách konaných 3. září 1848 i řádným starostou Prahy. Patřil ke konzervativně orientovaným českým politikům. Ve funkci se tak udržel i po porážce revolučního hnutí roku 1849. V prvních dnech svého působení v čele samosprávy hostil Slovanský sjezd konaný v Praze v červnu 1848. Následovaly svatodušní bouře, povstání v Praze, které bylo vojensky potlačeno. Odmítal revoluční radikalismus a dojednal kapitulaci města před jednotkami Alfreda Windischgrätze. V následujících měsících se snažil deklarovat loajalitu města k monarchii a státu. Poté, co byl roku 1849 rozehnán Říšský sněm v Kroměříži, musel prohlubovat kompromisy s konzervativními silami. Takzvané májové spiknutí odhalené v květnu 1849 vedlo k dalším represím státní moci proti demokratickým silám a ve městě byl vyhlášen výjimečný stav trvající až do roku 1853. Ustupovaly i pozice češtiny v úřadování obce.\n\nV říjnu 1849 nabídl Vaňka demisi, ale nakonec starostou zůstal a podílel se na vypracování obecního řádu, který byl pro Prahu vydán 27. dubna 1850 a nově definoval volební systém a kompetence obecní samosprávy. Na základě tohoto uspořádání následně proběhly v srpnu 1850 komunální volby, které vyhrála konzervativní \"strana středu\" a Vaňka se opětovně stal starostou. Silvestrovské patenty, vydané koncem roku 1851, pak v Rakouském císařství pozastavily platnost ústavy a odložily konání voleb. V této době se Vaňka a jím vedená konzervativní elita postupně odcizovala liberálnímu proudu českého národního hnutí. Konzervativně-národní orientace Vaňkovy radnice se projevila založením městského archivu, jehož prvním archivářem se stal Karel Jaromír Erben. V tomto období také vydal další konzervativec Václav Vladivoj Tomek \"Dějepis města Prahy\". Za Vaňka byl také na Malostranském náměstí odhalen roku 1859 Radeckého pomník.\n\nPo obnovení ústavního života v Rakouském císařství počátkem 60. let 19. století funkci starosty opustil. Zůstal ale v politice. V zemských volbách v Čechách v roce 1861 byl zvolen ve velkostatkářské kurii za nesvěřenecké velkostatky do Českého zemského sněmu. V letech 1861–1863 zastával na sněmu funkci náměstka Nejvyššího maršálka Království českého.\n\nV roce 1865 byl povýšen do šlechtického stavu.\n"}
{"id": "929483", "url": "https://cs.wikipedia.org/wiki?curid=929483", "title": "Janel Parrish", "text": "Janel Parrish\n\nJanel Parrish (* 30. října 1988 Oahu, Havaj) je americká herečka, zpěvačka a skladatelka. Nejvíce se proslavila rolí Mony Vanderwaal v televizním seriálu stanice ABC Family \"Prolhané krásky\" a rolí Jade ve filmu \"Bratz\" z roku 2007. V roce 2014 se zúčastnila soutěže \"Dancing with the Stars\", kde se umístila na třetím místě.\n\nNarodila se v Oahu na Havaji. Je dcerou Marka a Joanne Parrish. Má evropské a čínské kořeny. Navštěvovala Moanalua Elementary and Middle Schools.\n\nJanel vyhrála místní talentovou soutěž a nastartovala tak svojí hereckou kariéru. Byla obsazena do role mladé Cosette v produkci National Touring Company, později si roli zahrála i v Broadwayské produkci. Zahrála si v několika Hawaiiských divadelních produkcí - například roli Scout v \"To Kill a Mockingbird\" v roce 1998.\nJejí první rolí mimo divadelní prkna byl mini seriál \"Prokleté dědictví\". Krátce poté se objevila ve dvou epizodách Pobřežní hlídky jako mladá dívka jménem Hina. Dále se objevila v seriálech jako \"The O'Keefes\", \"The Bernie Mac Show\", \"Zoey 101\" a \"O.C.\". V roce 2007 získala první větší roli ve filmu \"Bratz\" a ve stejném roce získala vedlejší roli v seriálu stanice NBC \"Hrdinové\".\n\nV roce 2011 získala roli v televizním seriálu stanice Freeform \"Prolhané krásky\". Za roli získala cenu Teen Choice Awards v roce 2013.\n\nZnovu se vrátila na divadelní prkna s muzikálem \"Sping Awakening\" jako Anna a jako nahrádnice Lindsay Pearce, bývalá soutěžící \"The Glee Projectu\" jako Wendla. V roce 2017 si zahrála v dramatickém seriálu \"Rosewood\". V listopadu roku 2017 si zahraje po boku Katie Findlay roli Sandy Dumbroski v Torontské produkci \"Pomáda\". S Mickey Rourkem si zahraje v dramatickém filmu \"Tiger\" a roli Lisy Wagner si zahraje v romantickém filmu \"Until We Meet Again\". S Margot Covey si zahraje ve filmové adaptaci novely od Jenny Han \"To All the Boys I've Loved Before\". Znovu si zopakuje roli Mony Vanderwaal v připravovaném spin-offu seriálu \"Prolhané krásky – .\"\nZatímco studovala herectví, navštěvovala hodiny zpěvu, hry na piana a tance. Ve 14 letech se objevila v show Star Search s písničkou „On My Own“. Janel začala psát vlastní hudbu a stala se hlavní zpěvačkou dívčí skupiny Impulse.\n\nV roce 2007 podepsala smlouvu s nahrávací společností Geffen Records. Její sing „Rainy Day“ byl zveřejněn 7. července 2007 a také se stal součástí soundtrackového alba k filmu \"Bratz\". Objevila se ve videoklipu k písničce „Rockstar“ od Prima J a ve videoklipu NLT „She Said, I Said“. V roce 2015 vydala dvě skladby „Heart Made of Stone“ a „Senseless“.\n\n4. září 2014 bylo oznámeno, že Janel je jednou ze soutěžících 19. série americké show Dancing with the Stars. Jejím profesionálním partnerem je Valentin Chmerkovskiy. Ve finálovém kole skončila na třetím místě, za Sadie Robertson a Alfonsem Ribeirom.\n\nV září roku 2016 začala chodit s Chrisem Longem, dvojice se zasnoubila dne 23. října 2017. Dne 8. září 2018 se konal obřad v Kualoa Ranch na ostrově Oahu na Havaji.\n"}
{"id": "929487", "url": "https://cs.wikipedia.org/wiki?curid=929487", "title": "Ferdinand Voith", "text": "Ferdinand Voith\n\nFerdinand Voith, plným jménem Ferdinand baron Voith von Sterbez, též Ferdinand svobodný pán Voith ze Štěrbce (1812 Kámen – 10. února 1882 Čáslav), byl rakouský a český státní úředník a politik, v 60. letech 19. století poslanec Českého zemského sněmu.\n\nPocházel z rodu dědičných poštmistrů v obci Kámen. Roku 1837 si vzal za manželku baronku Marii von Herites. Koncem 30. let se uvádí jako koncipista krajského úřadu v Čáslavi. Roku 1841 nastoupil jako koncipient na c. k. pražském guberniu. Počátkem 50. let se jako okresní hejtman v Německém Brodě podílel na úředních úkonech souvisejících s vypovězením Karla Havlíčka Borovského z Čech (s Borovským se přitom již z předchozí doby osobně znal a deportace Havlíčka ho trápila, podle Havlíčkových pamětí se Voith „\"nemohl pohnutím dívati na dojímavé to loučení a vyšel raději ven\"“). Když se pak v polovině dekády Havlíček vrátil do Německého Brodu snažil se mu Voith (tehdy již jako krajský hejtman) pomoci.\n\nPo obnovení ústavního života v Rakouském císařství počátkem 60. let 19. století se zapojil do politiky. V zemských volbách v Čechách v roce 1861 byl zvolen v kurii venkovských obcí (obvod Chotěboř – Habry) do Českého zemského sněmu jako nezávislý kandidát. Do sněmu byl přitom navržen bez svého přičinění. Oficiálním kandidátem Národní strany (staročeské) tu měl být Václav Vladivoj Tomek. Podle Tomkových pamětí se o Voithovo zvolení přičinil okresní hejtman z Chotěboře. Na sněmu ovšem Voith hlasoval s českým státoprávním táborem.\n\nV květnu 1862 byl díky své zálibě ve vlastivědném bádání zvolen za čestného člena archeologického sboru Musea Království českého. V regionu, kde působil, si získal sympatie. Byl jmenován čestným občanem Německého Brodu, Kutné Hory, Čáslavi, Habrů, Chotěboře, Humpolce, Kácova, Ledče, Polné a Poličky. V roce 1875 mu město Čáslav vystrojilo oslavu 40 let působení ve státních službách.\n\nZemřel v únoru 1882. Národní listy ho v nekrologu označily za \"přítele lidu\" a \"dobrodince chudých\". V roce 1884 mu byla v čáslavském kostele odhalena pamětní deska.\n"}
{"id": "929489", "url": "https://cs.wikipedia.org/wiki?curid=929489", "title": "Seznam dílů seriálu So Random!", "text": "Seznam dílů seriálu So Random!\n\nToto je seznam dílů seriálu \"So Random!\", který se vysílal v USA od 5. června 2011 do 25. března 2012 na Disney Channel. V Česku se seriál nevysílal. Celkem bylo natočeno 26 epizod v jedné sérii. Seriál je hudebně komediální seriál složený ze skečů, který se poprvé objevil v seriálu \"Sonny ve velkém světě\". Herci Tiffany Thornton, Sterling Knight, Brandon Mychal Smith, Doug Brochu a Allisyn Ashley Arm ze seriálu \"Sonny ve velkém světě\" se vrátili ve svých postavách.\n\n<onlyinclude></onlyinclude>\n"}
{"id": "929490", "url": "https://cs.wikipedia.org/wiki?curid=929490", "title": "Roman Honťuk", "text": "Roman Honťuk\n\nRoman Honťuk (* 2. února 1984 Nadvirna, Sovětský svaz) je bývalý ukajinský zápasník–judista, stříbrný a bronzový olympijský medailista z let 2004 a 2008.\n\nS judem začínal v 10 letech na základní škole v kroužku pod vedením Pavlo Samkiva. Od svých 14 let se připravoval vrcholově pod vedením sambistického trenéra Jevhena Bodnaruka. V ukrajinské seniorské reprezentaci se prosazoval od roku 2003 ještě jako junior. V roce 2004 se kvalifikoval na olympijské hry v Athénách. Ve čtvrtinále vyřadil úřadujícího mistra světa Němce Floriana Wannera a v semifinále svedl infarktový zápas s Polákem Robertem Krawczykem. Zbývaly dvě sekundy do konce, když strhnul poláka technikou sumi-gaeši a otočil zápas ve svuj prospěch. Ve finále nastoupil proti domácímu Iliasu Iliadisovi, který ho po dvou minutách boje hodil technikou seoi-otoši na ippon. Získal stříbrnou olympijskou medaili. V dalších letech se u něho dostavil problém charakteristický pro vrcholový úplový sport–problémy s váhou. Ve střední váze na své soupeře v reprezentaci nestačil a do polostřední váhy s obtížemi shazoval. Náchylné na toto shazování byly jeho kotníky, kvůli kterým prakticky neprodělal přípravu na olympijské hry v Pekingu v roce 2008. V semifinále olympijské turnaje proti Němci Ole Bischof neudržel v závěru vedení potom co fyzicky odpadl. V souboji o třetí místo s Mongolem Ňamchüü se ujal na začátku vedení na wazari, ale v závěru opět fyzicky odešel. Jeho soupeř však v poslední minutě nedokázal přimět rozhodčí aby mu udělili čtvrté šido (hansoku-make) a tak mohl slavit bronzovou olympijskou medaili. Po olympijských hrách v Pekingu přešel do střední váhy, ale jeho další sportovní kariéru ovlivnila od roku 2010 nové pravidla boje. Přesto dokázal uspět v ukrajinské olympijské nominaci na olympijské hry v Londýně v roce 2012, ale skončil v prvním kole.\n\nRoman Honťuk byl pravoruký judista s krásnými strhy sutemi-waza. Prakticky celou sportovní kariéru se připravoval se sambisty a tento fakt se odrazil i na jeho způsobu boje. Měl v oblibě útoky na nohy s následnými submisivními technikami. Uměl ze sebe dostat maximum na důležitých turnajích.\n\n\n"}
{"id": "929491", "url": "https://cs.wikipedia.org/wiki?curid=929491", "title": "Rocher de Capluc", "text": "Rocher de Capluc\n\nRocher de Capluc je vyhlídková skála o nadmořské výšce 655 metrů tyčící se nad soutokem řek Tarn a Jonte nad městečkem Le Rozier ve francouzském departementu Lozère.\n\nZ vrcholu přístupného po železných žebřících je od vrcholového kříže pěkný výhled do údolí Gorges du Tarn, na městečko Le Rozier a do údolí řeky Jonte. Pod vyhlídkovou skalou se nalézá několik starých domků samoty Capluc.\n"}
{"id": "929494", "url": "https://cs.wikipedia.org/wiki?curid=929494", "title": "La Vase de Sevres", "text": "La Vase de Sevres\n\nLa Vase de Sevres česky Sevreská váza je název pro jeden z nejznámějších skalních útvarů tyčících se nad údolím řeky Jonte nedaleko od městečka Le Rozier ve francouzském departementu Lozère.\n\nTento skalní útvar spolu s nedalekou La Vase Chinese patří mezi symboly zdejšího národního parku Cévennes.\n\nLa Vase de Sevres je dostupná po turistickém chodníku vedoucím z městečka Le Rozier přes vyhlídkovou skálu Rocher de Capluc dále buď do obce Saint Pierre des Tripiers či do městečka Les Vignes.\n"}
{"id": "929498", "url": "https://cs.wikipedia.org/wiki?curid=929498", "title": "La Vase Chinese", "text": "La Vase Chinese\n\nLa Vase Chinese (česky Čínská váza) jeden z nejznámějších skalních útvarů tyčících se nad údolím řeky Jonte nedaleko od městečka Le Rozier ve francouzském departementu Lozère.\n\nTento skalní útvar spolu s nedalekou La Vase de Sevres patří mezi symboly zdejšího národního parku Cévennes.\n\nLa Vase Chinese je dostupná po turistickém chodníku vedoucím z městečka Le Rozier přes vyhlídkovou skálu Rocher de Capluc dále buď do obce Saint Pierre des Tripiers či do městečka Les Vignes.\n"}
{"id": "929499", "url": "https://cs.wikipedia.org/wiki?curid=929499", "title": "Antonín Stecker", "text": "Antonín Stecker\n\nAntonín Stecker (arabský pseudonym \"Abú ankabút\" – Otec pavouků) (19. května 1855 Kosmonosy – 15. dubna 1888 Mladá Boleslav), byl český cestovatel. V letech 1878–1879 podnikl cestu po Libyi, 1880–1883 cestoval po Etiopii.\n\nNarodil se jako nejstarší syn Antonína Steckera, prokuristy v textilní továrně a jeho manželky Rosiny. Mladší bratr Severin se stal architektem a Karel (22.1.1861 – 13.3.1918) hudebním skladatelem a pedagogem. Po ovdovění se matka Rosina provdala za profesora klasické filologie na mladoboleslavském gymnáziu Rudolfa Jermáře. S tím měla devět dětí, s nichž čtyři se dožily dospělého věku: František (doktor, vrchní štábní lékař), Milada (učitelka), Rudolf (strojní inženýr) a Julius (právník).\n\nVystudoval gymnázium v Mladé Boleslavi a roku 1877 ukončil studium biologie na Karlo-Ferdinandově univerzitě v Praze u Antonína Friče. Ještě během studií příspíval do různých časopisů ( Vesmír, Osvěta a Světozor) články z oboru zoologie a entomologie. Ovládal sedm jazyků. Ve studiu pokračoval na univerzitě v Heidelbergu. Zde vstoupil do německé Africké společnosti a v roce 1878 provázel cestovatele a diplomata Gerharda Rohlfse (1831–1896) a jeho manželku na jejich cestě po Africe. Vypluli 15. října 1878 z Marseille přes Maltu do Tripolisu. Odtud putovali přes město Sokna do oáz Kufra, kam se dosud Evropané nedostali. Pokračovat měli na jihovýchod. Chtěli navázat diplomatické styky s wadajským sultánem (dnes na východě Čadu) a prozkoumat oblast na jih od Konga a středoafrická jezera. V jižní Libyi však byli napadeni Sennusi a museli se vrátit do Benghází. Rohlfs se vrátil do Evropy a Stecker zůstal v Africe, kde prováděl přírodovědecká a geografická bádání v oblasti Čadského jezera. \n\nV roce 1880 odjel do Káhiry, kde se připojil k další Rohlfsově expedici do Etiopie (Habeše). Přistáli v Massawě (dnes eritrejský přístav u Rudého moře). Byli přijati etiopským králem Janem IV. Rohlf se vrátil zpět do Evropy a Stecker plánoval šestiměsíční cestu po Etiopii. Sbíral informace o jezeru Tana a pokoušel se dostat do království Kaffa na západě země. Ve válce mezi královstvími Godjam (\"Gojjam\") a Šewa (\"Shoa\") se ale stal zajatcem krále Menelika, který ho považoval za vazvědače. Později cestoval v doprovodu královské armády a objevil několik jezer a prameny řeky Awaš. Byl deportován do města Dibdila, ovšem na přímluvu italského cestovatele Orazia Antinoriho (1811–1882) mohl znovu cestovat po království Šewa. Do map zakreslil osm Evropanům neznámých jezer a také jezero Tana. Prozkoumal prameny řek Džuba a Šibelli. Dostal se až na území Gallů a jeho zápisky jsou cenným svědectvím o životě tehdejších obyvatel střední Afriky.\n\nOd krále Jana IV. dostal Řád Šalamounovy pečeti za přírodovědné objevy. V roce 1883 se rozhodl vrátit do Evropy přes Gondar, Aksúm, pak lodí přes Janov a 25. října přijel do Mladé Boleslavi. Jeho sbírky jsou umístěny v Náprstkově muzeu. O svých cestách psal články do odborných i populárních časopisů, pořádal přednášky v českých městech. Nepodařlo se mu prosadit se jako vědecký pracovník a žil v nuzných poměrech, s podlomeným zdravím. Připravovaný cestopis, v němž chtěl zpracovat všechny podklady z putování po Africe včetně map, nákresů a akvarelů, už nedokončil. Zemřel na tuberkulózu a zánět pohrudnice ve věku 32 let v Mladé Boleslavi. \n\nZ poslední cesty si Stecker domů přivezl černošského chlapce Tiksu. Ten pak žil v rodině Steckera, později byl pokřtěn a odeslán do Říma, kde se měl stát misionářem. V Římě zemřel.\n\n\n\n"}
{"id": "929500", "url": "https://cs.wikipedia.org/wiki?curid=929500", "title": "Sapan", "text": "Sapan\n\nSapan (\"Caesalpinia\") je rod rostlin řazený do čeledi bobovité (\"Fabaceae\"). Jsou to stromy, keře i liány se složenými listy a často s nápadnými květenstvími, pro která jsou některé druhy pěstovány v tropech, subtropech a sklenících jako okrasné rostliny. Některé druhy mají velmi tvrdé dřevo podobné ebenu, z jiných je získáváno barvivo či pryskyřice nebo jsou používány v medicíně.\n\nSapany jsou keře, stromy i liány se střídavými složenými listy. Většina druhů má ostny nebo zahnuté, hákovité, ostré trny. Brazilský druh \"Caesalpinia echinata\" dorůstá výšek až 35 metrů a průměru kmene až 1 metr. Listy sapanů jsou dvojnásobně lichozpeřené, složené z velkých až malých, vstřícných nebo řidčeji střídavých, tenkých nebo kožovitých lístků. Palisty jsou jednoduché nebo zpeřené. Květy bývají žluté, oranžové až purpurově červené, středně velké až velké, dvoustranně souměrné, oboupohlavné, v úžlabních nebo vrcholových hroznech či latách. Na květech jsou nápadné dlouze vyčnívající tyčinky. Kalich je krátce zvonkovitý, zakončený 5 laloky delšími než kališní trubka. Koruna je složena z 5 lístků, které mohou být podobného tvaru a velikosti nebo se horní korunní lístek nezřídka odlišuje tvarem, barvou i velikostí od ostatních. Tyčinek je 10 ve dvou kruzích, s dlouhými, ztlustlými, červenými nebo žlutými nitkami. Semeník je přisedlý nebo krátce stopkatý a obsahuje 1 až 7 vajíček. Plody jsou dosti různorodé, ploché nebo zbytnělé, pukavé či nepukavé, kožovité nebo dřevnaté, často na povrchu pokryté ostny, chlupaté nebo žláznaté. Zpravidla obsahují 1 až 8 semen. Lusky některých druhů mohou být i okřídlené.\n\nSapany mají pantropické rozšíření s přesahy do subtropů. Počet druhů je uváděn nejčastěji okolo 100 (), některé zdroje uvádějí až 200 druhů.(). Nejvíce druhů se vyskytuje v Americe a Asii. Sapany rostou zejména v sušších písčitých vrchovinách, skalnatých oblastech a také na břehu moře.\n\nSapan \"Caesalpinia kavaiensis\" se vyskytuje na Havajských ostrovech Oahu, Hualalai a Lanai. Je známo pouze asi 60 exemplářů tohoto druhu a v Červeném seznamu ohrožených druhů IUCN je veden jako kriticky ohrožený. V kategorii ohrožené druhy je sapan \"Caesalpinia echinata\" z Brazílie a \"Caesalpinia phyllanthoides\" z Texasu a severního Mexika.\n\nRod sapan byl v minulosti řazen do obsáhlé čeledi sapanovité (\"Caesalpiniaceae\"), které dal také jméno. V současné molekulární systematice je celá tato čeleď součástí čeledi bobovité (\"Fabaceae\").\n\nRod sapan má dosti starou historii. Fosílie sapanů jsou známy z třetihor z období eocénu a miocénu. Vymřelý druh \"C. claibornensis\", řazený do podrodu \"Mezoneuron\", se ve třetihorách vyskytoval v Severní Americe, zatímco současní zástupci tohoto podrodu se vyskytují pouze v tropech Starého světa.\n\nKulatá semena sapanu \"Caesalpinia bonduc\" jsou velmi tvrdá, hladká a plavou na hladině. Díky tomu se tento druh rozšířil vlivem mořských proudů po tropických pobřežích celého světa.\n\nZ děloh sapanu \"C. bonduc\" byl izolován bonducin, amorfní bílý glykosid hořké chuti. Je používán jako náhražka chininu. Červené barvivo získávané ze sapanu \"C. echinata\" je známo jako brazilin. V zásaditém prostředí je purpurové, v kyselém žlutavé. Jeho struktura byla zjištěna kolem roku 1930 a v roce 1963 byl syntetizován.\n\nSapan \"Caesalpinia echinata\" je národní strom Brazílie. Brazílie také vděčí sapanům za svůj název. Původně byl názvem \"brésil\" označován asijský sapan \"C. sappan\", zdroj svého času ceněného a obchodovaného červeného barviva. Když Portugalci v roce 1500 poprvé přistáli v Brazílii, nalezli zde lesy s dominantním sapanem \"C. echinata\", jehož dřevo se ukázalo jako nejlepší komerční zdroj ceněného barviva. Monopol Portugalské Koruny na těžbu a obchod s tímto dřevem trval až do poloviny 19. století a soukromá těžba tohoto druhu byla zakázána.\n\n\nNěkteré druhy sapanů s nápadnými květenstvími jsou v tropických a subtropických oblastech pěstovány jako okrasné dřeviny. Nejčastěji se pěstuje sapan Gilliesův a sapan nádherný, pocházející z tropické Ameriky. Pěstuje se také žlutokvětá forma sapanu nádherného, známá jako 'Aurea'. V pouličních stromořadích se v tropech pěstuje \"C. peltophoroides\", rychle rostoucí středně velký strom s hustou korunou a bohatými květenstvími žlutých květů. Z dalších druhů se pěstují např. \"C. cacalaco\", \"C. cassioides\", \"C. echinata\", \"C. punctata\", \"C. violacea\" a \"C. yucatanensis\". S některými druhy (sapan nádherný, sapan GIlliesův, \"C. mexicana\") se lze setkat ve sklenících našich botanických zahrad.\nDřevo sapanů bývá velmi tvrdé a pevné a nezřídka má tmavě červenou barvu. Jádrové dřevo stromovitého sapanu \"Caesalpinia coriacea\" z tropické Ameriky je možno vyleštit do vysokého lesku. Podobně tvrdé dřevo hnědočerné barvy má i druh \"Caesalpinia granadillo\", rostoucí v Kolumbii a Venezuele. Červené jádrové dřevo mají např. americké druhy \"C. echinata\" a \"C. violacea\" (syn. \"C. brasiliensis\"). Dřevo \"C. violacea\" je obchodováno jako Brazilwood, dřevo \"C. crista\" je známo jako \"fernambuco\" nebo \"pernambuco\". Dřevo nepříliš vzrůstného asijského sapanu \"C. sappan\" je ceněno na výrobu houslových smyčců. Dřevo brazilského sapanu \"Caesalpinia echinata\" je obchodováno pod jménem pernambouc nebo brazilwood. Jádrové dřevo je zpočátku žluté až oranžové, později tmavne na tmavě červenou barvu. V Brazílii se těží i dřevo sapanu \"C. ferrea\", známé jako brazilské železné dřevo a obchodované pod názvem pau ferro. Je tmavě červenohnědé a velmi tvrdé a těžké, pomalu schne a obtížně se opracovává. Je používáno zejména na díly hudebních nástrojů a těžké vnější konstrukce.\n\nLusky některých sapanů jsou velmi bohaté na třísloviny, kterých mohou obsahovat až 50%. Nejvíce jsou využívány \"Caesalpinia coriaria\" a \"C. brevifolia\" z tropické Ameriky a \"C. digyna\" z Indie. Ze dřeva asijského druhu \"C. sappan\" bylo získáváno ve své době velmi ceněné červené barvivo. Po objevu Brazílie se podobné barvivo začalo získávat z druhu \"C. echinata\". Původně bylo používáno zejména k barvení textilií a výrobě laků, později k barvení buněčných jader v biologických preparátech a jako indikátor při titracích. K barvení byly v tropické Americe používány také plody \"C. coriacea\". Z lusků \"C. brevifolia\" a \"C. tinctoria\" je získávána kyselina gallová, která má využití v medicíně a při výrobě barviv, inkoustů a pyrogallolu. Olej ze semen \"C. bonduc\" je využíván v kosmetice. Z kmenů \"C. praecox\", rostoucího v Argentině a Chile, vytéká zlatožlutý exudát, který je zcela rozpustný ve vodě a slouží jako náhrada arabské gumy.\n\nNěkteré druhy sapanů mají medicínské využití. Jsou využívány zejména v lidové medicíně na snižování horečky a jako celkové tonikum. Zvyšují prokrvení dělohy a pánve a jsou používány při uměle vyvolaných potratech. V tradiční indické medicíně jsou používány druhy sapan nádherný, \"Caesalpinia bonduc\", \"C. coriaria\", \"C. digyna\" a \"C. sappan\". Mají zejména antipyretické účinky, některé druhy se také používají mj. při průjmech a proti parazitům. Sapan nádherný je užíván i v Africe a Latinské Americe.\n\nKulatá semena pantropicky rozšířeného druhu \"Caesalpinia bonduc\" jsou používána k výrobě talismanů, korálků, ozdobných předmětů a podobně.\n\n"}
{"id": "929502", "url": "https://cs.wikipedia.org/wiki?curid=929502", "title": "Filip I. z Medlova", "text": "Filip I. z Medlova\n\nFilip I. z Medlova byl moravský šlechtic z rodu pánů z Medlova, který se uvádí pouze jednou v roce 1269.\n\nJeho otcem byl Štěpán II. z Medlova, po kterém zdědil jeho syn území kolem řeky Svratky. Tato šlechta žila v polovině 13. století pravděpodobně ještě na dvorcích či dřevěných hrádcích, od 2. poloviny 13. století začínají vznikat i zde první hrady.\n\nJe pravděpodobné, že právě on a jeho bratr Štěpán III. z Medlova stáli u vzniku rodové větve, z níž vzešel rod pánů z Pernštejna.\n"}
{"id": "929503", "url": "https://cs.wikipedia.org/wiki?curid=929503", "title": "Miquette Giraudy", "text": "Miquette Giraudy\n\nMiquette Giraudy, někdy používající alternativní jména Monique Giraudy a Marsiale Giraudy (* 9. února 1953 Nice) je francouzská hráčka na klávesové nástroje, zpěvačka a hudební skladatelka. Začínala koncem šedesátých let jako asistentka režisérky Jackie Raynal a v roce 1969 se podílela na realizaci filmu \"More\" režiséra Barbeta Schroedera. V roce 1972 si zahrála menší roli v jeho filmu \"La Vallée\". V roce 1974 se stala členkou skupiny Gong, ve které působil i její přítel Steve Hillage. Se skupinou nahrála album \"You\" (1974) a \"Shamal\" (1976) a v roce 1976 spolu s Hillagem z kapely odešla.\n\nV následujících letech hrála na Hillageových sólových albech \"Fish Rising\" (1975), \"L\" (1976), \"Motivation Radio\" (1977), \"Green\" (1978), \"Live Herald\" (1979), \"Open\" (1979) a \"For to Next/And Not Or\" (1983). Přestože ambientní album \"Rainbow Dome Musick\" vyšlo výhradně pod Hillageovým jménem, výrazně se na něm podílela i Giraudy. Od roku 1991 s Hillagem působí ve skupině System 7 a od roku 1994 spolu s Hillagem opět působila s několika přestávkami ve skupině Gong, se kterou v roce 2009 nahrála album \"2032\".\n\n"}
{"id": "929504", "url": "https://cs.wikipedia.org/wiki?curid=929504", "title": "Tim Blake", "text": "Tim Blake\n\nTim Blake (* 6. února 1952 Londýn) je britský klávesista. V letech 1972−1974 a znovu 1994−1999 a 2004−2006 působil ve skupině Gong, se kterou nahrál alba \"Flying Teapot\", \"Angel's Egg\" (obě 1973) a \"You\" (1974). V roce 1977 vydal své první sólové album \"Crystal Machine\" a v následujícím roce pak \"Blake's New Jerusalem\". V roce 1979 se stal členem nové sestavy skupiny Hawkwind, ze které však brzy odešel. V roce 2000 se vrátil do Hawkwind, ale po dvou letech opět odešel; od prosince 2007 ve skupině působí dodnes.\n\n"}
{"id": "929506", "url": "https://cs.wikipedia.org/wiki?curid=929506", "title": "More (film)", "text": "More (film)\n\nMore je německo-francouzsko-lucemburské filmové drama režiséra Barbeta Schroedera z roku 1969. Hlavní role ve filmu hrají Mimsy Farmer a Klaus Grünberg. Jde o příběh mladého německého studenta, který právě skončil studium a chystá se prožít dobrodružství. V Paříži potká americkou dívku, která s ním jede na španělský ostrov Ibiza.\n\nK filmu vyšel i soundtrack nazvaný \"Soundtrack from the Film More\", který nahrála britská rocková skupina Pink Floyd.\n"}
{"id": "929508", "url": "https://cs.wikipedia.org/wiki?curid=929508", "title": "Filip z Pernštejna", "text": "Filip z Pernštejna\n\nFilip z Pernštejna byl moravský šlechtic z větve z rodu pánů z Medlova, kteří založili hrad Pernštejn, potažmo rod pánů z Pernštejna.\n\nJeho otcem byl Filip I. z Medlova, který již se svým bratrem vlastnil území kolem řeky Svratky. Poprvé se v písemných pramenech uvádí v roce 1292. Filip z Pernštejna spolu se svým pravděpodobným bratrancem Štěpánem z Pernštejna a Medlova jsou prvními doloženými nositeli jména Pernštejnů.\n\nFilip z Pernštejna se stal významným šlechticem, protože se v letech 1292, 1293 a 1308 uvádí jako nejvyšší moravský komorník. Kromě toho se roku 1293 uvádí jako hodonínský purkrabí.\n\nDalší rozrod této větve Pernštejnů není zcela vyjasněn, protože zde do poloviny 14. století panují zmatky a ani přední genealogové v tom nemají jasno.\n"}
{"id": "929509", "url": "https://cs.wikipedia.org/wiki?curid=929509", "title": "Liou Ťi", "text": "Liou Ťi\n\nLiou Ťi je čínské jméno vícero osob:\n\n"}
{"id": "929513", "url": "https://cs.wikipedia.org/wiki?curid=929513", "title": "Zlomené květiny", "text": "Zlomené květiny\n\nZlomené květiny (\"Broken Flowers\") je americký film z roku 2005, jehož režisérem byl Jim Jarmusch. Starý mládenec Don Johnston obdržel anonymní dopis, který naznačuje, že má dospělého syna. Vydává se tedy na cestu za svými bývalými milenkami, aby zjistil, která z nich je jeho matkou.\n\n \n\n"}
{"id": "929515", "url": "https://cs.wikipedia.org/wiki?curid=929515", "title": "Gorges du Tarn", "text": "Gorges du Tarn\n\nGorges du Tarn je kaňon hluboký místy až 500 m vytvořený řekou Tarn. Toto údolí od sebe odděluje vápencové plošiny Causses Méjean a Causses Sauveterre. Největší část údolí se nalézá ve francouzském departementu Lozère, ale zasahuje částečně i do departementu Aveyron mezi městy Quezac a Le Rozier v délce cca 53 km.\n\n\n"}
{"id": "929517", "url": "https://cs.wikipedia.org/wiki?curid=929517", "title": "Ernst Waidele von Willingen", "text": "Ernst Waidele von Willingen\n\nErnst Waidele von Willingen (22. března 1806 Olomouc – 21. června 1870 Praha) byl rakouský právník, soudce a politik německé národnosti, působící z velké části v českých zemích; od 50. let 19. století prezident zemského soudu v Praze, v 60. letech 19. století poslanec Českého zemského sněmu a Říšské rady.\n\nJeho otcem byl lékař a vysokoškolský učitel z Olomouce Dominik Waidele. Ernst Waidele vystudoval práva na Františkově univerzitě v Olomouci. Promován byl roku 1829 a nastoupil k trestnímu soudu do Brna na praxi. Jako koncipista pak přešel na dvorskou komorní prokuraturu do Vídně a roku 1832 se stal pomocným referentem na haličské komorní prokuratuře v Lvově. Zde se roku 1836 stal fiskálním adjunktem a roku 1844 zemským radou. Roku 1847 byl ustanoven radou apelačního soudu. Roku 1848 byl povolán do Vídně. Zde byl roku 1850 ustanoven zástupcem generálního prokurátora a roku 1854 radou vrchního zemského soudu. Roku 1854 přešel do Prahy, kde se stal prezidentem zemského soudu. Zasloužil se o rozvoj rakouské justice. Za jeho působení došlo k přístavbě a rozšíření budovy pražského zemského soudu. Publikoval i odborné studie.\n\n19. října 1855 byl povýšen do šlechtického stavu (von Willingen). 7. ledna 1866 pak mu byl udělen Císařský rakouský řád Leopoldův a povýšen na rytíře. Roku 1869 získal i Řád Františka Josefa (komturní kříž).\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (obvod Žlutice – Bochov) do Českého zemského sněmu jako oficiální kandidát německého volebního výboru. V roce 1866 na poslanecké křeslo rezignoval (v září 1866 už se uvádí mezi rezignovavšími poslanci), byl ale následně do sněmu zvolen v říjnu 1869 za velkostatkářkou kurii (svěřenecké velkostatky).\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Opětovně se sem vrátil roku 1869. 11. prosince 1869 složil poslanecký slib. Kvůli nemoci se ale již nemohl účastnil posledního zasedání Říšské rady.\n\nKdyž se roku 1861 poprvé sešel zemský sněm, zvolili si ho němečtí poslanci prvním předsedou svého poslaneckého klubu. Při vystupování v zákonodárných sborech se profiloval jako odborník na právní otázky a liberál. Náležel k takzvané Ústavní straně, která odmítala české státoprávní požadavky i feudální konzervativce a prosazovala centralizovaný koncept rakouského státu. Utkával se argumentačně s konzervativně orientovaným ministerským předsedou Richardem Belcredim. Byl například zpravodajem menšiny při projednávání vládního návrhu zákona o pozemkových knihách.\n\nZemřel v červnu 1870 po delší nemoci.\n\n"}
{"id": "929518", "url": "https://cs.wikipedia.org/wiki?curid=929518", "title": "Cena Jiřího Popela z Lobkovic", "text": "Cena Jiřího Popela z Lobkovic\n\nCena Jiřího Popela z Lobkovic, pojmenovaná po nejznámější chomutovské historické osobnosti Království českého, významném českém šlechtici, nejvyšším hofmistrovi a především majiteli města Chomutova a zakladatelitamější jezuitské koleje, je od roku 2005 udělována Magistrátem města Chomutova. Je určena pro žijící či nežijící osobnost, která se v různých oblastech veřejného života zasloužila o šíření dobrého jména města za jeho hranicemi nebo svojí činností ovlivnila veřejný život ve městě. Osobnosti nominují přímo občané za přínos v různých oblastech jako je kultura, sport, věda, vzdělávání, lékařství, architektura, ale i další. Každý návrh musí být patřičným způsobem doložen. Rada města pak rozhodne o udělení ceny.\n\n\n\n\n\n\n\n\n\n\n\n"}
{"id": "929519", "url": "https://cs.wikipedia.org/wiki?curid=929519", "title": "Mákie", "text": "Mákie\n\nMákie (\"Maackia\") je rod rostlin řazený do čeledi bobovité (\"Fabaceae\"). Mákie jsou stromy a keře se zpeřenými střídavými listy. Květy jsou bělavé, motýlovité. Rod zahrnuje asi 10 druhů a je rozšířen ve východní Asii. V České republice se v botanických zahradách a arboretech poměrně vzácně pěstuje mákie amurská.\n\nMákie jsou opadavé stromy nebo řidčeji keře s lichozpeřenými listy složenými z celokrajných, krátce řapíkatých lístků. Lístky jsou téměř nebo zcela vstřícné, poněkud kožovité. Kůra při poranění páchne. Květy jsou bílé nebo zelenavé, uspořádané v jednoduchých nebo na bázi větvených, vzpřímených bohatých hroznech. Kalich je nafouklý, válcovitý nebo zvonkovitý, se 4 (některé zdroje uvádějí 5) krátkými a širokými laloky. Pavéza je okrouhle obvejčitá, nazpět zahnutá, křídla jsou podlouhlá, člunek zahnutý. Tyčinek je 10 a jsou na bázi krátce srostlé. Semeník je téměř přisedlý, hustě chlupatý a obsahuje několik vajíček. Plodem je plochý vejcovitý až čárkovitý, slabě pukající lusk, který může být rovný nebo zakřivený, úzce křídlatý nebo bez křídla. Obsahuje 1 až 5 plochých semen.\n\nRod mákie zahrnuje celkem 10 až 12 druhů. Jsou rozšířeny ve východní Asii, přičemž přibližně polovina z nich jsou endemity Číny. Největší areál rozšíření má mákie amurská (\"Maackia amurensis\"), která roste ve východním Rusku, Koreji a Číně.\n\nZ máákie amurské bylo izolováno celkem 6 alkaloidů, z nichž nejdůležitější jsou cytisin a lupanin. Nejvyšší obsah alkaloidů (až 2,7%) je v semenech.\n\n\nDřevo mákií je těžké, tmavé a dosti ceněné. Je používáno zejména na nábytek, stavby, obklady, železniční pražce a podobně. V Japonsku jsou pro dřevo pěstovány zejména druhy mákie amurská (\"M. amurensis\"), \"M. chinensis\", \"M. floribunda\" a \"M. tashiroi\". Z kůry je získáváno žluté barvivo, které však nemá komerční význam.\n\nV České republice je pěstován jako poměrně vzácná parková dřevina druh mákie amurská (\"Maackia amurensis\"). Lze se s ní setkat např. v Průhonickém parku. Výjimečně jsou jako sbírkové dřeviny pěstovány i jiné druhy. Z Arboreta Žampach je uváděna \"Maackia fauriei\" (syn. \"M. floribunda\"), ze sbírek Pražské botanické zahrady v Tróji \"Maackia chinensis\" (syn. \"Maackia hupehensis\").\n\nMákie obecně nemají zvláštní nároky na polohu a snesou jakoukoliv hlinitopísčitou půdu, v chudé půdě však rostou pomalu. Množí se semeny, kořenovými řízky nebo hřížením. Semena je nutno před výsevem delší dobu máčet ve vodě.\n\n\n"}
{"id": "929522", "url": "https://cs.wikipedia.org/wiki?curid=929522", "title": "Didier Malherbe", "text": "Didier Malherbe\n\nDidier Malherbe (* 22. ledna 1943 Paříž) je francouzský saxofonista a flétnista. V roce 1968 se stal členem skupiny Gong, se kterou hrál do jejího rozpadu v roce 1976. Následně byl krátce členem souboru Pierre Moerlen's Gong, se kterým nahrál první album \"Gazeuse!\". Později se věnoval převážně sólové kariéře. V roce 1991 začal vystupovat s obnovenou skupinou Gong, ale v roce 2001 opět odešel; znovu krátce přispěl v letech 2004−2006. Během své kariéry spolupracoval i s dalšími hudebníky, mezi které patří Jon Hassell, Kevin Ayers, Hugh Hopper, Anthony Phillips nebo Brigitte Fontaine.\n\n"}
{"id": "929523", "url": "https://cs.wikipedia.org/wiki?curid=929523", "title": "Tamerlan Tmenov", "text": "Tamerlan Tmenov\n\nTamerlan Tmenov (: ), (* 27. července 1977 v Ordžonikidze, Sovětský svaz) je bývalý ruský zápasník – judista osetského původu. Je dvojnásobným olympijským medailistou.\n\nS judem začínal v 9 letech ve školním kroužku v rodném Ordžonikidze (dnešní Vladikavkaz). Celou svojí sportovní kariéru spolupracoval s Alikem Bekuzarovem. Judu se věnovali i jeho sva bratři Aslan a Soslan, ale ani jeden se výrazně v ruské reprezentaci neprosadil.\n\nDo ruské seniorské reprezentace se dostal ještě v juniorském věku a vydržel v ní dlouhých 12 let. Tato na ruské poměry dlouhá reprezentační kariéra byla dána jeho mimořádným talentem. Na přelomu tisíciletí v Evropě prakticky neměl konkurenci. Na těžkou váhou měl mimořádně přesnou techniku jako v postoji tak na zemi. Vítězství na šido nebo jusei-gači (praporky) bylo od něho výjimečné. Jeho tomoe-nage mělo téměř absolutní provedení. Přesto se ve světě velké zlaté medaile nedočkal. Jeho otevřený způsob boje vyhovoval rivalům z Japonska. Ti se mu v technice vyrovnali a postupem času byl v duelech s nimi svázaný.\n\nSportovní ukončil v roce 2009. Věnuje se funcionářské činnosti.\n\n"}
{"id": "929524", "url": "https://cs.wikipedia.org/wiki?curid=929524", "title": "Hosanna (zpěvník)", "text": "Hosanna (zpěvník)\n\nHosanna je zpěvník dětských křesťanských písní v češtině, slovenštině a polštině.\n\nZpěvník byl vydán roku 1989 Slezskou církví evangelickou a. v. v Ústředním církevním nakladatelství. Obsahuje 136 písní. Je notovaný a doprovozený ilustracemi Vandy Malé.\n\n"}
{"id": "929527", "url": "https://cs.wikipedia.org/wiki?curid=929527", "title": "Skladebnost územního členění", "text": "Skladebnost územního členění\n\nSkladebnost územního členění je stav, kdy různé úrovně a případně i druhy územního členění tvoří dohromady jeden hierarchický strom, kdy každý celek vyšší úrovně je tvořen pouze celými celky nižší úrovně a tedy žádný celek není rozdělen mezi více celků vyšší úrovně. Lze hodnotit skladebnost dvou konkrétních typů (úrovní) členění i skladebnost celého rozsáhlejšího systému. \n\nSkladebnost parcel ve vztahu ke katastrálním územím je v principu zajištěna již tím, že katastry s evidencí a číslování parcel jsou odjakživa vedeny po katastrálních územích. V případě takové změny hranice katastrálního území, která by rozdělovala některou parcelu, by musela být parcela rozdělena a příslušná část parcely převedena do jiného katastru. \n\nPodle zákona o obcích musí být obec tvořena jedním nebo více celými katastrálními územími. Pokud je k území obce připojena (delimitována) část území ze sousední obce (případně vojenského újezdu), která netvoří celé katastrální území, musí být tedy současně provedena i změna hranic katastrálních území. \n\nV roce 2000 údajně zbývaly ještě nejméně tři případy, kdy katastrální území bylo nejméně od roku 1990 rozděleno mezi více obcí: V okrese České Budějovice obec Strýčice neměla vlastní katastrální území a sdílela katastrální území s obcí Radošovice. Další dva případy se týkaly okresu Písek: Obora u Radobytec v obci Cerhonice sdílela katastrální území s obcí Mirotice a Třešně v obci Záhoří sdílely katastrální území s obcí Dolní Novosedly. Mimo tyto tři případy ještě například příbramské části Jesenice a Jerusalem jsou v katastrálním území Háje u Příbramě stejně jako obec Háje, zaujímající zbytek tohoto katastrálního území.\n\nČeský statistický úřad dosahuje skladebnosti tak, že katastrální území zasahující do více obcí pro statistické účely rozděluje na územně technické jednotky skladebné s oběma typy členění.\n\nMezi úrovněmi katastrální území a část obce skladebnost zajištěna není. Podle § 28 a § 84 odst. 2 Zákona o obcích 128/2000 Sb. přísluší zastupitelstvu obce rozhodovat o vzniku částí obce a o jejich názvech (kompetenci k rušení částí obce však tento zákon neupravuje). Obec oznamuje Ministerstvu vnitra a příslušnému katastrálnímu úřadu názvy nově vzniklých částí obce, změny jejich názvů, jakož i zánik částí obce. Zastupitelstvo však při tomto rozhodování není omezeno hranicemi katastrálních území, takže část obce může zahrnovat jak více katastrálních území, tak také část či části katastrálních území. Kupříkladu v Příbrami se katastrální členění od členění na části obce značně liší, oproti tomu v Děčíně je důsledně skladebné (některá katastrální území jsou s částmi obce totožná, některá jsou rozdělena na více celých částí obce). \n\nČeský statistický úřad dosahuje skladebnosti tak, že katastrální území zasahující do více částí obce pro statistické účely rozděluje na územně technické jednotky skladebné s oběma typy členění. \n\nZákon o hlavním městě Praze pojem „část obce“ vůbec nezavádí a tedy ani nedává zastupitelstvu obdobnou kompetenci. Český statistický úřad za části obce v případě hlavního města Prahy považuje její katastrální území. \n\nPodle zákona o obcích i podle zákona o hlavním městě Praze mohou zastupitelstva statutárních měst a hlavního města Prahy určit ve statutu města jeho členění na samosprávné městské obvody nebo městské části. V České republice jsou tímto způsobem rozděleny Praha a Brno na městské části, Ostrava, Plzeň, Ústí nad Labem a Pardubice na městské obvody (Liberec a Opava nejsou členěny celé, ale touto formou zajišťují jistou mírou autonomie jen některým okrajovým částem). Toto členění je nezávislé jak na vymezení částí obce, tak na vymezení katastrálních území. Městské části v Praze, Brně a Opavě a městské obvody v Plzni, Ústí nad Labem a Pardubicích v mnoha případech nejsou vzájemně skladebné ve vztahu ke katastrálním územím a částem obce, pouze v Ostravě a v Liberci jsou tyto dvě úrovně členění navzájem plně skladebné (v Liberci však nejsou navzájem skladebné části obce a katastrální území). \n\nČeský statistický úřad dosahuje skladebnosti tak, že katastrální území zasahující do více částí městských částí nebo městských obvodů pro statistické účely rozděluje na územně technické jednotky skladebné s oběma typy členění.\n\nObce jsou jednoznačně přiřazeny k okresům a tedy okresy jsou plně skladebné z obcí. Území okresů původně stanovoval přímo zákon o územním členění státu, novelizující zákon 320/2002 Sb. však tuto část ze zákona vypustil a doplnil zmocňující ustanovení, podle nějž území okresů stanoví ministerstvo vnitra prováděcím předpisem (tím je vyhláška ministerstva vnitra č. 564/2002 Sb.).\n\nObvody působnosti pověřených obecních úřadů a obcí s rozšířenou působností státní správy jsou stanoveny zásadně výčtem obcí a tím je skladebnost těchto obvodů zajištěna. Při jejich stanovení se zároveň od počátku dbalo i na to, aby se obvody rozšířené působnosti skládaly z jednoho nebo více celých obvodů působnosti pověřených obecních úřadů. \n\nKompetence okresních úřadů převzaly při jejich zrušení zčásti krajské úřady a zčásti obecní úřady obcí s rozšířenou působností státní správy, jejichž správní obvody jsou zpravidla o něco menší než okresy a v některých případech přesahovaly i přes hranice okresů. Tento stav nastal u 152 obcí a narušil tak skladebnost územního členění státu. Bylo rozhodnuto v rámci reformy územní správy skladebnosti na těchto úrovních dosáhnout, třebaže k faktickému výkonu působností to není nezbytné. Částečně se podařilo realizovat tento krok změnou okresní příslušnosti 119 obcí vydáním vyhlášky číslo 513/2006 Sb., která nabyla účinnosti 1. ledna 2007. Výjimkou zůstaly nadále spadající do správních obvodů obcí s rozšířenou působností Český Brod (4 obce leží v okrese Nymburk), Jihlava (1 obec leží v okrese Havlíčkův Brod), Stod (9 obcí leží v okrese Domažlice), Tanvald (1 obec leží v okrese Semily), Turnov (13 obcí leží v okrese Liberec a 3 obce leží v okrese Jablonec nad Nisou) a Valašské Klobouky (2 obce leží v okrese Vsetín).\n\nOba druhy krajů (územní i samosprávné) jsou definovány výčtem okresů a proto jsou kraje skladebné z okresů. \n\nSamosprávné kraje jsou menší než územní kraje, avšak některé ze samosprávných krajů zasahují do dvou územních krajů. \n\nSkladebnost územního členění narušují:\n\nRespektování hranice mezi českými zeměmi a Slovenskem bylo po celou dobu existence Československa garantováno zákonem. Proto byl zánik Československa spojen jen s drobnými úpravami hranic. \n\nSlezsko de facto nikdy nebylo územně celistvé a České Slezsko, do nějž se Morava prolínala řadou enkláv, už v prosinci 1928 bylo začleněno do Země Moravskoslezské, byť hranice českých okresů až do roku 1949 respektovala historickou zemskou hranici. Územní členění počínaje rokem 1949 už na historickou zemskou hranici neberou ohled. \n\nZastánci zemského členění, rekrutující se zejména z okruhu monarchistů a moravských nacionalistů, zazlívají komunistickému režimu jak samo zrušení zemského zřízení, tak nerespektování historické zemské hranice územním členěním z let 1949 a 1960. Česká ústava z roku 1992 ponechala otevřenou otázku, zda bude dána přednost zemskému, anebo krajskému členění (používala neutrální pojem vyšší územně samosprávné celky, pro které se poté používala zkratka VÚSC), ale reprezentace republiky se přiklonila ke krajskému zřízení a nové samosprávné kraje (Pardubický, Jihlavský a Českobudějovický) opět historickou zemskou hranici přesahovaly. Historickou zemskou hranici nerespektují ani hranice okresů, obcí a mnohde už ani hranice katastrálních území. \n\nVláda předložila sněmovně 18. července 2005 návrh nového zákona o územně správním členění státu, který měl za cíl mimo jiné dosáhnout skladebnosti územního členění, což byl podle ministra hlavní moment této materie. Návrh vycházel ze schválené koncepce reformy veřejné správy a z principu spojeného výkonu státní správy a samosprávy na všech úrovních. Dosavadní „staré“, „územní“ kraje měly být podle návrhu nahrazeny osmi oblastmi, do nichž by samosprávné kraje byly plně skladebné, a obvody obcí s rozšířenou působností měly být nazývány „správní okrsky“, jejich výčtem pak měly být nově definovány stávající okresy namísto dosavadního definování výčtem obcí. Po přerušeném prvním čtení v říjnu 2005 vzala vláda 27. prosince 2005 svůj návrh zpět. \n\n"}
{"id": "929529", "url": "https://cs.wikipedia.org/wiki?curid=929529", "title": "Zero (píseň, Yeah Yeah Yeahs)", "text": "Zero (píseň, Yeah Yeah Yeahs)\n\n\"Zero\" je první vydaný singl americké indie rockové kapely Yeah Yeah Yeahs z jejich třetího alba nazvaného \"It's Blitz!\". Skladba poprvé vyšla 24. února 2009. 11. března 2009 ji rádiová stanice BBC Radio 1 zařadila do svého \"C Playlistu\".\n\nHudební video pro skladbu \"Zero\" bylo režírované Barneym Clayem. Natáčelo se v různých částech San Francisca: Tenderloin, North Beach a Chinatown. Videoklip začíná záběrem na kapelu připravující se v šatně na nadcházející show. Následuje záběr na zpěvačku Karen O, která prochází skrz oponu a ocitá se v ulicích San Francisca. Následně kráčí po silnici a tancuje, oděna do jejího typického glam rockového oděvu. Na sobě má ještě plášť z průhledného PVC. Ostatní členové kapely hrají ve videu vedlejší role až do té chvíle, než se k nim Karen O v postranní uličce připojí. Ke konci videa vchází kapela do místního obchodu s potravinami, kde v uličkách pokračují v hraní.\n\nPíseň \"Zero\" byla jmenována nejlepší skladbou roku 2009 magazíny \"NME\" a \"Spinem\". V říjnu roku 2011 se skladba umístila na 39. místě v seznamu \"150 nejlepších skladeb za posledních 15 let\", který sestavil magazín \"NME\".\n\n"}
{"id": "929531", "url": "https://cs.wikipedia.org/wiki?curid=929531", "title": "Gilli Smyth", "text": "Gilli Smyth\n\nGilli Smyth (1. června 1933 Londýn – 22. srpna 2016) byla britská zpěvačka a básnířka. V roce 1967 založila spolu se zpěvákem a kytaristou Daevidem Allenem rockovou skupinu Gong. Ze skupiny odešla v roce 1973 a nedlouho poté se skupina rozpadla. V následujících letech zpívala v kapele Mother Gong a později v Gongmaison. V roce 1991 byla skupina Gong obnovena, ale Smyth se k ní přidala až v roce 1994. V roce 2001 následoval další rozpad, v letech 2004−2006 opět skupina hrála a od roku 2008 je opět aktivní. V roce 1978 vydala své první sólové album nazvané \"Mother\" a zatím poslední \"Paradise\" vyšlo v roce 2012.\n\n"}
{"id": "929537", "url": "https://cs.wikipedia.org/wiki?curid=929537", "title": "Andreas Tölzer", "text": "Andreas Tölzer\n\nAndreas Tölzer [Andreas Telcr], (* 27. ledna 1980 Bonn, Německo) je bývalý reprezentant Německa v judu. Je majitelem bronzové olympijské medaile.\n\n\n\nS judem začal v 9 letech ve Swisttalu pod vedením Klause Kirstea. V roce 1997 se judu začal věnovat vrcholově v Mönchengladbachu, pod trenérem Erikem Görtzem. Následně narukoval na vojnu do Kolína a u vojáků zůstal. V bundeslize reprezentoval několik klubů, hlavně potom TSV Abensberg. V seniorském věku ho vedl Daniel Gürschner, ale nechal si poradit i od Detlefa Ultsche.\n\nNa tatami působil nenápadným dojmem. Pokud nedostal soupeře na zem tak vítězil na počet napomenutí nebo hansoku-make. Jeho judo bylo silové a pomalé, proto se do klasických tači-waza nehrnul.\n\nBěhem kariéry bojoval se zraněními od svalových zranění po vážné infekční choroby. V začátcích své kariéry ho dokázal zastupovat Frank Möller, ale po roce 2004 byl v německé reprezentaci nezastupitelným.\n\nS vrcholovou karierou se rozloučil po zisku bronzové medaile na mistrovství světa v roce 2013. Pracuje u vojenské správy v Kolíně nad Rýnem.\n\n\n"}
{"id": "929538", "url": "https://cs.wikipedia.org/wiki?curid=929538", "title": "Cyrilometodějský kancionál", "text": "Cyrilometodějský kancionál\n\nCyrilometodějský kancionál byl původně zamýšlený pro všechny diecéze české a moravské církevní provincie římskokatolické církve, avšak přijatý a zavedený jen v brněnské diecézi, kde nahradil Cestu k věčné spáse. Uspořádali jej Leopold Benáček a Josef Navrkal, básník Jan Zahradníček pro tento kancionál napsal několik nových textů. Poprvé byl vydán brněnským biskupstvím v roce 1949 v Brně, později jej vydávala Česká katolická charita v Ústředním církevním nakladatelství. Celkem dosáhl 12 vydání (mimo jiné v letech 1949, 1954, 1955, 1957, 1958, 1961, 1964, 1965 a 1967 a dvakrát v roce 1968).\n\nStejně jako další obdobné kancionály (v Čechách to byl Český kancionál, v olomoucké arcidiecézi Boží cesta) byl uspořádán podle liturgických období a obsahoval z větší části tzv. mešní písně. Později byl nahrazen jednotným kancionálem, který zohlednil také změny nastalé po druhém vatikánském koncilu.\n"}
{"id": "929539", "url": "https://cs.wikipedia.org/wiki?curid=929539", "title": "Heads Will Roll", "text": "Heads Will Roll\n\n\"Heads Will Roll\" je druhý singl americké indie rockové kapely Yeah Yeah Yeahs z jejich třetího alba nazvaného \"It's Blitz!\". CD a 7\" vinylová deska byly vydány 29. června 2009 (v UK). Píseň je slyšet v závodní hře \"Gran Turismo 5\". Remix skladby vytvořený bývalým DJem Kanye Westa, A-Trakem, je k dispozici na soundtracku k filmu \"Project X\".\n\nHudební videoklip k písni režíroval Richard Ayoade. Zachycuje skupinu hrající na podzemní scéně, když najednou přeskočí záběr na tančícího vlkodlaka (jeho taneční kreace připomínají tanec Michaela Jacksona). Asi v půli videoklipu začne blikat jasné světlo, což započne vlkodlakovu přeměnu. Vlkodlak následně honí publikum po podzemí a podaří se mu většinu usmrtit. Videoklip končí záběrem na zavražděnou kapelu a zpěvačku Karen O, která pokračuje ve zpěvu i s oddělenou hlavou od těla. Hudební video obsahuje posměšné horrorové rekvizity; namísto krve se objevují červené konfety a flitry.\nV Británii existují dvě různé verze videoklipu, druhá verze nahrazuje násilné záběry předešlými sekcemi z videa.\n\nVideoklip byl nominován na cenu VMA v kategorii \"Průlomový videoklip\".\n\n\n"}
{"id": "929543", "url": "https://cs.wikipedia.org/wiki?curid=929543", "title": "Hiraizumi (Iwate)", "text": "Hiraizumi (Iwate)\n\nHiraizumi (: 平泉町; \"Hiraizumičó\") je město v jihozápadní části prefektury Iwate v Japonsku. V roce 2013 mělo město 7 996 obyvatel a rozlohu 63,39 km².\n\nNa konci období Heian (12. století) sídlila v Hiraizumi severní větev mocného rodu Fudžiwara, zvaná také \"Fudžiwarové z Óšú\" (奥州藤原氏, \"Óšú Fudžiwaraši\").\n\nV roce 2011 byly některé památky v Hiraizumi zapsány na Seznam světového dědictví UNESCO pod společným označením \"Hiraizumi - chrámy, zahrady a vykopávky reprezentující buddhistickou Čistou zemi\". Mezi tyto památky patří:\n\n"}
{"id": "929547", "url": "https://cs.wikipedia.org/wiki?curid=929547", "title": "Jonni Myyrä", "text": "Jonni Myyrä\n\nJoonas \"Jonni\" Myyrä (13. července 1892 Savitaipale – 22. ledna 1955 San Francisco) byl finský atlet, olympijský vítěz v hodu oštěpem z roku 1920 a 1924.\n\nPoprvé startoval na olympiádě v roce 1912, kde obsadil osmé místo v hodu oštěpem. V této disciplíně se stal olympijským vítězem v roce 1920 v Antverpách. Zde startoval rovněž v hodu diskem (nepostoupil do finále) a v pětiboji, který nedokončil. Olympijské zlato v hodu oštěpem obhájil v roce 1924 v Paříži. Byl pětinásobným světovým rekordmanem v hodu oštěpem (nejlepší výkon 66,10 z roku 1919). Po ukončení sportovní kariéry se z finančních důvodů přestěhoval z Finska do USA.\n\n"}
{"id": "929548", "url": "https://cs.wikipedia.org/wiki?curid=929548", "title": "Anton Waldert", "text": "Anton Waldert\n\nAnton Waldert (1823 Bochov – 10. dubna 1892 Vídeň) byl rakouský a český právník a politik německé národnosti, v 2. polovině 19. století poslanec Českého zemského sněmu a Říšské rady, jeden z předáků Německé pokrokové strany.\n\nNarodil se v západočeském Bochově. Absolvoval právní studia na Vídeňské univerzitě (\"Národní listy\" ovšem uváděly, že studoval v Praze), kde získal titul doktora práv. Nastoupil na advokátní praxi. Od 7. června 1854 byl advokátem v Tachově, později v Chomutově. V Chomutově si již získal značné renomé a stal se i obecním zastupitelem, později dokonce náměstkem starosty.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (obvod Kadaň – Přísečnice – Doupov) do Českého zemského sněmu. Kromě toho se koncem března 1861 uvádí jako poslanec za kurii venkovských obcí, obvod Tachov – Přimda, kde původně zvolený poslanec Karl Schnabel ihned po svém zvolení rezignoval a byly vypsány doplňovací volby. Ještě během jara 1861 byl ale nakonec v obvodu Tachov – Přimda poslancem zvolen Johann von Wenisch.\n\nMandát ve sněmu získal Waldert znovu v doplňovacích volbách v září 1869 místo rezignovavšího Konstantina von Höflera, nyní v kurii městské, obvod Chomutov – Vejprty – Přísečnice. Za tento volební obvod mandát obhájil i v řádných zemských volbách v roce 1870 a volbách v roce 1872. V zemských volbách v roce 1878 se na sněm dostal za kurii venkovských obcí (obvod Žlutice – Bochov – Manětín) a poslanecké křeslo zde obhájil ve volbách roku 1883 a volbách roku 1889. Stranicky je tehdy uváděn jako německý liberál.\n\nOd 60. let se profiloval jako stoupenec takzvané Ústavní strany (centralistická, německorakouská platforma), později patřil mezi předáky z ní vzniklé Německé pokrokové strany. Po zvolení do zemského sněmu se stal i členem zemského výboru, kde dlouhodobě vedl referát stavebně-technický. Zasloužil se o výrazný rozvoj silniční sítě. Tehdy přenesl svou advokátní kancelář z Chomutova do Prahy. V letech 1883–1886 zastával na sněmu funkci náměstka Nejvyššího maršálka Království českého. Funkci náměstka nejvyššího maršálka zastával do prosince 1886, kdy němečtí poslanci na protest odešli ze zemského sněmu. Tehdy také Waldert opustil zemský výbor.\n\nDlouhodobě také zasedal v Říšské radě (celostátní zákonodárný sbor), kam ho vyslal zemský sněm roku 1870 (tehdy ještě Říšská rada nevolena přímo, ale tvořena delegáty jednotlivých zemských sněmů). 10. listopadu 1870 složil poslanecký slib. Opětovně ho sem zemský sněm delegoval roku 1871. Následně, po změně ústavy, uspěl i v prvních přímých volbách do Říšské rady roku 1873, kdy byl zvolen za kurii venkovských obcí, obvod Planá, Teplá, Tachov atd. A mandát obhájil za týž obvod i ve volbách do Říšské rady roku 1879. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV roce 1886 nastoupil do funkce vrchního ředitele České spořitelny na místo zesnulého barona Pecheho, přičemž již předtím zasedal v kuratoriu tohoto finančního ústavu. Byl také viceprezidentem správní rady železničního podniku Česká severní dráha a členem mnohých německých spolků v Čechách. Byl také intendantem německého divadla v Praze. Za jeho zásluhy mu císař v říjnu 1874 udělil Řád železné koruny.\n\nNa sklonku života se ještě podílel na česko-německém pokusu o národnostní vyrovnání v Čechách (takzvané punktace). Byl německým důvěrníkem pro otázky rozhraničení správních obvodů.\n\nZemřel v dubnu 1892 na léčebném pobytu v Ederově sanatoriu ve Vídni, kam se několik dní předtím uchýlil v doprovodu svých potomků, již tehdy sužován těžkými bolestmi. Nepřežil operaci, které se zde podrobil. Pohřben byl 12. dubna 1892 v Radonicích v Čechách.\n\nNárodní listy coby hlavní politický deník českého tábora označily v nekrologu Walderta za \"jednoho z předáků německo ústavácké, našemu národu nepřátelské strany\". Dodaly ale, že „\"jako člen zemského výboru vynikal u vyřizování záležitostí samosprávných horlivostí i ochotou, která nejednou uznána byla i v kruzích jeho politických odpůrců\".“\n\n"}
{"id": "929551", "url": "https://cs.wikipedia.org/wiki?curid=929551", "title": "František Musil (skladatel)", "text": "František Musil (skladatel)\n\nFrantišek Musil (5. listopadu 1852 Praha – 28. listopadu 1908 Brno) byl český hudební skladatel, varhaník a hudební pedagog.\n\nNarodil se v rodině četnického nadporučíka Josefa Musila a jeho manželky Kateřiny, rozené Fleischhansové. Vystudoval reálné gymnázium na Malé Straně. Poté se věnoval studiu hudby a hry na klavír, housle a varhany. Ve hře na housle byl jeho učitelem Jan Ondříček. V letech 1865–1868 studoval na Varhanické škole v Praze u Františka Skuherského. Na jeho přímluvu se stal varhaníkem nejprve v kostele sv. Haštala a poté krátce i v katedrále sv. Víta, Václava a Vojtěcha. \n\nV roce 1870 byl jmenován dómským varhaníkem v katedrále sv. Petra a Pavla v Brně, kde se později stal také ředitelem kůru. Učil nejprve jako suplující profesor v učitelském ústavu Leoše Janáčka, později v hudební škole \"Besedy brněnské\" a posléze v letech 1905–1908 v brněnské varhanické škole.\n\nVedle Leoše Janáčka se stal nejvýraznější postavou brněnského hudebního života. Vynikal jako skvělý varhanní improvizátor a znalec umění kontrapunktu a fugy. Zemřel 28. listopadu 1908 v Brně. Byl pohřben na brněnském ústředním hřbitově.\n\nDne 4. 11. 1878 se v Brně oženil s Annou Lžičařovou. (Z potomků dohledána dcera Marie (1886–1951).)\n\n\nKromě toho zkomponoval četné drobné chrámové skladby, vložky a moteta.\n\n\n\na další drobné skladby pro housle, klavír a menší hudební soubory\n\nKromě toho je autorem velkého množství písní a sborů vycházejících často z lidové moravské melodiky. Podílel se také na kancionálu Cesta k věčné spáse, pro který napsal melodie ke 44 písním a zharmonizoval 350 nápěvů. Téměř úplné dílo je uloženo v Hudebním archivu Moravského muzea v Brně.\n\n\n"}
{"id": "929553", "url": "https://cs.wikipedia.org/wiki?curid=929553", "title": "Randy Pausch", "text": "Randy Pausch\n\nRandy Pausch (23. října 1960 Baltimore, USA – 25. července 2008 Chesapeake, USA) byl americký profesor počítačové vědy, informatiky rozvíjející interakci člověka a technologií a designu na Univerzitě Carnegie Mellon v pensylvánském Pittsburghu.\n\nNavrhl vzdělávací programovací software Alice a podílel se na jeho tvorbě. Za svou práci získal dvě ocenění od Association for Computing Machinery.\n\nProslavila jej optimisticky laděná \"Poslední přednáška\", kterou v září 2007 přednesl na Univerzitě Carnegie Mellon s vědomím své blížící se smrti na rakovinu slinivky břišní. V květnu 2008 magazín TIME zařadil Pausche mezi 100 nejvlivnějších lidí světa. \n\nRandy Pausch zemřel v červenci 2008 na komplikace způsobené rakovinou, bylo mu 47 let.\n\nSkutečnost, že má rakovinu slinivky, se Pausch dozvěděl v září roku 2006. V srpnu 2007 mu lékaři sdělili, že mu zbývá „3 až 6 měsíců dobrého zdraví“. Hned v září téhož roku přednesl svou poslední přednášku s podtitulem \"Opravdu jděte za svými dětskými sny\" (Last Lecture: Really Achieving Your Childhood Dreams), která od té doby na serveru Youtube zaznamenala již více než 17 miliónů zhlédnutí. \n\nJeho poslední přednáška pak vyšla také v knižní podobě. Postupně jí bylo jen ve Spojených státech vydáno přes 4,5 miliónu výtisků, přeložena byla do 46 jazyků. \n\nRandy Pausch byl ženatý, s manželkou Jai měli tři děti.\n\n\n"}
{"id": "929554", "url": "https://cs.wikipedia.org/wiki?curid=929554", "title": "Ignác Wiese", "text": "Ignác Wiese\n\nIgnác Wiese, uváděn též jako Hynek Wiese nebo Ignaz Wiese (1816 v okolí Kuřívod – 5. února 1878 Český Dub), byl český lékař a politik, v 60. letech 19. století poslanec Českého zemského sněmu.\n\nPocházel z jazykově německé rodiny. V roce 1851 získal na Karlo-Ferdinandově univerzitě v Praze titul doktora lékařství. Během vysokoškolských studií, která se odehrávala v revolučním roce 1848, se přiklonil k českému národnímu hnutí a vystupoval ve prospěch českého státního práva. 2. února 1855 přesídlil do Českého Dubu, kde nastoupil jako podnikový lékař v továrně F. Schmitta. Později byl městským lékařem.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (obvod Turnov – Český Dub) do Českého zemského sněmu jako oficiální kandidát českého volebního výboru. Byl členem Národní strany – staročeské. Poslanecký mandát složil roku 1865. V jiném pramenu uváděno, že poslancem byl do roku 1863.\n\nAngažoval se ve spolku českých lékařů. V roce 1869 vznikla z jeho iniciativy v Českém Dubu Česká beseda.\n\nZemřel po delší nemoci v zcela chudých poměrech jako svobodný mládenec. Pohřben byl v Českém Dubu. Náhrobek nechala zhotovit na jeho počest místní Česká beseda.\n"}
{"id": "929560", "url": "https://cs.wikipedia.org/wiki?curid=929560", "title": "Karl Wolfrum", "text": "Karl Wolfrum\n\nKarl Wolfrum (17. listopadu 1813 Hof – 30. května 1888 Ústí nad Labem) byl rakouský a český průmyslník a politik německé národnosti, v 2. polovině 19. století poslanec Českého zemského sněmu a Říšské rady.\n\nPocházel z rodu, původně z Čech, který se po bitvě na Bílé hoře přestěhoval do Horních Franků. Jeho otec Georg Wilhelm Wolfrum byl podnikatelem a provozoval přádelnu vlny. Zemřel, když Karl byl ještě dítětem. Rodina byla v těžké sociální situaci a Karl musel opustit školu (do svých 14 let studoval na gymnáziu v rodném Hofu) a věnovat se řemeslu. Byl barvířským učněm u svého strýce. Po vyučení cestoval. Navštívil Mnichov, Švýcarsko, Porýní a nakonec i Paříž (kam dorazil roku 1832). Během vandru se seznámil s dělnickými aktivisty. V Paříži chtěl vyhledat svého bratra Hermanna, ale dozvěděl se, že byl zatčen. Po propuštění z vězení představil Hermann Karlovi své známé a zasvětil ho do demokratických a liberálních myšlenek. Karl ve francouzské metropoli nastoupil do Chevreuilova barvířského závodu. Bratr Hermann mezitím zemřel. V roce 1834 se Karl rozhodl pro návrat domů (policie mu ovšem zakázala vstup do Berlína a byl považován za politicky nebezpečného). Dalších deset let strávil v Německu.\n\nKvůli policejním hrozbám odešel do saského města Meerane, kde zřídil barvírnu. Roku 1843 přesídlil do Ústí nad Labem v Čechách. Spolu s tkalcem Güntherem založili v Ústí tkalcovnu a barvírnu. Günther roku 1848 ze společného podniku vystoupil a Wolfrum pak již podnikal sám. Zabýval se rozvojem své firmy a účastnil se veřejného života. V 50. letech se stal členem obecního výboru a obecní rady v Ústí. Do roku 1886 pak zastával post radního a náměstka starosty. Zreformoval městské finance. Podporoval moderní technologie. Inicioval zavedení plynového osvětlení ulic, díky jeho aktivitě vycházely od roku 1857 regionální noviny \"Aussiger Anzeiger\". Roku 1859 ho vláda povolala do státní komise pro reformu obecního zřízení. V této době byl taky zvolen do liberecké obchodní a živnostenské komory, v níž zasedal do roku 1879, kdy předal svou firmu synovi. Byl okresním starostou v Ústí nad Labem. Byl taky spolupodílník v Duchcovském uhelném spolku. Společně s hrabětem A. Nostic-Rieneckem se podílel na výstavbě železnic. Od roku 1870 zastával funkci prezidenta správní rady podniku Ústecko-teplická dráha. Měl podíl i v podniku \"Teplické válcovny a bessemerovny\".\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v městské kurii (obvod Teplice – Ústí nad Labem) do Českého zemského sněmu. Kromě toho uvádí jako poslanec zvolený za kurii obchodních a živnostenských komor, obvod Liberec. Mandát ve sněmu obhájil ve volbách v lednu 1867 i v krátce poté vypsaných volbách v březnu 1867 (v obou případech opět za městskou kurii, obvod Teplice – Ústí nad Labem. Stejně tak byl v tomto okrsku zvolen i v následujících zemských volbách v roce 1870 a volbách v roce 1872. V zemských volbách v roce 1878 se na sněm dostal za kurii obchodních a živnostenských komor (obvod Liberec). Uvádí se tehdy jako stoupenec takzvané Ústavní strany (centralistická, liberální, německorakouská platforma). Později patřil do okruhu z ní vzniklé pokrokové strany. Poslanecké křeslo obhájil taktéž ve volbách roku 1883. Na zemský mandát rezignoval roku 1885.\n\nDlouhodobě také zasedal v Říšské radě (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Opětovně ho sem zemský sněm delegoval roku 1870 (8. listopadu 1870 složil poslanecký slib) a roku 1871. Následně, po změně ústavy, uspěl i v prvních přímých volbách do Říšské rady roku 1873, kdy byl zvolen za kurii městskou, obvod Ústí nad Labem, Chabařovice. A mandát obhájil za týž obvod i ve volbách do Říšské rady roku 1879.\n\nNa Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Později zasedal v liberálním poslaneckém klubu Sjednocená německá levice. Poté, co z této parlamentní frakce odešel Eduard Herbst, byl Wolfrum jejím předákem. Byl významným parlamentním řečníkem. Působil jako zpravodaj při projednávání návrhu zákona o výstavbě železnic. V letech 1877 a 1879 byl zpravodajem v debatě o rozpočtu. Podobně se jako odborník na finanční otázky profiloval i na zemském sněmu.\n\nPůsobil rovněž jako člen státní technické dozorové rady pro živnostenské školy při ministerstvu obchodu. 1. února 1872 mu byl udělen Řád železné koruny 3. třídy.\n\nPoté, co roku 1885 (podle nekrologu v deníku Bohemia se z politického života stáhl již v dubnu 1884) odešel ze zemského sněmu i Říšské rady, prohlásil, že se vzhledem k věku hodlá věnovat rodině. Roli v tom ovšem patrně sehrála i únava a deziluze z politické situace v Čechách.\n\nZemřel roku 1888. Pohřeb se konal v Ústí nad Labem a byl na něj vypraven zvláštní vlak z Prahy.\n\n"}
{"id": "929563", "url": "https://cs.wikipedia.org/wiki?curid=929563", "title": "Linka 2 (metro v Pekingu)", "text": "Linka 2 (metro v Pekingu)\n\nLinka 2 pekingského metra () je značena modrou barvou, je plně podzemní, okružní a na své zhruba obdélníkové trase objíždí kolem historického centra Pekingu, jak bylo vymezeno pekingskými hradbami postavenými za dynastie Ming, leží tedy celá v severní části obvodů Si-čcheng a Tung-čcheng. Východní, severní a západní úsek linky vedou pod druhým městským okruhem, jižní úsek vede pod třídou Čchien-men u brány Správného světla. Linka je dlouhá 23,1 kilometrů a má 18 stanic, z toho deset přestupních. Dvanáct stanic nese jména historických městských bran (koncovka \"-men\"). Kromě přestupu na jiné linky metra a na autobusy má linka stanice také u dvou nádraží, stanici Si-č’-men u severního nádraží a stanici Pekingské nádraží u hlavního nádraží v centru.\n\nProtože je linka okružní, je směr souprav určen nikoliv cílovou stanicí, ale tím, zda jedou po směru hodinových ručiček (tedy \"vnitřní okruh\", ), nebo proti směru hodinových ručiček (tedy \"vnější okruh\", ). Pro soupravy, které nepokračují v okruhu, ale jedou z depa nebo do depa, jsou první nebo poslední stanicí Si-č’-men nebo\nŤi-šuej-tchan.\n\nLinka 2 je druhou nejstarší linkou pekingského metra. Vznikla oddělením od linky 1 28. prosince 1987.\n\nPořadí stanic v seznamu níže je proti směru hodinových ručiček, tedy po \"vnějším okruhu\".\n"}
{"id": "929564", "url": "https://cs.wikipedia.org/wiki?curid=929564", "title": "Československo na Halovém mistrovství světa v atletice 1991", "text": "Československo na Halovém mistrovství světa v atletice 1991\n\nHalového MS v atletice 1991 se ve dnech 8. – 10. března účastnilo 16 československých atletů (7 mužů a 9 žen). Šampionát probíhal ve španělské Seville, v hale Palacio Municipal de Deportes San Pablo.\n\nNejlepšího výsledku dosáhla běžkyně Ivana Kubešová, jež vybojovala stříbrnou medaili v běhu na 1500 metrů. Ve finále trať zaběhla v novém národním rekordu, jehož hodnota je 4:06,22. Mezi muži byl nejúspěšnější vícebojař Robert Změlík, který ve finále skoku do dálky obsadil výkonem 783 cm 6. místo.\n\n\n"}
{"id": "929570", "url": "https://cs.wikipedia.org/wiki?curid=929570", "title": "Vikariát Písek", "text": "Vikariát Písek\n\nVikariát Písek je jedním z deseti vikariátů českobudějovické diecéze. Skládá se z 37 farností, z nichž pouze v sedmi sídlí farář nebo administrátor, a v duchovní správě v něm působí 13 kněží a pět jáhnů. Okrskovým vikářem je P. Mgr. Jan Doležal, farář v Písku. Vikariátní sekretář není obsazen.\n\n"}
{"id": "929571", "url": "https://cs.wikipedia.org/wiki?curid=929571", "title": "Římskokatolická farnost Starý Rožmitál", "text": "Římskokatolická farnost Starý Rožmitál\n\nŘímskokatolická farnost Starý Rožmitál (latinsky \"Rosmithalium\") je územní společenství římských katolíků ve Starém Rožmitále a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1371. Matriky pokřtěných a oddaných jsou vedeny od roku 1670, zemřelých od roku 1710. Farnost se nachází na území českobudějovické diecéze, Rožmitál však býval majetkem pražského arcibiskupství, a proto patronát k místní farnosti (včetně práva spolurozhodovat /spolu s českobudějovickým biskupem/ o tom, kdo zde bude vykonávat duchovní správu) vykonávali dlouhou dobu pražští arcibiskupové.\n\nAdministrátorem je od 14. srpna 2016 P. Mgr. Petr Misař.\n\n"}
{"id": "929572", "url": "https://cs.wikipedia.org/wiki?curid=929572", "title": "Římskokatolická farnost Hvožďany", "text": "Římskokatolická farnost Hvožďany\n\nŘímskokatolická farnost Hvožďany (latinsky \"Hwozdniana\") je územní společenství římských katolíků ve Hvožďanech a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1364, po husitských válkách byla farnost obnovena roku 1786. Matriky jsou vedeny od roku 1786.\n\nAdministrátorem excurrendo je od 14. srpna 2016 Mgr. Petr Misař, administrátor starorožmitálské farnosti.\n\n"}
{"id": "929573", "url": "https://cs.wikipedia.org/wiki?curid=929573", "title": "Římskokatolická farnost Březnice u Příbrami", "text": "Římskokatolická farnost Březnice u Příbrami\n\nŘímskokatolická farnost Březnice u Příbrami (latinsky \"Brzeznicium\") je územní společenství římských katolíků v Březnici a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší farnost byla zřízena v roce 1788 a roku 1894 povýšena na děkanství. Matriky jsou vedeny od roku 1639.\n\nAdministrátorem farnosti byl strahovský premonstrát Metod Zdeněk Kozubík, OPraem., farním vikářem diecézní kněz, R.D. Mgr. Mariusz Klimczuk. Od července r. 2019 je administrátorem farnosti R.D. PhDr. Mgr. Jozef Gumenický, farním vikářem zůstává R.D. Mgr. Mariusz Klimczuk.\n\n"}
{"id": "929574", "url": "https://cs.wikipedia.org/wiki?curid=929574", "title": "Římskokatolická farnost Bubovice", "text": "Římskokatolická farnost Bubovice\n\nŘímskokatolická farnost Bubovice (latinsky \"Bubovicium\") je územní společenství římských katolíků v Bubovicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1361, matriky jsou vedeny od roku 1788.\n\nAdministrátorem excurrendo je R.D. Metod Zdeněk Kozubík, O.Praem. z farnosti Březnice.\n\n"}
{"id": "929575", "url": "https://cs.wikipedia.org/wiki?curid=929575", "title": "Římskokatolická farnost Drahenice", "text": "Římskokatolická farnost Drahenice\n\nŘímskokatolická farnost Drahenice (latinsky \"Drahenicium\") je územní společenství římských katolíků v Drahenicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nNejprve zde byla lokálie (od roku 1785), samostatná farnost byla zřízena roku 1858. Matriky jsou vedeny od roku 1787.\n\nAdministrátorem excurrendo je od R.D. Metod Zdeněk Kozubík, O.Praem. z Březnice.\n\n"}
{"id": "929576", "url": "https://cs.wikipedia.org/wiki?curid=929576", "title": "Římskokatolická farnost Chraštice", "text": "Římskokatolická farnost Chraštice\n\nŘímskokatolická farnost Chraštice (latinsky \"Kraschticium\") je územní společenství římských katolíků v Chrašticích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1256, matriky jsou vedeny od roku 1655.\n\nAdministrátorem excurrendo je od 1. července 2012 Karel Hampl, administrátor březnické farnosti.\n\n"}
{"id": "929577", "url": "https://cs.wikipedia.org/wiki?curid=929577", "title": "Římskokatolická farnost Mirovice", "text": "Římskokatolická farnost Mirovice\n\nŘímskokatolická farnost Mirovice (latinsky \"Mirovicium\") je územní společenství římských katolíků v Mirovicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1432, matriky začaly být vedeny roku 1646 a následně znovu v roce 1708. Do roku 2010 měla farnost sídelního duchovního správce.\n\n\n"}
{"id": "929578", "url": "https://cs.wikipedia.org/wiki?curid=929578", "title": "Římskokatolická farnost Pohoří", "text": "Římskokatolická farnost Pohoří\n\nŘímskokatolická farnost Pohoří (latinsky \"Pohorzium\") je územní společenství římských katolíků v Pohoří a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1384, matriky jsou vedeny od roku 1675.\n\nAdministrátorem excurrendo byl od 1. července 2012 Karel Hampl, administrátor březnické farnosti. Od 1. července 2014 farnost spravoval Petr Hovorka, farní vikář v Březnici u Příbrami, poté Mariusz Klimczuk.\n\n"}
{"id": "929579", "url": "https://cs.wikipedia.org/wiki?curid=929579", "title": "Římskokatolická farnost Tochovice", "text": "Římskokatolická farnost Tochovice\n\nŘímskokatolická farnost Tochovice (latinsky \"Tochovicium\") je územní společenství římských katolíků v Tochovicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1311, po husitských válkách patřily Tochovice k bubovické a později k březnické farnosti. V roce 1837 zde vznikla expozitura, samostatná farnost byla zřízena roku 1858. Matriky jsou vedeny od roku 1772.\n\nAdministrátorem excurrendo je R.D. Metod Zdeněk Kozubík, O.Praem. z Březnice.\n\n"}
{"id": "929580", "url": "https://cs.wikipedia.org/wiki?curid=929580", "title": "Římskokatolická farnost Čimelice", "text": "Římskokatolická farnost Čimelice\n\nŘímskokatolická farnost Čimelice (latinsky \"Czimelicium\") je územní společenství římských katolíků v Čimelicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1356, po husitských válkách patřily Čimelice k mirotické farnosti. Samostatná farnost byla obnovena v roce 1738, matriky jsou vedeny od roku 1695.\n\nAdministrátorem excurrendo je od 1. října 2011 Mgr. Ludvík František Hemala CFSsS, farní vikář písecké farnosti. Působí zde také dva trvalí jáhnové, Bc. Jiří Kabíček z Nové Vsi a Josef Košatka z Ostrovce.\n\n"}
{"id": "929581", "url": "https://cs.wikipedia.org/wiki?curid=929581", "title": "Římskokatolická farnost Mirotice", "text": "Římskokatolická farnost Mirotice\n\nŘímskokatolická farnost Mirotice (latinsky \"Miroticium\") je územní společenství římských katolíků v Miroticích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1299, roku 1901 byla farnost povýšena na děkanství. Matriky jsou vedeny od roku 1663.\n\nAdministrátorem excurrendo je od roku 2009 Mgr. Ludvík František Hemala CFSsS, farní vikář písecké farnosti. Působí zde také dva trvalí jáhnové, Bc. Jiří Kabíček z Nové Vsi a Josef Košatka z Ostrovce.\n\n"}
{"id": "929582", "url": "https://cs.wikipedia.org/wiki?curid=929582", "title": "Římskokatolická farnost Radobytce", "text": "Římskokatolická farnost Radobytce\n\nŘímskokatolická farnost Radobytce (latinsky \"Radobicium\") je územní společenství římských katolíků v Radobytcích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1360, matriky jsou vedeny od roku 1669.\n\nAdministrátorem excurrendo je od roku 2009 Mgr. Ludvík František Hemala CFSsS, farní vikář písecké farnosti. Působí zde také dva trvalí jáhnové, Bc. Jiří Kabíček z Nové Vsi a Josef Košatka z Ostrovce.\n\n"}
{"id": "929583", "url": "https://cs.wikipedia.org/wiki?curid=929583", "title": "Římskokatolická farnost Klučenice", "text": "Římskokatolická farnost Klučenice\n\nŘímskokatolická farnost Klučenice (latinsky \"Kluczenecium\") je územní společenství římských katolíků v Klučenicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší farnost, obnovená v roce 1672, až do roku 1993 patřila do pražské arcidiecéze.\n\nAdministrátorem excurrendo je Jindřich Jan Nepomuk Löffelmann OPraem, farní vikář milevské farnosti.\n\n"}
{"id": "929584", "url": "https://cs.wikipedia.org/wiki?curid=929584", "title": "Římskokatolická farnost Lašovice", "text": "Římskokatolická farnost Lašovice\n\nŘímskokatolická farnost Lašovice (latinsky \"Laschovicium\") je územní společenství římských katolíků v Lašovicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1365, po husitských válkách patřily Lašovice ke starosedlské farnosti a roku 1786 byla obnovena samostatná farnost. Matriky jsou vedeny od roku 1784.\n\nAdministrátorem excurrendo je Jindřich Jan Nepomuk Löffelmann OPraem, farní vikář milevské farnosti. Působí zde také dva trvalý jáhen Bc. Jiří Kabíček z Nové Vsi.\n\n"}
{"id": "929585", "url": "https://cs.wikipedia.org/wiki?curid=929585", "title": "Římskokatolická farnost Orlík nad Vltavou", "text": "Římskokatolická farnost Orlík nad Vltavou\n\nŘímskokatolická farnost Orlík nad Vltavou, dříve Staré Sedlo (latinsky \"Vetero-Sella\"), je územní společenství římských katolíků ve Starém Sedle a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1358, matriky jsou vedeny od roku 1651.\n\nAdministrátorem excurrendo je P. Mgr. Mariusz Klimczuk. Působí zde také dva trvalí jáhnové, Jiří Kabíček z Nové Vsi a Josef Košatka z Ostrovce.\n\n"}
{"id": "929586", "url": "https://cs.wikipedia.org/wiki?curid=929586", "title": "Římskokatolická farnost Kostelec nad Vltavou", "text": "Římskokatolická farnost Kostelec nad Vltavou\n\nŘímskokatolická farnost Kostelec nad Vltavou (latinsky \"Kostellecium\") je územní společenství římských katolíků v Kostelci nad Vltavou a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nPo roce 1406 byla zdejší farnost zrušena a připojena ke starosedlské farnosti. Od roku 1762 zde sídlil kaplan a v roce 1786 byla obnovena samostatná farnost. Matriky jsou vedeny od roku 1785.\n\nAdministrátorem excurrendo je Ing. Mgr. Jiří Řehoř Žáček OPraem, farní vikář milevské farnosti.\n\n"}
{"id": "929587", "url": "https://cs.wikipedia.org/wiki?curid=929587", "title": "Římskokatolická farnost Kovářov", "text": "Římskokatolická farnost Kovářov\n\nŘímskokatolická farnost Kovářov (latinsky \"Kowarzovium\") je územní společenství římských katolíků v Kovářově a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1383, po husitských válkách byla farnost obnovena roku 1675. Matriky jsou vedeny od roku 1650. Ve farnosti působil jako farář František Xaver Paleček, rodák z Miličína, díky svému způsobu života a pastorační práci přirovnávaný ke sv. Janu Maria Vianneyovi, faráři z Arsu (říkalo se mu \"Český Vianney\").\n\nAdministrátorem excurrendo je Ing. Mgr. Jiří Řehoř Žáček OPraem, farní vikář milevské farnosti.\n\n"}
{"id": "929588", "url": "https://cs.wikipedia.org/wiki?curid=929588", "title": "Římskokatolická farnost Květov", "text": "Římskokatolická farnost Květov\n\nŘímskokatolická farnost Květov, dříve sídlící v Červené nad Vltavou (latinsky \"Czervena\"), je územní společenství římských katolíků v Květově a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nV Červené nad Vltavou byla plebánie založena v roce 1355, po husitských válkách byla farnost obnovena roku 1729. V roce 1959 bylo sídlo farnosti přeneseno do Květova, kde předtím od roku 1894 byla expozitura. Matriky jsou vedeny od roku 1730.\n\nAdministrátorem excurrendo je P. Mgr. Ing. Řehoř Jiří Žáček OPraem.\n\n"}
{"id": "929589", "url": "https://cs.wikipedia.org/wiki?curid=929589", "title": "Římskokatolická farnost Záhoří", "text": "Římskokatolická farnost Záhoří\n\nŘímskokatolická farnost Záhoří (latinsky \"Zahorzium\") je územní společenství římských katolíků v Horním Záhoří a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1356, matriky jsou vedeny od roku 1657.\n\n\n"}
{"id": "929590", "url": "https://cs.wikipedia.org/wiki?curid=929590", "title": "Římskokatolická farnost Chřešťovice", "text": "Římskokatolická farnost Chřešťovice\n\nŘímskokatolická farnost Chřešťovice (latinsky \"Krzeschtovicium\") je územní společenství římských katolíků v Chřešťovicích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nSamostatná farnost vznikla roku 1598, matriky jsou vedeny od roku 1690.\n\n\n"}
{"id": "929591", "url": "https://cs.wikipedia.org/wiki?curid=929591", "title": "Římskokatolická farnost Oslov", "text": "Římskokatolická farnost Oslov\n\nŘímskokatolická farnost Oslov (latinsky \"Woslovium\") je územní společenství římských katolíků v Oslově a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nZdejší plebánie existovala již v roce 1353, po husitských válkách patřil Oslov k záhořské farnosti. Roku 1786 zde vznikla lokálie, samostatná farnost byla zřízena v roce 1855. Matriky jsou vedeny od roku 1784.\n\n\n"}
{"id": "929594", "url": "https://cs.wikipedia.org/wiki?curid=929594", "title": "Vlnovník jasanový", "text": "Vlnovník jasanový\n\nVlnovník jasanový (\"Aceria fraxinivora\") je roztoč poškozující rostliny jasanu sáním. Je těžko zaměnitelný pro tvorbu hálek a novotvarů na květenstvích. Vlnovník jasanový patří do čeledě vlnovníci (\"Eriophyidae\"), řádu sametkovci (\"Prostigmata\").\n\nERPHFR \n\nPodle EPPO je pro patogena s označením vlnovník jasanový (\"Aceria fraxinivora\") používáno více rozdílných názvů, například \"Eriophyes fraxini\", \"Eriophyes fraxinivorus\" nebo \"Aceria fraxinivorus\" či \"Phytoptus fraxini\".\n\nVlnovník je červovitý čtyřnohý organismus, bezbarvý nebo oranžové až načervenalé barvy.\nEvropa.\n\nBěžný druh.\n\nRod jasan (\"Fraxinus\").\n\nListy mají na svrchní straně nápadné novotvary.\n\nŽádná.\n\nNápadné novotvary. Poškození je nějak významné jedině v závodech na výrobu semen.\n\nPřezimuje přímo na stromech v hálkách a trhlinách kůry. Při sání a dráždění květenství jasanu nebo jiných částí rostliny vznikají výrůstky.\n\nNení nutná.\n\n"}
{"id": "929595", "url": "https://cs.wikipedia.org/wiki?curid=929595", "title": "Aceria heteronyx", "text": "Aceria heteronyx\n\nAceria heteronyx je roztoč vytvářející hálky na větvičkách stromů. Organismus patří do čeledě vlnovníci (Eriophyidae), řádu sametkovci (Prostigmata).\n\nVlnovník je červovitý čtyřnohý organismus, bezbarvý nebo oranžové barvy, 0,1–0,4 mm velký. Hálky jsou 2–3 mm velké.\n\nPředevším střední Evropa, Itálie.\n\nBěžný druh.\n\nRod javor.\n\nHálky na letorostech.\n\nPoškození může být vstupní branou infekce.\n\nObvykle není nutná. V jarním období lze použít akaricidy (např. Omite 30W).\n\n"}
{"id": "929601", "url": "https://cs.wikipedia.org/wiki?curid=929601", "title": "Citlivka", "text": "Citlivka\n\nCitlivka (\"Mimosa\") je rod rostlin řazený do čeledi bobovité (\"Fabaceae\"). Zahrnuje okolo 500 druhů a je rozšířen především v tropické Americe. Citlivky jsou dřeviny i byliny s dvakrát složenými listy a nápadnými květenstvími s dlouhými tyčinkami. Jsou známé díky sensibilitě listů, které se u některých druhů při dotyku zavírají a sklápějí. Nejčastěji pěstovaným druhem, s nímž se lze setkat i v českých květinářstvích, je citlivka stydlivá (\"Mimosa pudica\").\n\nCitlivky mají poměrně rozmanitý vzhled, mohou to být stromy, keře, liány, polokeře i byliny. Některé druhy jsou otrněné. Listy jsou dvojnásobně zpeřené, tvořené 1 až 20 postranními osami s 1 až mnoha lístky. Postranní osy mohou být i dlanitě uspořádané. U většiny druhů chybějí na listech a řapících extraflorální nektária. Palisty bývají drobné, opadavé a nejsou přeměněny v ostny. Listy jsou u mnohých druhů citlivé na dotyk a zavírají se také na noc či při nepříznivém počasí. Květenství jsou různá, nejčastěji kulovitá nebo válcovité klasy. Květy jsou 3 až 5-četné, oboupohlavné nebo oboupohlavné a samčí. Okvětí je nenápadné a je z funkčního hlediska nahrazeno četnými dlouhými a často nápadně zbarvenými tyčinkami. Kalich může být zvonkovitý a na konci krátce zubatý až uťatý nebo laločnatý. Korunní lístky jsou na bázi srostlé, drobné. Tyčinky jsou výrazné, volné nebo na bázi srostlé v trubičku, obvykle bílé nebo růžové, řidčeji žluté, v počtu 4 nebo 8. Semeník obsahuje mnoho vajíček a nese nitkovitou čnělku. plod je poltivý, nazývaný \"craspedium\". Je tvořen vytrvalým pevným rámcem z něhož za zralosti vypadávají jednotlivé jednosemenné díly. Plod bývá plochý a může být tenký nebo kožovitý.\n\nRod citlivka zahrnuje asi 490 až 510 druhů. Je rozšířen především v tropické a subtropické Americe, méně i v tropech Starého světa, zejména na Madagaskaru (asi 30 druhů), v tropické Africe (2 druhy) a v Indii (2 druhy). Citlivka stydlivá (\"Mimosa pudica\") pochází z tropické Ameriky, rychle se však rozšířila do tropů celého světa.\nV Severní Americe roste 19 druhů. Většina je omezena na teplé jižní státy s výjimkou druhu \"Mimosa nutallii\" (syn. \"M. quadrivalvis\" var. \"nuttallii\"), který zasahuje na sever až do Severní Dakoty.\n\nCitlivky nejčastěji rostou v sezónně suchých lesích, na savanách, v keřové vegetaci různých typů a v tropických horských lesích.\n\nV klasických botanických systémech byl rod \"Mimosa\" nejčastěji řazen spolu s dalšími asi 60 rody do obsáhlé čeledi \"Mimosaceae\" neboli citlivkovité (Cronquist, Dahlgren) nebo případně při širším pojetí bobovitých jako podčeleď \"Mimosoideae\" (Tachtadžjan). S nástupem molekulární systematiky se ukázalo, že klasické členění bobovitých rostlin na tři velké větve (\"Caesalpiniaceae\", \"Mimosaceae\" a \"Fabaceae\", respektive \"Caesalpinioideae\", \"Mimosoideae\" a \"Faboideae\") je problematické, neboť zvláště \"Caesalpiniaceae\" jsou v takovém pojetí parafyletické. Proto byly v systému APG všechny rody vřazeny do bobovitých jako podčeleď \"Mimosoideae\", která byla následně v roce 2017 vřazena do podčeledi \"Caesalpinioideae\". Bývalá čeleď citlivkovité zde tvoří monofyletickou skupinu a bývá rozdělována celkem do 3 tribů: \"Mimoseae\" (asi 40 rodů), \"Acacieae\" (jediný rod) a \"Ingeae\" (asi 35 rodů).\nRod \"Mimosa\" je v klasifikaci bobovitých součástí tribu \"Mimoseae\". Množství synonym v přehledech druhů tohoto rodu svědčí o složité taxonomické minulosti. Mezi nejblíže příbuzné rody náleží \"Parapiptadenia\", \"Piptadenia\", \"Stryphnodendron\", \"Microlobius\" a \"Anadenanthera\".\n\nNázvem \"mimóza\" se občas nesprávně označují různé vesměs subtropické okrasné dřeviny s podobnými listy, jako je \"Leucaena leucocephala\" nebo albízie růžová (\"Albizia julibrissin\"). Jako \"mimóza\" se často prodává také akácie \"Acacia dealbata\" (syn. \"A. decurrens\"), dřevina původem z Austrálie a ve Středomoří hojně pěstovaná, s podobnými listy a vonnými žlutými květy.\n\nCitlivka stydlivá (\"Mimosa pudica\") obsahuje jedovatý alkaloid mimosin. Některé druhy, např. brazilská \"Mimosa tenuiflora\", obsahují tryptaminové alkaloidy, zejména DMT.\n\nCitlivky jsou známé především jako botanická atrakce pro svoji sensibilitu. Nejčastěji je pěstována citlivka stydlivá (\"Mimosa pudica\"). Řidčeji se lze ve sklenících botanických zahrad setkat s druhem \"Mimosa spegazzinii\". Některé druhy citlivek se v tropech pěstují jako okrasné rostliny. Mimo již zmíněné citlivky stydlivé je to zejména mexická \"Mimosa martindelcampoi\" s krásnými růžovitými kulovitými květenstvími. Brazilský druh \"Mimosa scabrella\" (syn. \"M. bracaatinga\") se vyznačuje velmi rychlým růstem, tříletý porost již dosahuje výšky okolo 15 metrů. V minulosti byla vysazována kolem železnic jako palivo pro parní lokomotivy, v dnešní době je pěstována jako zelené hnojení, palivo i okrasná dřevina. V Brazílii je tento druh v současnosti vysazován jako stínící dřevina na kávových plantážích a slouží též k rychlému zalesňování a výrobě papíru.\n\n\"Mimosa tenuiflora\" (dříve známá pod jménem \"Mimosa hostilis\") je trnitý keř pocházející ze suchých oblastí Brazílie. V kořenech obsahuje silně halucinogenní látku zvanou dimethyltryptamin (DMT). Rostlina je známa také pod jménem \"jurema\". Některé druhy citlivky jsou používány v místní medicíně. Jihoamerická \"Mimosa polydactyla\" má sedativní účinky a je podávána při nespavosti a nervozitě. Citlivka stydlivá (\"Mimosa pudica\") je jako léčivka používána v tropické Americe, v Asii i na Madagaskaru.\n\n"}
{"id": "929603", "url": "https://cs.wikipedia.org/wiki?curid=929603", "title": "Mistrovství světa juniorů v atletice 1988", "text": "Mistrovství světa juniorů v atletice 1988\n\n2. mistrovství světa juniorů v atletice se uskutečnilo ve dnech 27. – 31. července 1988 v kanadském městě Greater Sudbury (tehdy Sudbury). Na programu bylo dohromady 41 disciplín (23 chlapeckých a 18 dívčích). Chlapci poprvé absolvovali klasický steeplechase – běh na 3000 m překážek. Na prvním ročníku se jednalo o kratší, dvoukilometrovou trať. Šampionátu se zúčastnilo 1024 atletů (574 chlapců a 450 dívek) ze 123 států světa. Podle zdrojů IAAF se MSJ zúčastnilo 1052 atletů a atletek ze 122 států světa.\n\n"}
{"id": "929604", "url": "https://cs.wikipedia.org/wiki?curid=929604", "title": "Buřtcajk", "text": "Buřtcajk\n\nBuřtcajk byl zábavný pořad Zdeňka Izera, který byl vysílán na TV Pětka. Pořad obsahoval parodie na české pořady a také několik scének. Bylo natočeno 14 dílů včetně speciálního dílu na Silvestr. V pořadu vystupují krom Zdeňka Izera také Milan Pitkin, Šárka Vaňková a Zdeněk Vencl. Pořad byl vysílám po dobu existence TV Pětka od října 2012 do února 2013. \n\nPořad byl rozdělen do několika tematických částí. \n\n\"Last minute \"byla parodie na různé pořady o cestování.\n\n\"Buď in\" byla parodie na pořad typu \"VIP zprávy\" s Šárkou Vaňkovou.\n\n\"Pod lupou\" byla parodie na pořad Černé ovce s Vlado Štanclem.\n\n\"Auto moto kout\" byla parodie na pořad ČT \"Auto moto revue\".\n\n\"Koule nelžou\" byla parodie na různé pořady typu \"Volejte věštci\".\n\n\"Domum sanitas\" byla parodie na různé pořady o zdraví. Tato část se objevila jen ve speciálním 14. dílu. \n\n\"Varna\" byla parodie na různé pořady o vaření, tedy o vaření v kuchyni. Stejně jako část \"Domum sanitas\" se i tato část objevila jen ve 14. díle.\n"}
{"id": "929606", "url": "https://cs.wikipedia.org/wiki?curid=929606", "title": "The Birthday Party", "text": "The Birthday Party\n\nThe Birthday Party může být:\n\n"}
{"id": "929607", "url": "https://cs.wikipedia.org/wiki?curid=929607", "title": "The Birthday Party (hudební skupina)", "text": "The Birthday Party (hudební skupina)\n\nThe Birthday Party byla australská post-punková skupina, která vznikla v roce 1978 jako The Boys Next Door. Původní sestavu tvořili Nick Cave (zpěv), Mick Harvey (kytara) a Phill Calvert (bicí). V roce 1975 se k ní přidal baskytarista Tracy Pew a v roce 1978 druhý kytarista Rowland S. Howard. První album nazvané \"Door, Door\" vyšlo v roce 1979, v následujícím roce pak \"The Birthday Party\" a v roce 1981 první album pod názvem The Birthday Party nazvané \"Prayers on Fire\". Skupina se rozpadla v roce 1983 a Cave s Harveyem založili skupinu Nick Cave and the Bad Seeds.\n\n"}
{"id": "929610", "url": "https://cs.wikipedia.org/wiki?curid=929610", "title": "Theo Travis", "text": "Theo Travis\n\nTheo Travis (* 7. července 1964 Birmingham) je britský saxofonista a flétnista. Od roku 1999 dva roky vystupoval se skupinou Gong, kam se znovu vrátil v letech 2004–2006 a 2008–2010. Od roku 2006 působí ve skupině Soft Machine Legacy. Rovněž vydal několik alb v duu s kytaristou Robertem Frippem, spolupracoval se Stevenem Wilsonem, Davidem Sinclairem, Davidem Gilmourem nebo skupinou The Tangent.\n\n"}
{"id": "929614", "url": "https://cs.wikipedia.org/wiki?curid=929614", "title": "About Time", "text": "About Time\n\nAbout Time může být:\n\n"}
{"id": "929617", "url": "https://cs.wikipedia.org/wiki?curid=929617", "title": "Císařské lázně (Karlovy Vary)", "text": "Císařské lázně (Karlovy Vary)\n\nCísařské lázně ( \"Kaiserbad\") dnes zvané též Lázně I je novorenesanční reprezentativní lázeňská budova se nacházejí na Mariánskolázeňské ulici č. 2 na jižním okraji v Karlových Varů. V době své největší slávy byly Císařské lázně středem lázeňské péče ve městě. Objekt je chráněn jako kulturní památka.\n\nNejpozději koncem roku 1891 přišel karlovarský městský radní a významný balneolog, dr. Karel Becher s myšlenkou vybudování důstojného lázeňské zařízení v hospodářsky rychle se rozvíjejícím městě rakousko-uherské monarchie. Pro účel výstavby lázní byl zakoupen nefunkční pivovar s pozemkem na břehu říčky Teplé.\nStavební plány byly navrženy rakouským ateliérem Fellner a Helmer, původní schválená částka na výstavbu neměla překročit částku 500 000 zlatých, celkové náklady při dokončení stavby z důvodu nutnosti řešení nových technických obtíží však činily 985 304,47 zlatých. Roku 1893 byl stržen pivovar a v roce 1895 v neobarokním slohu. Na stavbě a výzdobě budovy se podílelo množství firem místních i zahraničních.\n\nStavba byla předána k užívání 5. května 1895, ačkoli nebyly zcela dokončeny některé menší úpravy interiéru, zejména dekorace.\n\nNad hlavním vstupem se nachází znak Karlových Varů. V okolí jsou to pak jména nejvýznačnějších karlovarských lékařů.\n\nInteriér hlavní budovy tvoří v patře Zanderův sál, kde se nacházelo cvičební nářadí pro gymnastiku. Dnes je zde výstava věnovaná samotným lázním a význačným osobám, které navštívily Karlovy Vary. Nacházejí se zde nástěnné malby a bohatě vyřezávané obložení. Na malbách jsou vyobrazeny postavy významných návštěvníků města od doby renesance do roku 1791. Je zde portrét královny Marie Terezie, Johanna Wolfganga von Goethe, či Bohuslava Hasištejnského z Lobkovic ad.\n\nV přízemí se nacházela císařská lázeň, která byla určena pro císaře Františka Josefa I. Ve vnějším traktu je zastřešený dvorek. Okolo něj byly jednotlivé lázeňské prostory.\n\n\n"}
{"id": "929618", "url": "https://cs.wikipedia.org/wiki?curid=929618", "title": "About Time (album, New York Gong)", "text": "About Time (album, New York Gong)\n\nAbout Time je jediné studiové album skupiny New York Gong, kterou vedl Daevid Allen po rozpadu jeho skupiny Gong. Album vyšlo v roce 1979 u vydavatelství Charly Records a jeho producentem byl Allen. Na albu hrál i baskytarista Bill Laswell a další hudebníci, kteří později hráli ve skupině Material.\n\n"}
{"id": "929620", "url": "https://cs.wikipedia.org/wiki?curid=929620", "title": "Kasaličtí", "text": "Kasaličtí\n\nČeský zemanský (vladycký), později rytířský rod Kasalických má dvě větve – Kasalických z Kasalic a Kasalických z Kaštic.\nPrvní doložená písemná zmínka o rodu Kasalických pochází z roku 1410.\n\nJméno Kasalických z Kasalic je spojeno s obcí Kasalice v okrese Pardubice. Podle Profouse jméno vsi pochází od lidí Kasalových.\n\nRoku 1410 prodal Diviš z Kasalic se svojí matkou plat na tvrzi Suchá (okres Hradec Králové, nedaleko od vsí Sadová a Nechanice). Ještě roku 1450 v Hradci jednal veřejně o určitých úmluvách s Koldou ze Žampechu.\n\nVladycké statky v Kasalicích vlastnil kolem roku 1455 Petr z Kasalic.\n\nPetr Kasalický z Kasalic byl 1528–1530 purkrabím na hradě Hluboká. Petr Kasalický z Kasalic (snad týž) zemřel mezi roky 1550 a 1553 bezdětný. Jeho manželka Anna z Úloha pak odkázala jejich zámek Hodkov s poplužním dvorem Janu Čejkovi z Olbramovic na Kácově, Zdeslavovi Vrabskému Tluxovi z Vrábí a Adamovi Šlibovskému ze Skřivan.\n\nO patricijském rodě, později povýšeného do rytířského stavu, Kasalických z Kaštic, se městské knihy královského města Kolína zmiňují poprvé roku 1463. Byl zde dlouho usazen a zasedal často v městské radě. Jan Kasalický byl konšelem přinejmenším v letech 1463 a 1466.\n\nDolní dvůr v Polepech asi 3 km jižně od centra Kolína získal Jan Kasalický roku 1518. Ten také společně s bratry Jiříkem a Matoušem obdržel od Ferdinanda I. erb a přídomek „z Kaštic“. Dvůr v Polepech prodává Burian Kasalický městu Kolínu roku 1593.\n\nTvrz, dvůr a ves Pašiněves asi 4 km jihozápadně od centra Kolína, dnes zvanou Pašinka, měli v držení Kasaličtí z Kaštic v letech 1547–1645. Získal ji Jan Kasalický z Kaštic od Vácslava Popela z Vesce směnou za velký dvůr na kolínském předměstí. Janovi synové byli Vácslav, Jindřich, Zikmund a Jiřík.\n\nO Jiříkovi Kasalickém z Kaštic existuje zmínka z roku 1581 o jeho hodování a souboji s Janem Mladším z Chotouně seděním v Nymburce.\n\nBurian Kasalický z Kaštic byl v roce 1582 purkrabím na třeboňském panství.\n\nKasaličtí z Kasalic užívali v erbu Tatara s kabelí. Stejný s erbem Košíků z Lomnice, rodu vymřelého 1437.\n\nVětev z Kaštic měla erb se stříbrnou kolčí přílbou v modrém poli.\n"}
{"id": "929628", "url": "https://cs.wikipedia.org/wiki?curid=929628", "title": "Mezinárodní centrum klinického výzkumu", "text": "Mezinárodní centrum klinického výzkumu\n\nMezinárodní centrum klinického výzkumu (International Clinical Research Center) Fakultní nemocnice u sv. Anny v Brně (FNUSA-ICRC) je vědecko-výzkumné centrum nové generace zaměřující se na hledání nových metod, technologií a léčiv pro prevenci, diagnostiku a léčbu kardiovaskulárních a neurologických onemocnění a poruch, jako jsou selhání srdce, koronární syndromy, hypertenze, srdeční arytmie, spánková apnoe, cévní mozková příhoda či demence a Alzheimerova choroba. Taková onemocnění se řadí mezi nejrozšířenější onemocnění a příčiny úmrtí v moderní společnosti. \n\nCentrum sídlící v Brně v České republice a je budováno na základech úspěšné spolupráce s řadou zahraničních (jako např. Mayo Clinic, University College London, University of Minnesota) a českých (jako např. Akademie věd České republiky, Masarykova univerzita, Vysoké učení technické v Brně) akademických institucí a průmyslových společností. V současnosti zde pracuje více než 400 zaměstnanců, z toho přibližně 350 expertů působí v 31 výzkumných týmech. Centrum je nedílnou součástí Fakultní nemocnice u sv. Anny v Brně (FNUSA).\n\n2001      První kontakt s Mayo Clinic\n\n2002      První koncept FNUSA-ICRC\n\n2006      Vláda ČR přijímá usnesení o vybudování FNUSA-ICRC (usnesení č. 239 ze dne 8. března 2006)\n\n2009      Přihláška o grant ze Strukturálních fondů EU – OP VaVpI\n\n2009      Přihláška o dotaci z prostředků Ministerstva zdravotnictví\n\n2010      Zahájení výstavby budov B1 a C1 pro FNUSA-ICRC a 3 kliniky fakultní nemocnice\n\n2011      Rozhodnutí o udělení grantu OP VaVpI na vybudování FNUSA-ICRC\n\n2011      Zahájení budování FNUSA-ICRC, zahájení výzkumu\n\n2012      Zprovoznění budov B1, C2 pro FNUSA-ICRC a 3 kliniky fakultní nemocnice\n\n2012      Mezinárodní výběrové řízení na pozici Chair FNUSA-ICRC\n\n2013      Nástup nového vedení FNUSA-ICRC. Novým šéfem FNUSA-ICRC se stal Gorazd B. Stokin, M.D., MSc., Ph.D. Světoznámý slovinský neurolog vyhrál výběrové řízení na základě doporučení nezávislé mezinárodní výběrové komise (Search Committe)\n\n2014      Evaluace FNUSA-ICRC mezinárodním hodnoticím panelem MŠMT\n\n2014      Evaluace výzkumných aktivit a výsledků FNUSA-ICRC Mezinárodním vědeckým sborem\n\n2015      Restrukturalizace výzkumných týmů\n\n2015      Získán první patent FNUSA-ICRC: společný patent s Masarykovou univerzitou na látku s potenciálním využitím jako léčivo na rakovinu prostaty\n\n2015      Přihláška o financování z Národního programu udržitelnosti\n\n2015      Udělení grantu z Národního programu udržitelnosti ve výši 1 miliardy Kč\n\n2015      Ukončení fáze OP VaVpI – 100% cílů projektu VaVpI splněno\n\n2016      Zahájení financování z Národního programu udržitelnosti\n\n2016      Získán grant ve výši 177 mil. Kč ze Strukturálních fondů EU na mapování molekulární podstaty procesů stárnutí\n\n2017      Prof. Damborský, jeden z vedoucích výzkumných týmů, získal cenu Česká hlava – Invence/ cena společnosti Kapsch za výzkum v oblasti proteinů\n\n2018      Získán grant ve výši 700 mil. Kč ze Strukturálních fondů EU na výzkum stárnutí  \n\n2018      Získán druhý patent FNUSA-ICRC: společný americký patent s Ústavem přístrojové techniky Akademie věd ČR a firmou M&I s.r.o. na nový diagnostický přístroj  - vysokofrekvenční EKG pro kardiologii\n\nVýzkum je založen na spolupráci odborníků v rámci mezinárodních multioborových týmů. FNUSA-ICRC má 30 výzkumných týmů a 400 pracovníků. Část výzkumníků působí současně jako lékaři ve Fakultní nemocnici u sv. Anny v Brně, jiní působí současně na Lékařské fakultě nebo Přírodovědecké fakultě Masarykovy univerzity. \n\nKlinický výzkum je primárně zaměřen na vývoj nových technologií, metod, postupů a léků umožňujících efektivní prevenci, časnou diagnostiku a individualizovanou léčbu vybraných onemocnění a poruch. Translační výzkum převádí základní mechanismy rozvoje onemocnění do klinické praxe a naopak. Základní výzkum studuje vlastnosti kmenových buněk a zkoumá klíčové procesy pro selektivní manipulaci kmenových buněk pro případné použití v moderní medicíně. Servisní laboratoře jsou pokročilé laboratoře pro experimentální medicínu a translační výzkum.\n\n\n\n\n\nV letech 2011–2015 FNUSA-ICRC nakoupilo prostřednictvím grantům ze zdrojů EU a ČR zhruba 1200 nových přístrojů v celkové hodnotě více než 1,2 miliardy CZK. Významná část přístrojů je používána kromě výzkumu také pro klinickou praxi, v souladu s platnou legislativou a podmínkami grantů, ze kterých byly tyto přístroje pořízeny. \n\nFNUSA-ICRC se zapojilo do několika národních a evropských výzkumných sítí, např. CZECRIN/ECRIN (národní a evropská síť pro akademické klinické studie), ELIXIR (síť pro výměnu dat v přírodních vědách), Evropské databáze spánkové medicíny nebo EATRIS (síť pro výzkum v translační medicíně). Centrum je zapojeno do 14 mezinárodních projektů financovaných z evropského programu Horizon 2020\n\nVýzkumné aktivity FNUSA-ICRC začaly v polovině roku 2011 a do konce roku 2018 přinesly například tyto výsledky: \n\n\nFNUSA-ICRC přilákalo do Brna výzkumné pracovníky a studenty z 35 zemí, například Argentiny, Brazílie, Itálie, Mexika, Německa, Portugalska, Polska, Rakouska, Slovenska, Slovinska a Velké Británie s cílem vybudovat mezinárodní výzkumné týmy. V rámci centra bylo dosud realizováno několik mezinárodních školicích projektů pro lékaře, vědce, studenty a zdravotnický personál. Ty zahrnují krátkodobé i dlouhodobé studijní pobyty na prestižních zahraničních pracovištích a návštěvy zahraničních specialistů v Brně, při kterých zúčastnění sdílí své zkušenosti a podílejí se na výzkumných projektech. Zahraniční studenti medicíny, biologie a biomedicínského inženýrství přijíždějí do Brna na studijní pobyty ve FNUSA-ICRC.\n\nZaložení a existence FNUSA-ICRC přinesly společnosti v Brně, České republice a celému světu tyto výhody:\n\n\nFNUSA-ICRC spolupracuje s řadou významných zahraničních institucí jako například Mayo Clinic (USA), University of California San Diego (USA), Karolinska Institutet and Lund University (obě Švédsko), University of Calgary (Kanada), University of South Florida (USA) a další. Do spolupráce jsou zapojeny také další významné české instituce jako například Masarykova univerzita, Vysoké učení technické v Brně, Veterinární a farmaceutická univerzita v Brně, Biofyzikální ústav a Ústav přístrojové techniky Akademie věd České republiky.\n\nNejdůležitější je spolupráce s americkou Mayo Clinic, jejíž pracovníci se podíleli již na vypracování konceptu FNUSA-ICRC v letech 2001–6. Specialisté Mayo Clinic působí jako mentoři několika výzkumných týmů FNUSA-ICRC a dosud bylo publikováno více než 170 společných článků v zahraničních vědeckých časopisech a podány 2 společné přihlášky o americký patent. \n\nSpolupráce se zástupci  průmyslové sféry, mezi které patří především farmaceutické společnosti, smluvní výzkumné organizace či výrobci zdravotnických technologií, probíhá v několika formách.  FNUSA-ICRC provádí klinické zkoušky nových léčiv a klinická hodnocení zdravotnických přístrojů. Je preferovaným partnerem, tzv. Prime Site, největšího zprostředkovatele klinických zkoušek na světě, americké firmy IQVIA. Dále FNUSA-ICRC provádí výzkum na zakázku jak pro velké nadnárodní společnosti, tak pro malé místní firmy. Objem realizovaného smluvního výzkumu se každý rok zvyšuje o téměř 100%. FNUSA-ICRC má též společné výzkumné granty s průmyslovými partnery z CR i zahraničí. Připravována je také komercializace prvních výsledků výzkumu FNUSA-ICRC. \n\n1. etapa 2011–2015:\n\nNa projekt vybudování FNUSA-ICRC získala Fakultní nemocnice u sv. Anny grant ze Strukturálních fondů Evropské unie, z operačního program Výzkum a vývoj pro inovace, ve výši 2,3 mld. Kč. Tento grant byl doplněn dotací ze státního rozpočtu, kapitoly Ministerstva zdravotnictví ČR, na výstavbu budov pro FNUSA-ICRC, 3 kliniky fakultní nemocnice, lékařskou knihovnu a další prostory. Fakultní nemocnice také do výstavby vložila vlastní prostředky ve výši více než 600 mil. Kč. V období 2011-2015 FNUSA-ICRC získalo doplňkové granty na výzkum, vzdělávání, a mezinárodní spolupráci v celkové výši 910 mil. Kč.\n\n2. etapa 2016–2020\n\nV letech 2016-2020 jsou náklady na provoz centra pokrývány z 57 % ze státního rozpočtu ČR, z kapitoly Ministerstva školství ČR, z Národního programu udržitelnosti. Zřízením tohoto fondu podmínila Evropská unie udělení grantů ze Strukturálních fondů EU v předchozí etapě. Zbývajících 43 % nákladů na provoz a prostředky na rozvoj centra si musí centrum zajistit samo z jiných zdrojů. Dosud získáno více než 80 nových grantů a 30 projektů od průmyslových partnerů. Doplňkový příjem ve výši nejméně 43 % z celkového rozpočtu se tak daří zajistit. Fakultní nemocnice u sv. Anny dokrývá náklady které není možné pokrýt ze žádného grantového zdroje, ve výši 1–2 % ročně. Některé ze získaných grantů poběží až do roku 2022 nebo 2023 – část financování pro období po roce 2020 je tak již nyní zajištěna. \n\nFNUSA-ICRC se snaží vytvářet harmonické prostředí, kde je vztah pacienta a zdravotníka založen na individuálním přístupu, vzájemné důvěře a úctě, respektující etické i morální principy a hodnoty. Mezinárodní spolupráce současně otevírá možnosti pro využívání nejnovějších metod léčby.\n\n"}
{"id": "929631", "url": "https://cs.wikipedia.org/wiki?curid=929631", "title": "Základ církve pevná skála", "text": "Základ církve pevná skála\n\nZáklad církve pevná skála, staršími názvy Základ církve jest na skále nebo Základ církve jest na skále, je česká velikonoční mešní píseň. Její text pochází z Duchovních zpěvů, melodie byla převzata z prvního svazku Svatojanského kancionálu. V jednotném kancionále, v němž má upravený text, je označena číslem 409. Má dvě sloky pro vstup, jednu před evangeliem a dvě k obětnímu průvodu, se druhým nápěvem pak dvě k přijímání a jednu na závěr. Název písně odkazuje na slova Ježíše Krista o sv. Petrovi jako základu církve, zaznamenaná v Matoušově evangeliu: \"„Ty jsi Petr – Skála – a na té skále zbuduji svou církev a pekelné mocnosti ji nepřemohou.“\" – .\n\n"}
{"id": "929634", "url": "https://cs.wikipedia.org/wiki?curid=929634", "title": "Buča", "text": "Buča\n\nBuča (ukrajinsky i rusky \"\") je město v Kyjevské oblasti na Ukrajině. Leží na potoce Buča zhruba 25 kilometrů na západ od Kyjeva a bývá počítáno do Kyjevské aglomerace. V roce 2011 žilo v Buči zhruba 27 tisíc obyvatel.\n\nOsídlení zde vzniklo koncem 19. století kolem železniční stanice na budované železniční trati ze Sarnů do Kyjeva. Samostatným městem je Buča od 1. ledna 2007, předtím se jednalo o sídlo městského typu a byla součástí nedaleké Irpině.\n\nPro Buču je významný místní sklářský průmysl.\n\n"}
{"id": "929635", "url": "https://cs.wikipedia.org/wiki?curid=929635", "title": "Československo na Halovém mistrovství světa v atletice 1989", "text": "Československo na Halovém mistrovství světa v atletice 1989\n\nHalového MS v atletice 1989 se ve dnech 3. – 5. března účastnilo 9 československých atletů (7 mužů a 2 ženy). Šampionát probíhal v budapešťské sportovní aréně pojmenované po maďarském boxerovi László Pappovi, ve které se halové MS uskutečnilo také v roce 2004. \n\nNejlepšího výsledku dosáhl chodec Roman Mrázek, jenž vybojoval stříbrnou medaili v chůzi na 5 km. Ve finále trať zvládl v novém osobním rekordu 18:28,90. Páté místo obsadil ve finále trojskoku výkonem 16,84 m Milan Mikuláš.\n\n\n"}
{"id": "929645", "url": "https://cs.wikipedia.org/wiki?curid=929645", "title": "Paša Parfeny", "text": "Paša Parfeny\n\nPavel „Paša“ Parfeny (* 30. května 1986 Orhei, Moldavská SSR, Sovětský svaz, dnes Moldavsko) je moldavský zpěvák. Reprezenotval Moldavsko na Eurovision Song Contest 2012 v ázerbájdžánském Baku a s písní \"\"Lăutar\"\" se umístil ve finále na 11. místě. Byl také znám jako bývalý leader moldavské skupiny SunStroke Project.\n\nPaša se narodil ve městě Orhei, v bývalé Moldavské SSR. Byl obklopen hudbou už od útlého věku. Jeho matka učila hru na klavír v místní škole, zatímco jeho otec byl zpěvák a kytarista.\n\nMezitím ve městě Orhei studoval hru na piáno od mládí a v roce 2002 se zapsal na tiraspolskou hudební kolej, kde získal více zkušeností s hlasem. V roce 2006 pokračoval v hudebním studiu na Státní akademii hudby, divadla a výtvarného umění.\n\nV roce 2008 se připojil ke skupině SunStroke Project. Anton Ragoza a Sergej Stepanov tehdy potřebovali zpěváka.\n\nV roce 2009 se skupina účastnila moldavského národního kola na Eurovision Song Contest 2009, kde se umístili třetí s písní \"\"No Crime\"\", kterou napsal a složil. Ve stejném roce skupinu SunStroke Project opustil aby se mohl věnovat sólové kariéře. Po vypršení smlouvy byl nahrazen Sergejem Ialovețčem.\n\nJako sólový umělec se Paša účastnil a vyhrál nespočet soutěží a hudebním festivalů. Vyhrál první místo z 23 vysupujících na festivale George Grigoriu International Pop Music (2009), kde byla hlavní cena Volkswagen Passat.\n\nO pár měsíců později v červenci se umístil druhý na Slovanském bazaru v r. 2009, a to s písněmi \"\"Svecia Gorela\"\", \"\"Dac-ai Fi\"\" a \"\"We Are The Champions\"\". I když nezvítězil, tak získal peněžní částku, která je ekvivalentem 6000 USD.\n\nVe stejném roce (2009) se zúčastnil soutěže Mamaia Contest v Rumunsku, kde zvítězil s písní \"\"You Do Not See The Sky\"\", kterou složil Andrew Tudor.\n\nTaké se zúčastnil festivalu Zlatý jelen (2009), odkud si ale první cenu neodvezl.\n\nV roce 2010 Paša opět vystoupil v moldavském národním kole na Eurovision Song Contest, ale tentokrát jako sólový zpěvák. Umístil se druhý se svou písní \"\"You Should Like\"\", ale byl poražen svou bývalou skupinou spolu s Oliou Tirou.\n\nV roce 2011 se mu opět nepodařilo reprezentovat Moldavsko na Eurovision Song Contest. Umístil se třetí v národním kole s písní \"\"Dorule\"\".\n\nV roce 2012 konečně vyhrál národní kolo a reprezentoval svou zemi na Eurovision Song Contest. Píseň \"\"Lăutar\"\" byla napsána Pašou Parfenym ve spolupráci s Alexem Brașoveanuem. Na Eurovision Song Contest se umístil v semifinále na 5. pozici a ve finále na čísle 11.\n\nPro Eurovision Song Contest 2013 v Malmö Paša složil píseň \"\"A Million\"\" pro Alionu Moon v moldavském národním výběru. Aliona byla jednou z vokalistek Paši na Eurovision Song Contest 2012. Píseň vyhrála a reprezentovala Moldavsko Eurovision Song Contest 2013.\n"}
{"id": "929646", "url": "https://cs.wikipedia.org/wiki?curid=929646", "title": "Podpalovač z dřevité vlny", "text": "Podpalovač z dřevité vlny\n\nPodpalovač z dřevité vlny je švýcarský vynález z 30. let 20. století. Původní užití dřevité vlny nebylo na podpalovače, ale jako prostředek pro roztápění parních lokomotiv, kdy bylo asi 50 centimetrů omotáno kolem dřevěného špalíku a ponořeno do vosku.\n\nK výrobě podpalovače je zapotřebí dřevitá vlna, která se vyrábí hoblováním špalíků měkkého dřeva bez přídavku chemie. Provazce nelze vyrábět ze suché vlny, z důvodu lámání vláken. Před výrobou a namočením podpalovače do parafínu se musí provazec vysušit, což může probíhat v sušárně na dřevo, nebo přirozeně působením vzduchu. Po vysušení se provazce namočí do rozpáleného parafínu s co nejnižším obsahem oleje a nechá se vytvrdnout v mrazicím boxu. Po vytvrdnutí se podpalovač nařeže na požadovanou délku cca 3–10 cm.\n\n"}
{"id": "929647", "url": "https://cs.wikipedia.org/wiki?curid=929647", "title": "Mistrovství světa juniorů v atletice 1990", "text": "Mistrovství světa juniorů v atletice 1990\n\n3. mistrovství světa juniorů v atletice se uskutečnilo ve dnech 8. – 12. srpna 1990 v bulharském městě Plovdiv. Na programu bylo dohromady 41 disciplín (23 chlapeckých a 18 dívčích). Šampionátu se zúčastnilo 987 atletů (606 chlapců a 381 dívek) z 87 států světa. Podle zdrojů IAAF se MSJ zúčastnilo 1033 atletů a atletek z 86 států světa.\n\n"}
{"id": "929648", "url": "https://cs.wikipedia.org/wiki?curid=929648", "title": "Sviluška", "text": "Sviluška\n\nSviluška (\"Tetranychus\") je rod roztočů, kterým je obecně věnována velká pozornost pro jejich schopnost vážně poškozovat rostliny. Rod sviluška patří do čeledě sviluškovití (\"Tetranychidae\"), řádu sametkovci (\"Prostigmata\").\nVelmi rychle se množí, při přemnožení způsobují značné škody a úhyn rostlin. Rod zahrnuje více než 140 druhů, nejznámější je sviluška chmelová (\"Tetranychus urticae\"), sviluška ovocná (\"Panonychus ulmi\"). Někdy je za svilušku nesprávně považována nápadně červená sametka podzimní (\"Trombicula autumnalis\").\n\n1TETRG\nCelosvětové.\n\nBěžný.\n\nSvilušky jsou 0,5–0,7 mm velcí roztoči, většinou bělavě bezbarví nebo červenooranžoví.\n\nPolyfágní rod, některé druhy jsou častější na některých rodech rostlin.\nDrobné skvrny způsobené sáním tkání hostitele, obvykle nejdříve na listech. Zavadání, stříbřitý nádech listů (vzduchové bublinky v tkáních) při větším rozvoji populace jemné nebo později husté pavučinky kolem listů nebo jehlic s drobnými, pohybujícími se barevnými tečkami, usychání listů a rostliny. Pavučinky nebo vlákna bývají často v místě, kde stopka listu přiléhá k větvičce nebo stonku. Sviluška ovocná však například pavučinky nevytváří.\n\nPříznaky při případě invazivním průběhu mohou připomínat náhlé vadnutí a bezdůvodné usychání rostlin. Dřeviny mohou zůstat téměř bezlisté nebo s visícími suchými listy. Roztoči sají na spodní straně listu, kde je lze obvykle vidět pomocí lupy.\n\nVýrazně světlé, nebo stříbřité zbarvení, žlutavé tečky na listech v místech sání (obvykle hustě), chloróza, spojující se suché nekrotizující plochy, list se svinuje nebo zvedá okraje. Listy obvykle zasychají od špičky nebo okrajů. U travin prosychají, hnědnou a žloutnou tkáně nejdříve mezi žilkami. Rzivé skvrnky na palmových listech. Hostitel se snaží vytvářet nové listy, které jsou okamžitě napadány.\n\nHnědnoucí květní oplátky, deformované květy, barevné změny květu, poškozená, zasychající nebo se neotevírající poupata, usychající květy, tečky po sání na plátcích.\nMladé letorosty mohou být poškozeny, zasychají, bývají zřejmé stopy sání.\n\nPosáté plody se deformují.\n\nSaví škůdci.\n\nV některých letech se svilušky přemnožují. Oslabují rostliny. Dřevo špatně vyzrává. V příštím roce je slabá násada květů.\nMůže dojít k úhynu rostliny(např. hrnkové rostliny), poškození u pěstovaných rostlin bývá závažnou vadou vzhledu nebo má za následek snížení velikosti a jakosti sklizně.\n\nPřezimují samice nebo vajíčka, patogen má mnoho generací během roku a rychle se množí.\nBěžný ve všech oblastech. Nejlépe mu vyhovují suché teplé lokality, panelové byty se suchým vzduchem, nejlépe během topné sezóny. Pro vývoj kalamity je ideální vlhké teplé jaro a suché léto téměř bez srážek. Častý patogen skleníkových monokultur.\n\nPři napadení lze použít přirozené nepřátele (TYPHLODROMUS PYRI, BIOLAAGENS - PP), ale běžně jsou populace svilušek omezovány svými přirozenými nepřáteli ve svém prostředí a kromě přemnožení není zásah nutný.\nPoužívat zásadně selektivní insekticidy. Nepřehnojovat dusíkem. Nepěstovat citlivé rostliny v bytech se suchým vzduchem, zimní postřiky proti přezimujícím stádiím. \n\nInsekticidy nebo akaricidy.\n\n"}
{"id": "929650", "url": "https://cs.wikipedia.org/wiki?curid=929650", "title": "For to Next / And Not Or", "text": "For to Next / And Not Or\n\nFor to Next / And Not Or je sedmé a poslední studiové album britského kytaristy Stevea Hillage, vydané v roce 1983 u vydavatelství Virgin Records. Původně toto dvojalbum vyšlo jako dvě samostatná alba \"For to Next\" (po skladbu „Glory“) a \"And Not Or\" (od „Before the Storm“), ale jelikož byly všechny písně nahrány ve stejnou dobu, krátce po původním rozděleném vydání vyšlo jako dvojalbum \"For to Next / And Not Or\".\n\n"}
{"id": "929654", "url": "https://cs.wikipedia.org/wiki?curid=929654", "title": "Československo na Halovém mistrovství světa v atletice 1987", "text": "Československo na Halovém mistrovství světa v atletice 1987\n\nHalového MS v atletice 1987 se ve dnech 6. – 8. března účastnilo 7 československých atletů (4 muži a 3 ženy). Šampionát probíhal v americkém Indianapolisu v dnes již neexistující hale RCA Dome (dříve Hoosier Dome). Hala byla v roce 2008 zbourána.\n\nČeskoslovenští atleti vybojovali dvě stříbrné a jednu bronzovou medaili. Mezi muži získal stříbro Jozef Pribilinec v chůzi na 5 km. Ve finále trať zvládl v novém národním rekordu 18:27,80 a o pouhou jednu setinu sekundy prohrál se sovětským atletem Ščennikovem, který vytvořil nový halový světový rekord. Tento čas je dosud platným slovenským rekordem. Těsně pod stupni vítězů, na 4. místě skončil další chodec Roman Mrázek, ale také chodkyně Dana Vavřačová v chůzi na 3 km. Druhé stříbro vybojovala běžkyně Gabriela Sedláková v běhu na 800 metrů (2:01,85 – NR). Poslední cenný kov získal výškař Ján Zvara, který překonal 234 cm a na stupních vítězů obdržel bronz.\n\n\n"}
{"id": "929655", "url": "https://cs.wikipedia.org/wiki?curid=929655", "title": "Old Rottenhat", "text": "Old Rottenhat\n\nOld Rottenhat je čtvrté sólové studiové album britského hudebníka Roberta Wyatta, vydané v roce 1985 u vydavatelství Rough Trade Records. Nahráno bylo nejprve v roce 1984 ve studiu West 3 Studios v Actonu a později v roce 1985 pak v Acre Lane Sudios v Brixtonu. Autorskou obalu alba je Wyattova manželka Alfreda Benge a je věnováno Michaelu Bettanymu\n\nAutorem všech skladeb je Robert Wyatt.\n"}
{"id": "929656", "url": "https://cs.wikipedia.org/wiki?curid=929656", "title": "Čchien-men (stanice metra v Pekingu)", "text": "Čchien-men (stanice metra v Pekingu)\n\nStanice Čchien-men () je nepřestupní stanice linky 2 pekingského metra. Nachází se v západní části obvodu Tung-čcheng jižně od brány Správného světla mezi stanicemi Che-pching-men a Čchung-wen-men v jižní části linky 2, kde tato vede v západovýchodním směru pod třídou Čchien-men. \n\nStanice patří mezi šestnáct nejstarších v Pekingu, neboť byla součástí první linky otevřené pro zkušební provoz 1. října 1969. Součástí linky 2 se stala rozdělením první linky na linku 1 a linku 2, ke kterému došlo 28. prosince 1987.\n"}
{"id": "929658", "url": "https://cs.wikipedia.org/wiki?curid=929658", "title": "Davidson Ezinwa", "text": "Davidson Ezinwa\n\nDavidson Ezinwa (* 22. listopadu 1971) je nigerijský bývalý atlet, běžec, který se věnoval sprintům. Je držitelem stříbrné olympijské medaile z her v Barceloně ze štafety na 4×100 metrů. Ve stejné disciplíně získal stříbro i na MS v Athénách.\n\n"}
{"id": "929659", "url": "https://cs.wikipedia.org/wiki?curid=929659", "title": "Nepolíbená", "text": "Nepolíbená\n\nNepolíbená může být:\n\n"}
{"id": "929662", "url": "https://cs.wikipedia.org/wiki?curid=929662", "title": "Félix Gaillard", "text": "Félix Gaillard\n\nFélix Gaillard d'Aimé (5. listopadu 1919 – 10. července 1970) byl francouzský politik. V letech 1957–1958 zastával post premiéra Francie. Úřadu se ujal ve 38 letech, což z něj udělalo nejmladší hlavu francouzského státu od Napoleona. Poté se stal i ministrem financí (1957). Byl představitelem Radikální strany, kterou v letech 1958–1961 i vedl.\n\n\n"}
{"id": "929664", "url": "https://cs.wikipedia.org/wiki?curid=929664", "title": "Římskokatolická farnost Želeč", "text": "Římskokatolická farnost Želeč\n\nŘímskokatolická farnost Želeč (lat. \"Seltschium\") je územní společenství římských katolíků v Želči a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1360 byla v místě plebánie. Farnost byla kanonicky obnovena roku 1622. Matriky jsou v místě vedeny od roku 1685.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Želeč, která je tak spravována \"excurrendo\".\n\n\n"}
{"id": "929665", "url": "https://cs.wikipedia.org/wiki?curid=929665", "title": "ArmA Tactics", "text": "ArmA Tactics\n\nArmA Tactics THD (zkracováno na ArmA Tactics) je tahová strategie se souboji na blízko, vyvíjená společností Bohemia Interactive Studio.\nHráč ovládá čtyři členy Special Forces s cílem přesunout je z bodu A do bodu B, ale je jen na něm, jakou cestou se vydá. Při přesunu se potýká s nepřítelem. Nejdůležitější složkou hry je taktický postup.\n\nHra také obsahuje systém zkušeností a vylepšování schopností vojáků a jednoduchý editor misí.\n\n"}
{"id": "929666", "url": "https://cs.wikipedia.org/wiki?curid=929666", "title": "Římskokatolická farnost u kostela Nanebevzetí Panny Marie, Brno-Zábrdovice", "text": "Římskokatolická farnost u kostela Nanebevzetí Panny Marie, Brno-Zábrdovice\n\nŘímskokatolická farnost u kostela Nanebevzetí Panny Marie, Brno-Zábrdovice je územním společenstvím římských katolíků v rámci děkanátu Brno brněnské diecéze s farním kostelem kostelem Nanebevzetí Panny Marie. Farnost má územní charakter a je vymezena konkrétními brněnskými ulicemi.\n\nPrvní zmínka o Zábrdovicích, které vznikly okolo premontrátského kláštera, je z roku 1237. Zakladatelem kláštera byl moravský šlechtic Lev z Klobouk, který na stavbu poskytl dělníky ze svého panství. Protože přišli zpoza Ždánického lesa, tedy zpoza nějakých brdů, začalo se jí říkat Zábrdovice.\nPrvní premonstráti přišli roku 1209 ze Strahova a ke klášteru bylo připojeno rozsáhlé panství. Klášterním kostelem se nejdříve stal soukromý Lvův kostel svaté Kunhuty, kde se 15. května 1211 zúčastnili konsekrace Přemysl Otakar I. se svými synovci a čtyřletou neteří Alžbětou, kterou vyprovázel do Durynska coby nastávající choť lankraběte Ludvíka. Šlo o budoucí světici Alžbětu Durynskou. \n\nBěhem uplynulých staletí byl klášter několikrát pobořen, vyloupen či vypálen (během napadení tatarskými vojsky ve 13. století, za husitských válek a nejvíce při obléhání Brna Švédy na konci třicetileté války.\nVe druhé polovině 17. století byl postavený na základech starého kostela kostel nový - na základě projektu vídeňského architekta Giovanniho Pietra Tencally. Osmnácté století znamenalo pro klášter velký rozkvět. Za reformy Josefa II. došlo ke zrušení kláštera a byla zde zřízena vojenská nemocnice, která dosud tomuto účelu slouží. Konventní chrám se pak stal kostelem farním.\n\nPremonstráti ze Zábrdovic se následně zcela přesunuli do Nové Říše, kde již nějakou dobu fungovalo jimi spravované proboštství. Klášter v Nové Říši je tedy pokračovatelem kláštera zábrdovického, a funguje dodnes.\n\nDne 13. května 1894 byla v zábrdovickém farním kostele pokřtěna Helena Kafková, budoucí blahoslavená sestra Marie Restituta Kafková popravená 30. března 1943 nacisty.\n\nFarářem je R. D. Mgr. Jiří Rous.\n\nVe farnosti slavil 4. července 2010 primiční mši svatou novokněz P. Jiří Bůžek.\n\nFarář Jiří Rous je zároveň je národním ředitelem pro pastoraci Romů v ČR při České biskupské konferenci. farnost díky sociálním pracovníkům a celé řadě dobrovolníků spolupracuje s Romy a snaží se je podporovat. V rámci Dětského domu Zábrdovice, který tvoří budova fary a přilehlá zahrada, zde funguje hudebna pro zkoušky romských kapel, sál využívaný jako nízkoprahová romská klubovna, zájmové kroužky pro romské děti a mládež a klub Asaben pro Romy-předškoláky.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. květen. Adorační den připadá na 16. července.\n\nFarnost se tradičně zapojuje do projektu Noc kostelů.\n\nVe farnosti se pravidelně koná tříkrálová sbírka. Při sbírce v roce 2016 se vybralo 81 633 korun.\n\n\n"}
{"id": "929669", "url": "https://cs.wikipedia.org/wiki?curid=929669", "title": "Souznění", "text": "Souznění\n\nSouznění je název pro mezinárodní festival adventních a vánočních zvyků, koled a řemesel. Koná se každoročně v předvánočním čase v Moravskoslezském kraji od roku 1999, kdy kulturní soubor Valašský vojvoda připravil program pro předání vánočního stromu ve Vatikánu. Organizaci zajišťuje ostravsko-opavská diecéze.\n\n"}
{"id": "929674", "url": "https://cs.wikipedia.org/wiki?curid=929674", "title": "Řez ovocných dřevin", "text": "Řez ovocných dřevin\n\nŘez ovocných dřevin je způsob formování ovocných dřevin, jehož cílem je dosažení rovnováhy mezi růstem nových výhonů a produkcí ovoce, Prostředkem k tomu je regulace množství větví na stromě tak, aby všechny listy a plody měly dostatek prostoru a světla. Součástí může být regulace velikosti rostliny na stanovišti, odstraňování poškozených nebo nemocných částí a usnadnění údržby.\n\nZpůsob provedení řezu závisí na daném období roku, vývojové fázi rostliny, druhu a odrůdě, individuálním způsobu růstu rostliny, ale také na pěstebním tvaru a záměru pěstitele. Lze tedy říci, že řez stejné dřeviny lze provést velmi různě. Pokyny k řezu jsou tedy sice dobře zobecnitelné pro druh dřeviny nebo fázi růstu (např. zakládání koruny, zmlazování). Metody a postupy dosažení nějakého cíle mohou být však při běžném průklestu velmi snadno zcela individuální pro jednotlivé dřeviny, jenž jsou nějakým způsobem ovlivněné stanovištěm, zdravotním stavem a průběhem vegetace.\n\nVětšina rostlin má snahu tvořit nadbytek výhonů. V přírodě mnoho z těchto výhonů samovolně uhyne vlivem zahuštění koruny nebo pro zastínění přilehlými dřevinami (samovolné prosychání koruny). Ovocnář obvykle odstraňuje větve, které zahušťují a větve, které již nejsou výhodné pro stavbu koruny. Probírka větví je jako odstranění plevele v zahradě. Odstraněním plevele se zahradník zbavuje některých rostlin s cílem poskytnout větší prostor pro ty, které zůstávají. Při prořezávání se ovocnář zbavuje některých větví, aby ty, které zůstávají, měly více prostoru, více slunečního světla nebo lepší tvar a větší množství výživy. Na mnoha ovocných stromech větve rostou tak hustě, že je péče o ně nepohodlná nebo náročná. Pro každý druh ovocných stromů nebo rostlin pěstitel má obvykle docela jasný ideál správného rozložení částí nebo větví (stavba koruny).\n\nOvocnář často ořezává rostliny, které jsou slabé, křivé a neduživé, aby se rostly bujněji a rovněji. Větve které by se svěsily k zemi musí být zkráceny tak, aby ovoce na nich vypěstované byla rostlina unést bez poškození. Tato praxe je běžná zejména u révy, maliníku, ostružin a jiných. Některé ovocné stromy mají koruny velmi vysoko. Ovocnář může snížit korunu s cílem zajistit nižší a širší formou koruny, která by mu umožnila postarat se o strom a posbírat ovoce snadněji než v případě, že ovoce bude vysokých a vzpřímených horních větvích.\n\nMnoho druhů ovoce, například broskvoně, mají tendenci mít většinu ze svých plodů na nových (loňských) letorostech. Pokud je takovým dřevinám dovoleno růst bez řezu, strom nakonec strom nese ovoce pouze na špičkách větví (tedy mimo jiné vážné vady a špatného zdravotního stavu). V mnoha takových případech je ekonomické zkrátit větve z času na čas řezem, a tak udržovat plodonosné větve blíže hlavním větvím nebo kmeni. Některé odrůdy ovoce v některých půdách a klimatu mohou mít tendenci nasadit více plodů, než mohou snést. V některých jiných místech tytéž odrůdy mohou mít tendenci k tvoření nadbytku výhonů velmi malé plodnosti. Je-li rostlina nebo strom řezem upravena tak, že má více ovocných pupenů, než může nést ovoce, bude efektivní proředit prořezáváním některé z větví a výhonů ještě před květem. Toto odstranění části plodných výhonů může dovolit dřevině, aby celý svůj potenciál a sílu napřela na tvorbu ovoce, které zůstává. Pokud rostlina tvoří málo dřeva a listů, prořezávání ve správném ročním období může hodně pomoci její vitalitě.\n\nStejně jako zákrsky nebo bujně rostoucí rostliny mohou být zvoleny tak, aby vyhovovaly účelu pěstitele, tak každá rostlina po řezu může být zakrslá nebo růst bujněji než neřezaná rostlina. Strom může být prořezán tak, že je snížena jeho výška, aby lépe odpovídal danému stanovišti, nebo na druhé straně , může být prořezán výhradně pro povzbuzení růstu dřeva z částí, které zůstaly. Tak je někdy zrychlen jeho růst a je dřevině umožněno dosáhnout větší velikosti, než by bylo obvykle možné dosáhnout.\n\nMnoho chorob ovocných rostlin, jako jsou padlí, rakovina, monilióza, a podobné choroby způsobují houbové choroby a bakterie, které se rychle množí a šíří v plantážích. Tyto choroby mohou být omezeny odstraněním infikovaných částí prořezáváním. Nemocné nebo poraněné části stromů nebo rostlin by měly být odstraněny a omezeno šíření patogenů, které způsobují choroby. Přehuštěné, špatně prořezané koruny napomáhají vývoji patogenů, zejména houbových chorob.\n\nObecná praxe v ochraně rostlin, v boji proti hmyzu a houbovým chorobám v posledních letech, má hodně co do činění s pečlivým průklestem. Při efektivní aplikaci postřiku je nezbytné, aby všechny části stromu byly pokryty aplikovanou látkou, ale to není možné, pokud strom není dobře ořezán.\n\nUvážlivým prořezáváním správně založená koruna stromu prořídne, rostliny udržovány v řádném stavu a omezeny na požadovaný prostor. Podíl růstu letorostů a ovoce je regulován,šíření nemocí je omezeno a provedení postřiků usnadněno. Ale prořezávání může způsobit různé efekty, z nichž některé jsou žádoucí a některé z nich jsou nežádoucí.\n\nZmlazování a hluboký řez, prováděný zejména v zimě, vyvolává rychlejší růst dřeva následující rok na zbývajících větvích, než kdyby k prořezávání nedošlo. Ačkoli strom, který byl často upravován řezem nemusí být v dospělosti tak velký jako podobný strom, který nebyl řezem nikdy upraven, se vší pravděpodobností bude mít strom udržovaný řezem zdravé, pevné dřevo, a neřezaný strom, i když větší, může obsahovat mnoho mrtvých a umírajících, nemocných a nežádoucích větví a výhonů. Jeden z důležitých účinků řezu je zajištění zdravého, silného růstu stromu nebo rostliny.\n\nProřezávání některých plodonosných výhonů a zkrácení jiných je u ovocných stromů jedním z nejlepších způsobů prevence od nadúrody a střídavé plodnosti. Tak, rozumné prořezávání stimuluje nejen růst dřeva v následujícím období, ale zároveň ponechává dostatek květních pupenů na stromě, aby strom vytvořil tolik ovoce kolik lze ekonomicky vytvořit v dobré kvalitě. Vzhledem k tomu že neřezaný strom může produkovat více ovoce, než může dozrát, plody někdy předčasně opadají, zralé plody jsou obvykle nízké kvality a malé velikosti, může mít velmi slabý růst dřeva, bývá často slabý a nemocný.\n\nProřezávání v různých obdobích roku mívá jiný vliv na produkci letorostů a ovoce. Je staré pořekadlo, že zahradník jde \"prořezávat v zimě na dřevo a v létě na ovoce.\" Toto tvrzení je založeno na zkušenostech, které prokázaly, že nadměrný růst dřeva se obvykle tvoří na úkor produkce ovoce, a naopak. V této souvislosti by měl mít ovocnář na paměti rozdíl mezi růstem letorostů a tvorbou květů a plodů. Ovocné rostliny ve své nejlepší kondici by měly mít dostatečný vegetativní růst a a přesto měly produkovat takové množství ovoce, jaké jen mohou mít bez snížení vitality stromu. V takových případech vegetativní aktivita a reprodukční aktivita je v rovnováze. Kdykoliv díky nesprávnému prořezávání nebo jakémukoliv špatnému hospodaření rostlina více než je obvyklé, roste a tvoří jen malé množství ovoce. Ovocné stromy, které mají mimořádně rychlý růst se často nedostanou do plodnosti v předpokládané době. Také prořezávání, které má za následek nadměrný růst, netvoří ve výsledku květní pupeny, dokud jejich vegetativní růst nezeslábne. \nTyto skutečnosti by měly být v kontrastu s dobře známou skutečností, že poranění stromu má často za následek abnormálně ranou plodnost nebo v příliš bohatou násadu květů. Je obecně známo, že omezení růstu letorostů často zvyšuje produkci ovoce, a na druhé straně, nadměrná produkci ovoce nebo nadúroda, má tendenci výrazně snižovat vegetativní růst stromu.\n\nProřezávání v zimě obvykle vede k silnému růstu dřeva. Je-li v zimním období proveden nadměrný řez, může zabránit mladým stromkům v předčasné plodnosti, A bezpochyby takový řez může snížit plodnost starých stromů. Pokud jsou části rostliny odstraněny v zimě, pak uložené živiny a energie ze stromu je odkloněna do menšího počtu větví, které zůstávají. Tyto zbývající části se dělí o celou dodávku živin, které by jinak byly rozděleny mezi větší počet pupenů a větví. Výsledkem je stimulace růstu dřeva na stromě řezem během zimy.\n\nProřezávání v létě, a to zejména v případě, že prořezávání je nadměrné, bude pravděpodobně mít za následek snížený růst dřeva. Pravděpodobnou příčinou je, že poté, co na počátku růstu na jaře dřevina využila uložené živiny, následný růst závisí na živinách které jsou dodávány kořeny během dne. Přiměřeně hluboký řez v létě může mít za následek sklon k reprodukční činnosti a zvýšení plodnosti.\n\nVšechno, co má tendenci odklonit živiny během léta od ovocných pupenů, je proti plodnosti v příštím roce. Plodící části některých druhů rostlin, zejména vinné révy, ostružin, maliníku, jsou oslabeny úrodou ovoce, které není nezbytné. V takových případech je nutné pravidelné prořezávání, a zejména odstranění těch části dřevin, které kdysi nesly ovoce a tvarování nových plodonosných výhonů.\n\nV různých částech světa jsou obhajovány a prováděny různé formy a způsoby vedení korun stromů pěstiteli ovoce. Ve Spojených státech, je jedna z nejdůležitějších klasifikací založena na výšce koruny. V Evropě jsou ovocné stromy často vedeny ve tvarech číší, nebo váz, formách, které umožňují osvit všech části koruny slunečními paprsky. Také jsou často upravovány tak, aby větve byly rozprostřeny naplocho na mřížoví nebo na jižních stranách zdí. Ovocné dřeviny jsou stříhány a tvarovány tak, aby vytvářely ovocné stěny.\n\nV regionech s velmi drsným klimatem jsou ovocné rostliny někdy chráněny v zimě obalováním. V takových případech je zvláštní forma prořezávání provedena na rostlinách tak, aby je přizpůsobila zimní ochraně. To znamená, že stromy mohou být pěstovány ve více či méně zploštělé formě. Větve na severní a jižní straně se prořezávají na velmi krátký obrost a ty na východní a západní straně jsou vedeny dlouhé (jde o kosterní větve). \n\nPrůklest je druh řezu dřevin, kterým má být dosaženo prosvětlení koruny a obnovení vyváženého poměru mezi růstem a plodností (kvetením) dřeviny. Uvážlivým prořezáváním správně založená koruna stromu prořídne, rostliny udržovány v řádném stavu a omezeny na požadovaný prostor. Podíl růstu letorostů a ovoce je regulován, šíření nemocí je omezeno a provedení postřiků usnadněno. Prořezávání tohoto typu za tímto účelem se provádí zpravidla v jarním nebo podzimním období, přičemž oba termíny mají své výhody a zápory. \n\nZmlazování je radikální řez, kterým se sleduje obnova vitality růstu, kvality habitu a prodloužení životnosti dřeviny. Vzhledem k požadovanému účinku se u většiny ovocných dřevin provádí během zimy nebo v předjaří .\n\nU mnoha dřevin je zmlazení velmi důležitým a vhodným, biologicky zdůvodněným, pěstitelským zásahem. Lze jím zlepšit celkový vzhled přestárlých, nepěkných, odspodu holých nebo proschlých dřevin. Zmlazení je občas nutné, nelze li z jakéhokoliv důvodu používat pravidelný průklest. Při úplném zmlazení se odříznou všechny větve těsně u země nebo se ponechají nejvýše 5 cm dlouhé čípky. Za rok po zmlazení se odstraní z nově vytvořených výhonů všechny slabé a přebytečné. Vhodné výhony se ponechají a zkrátí tak, aby vytvořily polokulovitý až široce kuželovitý tvar. V dalších letech se ponechávají keře opět přirozenému vývoji.\n\nZmlazení je nutno opakovat vždy po více (u běžných stromů přibližně deseti, u keřů podle způsobu růstu) letech, když jsou nadzemní části dřevin zase přestárlé a nepěkné. Ve skupinách je doporučeno zmladit nejdříve keře v pozadí kompozice a teprve po jejich částečném obnovení (za 2-3 roky) se seříznou ostatní rostliny. Zmlazování, které je prováděno postupně, tedy každý rok je zmlazena část dřeviny, je ohleduplnější, snižuje riziko některých nevhodných reakcí dřevin avšak někdy omezuje pozitivní regenerační efekt a tedy může být spíše nevhodné. Proto je třeba posoudit před zmlazením jak charakteristiku druhu, odrůdy, tak dosavadní růst dané dřeviny, vlastnosti stanoviště, zdravotní stav dřeviny a na základě zkušenosti rozhodnout pro vhodný postup ve vhodném ročním období.\n\nV nevhodné období provedeným, nebo příliš silným zmlazením může dojít k silnému poškození a úhynu dřeviny. Tato reakce je známa u silně zmlazených meruněk a u některých kultivarů v zimě nebo předjaří silně zmlazených třešní. \n\nNěkdy se dává přednost před zmlazením hlubokému řezu, kdy se část dřeviny zmladí a část je ponechávána a jen se silněji prořeže.\n\nJe řez prováděný na mladých dřevinách jehož cílem je založení koruny a zejména výběr a posílení kosterních větví a případně terminálu. \nZpůsobe se může lišit u kotlovitě (duté) koruny a dalších otevřených tvarů koruny.\n\nJe řez kterým je odstraněn kmen stromu nízko nad terénem. Obvykle jde o poslední řez, který je nezbytné u ovocné dřeviny provádět. U okrasných a technických dřevin jsou někdy po tomto řezu zapěstovány větve, které vyraší dalším řezem (topol) a jde tedy o hluboké zmlazení. U ovocných dřevin obvykle po řezu na pařez vyraší podnož. \n\nTaké je někdy používán výraz „hlavový řez“. Jde o hluboký řez na kmeni nebo kosterních větvích, po řezu jsou zapěstovány jednoleté výhony, které jsou pak každoročně seřezávány těsně ve stejné výšce pravidelně každý rok čímž se vytvoří časem viditený kalus na kmeni, širší než samotný obvod kmene. Účelem je pro technické účely nebo z důvodů levnější údržby zmenšit korunu. U ovocných dřevin se takový řez používá pouze v případě že jsou použity jako okrasné (hrušně, moruše apod.) protože většina ovocných dřevin takové úpravy obvykle dlouhodobě nesnese a dochází k poškození zdravotního stavu.\n\nOvocné dřeviny lze pěstovat v různých tvarech a různým způsobem upravovat koruny řezem a ohýbáním větví. Zřejmě nejrozšířenější v intenzivních výsadbách je pěstování zákrsků. V zahradách větších rozměrů lze efektivně využít extenzivní tvary s vyšší korunou ale i na práci náročné pěstování v ovocných stěnách (palmeta). Použití nějakého tvaru by mělo efektivně odpovídat především použitému materiálu, zvolenému prostředí, plánované údržbě a požadavkům na velikost a kvalitu sklizně.\n\nTvarované ovocné stěny a palmeta jsou používány pro úsporu prostoru a tedy zvýšení efektivity pěstování ovoce, především u jabloní. Účelem je rozprostření větví v logickém prostorovém uspořádání v daném prostoru. Estetické hodnoty jsou obvykle sekundární efekt. Palmeta jsou velmi náročné na pravidelnou údržbu, často jsou takto pěstované dřeviny pěstovány pod závlahou. K pěstování dřevin jako ovocných stěn je třeba slabě vzrůstných odrůd na slabě vzrůstných podnožích, což bývá pravidlo, které je nejčastěji porušováno. Výsledkem dobrého výběru odrůdy a správného pěstování je sice brzká a vysoká plodnost, sklizeň plodů vysoké kvality, ale také rychlé stárnutí. \n\nSoučástí údržby těchto ovocných tvarů je pravidelný řez a zejména pravidelný letní řez, zimní řez je zde využíván spíše jako opravný prostředek v případě poškození. Mnoho pěstovaných odrůd ovoce nikdy nelze vhodně použít pro palmeta a ovocné stěny. \n\nStaré sady bývaly dříve vysazovány většinou ovocnými stromy s korunou založenou velmi vysoko na kmeni. Často byly kosterní koruny rozvětveny 2 nebo 2,5 metru nad zemí, tak, aby se osoby mohly volně pohybovat pod větvemi. Ty to sady byly přizpůsobeny extenzivním metodám pěstování a jejich údržba spočívala v jarním zmlazovacím řezu jednou za deset let a v probírce první dva roky po zmlazení. Tomuto způsobu pěstování odpovídal i výběr odrůd, které dobře snášely tento způsob údržby. Plodnost těchto sadů, kvalita plodů a zdravotní stav dřevin byl adekvátní této péči. Ale v současné době v mnoha částech Spojených států a Kanady jsou pěstovány ovocné dřeviny s kosterními větvemi rozvětvenými blízko k zemi. Často převažují. Důvodem rozdílu v poloze koruny ovocných stromů ve vztahu k výšce koruny je, že charakter koruny ovocný strom má přímý vztah k jeho přizpůsobení danému prostředí a na péči, která může být být věnována ovocnému sadu. Zásadně se pak může lišit vhodnost použití vysokokmenů pro malé nebo větší soukromé zahrady a pro ovocné plantáže. \n\nJakkoliv je ve školce často zapěstována řezem koruna stromu rozvětvením v určité výšce, lze výšku změnit řezem a výběrem rozvětvení ve vyšším místě na kmeni. \n\nV Evropě je většina rostlin je poměrně mnohem vlhčí klima, než mají Spojené státy. Evropa má méně proměnlivé klima, a to zejména s ohledem na ničivé větry, než většině částí Spojených států. Na většině území Spojených států je sluneční světlo intenzivní, a to zejména v těch částech, kde převažují suché větry. Zde jsou pěstovány nízké tvary ovocných dřevin. Výběr výšky a charakteru koruny je proto jedním z důležitých způsobů přizpůsobení ovocných dřevin pro klima dané lokality, ve které jsou pěstovány. Tam, kde je potřeba maximální sluneční světlo a teplá a suchá země pod stromy, jsou vysoké tvary asi nejlepší, ale tam, kde je žádoucí ochrana kmene a hlavních větví stromů před sluncem a odolnost proti silným větrům, jsou kompaktní koruny vhodnější. \n\nPrakticky ve všech částech Spojených států byly v poslední době vysazovány sady s nízkými tvary koruny. Typické vysokokmeny se nacházejí pouze ve starých ovocných sadech. Stromy s nízkou korunou mohou být pomocí zásahů ovocnáře v plodnosti dříve, než vysokokmeny, protože velmi vysoké koruny jsou udržovány pouze tím, že jsou odřezány každoročně boční výhony kosterních větví, které se tvoří během prvních 2 až 4 let růstu stromů. Toto prořezávání oddaluje dobu, kdy větve mají dostatek plodonosného obrostu. Hlavním důvodem oddálení plodnosti je však intenzita růstu dřeviny pěstované jako vysokokmen v prvních letech ve srovnání se zákrsky nebo dokonce vyšlechtěnými \"sloupovitými\" odrůdami, které jsou udržovány řezem jinak.\n\nV jednom osm let starém ovocném sadu bylo provedeno srovnání dvou metod pěstování stromů téže odrůdy. Zákrsky měly kmeny 18 centimetrů, tedy byly o polovinu méně silné v průměru než kmeny vysokokmenů.\n\nVysokokmeny mohou ve vlhkém klimatu umožnit aby slunce rychleji ohřálo a vysušilo půdu a rozkládající se materiál pod stromy. Vlhký, rozkládající se materiál a vlhkost půdy upřednostňují rozvoj plísní, které mohou způsobit choroby. Některé nářadí a stroje v sadu mohou být použity pohodlněji u vysokokmenných sadů, než v sadech, kde jsou větve blízko k povrchu země. Ovšem většino jsou stroje v sadech již přizpůsobeny pěstování zákrsků a ovocných stěn a řez těchto dřevin tato přizpůsobení vylepšuje k dokonalosti. Lze bezpečně říci, že výhody nízkých tvarů pro intenzivní zemědělskou výrobu převažují. nad výhodami vysokokmenů. To se zvýrazňuje ještě v době sklizně na kvalitě a velikosti plodů. Nicméně je asi moudré přijmout rozhodnutí o výšce koruny pro ovocné stromy v souladu s charakterem půdy a převládajícími klimatickými podmínkami, způsobu údržby a také podle požadavků odběratele, zákazníka.\n\nPěstební tvary kde je použito duté (kotlovitá) koruny mohou zlepšit zdravotní stav dřeviny a vyzrání plodů, je snazší údržba, tyto tvary jsou obvykle vhodnější. Dřeviny s použitím terminálu (4 nebo 5+1) v koruně lépe rostou a také se snáze nahrazují poškozené silnější větve.\n\nPro účely tohoto popisu, může být považován ovocný strom za objekt složený ze dvou částí, a to kmene, který se skládá ze spodní části hlavního stonku sahajícího od země až po rozvětvení prvních větví a koruny, která obsahuje část stromu nad tímto bodem. \n\nOvocnář rozpoznává několik odlišných typů koruny. Ovocné dřeviny lze prořezávat různě podle toho, zda jde o vysokokmen nebo zákrsek, nebo palmeto či vřetenovitý zákrsek. V případě, že půda je bohatá a stromy musí být ponechány, aby byly vzrůstem velmi velké, může být vysoká koruna nutná. Vysokokmeny mohou být správnou volbou v případě velmi vzrůstných odrůd, jako je North Spy. Omezování velikosti prořezáváním může mít za následek příliš bujný růst dřeva na úkor růstu plodů. \n\nModerní ovocnář proti vysokokmenům u ovocných dřevin však vznese námitky, že postřik vysokých stromů je pomalý, drahý a neefektivní. Sběr ovoce a prořezávání je náročné a další drobná péče je také drahá a není pravděpodobné, že by měla významné efekty. Téměř ve všech oblastech pěstování ovocných dřevin pěstitelé preferují stromy s nízkými tvary koruny. Hnojí půdu, obdělávají okolí dřevin, silně prořezávají a jsou obvykle schopni vyzískat stejně dobré výsledky s menšími stromy, pouze s poněkud větším počtem rostlin na akr.\n\nU ovocných dřevin jsou pěstovány dvě formy koruny, koruny s terminálem (pyramidální koruny) a otevřené koruny. Pyramidální koruny, mají hlavní vertikální větev, navazující na kmen, terminál, který je víceméně kolmou osou koruny a dosahuje až k vrcholu stromu. Bočních větvě vyrůstají z tohoto terminálu a tak je tvořena koruna. Ve stromu s otevřenou korunou terminál chybí a korunu tvoří čtyři nebo pět bočních kosterních větví. U mnoha dřevin je otevřená koruna vhodnější, ale u jabloně jsou si z více specifických důvodů tyto varianty rovnocenné.\n\nVýhody koruny s terminálem jsou: \n\nNevýhody koruny s terminálem jsou: \n\nVýhody otevřené koruny: \n\nNevýhody otevřené koruny: \n\nTři nebo čtyři roky bude nutné upravovat dřeviny řezem pro založení buď koruny s terminálem nebo otevřené, duté koruny. Při založení koruny jako otevřené koruny by strom měl mít jen asi čtyři nebo pět hlavních větví. V případě stromu s terminálem může být založeno sedm až deset hlavních větví a měly by být dobře rozmístěny kolem terminálního výhonu.\n\nČastou chybou při tvorbě pyramidální koruny je založit kosterní větve přijít příliš blízko u sebe. Tato chyba vyplývá ze skutečnosti, že když jsou stromy malé, kosterní větve nepůsobí jako zahuštěné a nadbytečné. Jakmile však zesílí a zestárnou bývá zjištěno, že kosterní větve jsou blízko u sebe a růst v okolí terminálu nemůže úspěšně probíhat.Žádné dvě větve nemají být přímo proti sobě.\n\nProřezávání 2letého stromu pro pyramidovou korunu musí být provedeno s cílem poskytnout centrálnímu výhonu výhodnou pozici, zabránit vzniku slabých vidlic a nutit růst korunu do pomalu rostoucích kosterní větví řezem rychle rostoucích kosterních větví. Výše položené kosterní větve na hlavním terminálu zpravidla rostou rychleji než ty nižší a proto musí být obvykle řezány přísněji než ty nižší.\n\nV zimě po prvním roce po založení koruny by každá z požadovaných kosterní větví měla být snížena přibližně o polovinu. Každá z horních kosterní větví by měla pravděpodobně být snížena více než o jednu polovinu. V téže zimě může být nezbytné odříznout některé z větviček z hlavních kosterní větví, které jsou ponechány, protože je důležité, aby sekundární větve byly dobře rozloženy. Během druhé zimy bude opět nutné snížit hlavní větve a vedoucí asi stejným způsobem. Během příštích několika let bude nezbytné prořezáváním založit vhodné sekundární větve. Jako obecné pravidlo platí , že stromy by nemělo být dovoleno , aby dorůstaly větší výšky než jsou ve věku asi 8 nebo 9 let, jinak řez stromu bude zbytečně drahý v pozdějších letech.\n\nPři prořezávání se záměrem vytvořit strom s otevřenou korunou by měl mít pěstitel na mysli určitý ideál a pracovat na něm. Nejlepší výsledky mohou být zajištěny tím, že pěstitel vybere žádoucí kosterní větve a všechny ostatní se odstraní, když začínají růst. Během druhého létě mohou být odstraněny pupeny, které by měly tendenci vytvářet větve vedoucí nahoru do středu a takto zvýšit růst na kosterní větví, které je žádoucí zachovat. Prořezávání ve druhé zimě by mělo být zaměřeno na seřezání hlavních a vedlejší větví o jednu polovinu a udržování sekundárních větví dobře rozložených na hlavních větvích tím, že odříznou všechny zbytečné vedlejší větve. Prořezávání podobným způsobem může být nezbytné i během třetího léta, během třetí zimy by měly být upraveny větve na sekundárních větvích a omezeny všechny nové o polovinu. Řez kosterních větví a omezení výhonů by měl být prováděn i v pozdějších letech, ale řez by měl být méně silný až do okamžiku, kdy strom dosáhne reprodukčního věku.\n\nSchematický náčrt idealizovaného stavu založení kotlovité koruny \nStyl prořezávání , které nakonec umožní aby se ovocný strom nebo rostlina rozvíjel do své největší možné velikosti je nazýván extenzivní. Spočívá spíše v průklestu než hlubokém řezu a je zejména vhodný pro takové stromy, jako jsou jablka a hrušky, ty jádroviny, které nesou ovoce na krátkém plodném obrostu. Méně vhodný je pro takové stromy, jako jsou broskve, které plodí na nových (loňských) letorostech, rozvíjejících se částech. To neplatí zcela bez výjimky, protože jsou bujně rostoucí odrůdy které nesou ovoce spíše na loňských letorostech.\n\nStyl prořezávání, který má tendenci snižovat a zmenšovat rostliny nebo stromy, je známý jako represivní řez. Provádí se řezem nových částí a může nebo nemusí být doprovázen řezem starších větví. Represivní prořezávání (nazývané v ČR \"americký řez\") se běžně praktikuje na rostliny, které nesou ovoce na koncích nových letorostů, jako jsou broskve , maliny , ostružiny a réva. Pokud tento styl prořezávání není prováděn na takových stromech jako jsou broskve, větve budou velmi pravděpodobně velmi dlouhé, budou se lámat pod těžkou násadou ovoce a stromy budou zabírat více místa v sadu, než je nutné nebo žádoucí. V praxi takový špatně prováděný řez v ČR vede nevyhnutelně k předčasnému úhynu celé dřeviny, usychání, klejotoku, až nakonec zůstávají výhradně slabě rostoucí větve na vrcholu jinak zcela usychající broskvoně. Tento stav bývá způsobem úzkostlivou touhou po úrodě (mentální neschopností odřezat i některé zdravé silné větve na kterých by byly také plody) a zdůvodňován tvrzením, že broskvím a nektarinkám se v dané oblasti nedaří. \n\nRepresivní řez ve výsledku vede k posílení stromu nebo rostliny, zabraňuje poškození větví nadměrnou násadou ovocem, zvyšuje kvalitu a velikost plodů. Stromy jsou udrženy v požadovaných mezích, plody mohou být snadno sklizeny, dřeviny lze ošetřit snadno postřikem (u broskví v předjaří nezbytným).\nNástroje , které mají být použity v zahradnických činností závisí spíše na charakteru rostliny, která má být upravena řezem. Běžně pro rychlou a pohodlnou práci zručnému zahradníku postačí malé zahradnické nůžky a pilka s otočným listem. Při řezu lze ovšem použít následující zahradnické nářadí: zahradnické nůžky, pilka, pilka s otočným listem, pilka ocaska, nůž žabka, motorová pila, nůžky na živý plot, nůžky s prodlouženou rukojetí, pilka s prodlouženou rukojetí, hydraulické nebo pneumatické nůžky a motorový plotořez. \n\nVhodné je používat spolehlivé byť drahé nářadí takového výrobce, které se při použití nerozpadá, s ergonomickou rukojetí jenž nezpůsobuje otlaky při používání, s kvalitním ocelovým brousitelným břitem. Výrobky těchto parametrů nebývají vyráběny v Číně. Vhodné je vždy používat ostré nářadí, rukavice, chrániče, práci si dobře zorganizovat a dodržovat bezpečnost při práci s pomůckami. Že je pro rostlinu lepší a lépe se hojí rána ostrým nářadím, potvrdí každý kdo se sám pořezal dobře nabroušeným zahradnickým nožem, nebo nůžkami.\n\nPro malé rostliny, jako je réva a bobuloviny, jejichž části jsou ohebné, jsou nejvhodnější nůžky. Pro mladé stromy v ovocných sadech, jejichž větve jsou malé, bývají často použity pro prořezávání nože. Pro většinu pěstitelů ovoce při údržbě starších stromů, kde jsou větší větve, nebo musí být odstraněny nemocné části stromu, používá při prořezávání pily. V mnoha případech jsou rovněž nutné žebříky, nebo speciální pracovní plošiny - vyvýšené konstrukce na pohyblivém podvozku. \n\nNůžky nejčastěji používané v zahradnictví jsou oboustranné ruční nůžky s ochranou proti rozevření. U různých výrobců jsou často drobné rozdíly v druhu rukojetí a pojistky proti rozevření. Pro prořezávání vzrostlých stromů, jsou používány nástroje s prodlouženou rukojetí a jsou užitečné zejména v mladých sadech, kde je mnoho výhonů, které musí být odstraněny, které jsou příliš velké, aby šly lehce odříznout s pomocí ručních nůžek. \n\nNůžky s prodlouženou násadou jsou podle některých zdrojů v prořezávání vzrostlých sadů téměř nepostradatelné. Řezná část je ovládána pomocí drátu se táhne od jednoho konce řezné části k ruční páce, která je upevněna dole na dlouhé rukojeti. S uvedenými nůžkami na dlouhé násadě ale těžko lze provádět řez bez ponechání nevhodných čípků, manipulace je obtížná a zdlouhavá a přesnost omezená.\n\nMezi nářadí pro ovocnáře velmi užitečné je zahradnická pila. Je používáno více typů. Typ pily s tenkou, zužující se čepelí (ocaska) je velmi populární, ačkoliv se je běžně používáno spíše obyčejné levné pily na rámu. Ovocnáři s oblibou používají pily s otočným listem. Tento typ umožňuje modifikovat úhel pilového listu před řezem a dovoluje tak hladký řez. Může být dobře nahrazen zakřivenou ocaskou, která se však snáze poškodí. Při řezu touto pilou je právě z toho důvodu vhodné spíše táhnout k sobě, než tlačit. Lze zakoupit pily na dlouhé násadě. Manipulace s nimi je obtížná a zdlouhavá a přesnost omezená. Kdysi byly používány i pily se sekáči nebo s užitečnými úchyty pro zavěšení na žebřík.\n\nKvalitní silný kapesní nůž se může použit jako nůž k prořezávání, ale nože vyrobené zejména pro zahradnické účely jako je žabka mají obvykle zahnutou čepel a rukojeť dostatečně velkou a takového tvaru, aby umožnila při řezu pevné uchopení.\n\nVhodnými žebříky jsou takové lehké dvojité žebříky, plošiny a schůdky, které se zbytečně nezaboří do měkké půdy, dosahují potřebné výšky a jsou dostatečně stabilní a omyvatelné. Dřevěné žebříky jsou poměrně těžké a časem se rozesychají (rozviklávají) a příčky se mohou dokonce lámat.\n\nMěly by být dodržovány tyto zásady:\n\nMezi obecné zásady patří nezbytnost zamazávat rány latexem nebo stromovým balzámem (podstatně dražší možnost). Pokud však nehrozí nebezpečí infekce houbovými chorobami a jde o zdravou silnou dřevinu na místě nepřehuštěné výsadby a rána byla správně provedena, lépe se hojí rány které nejsou zamazány stromovým balzámem nebo latexem. Rozhodně je zbytečné zamazávat malé řezy, nebo rány po řezu nůžkami. Větší řezy na kmeni provedené v předjaří je vhodné vždy spíše zamazat. Různí autoři se rovněž různí v názoru na štěpařský vosk (JENTEN). V některých případech impregnuje rány a tedy způsobuje více škody nežli užitku, v jiných se rány hojí srovnatelně s účinky stromového balzámu. V prodeji je nyní štěpařský vosk s obsahem růstových látek, který má napomáhat lepšímu hojení ran, vytváření kalusu. Rány se nedoporučuje zamazávat kaší smíchanou z jílu s příměsí kravince, blátem, a ani syntetickou barvou.\n\nOvocnář rozpoznává několik odlišných typů koruny. Jabloně se mohou prořezávat různě podle toho, zda jde o vysokokmen nebo zákrsek, nebo palmeto (ovocná stěna) či vřetenovitý zákrsek. U jabloní jsou pěstovány dvě formy koruny, koruny s terminálem (pyramidální koruny) a otevřené koruny (duté koruny). Pyramidální koruny, mají hlavní vertikální větev, navazující na kmen, terminál, který je víceméně kolmou osou koruny a dosahuje až k vrcholu stromu. Bočních větvě vyrůstají z tohoto terminálu a tak je tvořena koruna. Ve stromu s otevřenou korunou terminál chybí a korunu tvoří čtyři nebo pět bočních kosterních větví. U mnoha dřevin je otevřená koruna vhodnější, ale u jabloně jsou si z více specifických důvodů tyto varianty rovnocenné.\n\nŘez hrušní je odlišný od řezu některých jiných ovocných druhů. Prořezávání spočívá v odstranění nadbytečných nebo nežádoucích větví ze stromů a rostlin a je jednou z důležitých operací při údržbě sadu hrušní. Bez ohledu na význam prořezávání, je výrazný rozdíl v názorech mezi ovocnáři na řez hrušní jako takový a způsob jeho provedení ba dokonce na to zda je opravdu nezbytný a má být prováděn. Je rovněž pravda, že pro vybarvení není tak důležité u hrušní na rozdíl od některých odrůd jabloní, aby byla prořezávána hrušeň pro přijímání slunečního světla. V mnoha ohledech je řez hrušní blízce podobný řezu jabloní s tím rozdílem, že musí být zohledněn silný růst hrušní, silné zahuštění koruny po provedeném hlubším nebo jarním řezu (podobně jako u nejbujněji vzrůstných odrůd jabloní). Obvykle je také u hrušní zapěstována pyramidální koruna, u jabloní obvykle kotlovitá koruna, takže způsob řezu se pak poněkud liší.\n\nTi pěstitelé, kteří používají při péči o stromy dusíkatá hnojiva musí řezat kdouloně silně. Ostatní pěstitelé stromy prakticky neřežou od okamžiku, kdy je zasadí až do plodnosti. Pak prořezávají jen tolik, aby omezili v případě napadení bakteriální spálou a oddálili tak úhyn. Nářadí je při použití k údržbě napadených dřevin je třeba pečlivě dezinfikovat. \n\nVětšina pěstitelů souhlasí s tím, že poté, co stromy začnou plodit, je řez žádoucí, aby se zlepšila velikost plodů. Kdoule, stejně jako broskve, nesou ovoce na loňských letorostech. Prořezávání kdouloní by nicméně nemělo být nadměrně silné.\n\nBroskvoně plodí hlavně na loňských letorostech, ačkoli některé odrůdy tvoří plodonosné trny, krátké větvičky, které se vyvíjejí na částech větví, které jsou dvouleté, a v některých případech dokonce i tříleté. Je tedy zřejmé, že každoroční řez snižuje úrodu broskvoní, a to i značně. Ale komerční odrůdy broskví tvoří takové množství květních pupenů, že je dokonce nezbytné některé při každoročním řezu odstranit a udržet tak vitalitu stromu.\nNeřezané stromy často tvoří poněkud větší sklizně během prvních let, v porovnání se stromy které byly pravidelně řezány. Ale po první nebo druhé sklizni řezané stromy obvykle tvoří větší sklizně, o kvalitě plodů nemluvě. Je také pravděpodobné, že budou řezané dřeviny více vitální a budou mít větší meziroční nárůst, nebo je skutečná plocha na níž dřevina plodí u řezaných dřevin větší. U neřezaných dřevin se plody tvoří na koncích větví na okraji koruny. Broskvoně, které jsou pravidelně řezané se dožívají mnohem vyššího věku, než neřezané stromy a pupeny budou méně pravděpodobně poškozeny v zimě. Kromě toho, plodí řezané stromy větší ovoce, protože plody jsou intenzivněji vyživovány.\n\nRozsah řezu slivoní se liší podle odrůdy. Odrůdy slivoní druhu slivoň švestka (\"Prunus domestica\") přirozeně dělají dobré koruny s malými úpravami prořezáváním, a je třeba jen toho, aby se občas větev odstranila, či aby se vrchol koruny prosvětlil, protože příliš zhoustnul. Mnoho z původních švestek tvoří stromy, které jsou s křivými kmeny, nepravidelné a nevzhledné, nebo které mají husté, trnité koruny, které tvoří sběr plodů velmi obtížným. Tyto chyby v růstu musí být opraveny řezem.\n\nSlivoně se na korunku tvarují klasicky - terminál plus 4 (maximálně 5-6) silných perspektivních výhonů po stranách. Během dalších let je třeba provádět odstranění zahušťujících výhonů a vidličnatých větvení. Dokud nemá dřevina dostatečně vyvinuté spodní patro, je možné provést založení dalšího patra. Tato metoda je často používána pro \"Prunus domestica\" i odrůdy \"Prunus insititia\". \n\nSlivoně lze též pěstovat na kotlovitou korunu, kdy je terminál odstraněn a korunu tvoří čtyři kosterní větve. Tento způsob, je často používán pro odrůdy \"Prunus triflora\".\n\nŠvestky a renklódy plodí na jednoletém dřevě, plodný obrost po odplození prosychá. Průklest je nezbytný každý rok, aby byly zajištěny dostatečné přírůstky, jinak koruna stárne a vyholuje.\n\nTřešně a višně se na korunku tvarují klasicky - terminál plus 4 (maximálně 5-6) silných perspektivních výhonů po stranách. Během dalších let u višní, ovšem podle typu růstu, je třeba provádět odstranění zahušťujících výhonů a vidličnatých větvení. Naopak třešně se tvarují víceméně samy. \n\nNěkteré odrůdy třešní nemusí snášet dobře hluboký řez vůbec. Reagují vyrážením zkroucených nebo převisajících letorostů a do několika let úhynem. Hluboký řez na rozdíl od jiných ovocných druhů lze u třešní a višní provádět v letním období, těsně po sklizni nebo při sklizni (ruská sklizeň), ale je vhodné provádět hluboký řez postupně, během více let. Ačkoliv literatura uvádí, že se větší rány (nad 2-3cm) špatně zacelují, lze pozorovat u různých odrůd různé reakce na řez silných věví. V letním období je reakce obvykle bezproblémová. Vhodné je pokud je hluboce zkrácená větev řezána na pokračující výhon (na konci je dosti silná větev).\n\nSlabší řez, průklest, není problém provést technicky u třešní a višní v předjaří. Účelem takového řezu je dosáhnout vhodného rozložení obrostu v koruně, podpora přiměřené plodnosti a stabilního růstu a celkové prosvětlení koruny. Nicméně řez na jaře s sebou nese zvýšené zdravotní riziko choroby rakovinné odumírání větví peckovin. Třešně a višně bez průklestu trpí často silným klejotokem a prosycháním větví, avšak po provedení řezu u takové neřezané prosychající dřeviny lze pozorovat často změny spíše k horšímu.\n\nRybíz se prořezává, aby byl stimulován růst nových výhonů, aby byly odstraněny staré málo plodící a suché výhony, a keř zůstal prosvětlený pro vybarvení plodů. Prakticky žádné prořezávání není prováděno u rybízu do věku 4 nebo 5 let. Nové výhony vznikají z kořenů, a pokud je umožněno rozvíjet každoročně další nové výhonky, mohou být odstraněny staré. \n\nAngrešty jsou pěstovány ve dvou formách, keřové a stromkové. Když se prořezávají do formy keře, čtyři, pět, nebo šest výhonů může být pěstováno na každém keři,což je nejlepší komerční forma. V některých zahradách a v Evropě se pěstuje angrešt jako stromek. Stromková forma není z více důvodů tak vhodná jako keřová.\n\nAngreštový keř dosáhne dospělosti po 4 nebo 5 letech. Vládne mylná představa, že střed angreštového keře by měly být prořezán tak, aby byl otevřený. Jako obecné pravidlo při řezu lze přijmout, že nové výhony je třeba prořezávat zpět na jednu polovinu svého růstu každý rok. Prořezávání dává možnost udržovat keře robustní a zabrání tvorbě dlouhých, visících větví, které se ohýbají a ovoce je v kontaktu s půdou. Většina výhonů na každém keři by měla být 3-5 roků stará, nejlépe plodí výhony tohoto stáří.\n\nRadikálním řezem, chemickou ochranou a odstraňováním napadených výhonů lze někdy omezit napadení americkým padlím.\n\n\n"}
{"id": "929675", "url": "https://cs.wikipedia.org/wiki?curid=929675", "title": "Elton Dean", "text": "Elton Dean\n\nElton Dean (28. října 1945 Nottingham − 7. února 2006 Londýn) byl britský saxofonista. V letech 1966−1967 působil ve skupině Long John Baldryho nazvané Bluesology a v letech 1968−1970 působil v sextetu Keitha Tippetta. V letech 1969−1972 hrál ve skupině Soft Machine a ke konci svého života hrál spolu s několika dalšími dřívějšími členy této skupiny v kapele Soft Machine Legacy.\n\nVe skupině Bluesology hrál i klávesista Reg Dwigh, který se později proslavil jako Elton John a své jméno si vzal právě podle Deana a Baldryho.\n"}
{"id": "929676", "url": "https://cs.wikipedia.org/wiki?curid=929676", "title": "Garfield 3D: Zvířecí jednotka zasahuje", "text": "Garfield 3D: Zvířecí jednotka zasahuje\n\nGarfield 3D: Zvířecí jednotka zasahuje je animovaný film z roku 2009, na motivy postaviček z komiksového stripu \"Garfield\" od kreslíře Jima Davise. Film je volným pokračováním předchozího filmu \"Garfieldův festival humoru\" z roku 2008. \n\nProfesor Wally z planety Dorkon (protějšek Wallyho) představuje císaři Jonovi (protějšek Jona Arbuckla) svůj nový vynález – paprskomet Moscram – zařízení napájené krystalem Klopman, které dokáže přeměnit neživé předměty na nová stvoření, pod kontrolou uživatele paprskometu. Císař Jon je ale více zaujat hledáním své budoucí ženy, se kterou by zajistil pokračování císařské linie. Brzy na to však u císařského paláce přistane bitevní vesmírná loď. Císař Jon se tak setká s Vetvix (super zloduška, protějšek doktorky Liz Wilsonové), kterou požádá o ruku. Vetvix s návrhěm sňatku souhlasí, ale jen protože chce ukrást paprskomet Moskram, což se jí podaří. Profesor Wally je nucen povolat Zvířecí jednotku: Garzooku (Garfieldův super-protějšek), Odiouse (Odieho super-protějšek), Abnermala (Nermalův super-protějšek) a Starlenu (Arlenin super-protějšek). Vetvix se podaří neutralizovat všechny super hrdiny ze zvířecí jednotky, kromě Garzooky. Profesor Wally Garzookovi pomůže najít ty správné náhradníky pro Odiouse, Abnermala a Starlenu v jiné dimenzi, kam se Garzooka vydá, aby spolu s náhradními pomocníky dokázali přemoct Vetvix a vrátit vše do pořádku. \n\n\nDalší hlasy ve filmu v původním znění namluvili: Cathy Cavadini, Greg Finley, Jeff Fischer, David Michie, Paige Pollack a Ruth Zalduondo.\n\nFilm Garfield: Zvířecí jednotka zasahuje byl v České republice vydán pouze na nosiči DVD. V elektronické podobě je dostupný přes iTunes Store. Na tomto místě se můžete podívat na trailer filmu a další detaily.\n\n"}
{"id": "929677", "url": "https://cs.wikipedia.org/wiki?curid=929677", "title": "Vokalíza", "text": "Vokalíza\n\nSlovo Vokalíza může mít více významů:\n"}
{"id": "929678", "url": "https://cs.wikipedia.org/wiki?curid=929678", "title": "John Etheridge", "text": "John Etheridge\n\nJohn Etheridge (* 12. ledna 1948 Londýn) je britský kytarista. Na kytaru začal hrát ve svých třinácti letech pod vlivem Hanka Marvina. V letech 1972−1974 hrál s kapelou Darryl Way's Wolf a následně do roku 1978 se skupinou Soft Machine. Od roku 1999 je členem skupiny Zappatistas specializující-se na hudbu Franka Zappy a od roku 2004 hraje se skupinou Soft Machine.\n"}
{"id": "929679", "url": "https://cs.wikipedia.org/wiki?curid=929679", "title": "Čára (rozcestník)", "text": "Čára (rozcestník)\n\nČára může být:\n\n\n\n\n\n\n \n"}
{"id": "929680", "url": "https://cs.wikipedia.org/wiki?curid=929680", "title": "Franz Wozelka", "text": "Franz Wozelka\n\nFranz Wozelka (11. září 1811 Český Krumlov – 1873) byl rakouský a český podnikatel a politik německé národnosti z Českého Krumlova, v 60. letech 19. století poslanec Českého zemského sněmu.\n\nNarodil se roku 1811 v Krumlově. Pocházel z krumlovského rodu soukeníků. Jeho otec Nikolaus Wozelka se do Krumlova přiženil roku 1810 z Vysočiny. Vzal si Elisabeth Troggau, dceru místního měšťana. Následně pak čtyři generace Wozelků působily v Krumlově jako podnikatelé v textilním průmyslu. Výroby jejich rodinné firmy získaly mimo jiné diplom na světové výstavě roku 1873 ve Vídni. Továrna sídlila v Krumlově, u Vltavy, pod kostelem svatého Víta, poblíž dnešního mostu Dr. Edvarda Beneše. Továrna vznikla v 60. letech 19. století. Wozelka byl dodavatelem sukna pro rakouskou armádu.\n\nFranz Wozelka se před rokem 1848 oženil s Mariannou Dieblovou. Bydlel zpočátku v domě naproti rodinné továrně. Dům později věnoval k dobročinným účelům a byl v něm zřízen sirotčinec a později penzion pro chudé studenty kněžství. Roku 1850 Wozelku kníže Jan Adolf II. ze Schwarzenbergu, který dlouho předtím sídlil na zámku v Krumlově, požádal, aby se stal prozatímním velitelem krumlovské Národní gardy. Sám se pravidelně účastnil knížecích honů v šumavských lesích. V listopadu 1848 se mu narodil syn Franz, který později převzal vedení textilního závodu. Firma se oficiálně nazývala \"Gebrüder Wozelka\" (Bratří Wozelkové).\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (obvod Krumlov – Kaplice – Nové Hrady – Vyšší Brod) do Českého zemského sněmu.\n\nZemřel v Krumlově ve věku 62 let.\n"}
{"id": "929686", "url": "https://cs.wikipedia.org/wiki?curid=929686", "title": "Dennis van der Geest", "text": "Dennis van der Geest\n\nDennis van der Geest, (* 27. června 1975 Haarlem, Nizozemsko) je bývalý reprezentant Nizozemska v judu. Je majitelem bronzové olympijské medaile.\n\nS judem začal v raném dětství. Jeho otec Cor van der Geest je významnou postavou nizozemského juda a ke sportu přivedl i jeho mladšího bratra Elca. Patřil k mladé generaci těžkých vah, která se mezi seniory začala prosazovala na přelomu tisíciletí. Jeho největším rivalem byl ruský reprezentant Tamerlan Tmenov, na kterého často recept nacházel. V olympijském roce 2000 ho sice na mistrovství Evropy porazil a získal svůj jediný titul v těžké váze, ale Tmenov mu prohru vrátil na olympijských hrách v Sydney v prvním kole.\n\nVrcholem jeho kariéry byly olympijské hry v Athénách v roce 2004, na které se s bratrem Elcem kvalitně připravil. Ve čtvrtfinále sice prohrál na body s Italem Bianchessim, ale v opravách vybojoval bronzovou olympijskou medaili. V dalších letech šla jeho výkonnost postupně dolů vlivem zranění (pravé rameno). Přípravu na olympijské hry v Pekingu neměl optimální a vypadl v prvním kole s Tmenovem. Vzápětí ukončil sportovní kariéru. Věnuje se svému hobby taneční muzice jako DJ.\n\n"}
{"id": "929689", "url": "https://cs.wikipedia.org/wiki?curid=929689", "title": "Novyj Rozdil", "text": "Novyj Rozdil\n\nNovyj Rozdil (ukrajinsky '; rusky ' – \"Novyj Razdol\") je město na jihovýchodě Lvovské oblasti na Ukrajině. Leží na horním toku Dněstru, jižně od Lvova a severovýchodně od Stryje. V roce 2004 v něm žilo přes osmadvacet tisíc obyvatel.\n\nNovyj Rozdil byl založený v roce 1953 v souvislosti s těžbou síry a než se stal městem, měl od roku 1959 do konce roku 2002 statut sídla městského typu.\n"}
{"id": "929691", "url": "https://cs.wikipedia.org/wiki?curid=929691", "title": "Zamošňa", "text": "Zamošňa\n\nZamošňa () dříve Zamoššja () starý název Sloboda () je bývalá vesnice na Ukrajině. Nachází se 22 kilometrů od Černobylské jaderné elektrárny a 25 kilometrů od stanice Janov, nedaleko soutoku řek Illja (Ілля) a Už (Уж) v Ivanskovském rajóně Kyjevské oblasti.\n\nV 19. století představovaly vesnice Hlynka () a Zamošňa jeden celek – Hlynka, a v roce 1900 už byly vyčleněny jako samostatná sídla. Osada Zamošňa se nachází ve vzdálenosti 200-250 metrů od Hlynky. Dělící čarou mezi obcemi je pole a ovocný sad.\n\nObyvatelstvo obce tvořili výlučně starověrci. V roce 1900 zde žilo 611 osob. V obci existoval ženský klášter Bohorodičky Kazaně, kde žilo do deseti jeptišek.\n\nExistoval zde v roce 1805 založený mužský klášter Narození Ježíše a kaple Dimitra Myrotočyvého (založena 1829).\n\nV roce 1968 v obci žilo 240 osob. Obec byla centrem zastupitelstva (do roku 1980) a později bylo obecní zastupitelstvo v Korohodě. V obci byla osmiletá škola, klub a knihovna.\n\nZa odvahu, kterou projevili na frontách 2. světové války, bylo 44 osob odměněno řády a medailemi SSSR.\n\nV obci se nachází starý starověrný hřbitov a kostel Panny Marie Kazaně ze XVII-XVIII století (r. 1894).\n\nPo nehodě Černobylské jaderné elektrárny 26. dubna 1986 byla obec přesídlena v důsledku závažného znečištění. Oficiálně vyřazena z evidence v roce 1999.\n"}
{"id": "929695", "url": "https://cs.wikipedia.org/wiki?curid=929695", "title": "Dihydrouridin", "text": "Dihydrouridin\n\nDihydrouridin (5,6-dihydrouracil, zkratka: D) je pyrimidinový nukleosid vznikající z uracilu přidáním dvou atomů vodíku. Dihydrouridin se běžně vyskytuje v tRNA a rRNA. Molekula dihydrouridinu není na rozdíl od běžných bází planární (v rovině), a ruší patrové interakce (stacking), takže destabilizuje strukturu RNA. Dihydrouridin také ve svém 5' okolí stabilizuje C2'-\"endo\" konformaci ribózy, která je více flexibilní, než konformace C3’-\"endo\". Má tedy opačný efekt, než pseudouridin a 2’-O-metylace. \n\nDihydrouridin se v tRNA vyskytuje v D-smyčce, která zaujímá správné prostorové uspořádání pouze tehdy, když je příslušný uridin redukován na dihydrouracil enzymem dihydrouridin syntázou, která má vyšší afinitu právě pro nesprávně uspořádanou tRNA. \nU řady psychrofilů (organismy žijící v nižších teplotách) bylo nalezeno vyšší zastoupení dihydrouracilu v molekulách RNA, což zajišťuje jejich vyšší pohyblibovost v nízkých teplotách.\n\n"}
{"id": "929696", "url": "https://cs.wikipedia.org/wiki?curid=929696", "title": "Barna Bor", "text": "Barna Bor\n\nBarna Bor (* 12. prosince 1986 Malá Tarča, Maďarsko) je maďarský zápasník–judista.\n\nJudu se věnuje od svých 10 let. Připravuje se v Paksi v týmu sponzorovaném Jadernou elektrárnou pod vedením László Hangyáse. V maďarské seniorské reprezentaci se pohybuje od svých 18 let a je jednou z tváří evropské těžké váhy. Častá zranění mu však po celou sportovní kariéru brání k lepším výsledkům na mezinárodní scéně. K nejvážnějším zraněním patřila zranění kolen v roce 2010 a 2013 nebo zlomený kotník během mistrovství světa v roce 2015. Na olympijských hrách startoval celkem třikrát. V roce 2008 na olympijských hrách v Pekingu prohrál v prvním kole s Egypťanem Islámem al-Šihabím. V roce 2012 ho ve čtvrtfinále na olympijských hrách v Londýně vyšachoval Němec Andreas Tölzer v boji o úchop, obsadil 7. místo. V roce 2016 se po sérii vážných zranění kvalifikalova na olympijské hry v Riu a vypadl ve druhém kole s Kubáncem Alexem Garcíou.\n\n\n\n"}
{"id": "929697", "url": "https://cs.wikipedia.org/wiki?curid=929697", "title": "Acunta", "text": "Acunta\n\nAcunta () je horské sedlo v nadmořské výšce 3431 m, nacházející se na hranici mezi gruzínskými historickými regiony Chevsuretie a Tušetie. Sedlo je součástí stejnojmenného hřebenu, který spojuje hory Didi Borbalo na Hlavním kavkazském hřebenu a Tebulosmta na Bočním kavkazském hřbetu.\n\nPrůsmyk spojuje údolí řeky Andaki (pravý přítok Argunu) v Chevsuretii a řeky Pirikiti Alazani (პირიქითი ალაზანი, zdrojnice Andijského Kojsu), v horním toku zvané Kvachidisckali (ქვახიდისწყალი), v Tušetii.\n\nSedlem prochází stezka pro pěší, která je v závislosti na počasí schůdná v období od května do listopadu. Je využívána pro turistické přechody mezi Omalem a Šatili, na chevsuretské straně je až do sedla vyznačena červenou turistickou značkou.\n"}
{"id": "929703", "url": "https://cs.wikipedia.org/wiki?curid=929703", "title": "Dva lidi v ZOO", "text": "Dva lidi v ZOO\n\n„Dva lidi v ZOO“ je československý hraný film z roku 1989, který režírovala Marie Poledňáková podle vlastního scénáře. Film byl natáčen mj. v ústecké zoologické zahradě a v ZOO Dvůr Králové.\n\nZvěrolékař Montelík (postava volně inspirovaná zoologem Vágnerem) pracuje v ZOO a jeho žena Josefína od něj odchází kvůli zvířatům, o která se stará i doma. Jeho dcera za ním doveze své dva syny – dvojčata, aby je na tři týdny pohlídal. Odmítne se starat o oba, a proto se Martin a Honza vydávají jen za jednoho. Montelík má navíc problémy v práci. Ředitel a hlavní zooložka se snaží co nejvýhodněji rozprodávat zvířata. Mladá inženýrka Emilka ho přemluví, aby jí pomohl zabránit prodeji orangutaního mláděte Amose.\n\n"}
{"id": "929706", "url": "https://cs.wikipedia.org/wiki?curid=929706", "title": "Peter Wucherer", "text": "Peter Wucherer\n\nPeter Wucherer, plným jménem Anton Bernhard Heinrich Peter Wucherer von Huldenfeld, uváděn též jako \"Peter Wucherer Reichsfreiherr von Huldenfeld\" nebo \"Peter Wucherer von Huldenfeld\" (13. října 1806 Biedermannsdorf – 17. března 1877 Štýrský Hradec), byl rakouský a český státní úředník a politik německé národnosti, v 60. letech 19. století poslanec Českého zemského sněmu.\n\nPocházel z rodu Wucherer-Huldenfeld. Za manželku si vzal hraběnku Berthu Annu Luisu Josephu von Cerrini de Montevarchi.\nZastával vysoké posty ve státní správě. Působil jako okresní hejtman v Chebu a krajský hejtman tamtéž. Bydlel v Chebu. Na sklonku života byl dvorním radou na penzi. Po obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (obvod Planá – Teplá – Bezdružice) do Českého zemského sněmu.Do sněmu byl zvolen jako nezávislý německý kandidát. Rezignoval před zářím 1866.\n\nZa jeho službu mu byl 22. dubna 1868 udělen Císařský rakouský řád Leopoldův (rytířský kříž). Získal také saský Řád Albrechtův. Bylo mu uděleno čestné občanství Chebu (roku 1847) a Františkových Lázní.\n"}
{"id": "929710", "url": "https://cs.wikipedia.org/wiki?curid=929710", "title": "Amandine Bourgeois", "text": "Amandine Bourgeois\n\nAmandine Bourgeois (* 12. června 1979 Angoulême, Charente, Francie) je francouzská zpěvačka. Je vítězka 6. ročníku \"Nouvelle Star\" (2008).\n\nSvé debutové album \"20m²\" vydala v roce 2009 a stalo se zlatým. Následující album \"Sans Amour Mon Amour\" (2012) nahrávala v studiu Abbey Road Studios v Londýně s Amy Winehouse a zaměstnancem Plan B. \"Le Parisien\" vydal dne 22. ledna 2013 prohlášení, že by Amandine mohla reprezentovat Francii na Eurovision Song Contest 2013 v Malmö, Švédsku. S písní \"L'Enfer Et Moi\" se ve finále umístila na 23. místě.\n\n"}
{"id": "929712", "url": "https://cs.wikipedia.org/wiki?curid=929712", "title": "Léto bubnů", "text": "Léto bubnů\n\nLéto bubnů (1972, \"Summer of the Drums\") je dobrodružný román amerického spisovatele Theodora V. Olsena. Jde o western odehrávající se v první polovině 19. století, který líčí přátelství indiánského chlapce a syna farmáře na pozadí válečného konfliktu mezi bělochy a indiány kmene Sauků.\n\nRomán vychází ze skutečné historické události z roku 1832, která se nazývá Válka Černého jestřába. Šlo v podstatě o klasickou vražednou pomstu zoufalých indiánů vyhnaných z půdy bílými osadníky. Kmen Sauků, vedený náčelníkem Černým jestřábem, byl vykázán ze svého domova mezi Mississippi a Michiganským jezerem, ale po bezvýsledném putování se přes zákaz vrátil zpět. Napětí mezi osadníky a indiány vyvrcholilo zabitím dvou indiánských vyjednavačů, což mělo za následek vraždění bílých přistěhovalců ze strany Černého jestřába.\n\nTak se také stalo, že Saukové přepadli osamělou farmu, na které žije se svými rodiči a sourozenci patnáctiletý chlapec Kevin Trask. Podaří se jim sice Indiány odrazit, ale Kevinův bratr Ben je těžce zraněn. Pak Kevin nalezne zraněného mladého Indiána, vnuka Černého jestřába jménem Tomah. Kevin se k němu neodkáže chovat jako k nepříteli a pokouší se vyléčit jeho zranění, a to i ve chvíli, kdy Ben svému zranění podlehne.\n\nTrackova rodina se na farmě necítí v bezpečí a hodlá odjet do městečka Prairie du Chin, které je pod vedením\nZachary Taylora centrem odporu proti Indiánůmi. Protože se Tomahovo zranění zhorší, přenese jej Kevin na farmu, Trackova rodina se Tomaha ujme a vezme ho sebou do Prairie du Chin. Spletitý vztah Kevina a Tomaha pak tvoří hlavní dějovou linii knihy. Nejprve k sobě cítí nechuť a nepřátelství, ale nakonec se stanou přáteli na život a na smrt a pokrevními bratry. Kevin zjistí, že Indiáni nejsou jen krvežízniví divoši, a Tomah pochopí, že všichni běloši nejsou jen bezohlední vetřelci (tomu jej ostatně učil i jeho dědeček slovy: \"\"Manitou vložil dobrá srdce do hrudi některých bělochů, právě tak jako vložil zlá srdce do hrudi některých Sauků\"\".\n\nVálka však skončila pro indiány naprostou katastrofou. Saukové byli včetně starců, žen a dětí zmasakrováni v bitvě u ústí Tupé sekery (Bad Axe River) illinoiskou milicí, které velel generál Henry Atkinson. Z kmene zbylo jen několik desítek zajatců. Náčelník Černý jestřáb se pak vzdal.\n\n"}
{"id": "929713", "url": "https://cs.wikipedia.org/wiki?curid=929713", "title": "Staré mezopotámské báje a pověsti", "text": "Staré mezopotámské báje a pověsti\n\nStaré mezopotámské báje a pověsti je soubor čtyř Mezopotamských příběhů, zpracovaných Eduardem Petiškou, autorem Starých řeckých bájí a pověstí.\n\nPříběhy obsažené v tomto celku jsou zpracovány podle překladů klínopisných záznamů, často porušených a zlomkovitých. Je jich méně než egyptských, neboť v této oblasti je vědecky zvládnuta pouze část pramenů, které by byly vhodné. Báje mezopotamského starověku, obsažené v této knize, jsou prastarého, většinou sumerského původu. Jména jsou akkadská. Akkadské prameny jsou pozdější, a proto úplnější. Báje putovaly od Sumerů k Akkadům, Babyloňanům a Asyřanům, měnily se a byly doplňovány.\n\nPrvní příběh vypráví jak, jak podle starověké mezopotamské báje byl stvořen svět z těla bohyně a člověk z krve boha. Druhý příběh o sestupu mezopotámské bohyně Ištar do podsvětí. Třetí příběh vypráví o vladaři mezopotámského města Kiše Etanovi, který se vznesl do povětří. Čtvrtý příběh o mezopotamském králi Gilgamešovi, který se vydal hledat nesmrtelnost.\n\nV současné době vycházejí v souborném vydání, spolu se starými egyptskými bájemi a pověstmi a příběhy starého Izraele, v tištěné podobě pod názvem Příběhy na které svítilo slunce a v elektronické pod názvem Starověké báje a pověsti. V minulosti vyšly mj. pod názvem Báje a pověsti starého Egypta a Mezopotámie s ilustracemi Karla Teissiga. Více informací o jednotlivých vydáních v knize: Eduard Petiška : Bibliografie.\n"}
{"id": "929714", "url": "https://cs.wikipedia.org/wiki?curid=929714", "title": "Skeletons (píseň, Yeah Yeah Yeahs)", "text": "Skeletons (píseň, Yeah Yeah Yeahs)\n\n„Skeletons“ je třetím vydaným singlem z třetího studiového alba nazvaného \"It's Blitz!\", americké indie rockové kapely Yeah Yeah Yeahs. Sedmipalcového vinylu bylo vydáno omezené 500 kusové množství. Oficiální datum vydání singlu bylo stanoveno na 1. březen roku 2010, singl se také objevil na iTunes, a to již 31. ledna 2010.\n\nFotografii umístěnou na sedmipalcové vinylové desce pořídil kytarista skupiny, Nick Zinner, který je také profesionální fotograf. Na fotografii je zachycena stodola na venkovském okraji Massachusetts během sněhové vánice. Fotografie je zároveň odkazem na místo, kde byla skladba „Skeletons“ napsána.\n\n"}
{"id": "929716", "url": "https://cs.wikipedia.org/wiki?curid=929716", "title": "Císařovna Chu (Süan-te)", "text": "Císařovna Chu (Süan-te)\n\nCísařovna Chu (, † 1443), vlastním jménem Chu Šan-siang (), zkráceným posmrtným jménem císařovna Kung-žang-čang (), byla mingská císařovna, manželka Süan-teho, císaře čínské říše Ming.\n\nCísařovna Chu pocházela z prefektury Ťi-ning v provincii Šan-tung. Roku 1417 se stala manželkou Ču Čan-ťiho, tehdy nejstaršího syna následníka trůnu čínské říše Ming. Roku 1420 s ním měla dceru, princeznu Šun-te. O pět let později se Ču Čan-ťi stal císařem říše Ming a paní Chu císařovnou. Neměla však syna, naopak se roku 1427 narodil syn, pozdější císař Jing-cung, jedné z jeho vedlejších manželek, paní Sun. Císař proto roku 1428 zbavil paní Chu postavení císařovny a novou císařovnou jmenoval paní Sun.\n"}
{"id": "929718", "url": "https://cs.wikipedia.org/wiki?curid=929718", "title": "Sun City", "text": "Sun City\n\nSun City je prázdninové letovisko v Jihoafrické republice nedaleko města Rustenburg (Severozápadní provincie). Založil ho v roce 1979 milionář Solomon Kerzner na území formálně nezávislého bantustanu Bophuthatswana, kde neplatily jihoafrické zákony zakazující hazardní hry. V Sun City se nacházejí četná kasina, luxusní hotely a zábavní parky, konají se zde kulturní a sportovní akce. V letech 1992–1995 a 2001 hostilo město soutěž Miss World.\n\nV roce 1984 se Ivan Lendl zúčastnil tenisové exhibice v Sun City. Za porušení bojkotu apartheidního režimu byl odsouzen k vysoké pokutě a rok nesměl nastoupit v Davis Cupu.\n\n"}
{"id": "929720", "url": "https://cs.wikipedia.org/wiki?curid=929720", "title": "Eating Out 2: Sloppy Seconds", "text": "Eating Out 2: Sloppy Seconds\n\nEating Out 2: Sloppy Seconds je americký hraný film z roku 2006, který režíroval Phillip J. Bartell podle vlastního scénáře. Film je volným pokračováním filmu \"Eating Out\". Snímek měl světovou premiéru na filmovém festivalu Outfest v Los Angeles.\n\nKyle žárlí na svého přítele Marca, protože se mu zdá, že tráví mnoho času se svými kamarády a tak se rozcházejí. Kyle navštěvuje kurs kreslení s kamarádkami Gwen a Tiffani, kde se seznámí s mladíkem Troyem, který jim stojí modelem. Troy pochází z Illinois a není si jistý svojí sexuální orientací. Rozhodně by chtěl být heterosexuálem, než gayem. Gwen mu proto řekne, že Kyle je vyléčený gay, který chodí s Tiffany, protože tím by mohl Troye získat. Začnou spolu proto chodit do křesťanské skupiny ex-gayů, kterou vede Jacob. Marc zjistí, že se Kyle stýká s Troyem a snaží se ho proto Kylovi přebrat. Troy prohlédne lest všech čtyř a řekne jim, že si z nich vystřelil, protože je bisexuální. Společnými silami nakonec zlikvidují křesťanskou skupinu a navrátí všechny včetně Jacoba zpět mezi homosexuály. Troy začne chodit s Tiffany. Kyle s Marcem si odpustí a navrátí se k sobě.\n"}
{"id": "929721", "url": "https://cs.wikipedia.org/wiki?curid=929721", "title": "Staré egyptské báje a pověsti", "text": "Staré egyptské báje a pověsti\n\nVe starých egyptských bájích a pověstech Eduarda Petišky, autora Starých řeckých bájí a pověstí se vracíme po stupních staletí zpátky do dob před několika tisíci lety, kdy staří Egypťané uctívali boha slunce, ale také do doby počátků velkolepého stavitelského umění, řemesel a do doby počátků lékařské vědy a astronomie, k pramenům lidské vzdělanosti.\nStaré egyptské příběhy této knihy jsou zpracované podle překladů ze starých papyrů, podle zlomků i úryvků různých písemných památek i podle zpráv a pověstí starověkých řeckých spisovatelů.\nObsahuje převyprávění vůbec nejstarších bájí a pověstí, které se zrodily v Říši na Nilu. Vybrané desatero příběhů představuje úvod do egyptské mytologie. První příběh vypráví, Jak si Egypťané před dávnými lety představovali zrození země a lidí a jak slunce poprvé vyšlo na svou pouť. Druhý příběh vypráví o vládě dobrého boha Usíra, o věrné lásce jeho manželky Éset a o krutém činu zlého boha Sutecha. Třetí příběh ukazuje učenost královského syna Setna, vypráví o neuvěřitelných kouzlech a záhadách a také o jedné dávné pravdě. Čtvrtý příběh nás zavádí s moudrým Siusirem do západní říše mrtvých. Pátý příběh vypráví o dvou bratrech Baťovi a Anupovi, o křivdě a neúprosné spravedlnosti. Šestý příběh o dobytí města Joppy egyptskou lstí. Sedmý příběh vypráví o Egyptském rolníku Chuenanupovi, který řečnil, aby se dovolal práva. Osmý příběh pak o neuvěřitelných dobrodružstvích trosečníka na očarovaném ostrově uprostřed moře. Devátý příběh vypráví o princi, který utíkal před svým osudem. Desátý příběh o bohatém egyptském králi a chytré zloději.\n\nV tištěné podobě vychází, spolu se starými mezopotámskými bájemi a pověstmi a s Příběhy starého Izraele, v souborném vydání pod názvem Příběhy na které svítilo slunce. V elektronické podobě vychází v souborném vydání, spolu se Starými mezopotámskými bájemi a pověstmi a Příběhy starého Izraele, pod názvem Starověké báje a pověsti.V minulosti vyšly mj. také pod názvem Báje a pověsti starého Egypta a Mezopotámie s ilustracemi Karla Teissiga. Více informací o jednotlivých vydáních v knize: Eduard Petiška : Bibliografie.\n"}
{"id": "929722", "url": "https://cs.wikipedia.org/wiki?curid=929722", "title": "Sacrilege (píseň)", "text": "Sacrilege (píseň)\n\n\"Sacrilege\" je první singl z v pořadí již čtvrtého studiového alba americké indie rockové kapely Yeah Yeah Yeahs nazvaného \"Mosquito\", který byl vydán 25. února 2013. Skladba byla nahrána ve studiích Sonic Ranch ve městě Tornillo, v Texasu, a produkována byla pány Davidem Sitekem a Nickem Launayem.\n\nSkupina se skladbou \"Sacrilege\" vystoupila 5. dubna 2013 ve známé americké \"Pozdní show s Davidem Lettermanem\", kde ji doplnil gospelový sbor Broadway Inspirational Voices.\n\n26. února 2013 byla píseň \"Sacrilege\" jmenována \"Best New Music\" (Nejlepší novinka) serverem Pitchfork Media. Recenzent Dan Martinson ve své pozitivní kritice napsal: ,Karen O se zamiluje do anděla padajícího z nebe za neustálého řinčení Chaseových cymbálů a Zinnerovy kytary evokující skladbu \"Gimme Shelter\", v pozadí s přehnaným gospelovým chórem.\"\n\nHudební video, které mělo premiéru 26. března 2013, bylo režírované francouzskou režisérskou skupinou Megaforce. Ve videoklipu si zahrála britská modelka/filantropistka Lily Cole. Videoklip se skládá z chronologicky obráceného sledu událostí, které vedly skupinu lidí k zastřelení muže a upálení ženy zaživa. Kapela se ve videu tentokrát neobjevila.\n\n"}
{"id": "929723", "url": "https://cs.wikipedia.org/wiki?curid=929723", "title": "Příběhy starého Izraele", "text": "Příběhy starého Izraele\n\nVe čtrnácti příbězích starého Izraele předkládá autor, Eduard Petiška, starozákonní židovský výklad dějin izraelského národa. Je zachycen od stvoření světa Jahvem (židovskou podobou Hospodina) přes vyvedení Izraelitů z Egypta a stavbu Jeruzalému až po babylonské zajetí Židů. \n\nPrvní příběh o tom, jak vznikl podle Izraelců svět a všechny jeho divy a kterak první lidé dostali darem ráj a jak ho pozbyli.\n\nDruhý příběh v němž poprvé člověk zabije člověka a přijme za to trest.\n\nTřetí příběh o nesmírné potopě světa, o Noemovi a jeho arše. \n\nČtvrtý příběh o stavbě obrovské babylónské věže a o zmatení jazyků. \n\nPátý příběh vypráví o podivuhodném životě Abrahámově a o jeho synu Izákovi. \n\nŠestý příběh o osudu města Sodomy, o otci Lotovi, jeho dcerách a o smutném moři, kterému se říká Mrtvé moře. \n\nSedmý příběh vypráví o Josefovi a jeho bratrech. \n\nOsmý příběh o Mojžíšovi, egyptských ranách a dlouhé strastiplné cestě do země zaslíbené. \n\nDevátý příběh vypráví o největším izraelském siláku Samsonovi. \n\nDesátý příběh o Saulovi, který hledal oslice, a nalezl království, a o životě slavného izraelského krále Davida. \n\nJedenáctý příběh vypráví o moudrosti izraelského krále Šalomouna, o stavbě jeruzalémského chrámu a o králi duchů Asmodeovi.\n\nDvanáctý příběh o Jonášovi, který prchal před rozkazem boha Jahva, byl pohlcen ohromnou rybou a kázal v městě Ninive. \n\nTřináctý příběh vypráví o statečné dívce Judit, která se vydala zachránit své krajany před mocným nepřítelem. \n\nČtrnáctý příběh o smutném konci města Jeruzaléma, o proroku Jeremiášovi, o babylónském zajetí, králi Nabukadnesarovi a proroku Danielovi.\n\nV tištěné podobě vychází, spolu se starými mezopotámskými bájemi a pověstmi a se starými egyptskými bájemi a pověstmi, v souborném vydání pod názvem Příběhy na které svítilo slunce. V elektronické podobě vychází v souborném vydání, spolu se Starými mezopotámskými bájemi a pověstmi a Příběhy starého Izraele, pod názvem Starověké báje a pověsti. V minulosti vyšlo jak pod názvem Příběhy starého Izraele, tak také pod názvem Báje a pověsti starého Egypta a Mezopotámie s ilustracemi Karla Teissiga. Více o jednotlivých vydáních v knize\n"}
{"id": "929724", "url": "https://cs.wikipedia.org/wiki?curid=929724", "title": "Laša Gudžedžijani", "text": "Laša Gudžedžijani\n\nLaša Gudžedžijani (* 12. srpna 1985) je bývalý gruzínský zápasník–judista.\n\nS judem začínal v Tbilisi v klubu Ševardeni pod vedení Gurama Modebadzeho. V gruzínské seniorské reprezentaci se prosazoval v těžké váze nad 100 kg od roku 2003. V roce 2004 vybojoval nominaci na olympijské hry v Athénách, kde vypadl v úvodním kolem s Selimem Tataroğlu z Turecka. V roce 2007 se třetím místem na mistrovství světa v Riu kvalifikoval na olympijské hry v Pekingu. V Pekingu se probojoval do semifinále proti Japonci Satoši Išiimu. Od úvodu vyrovnaný zápas rozhodl minutu před koncem přísný verdikt rozhodčí, která mu udělila šido za pasivitu a tím dostala japonského soupeře do vedení na koku. V závěrečné minutě bodou ztrátu nesmazal a navíc se v posledních sekundách nechal chytit do držení. V boji o třetí místo nestačil na Francouze Teddy Rinera a obsadil 5. místo.\n\nV roce 2009 si v přípravě na domácí mistrovství Evropy v Tbilisi zranil koleno. Po návratu na tatami na své dřívější výsledky nenavázal. Sportovní kariéru ukončil po vleklých zraněních v roce 2012.\n\n\n"}
{"id": "929725", "url": "https://cs.wikipedia.org/wiki?curid=929725", "title": "Národopisný festival kyjovského Dolňácka Milotice", "text": "Národopisný festival kyjovského Dolňácka Milotice\n\nNárodopisný festival kyjovského Dolňácka v Miloticích je druhou největší folklórní akcí Kyjovska. Tou největší je Slovácký rok v Kyjově, konaný jednou za čtyři roky. Milotice se ujímají role hlavního hostitele folklorního festivalového dění na Kyjovsku právě v mezidobí Slováckých roků. \nCílem třídenního festivalu, na kterém se představí až tisícovka účinkujících, je udržet, zachovat a zároveň předvést folklór především ve své původní čistotě. Záměrně menší prostor, přestože jsou možná právě populární, dostávají ale i scénický stylizovaný folklor, tradice hosta festivalu a sousedních národopisných oblastí či dechová hudba. Druhou ambicí je dát všem folklorním souborům celé národopisné oblasti prostor k prezentaci a udržení tradic svých rodných obcí.\n\nPrvní ročník se pořádal v roce 1972, a navázal tak na úspěšnou jednodenní přehlídku s názvem \"Nedělní odpoledne u Šidlen\". Název pochází z místa konání festivalu: areálu vinných sklepů, kde se festivaly konají i dnes. Celý pátek a sobotu probíhají ve vinařském areálu U Šidlen, v neděli v kostele Všech svatých a na nádvoří a v zahradách barokního Státního zámku Milotice. V některých ročnících byl součástí festivalu i krojovaný průvod z návsi do zámku. V některých ročnících se pořady přesunuly do kulturního domu nebo na náves.\n\nTermín konání festivalu se neváže k přesnému datu, dlouhé roky to byl vždy druhý víkend v srpnu. Od roku 2013 se kvůli dlouhodobé kolizi s ostatním folklorními a kulturními událostmi přesunul tento termín na první víkend v srpnu. Festival probíhá od roku 2016 jednou za dva roky.\n\nZačátkem 80. let byl přírodní amfiteátr vybaven moderními budovami a zázemím, architektonicky však nepříliš povedeně. Až do poloviny 90. let se zde konaly nejen folklórní pořady, ale i oblíbené rockové zábavy, orelské akademie aj. Postupem času pak areál spíše chátral. V roce 2013 během příprav jubilejního 30. ročníku festivalu se započalo s postupnými úpravami areálu.\n\nMilotický festival je pořádán a financován Obcí Milotice, částečně z dotací a sponzory. Ředitelem festivalu je Mgr. Josef Levek, dlouholetým vedoucím programové rady byl PhDr. František Synek, od roku 2013 je jím Michael Strýček.\n\nNa Národopisném festivalu kyjovského Dolňácka vystupují hudební, taneční a pěvecké soubory celého regionu, výjimku tvoří vystoupení hosta z jiné folklorní oblasti a souboru zahraničního.\n\nPátek:\nSobota:\nNeděle:\n\n"}
{"id": "929726", "url": "https://cs.wikipedia.org/wiki?curid=929726", "title": "Hynek Zátka", "text": "Hynek Zátka\n\nHynek Zátka, v matrice zapsán jako Ignác Zátka (8. července 1808 Velešín – 26. března 1886 České Budějovice), byl český podnikatel a politik z vlivného českobudějovického rodu Zátků, v 2. polovině 19. století poslanec Českého zemského sněmu a Říšské rady.\n\nVe věku pěti let se přestěhoval s rodiči z Velešína do Budějovic. Zde vystudoval gymnázium. Jeho spolužákem tu byl pozdější významný českoněmecký politik Franz Schuselka. Roku 1830 dokončil studium filozofie a 1. prosince toho roku nastoupil na praxi do inspekce potravní daně v Budějovicích. 3. března 1831 se stal manipulačním praktikantem a 1. května 1831 nastoupil k pohraniční strážní službě, kterou vykonával patrně v okolí Vimperku a setrval v ní do května 1832, kdy se vrátil do Budějovic. Byl přidělen ke kamerálnímu důchodnímu úřadu. Zde pracoval téměř dvacet let. Roku 1839 dosáhl hodnosti kancelisty.\n\nByl hlavně obchodník a politik. V roce 1840 začal podnikat poté, co mu byla zamítnuta žádost o studium práv. Nejprve si založil obchod se solí, zemědělskými plodinami a sádrou. Byl aktivní i ve veřejném životě. Během revolučního roku 1848 byl zvolen předsedou budějovické pobočky spolku Slovanská lípa. Protestoval proti jazykové praxi budějovického magistrátu, který byl německojazyčný. Po porážce revoluce odešel roku 1851 z kamerálního důchodního úřadu pro své politické názory, odmítl složit služební přísahu. Byl pak v policejních spisech evidován jako politicky nespolehlivý, pročeský, byť ne vyloženě protivládní.\n\nPo odchodu z úřední funkce se soustředil výlučně na své podnikání. Rozšířil obchod se solí a sádrou a od roku 1855 byl již jediným majitelem podniku. Když nashromáždil větší jmění, investoval je. Roku 1869 zrekonstruoval podle amerického vzoru mlýn v Březí u Budějovic. Později založil velkostatek v Libníči. Dominantním předmětem jeho podnikání byl obchod s moukou a moučnými výrobky.\n\nOd roku 1861 zasedal za starosty Františka Josefa Klavíka v obecním zastupitelstvu a městské radě v Českých Budějovicích. Na funkce v městské samosprávě ale rezignoval již roku 1862. Nadále byl veřejně aktivní. V listopadu 1864 získal měšťanské právo v Českých Budějovicích. V letech 1862–1872 zasedal v místním výboru České besedy. Věnoval větší obnos na nadaci, která kupovala knihy pro dívky talentované v českém jazyce. Podílel se na vzniku české záložny a dalších veřejných institucí v Budějovicích. V roce 1863 a opět v období let 1875–1883 zasedal v budějovické obchodní komoře. V 70. letech opět zasedal v budějovickém obecním zastupitelstvu a byl považován za předáka české menšiny v zastupitelstvu.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Budějovice – Lišov – Trhové Sviny – Hluboká – Týn n. Vltavou) do Českého zemského sněmu. Zvolen byl jako nezávislý český kandidát. Opětovně byl zvolen do sněmu za týž obvod v zemských volbách v lednu 1867 i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští politici tehdy praktikovali politiku pasivní rezistence, kdy bojkotovali zemský sněm. Pro absenci byli zbavováni mandátů a opět manifestačně voleni v doplňovacích volbách. Zátka takto byl zbaven mandátu pro absenci v září 1868 a zvolen znovu v září 1869. Mandát zde obhájil také v řádných zemských volbách v roce 1870 a zemských volbách v roce 1872. Vzhledem k pokračujícímu bojkotu sněmu následovalo opět opakované zbavování mandátu a opětovné volení. Zátka takto uspěl v doplňovacích volbách v říjnu 1873, v červenci 1874, na jaře 1875, v únoru 1876, a dubnu 1877.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Zánik mandátu pro absenci oznámen na schůzi 14. července 1863. Politicky patřil k Národní straně (staročeské).\n\nPocházel z rodiny Matouše Zátky a Terezie Marie Zátkové. Bratr Jan Zátka (1802–1881) byl vlasteneckým knězem. Další bratr Jakub Zátka (1803–1865) podnikal na Budějovicku a později se usadil na velkostatku v Horních Uhrách. Manželkou Hynka Zátky byla od roku 1843 dcera budějovického krupaře a měšťana Terezie Marie Hansová. Měl s ní devět dětí. V podnikání se angažovali hlavně tři z nich: Ferdinand Zátka, Vlastimil Zátka a Dobroslav Zátka. První z nich podnikal v Praze, mimo jiné ve výrobě sodových vod, další dva synové zůstali v regionu jižních Čech a roku 1884 založili firmu Bratří Zátkové zaměřující se na výrobu těstovin. Další syn August Zátka byl aktivním politikem.\n\nHynek Zátka zemřel na mrtvici v březnu 1886. Jeho pohřbu v Českých Budějovicích se účastnilo 12 000 lidí.\n\nDne 17. října 1843 se oženil s Terezií Hansovou (1819–1878)\n, dcerou českobudějovického měšťana. Manželé Zátkovi měli syny Ferdinanda, Vlastimila, Dobroslava a Augusta.\n\n"}
{"id": "929728", "url": "https://cs.wikipedia.org/wiki?curid=929728", "title": "Příběhy tisíce a jedné noci", "text": "Příběhy tisíce a jedné noci\n\nEduard Petiška zpracoval kromě Starých řeckých bájí a pověstí také slavné orientální příběhy Tisíce a jedné noci. Na poli podivuhodných dobrodružství a mytických postav je čtenář konfrontován s obyčejnými lidmi, jejich problémy a řešeními. I když se životní příběhy odehrávají v dávné minulosti v tajemném orientu, jsou v mnohém podobné těm dnešním. Mají tedy také vzdělávací přínos, tím že reflektují archetypické postoje a jednání, které byly kronikáři zaznamenávány po tisíce let.\n\n\"„Jistě znáš, králi, zvláštní druh smutku, který přichází a nevíš odkud, je tu a nevíš proč, a jen hledáš, čím bys jej zaplašil. I moudrý chalífa Hárún ar-Rašíd býval občas navštíven takovým smutkem. Ale není dobré zabývat se dlouho sebou samým, to zvětšuje sklíčenost. Proto léčil Hárún ar-Rašíd svou smutnou náladu starostmi jiných. V přestrojení procházel s vezírem Džafarem a s černým otrokem Masrúrem ulicemi Bagdádu, naslouchal, o čem lidé mluví a kde bylo třeba, postaral se o spravedlnost. Pro osudy jiných lidí zapomínal na svůj smutek.”\"\n\n\"„Ale ďábel lakoty patří k ďáblům, které nic nenasytí. Při pohledu na svých padesát velbloudů jsem zatoužil, abych měl ještě o deset víc.”\"\n\n\"„A bubny nepřestávaly bubnovat, flétny vyhrávat a pěvkyně zpívat. Tvář noci jiskřila na nebi i na zemi a jasná ústa luny se usmívala. Buď sláva Pánu světa, který řídí běh času, hvězd a všech nás lidí. Co dopřál Šahrazádě, kéž nám dopřeje: život, v němž vítězí vždy znovu naděje.”\"\n\nKniha obsahuje tyto příběhy: O kupci a džinovi; O králi Júnánovi a mudrci Dúbánovi; O hrbáčovi; O zloději s opicí; O ebenovém koni; O ženě jednoho vezíra; O důvěřivém muži; O zlatníkově manželce; O Aladdinovi a kouzelné lampě; O čarodějce, která nebyla čarodějkou; O ukradeném měšci; O kupci v městě taškářů; O Alí Babovi, čtyřiceti loupežnících a chytré otrokyni; O kupci a olivách; O slepém Abdalláhovi; O nevěrné a věrné ženě; O mužích ve skříni; O člověku a zvířatech; O Sindibádu mořeplavci; O milosrdném psu; O milosrdném Džaudarovi; O dobráku Marúfovi; Každou noc jiskřily hvězdy nad městy.\n\nKniha vyšla v několika vydáních, první ilustroval Karel Teissig, informace o dalších vydáních jsou obsažena v knize: \"Eduard Petiška Bibliografie\", kterou zpracovala Věra Vladyková, vydané ve dvou vydáních nakladatelstvím Odeon v roce 1999 a dostupné on-line.\n\n"}
{"id": "929729", "url": "https://cs.wikipedia.org/wiki?curid=929729", "title": "Josef Zikmund (advokát a politik)", "text": "Josef Zikmund (advokát a politik)\n\nJosef Zikmund (17. února 1810 Šťáhlavy – 17. prosince 1868 Čáslav) byl český advokát a politik, v 2. polovině 19. století poslanec Českého zemského sněmu a Říšské rady.\n\nProfesí byl právník, soudce, advokát a politik. Žil v Čáslavi, kde se zapojil do veřejného života. 24. září 1864 byl valnou hromadou zvolen za prvního předsedu spolku Včela Čáslavská.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v městské kurii (volební obvod Čáslav – Chotěboř – Golčův Jeníkov) do Českého zemského sněmu. Zvolen byl jako oficiální kandidát českého volebního výboru (Národní strana - staročeská). Opětovně byl zvolen do sněmu za týž obvod v zemských volbách v lednu 1867 i v krátce poté konaných zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští politici tehdy praktikovali politiku pasivní rezistence, kdy fakticky bojkotovali zemský sněm. Zikmund byl proto zbaven mandátu pro absenci v září 1868.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Zánik jeho mandátu pro absenci oznámen na schůzi 14. července 1863. Opětovně ho sem zemský sněm delegoval roku 1867. V rámci politiky pasivní rezistence ovšem nepřevzal mandát. Zánik jeho mandátu zemského (viz výše) a tudíž i říšského poslance nastal 26. září 1868.\n"}
{"id": "929730", "url": "https://cs.wikipedia.org/wiki?curid=929730", "title": "Jaroslav Rojík", "text": "Jaroslav Rojík\n\nJaroslav Rojík (* 20. září 1992, Plzeň) je český fotbalový brankář.\n\nS fotbalem začal na hřišti domácího FK Nepomuk. Poté následovalo hostování v několika mládežnických týmech. Jako starší dorostenec pak působil v FK Teplice (U17) a poté i v klubu FC Viktoria Plzeň (U19). Atmosféru mužského fotbalu poprvé okusil v divizním SK Strakonice 1908, kdy jako 17letý naskočil do podzimní části soutěže. V létě 2012 pak přestoupil do SK Dynamo České Budějovice, kde nastupoval v nově vzniklé soutěži Juniorská liga a současně za farmu Dynama v ČFL. V závěru sezóny 2012/13 usedal na lavičku náhradníků českobudějovického A-mužstva v Gambrinus lize.\n\nPo ostrém vzestupu kariéry však přišel strmý pád v podobě dobrovolného ukončení smlouvy s prvoligovým SK Dynamo České Budějovice.Současné působení v divizním klubu SK Klatovy 1898.\n\n"}
{"id": "929733", "url": "https://cs.wikipedia.org/wiki?curid=929733", "title": "Vincenc Bradáč", "text": "Vincenc Bradáč\n\nVincenc Bradáč, uváděn též jako Čeněk Bradáč (3. dubna 1815 Komárov – 9. února 1874 Praha), byl český římskokatolický kněz, odborník na církevní hudbu a politik, na přelomu 60. a 70. let 19. století poslanec Českého zemského sněmu.\n\nPocházel z Komárova na Hořovicku. Jeho otec zde byl mlynářem. Vystudoval pražské malostranské gymnázium, akademické gymnázium na Starém Městě a teologickou fakultu Karlo-Ferdinandovy univerzity. Roku 1838 byl vysvěcen na kněze. Působil jako kaplan v Bříství a Uhříněvsi a jako farář ve Stříbrné Skalici, Krutech a Skramníkách. V období let 1855–1860 byl vikářem a okresním školním dozorcem na Černokostelecku. Od roku 1860 byl kanovníkem Metropolitní kapituly u sv. Víta v Praze, kde po deset let působil jako kazatel. Zasedal také ve sboru obecních starších města Prahy.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen v městské kurii (volební obvod Praha-Hradčany) do Českého zemského sněmu. Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští politici tehdy praktikovali politiku pasivní rezistence, kdy bojkotovali zemský sněm. Pro absenci byli zbavováni mandátů a opět manifestačně voleni v doplňovacích volbách. Bradáč takto byl zbaven mandátu pro absenci v září 1868 a zvolen znovu v září 1869. Mandát zde obhájil také v řádných zemských volbách v roce 1870 a zemských volbách v roce 1872. V doplňovacích volbách v říjnu 1873 v jeho obvodu byl do sněmu zvolen Adolf Skopec. Politicky patřil k Národní straně (staročeské). Podepsal státoprávní deklaraci českých poslanců.\n\nPodporoval rozvoj chrámového zpěvu, sám psal duchovní písně a antifony. Je autorem obsáhlého Svatojanského kancionálu z let 1863–1864 a dalších knih a muzikologických studií. Zemřel v únoru 1874 a byl pohřben na Malostranském hřbitově za Prahou.\n\n"}
{"id": "929735", "url": "https://cs.wikipedia.org/wiki?curid=929735", "title": "Kinkei", "text": "Kinkei\n\nKinkei (: 金鶏山; \"Kinkeisan\" nebo \"Kinkeizan\") je kopec v jihozápadní části prefektury Iwate v Japonsku. Leží na území města Hiraizumi v okrese Nišiiwai.\n\nKinkei je posvátnou horou (kopcem), která ovlivnila prostorové uspořádání města Hiraizumi. Leží přibližně v polovině cesty mezi chrámy Čúsondži a Mócúdži. Podle legendy nechal kopec navršit během jediné noci Fudžiwara no Hidehira z třetí generace severní větve rodu Fudžiwara na západ od chrámu Murjókóin, který postavil jako kopii chrámu Bjódóin v Udži. Jméno kopce pak prý je odvozeno z faktu, že na vrcholu byl zahrabán pár zlatých (金, \"kin\") slepic (鶏, \"kei\"). Výška kopce je 98,6 metru.\n\nV roce 1930 zde došlo k nelegálním vykopávkám ve snaze najít legendární zlaté slepice. Místo nich ale byly objeveny keramické a hliněné nádoby a měděné válce se sútrami. 22. února 2005 byl kopec Kinkei prohlášen za národní památku.\n\nHora kinkei je jednou z památek v katastru města Hiraizumi, které byly v roce 2011 zapsány na Seznam světového dědictví UNESCO pod společným označením \"Hiraizumi - chrámy, zahrady a vykopávky reprezentující buddhistickou Čistou zemi\".\n\n"}
{"id": "929741", "url": "https://cs.wikipedia.org/wiki?curid=929741", "title": "Pierre de La Rue", "text": "Pierre de La Rue\n\nPierre de La Rue [\"pjer delary\"] někdy zvaný Pierchon, Van Straeten, de Vico nebo Platensis, (narozen kolem 1460, pravděpodobně v Tournai – 20. listopadu 1518) byl franko-vlámský renesanční hudební skladatel.\nSpolečně s dalšími hudebníky stejné generace, jako byli například Josquin Desprez, Agricolou, Brumelem, Compèrem, Isaacem, Obrechtem a van Weerbekem, patří mezi hlavní představitele franko-vlámské školy kolem roku 1500.\n\nNarodil se jako syn trumpetisty u burgundského dvora, zřejmě v Tournai, (v srdci Flanderského hrabství burgundských vévodů), v dnešní Belgii, ale o jeho raných letech toho víme jen málo. První ověřená zpráva je jeho přítomnost v katedrále v Sieně v Itálii, kde byl zaměstnán jako zpěvák v letech 1483 až 1485. Ze Sieny odešel roku 1492 do katedrály v Bois-le-Duc (v dnešním Nizozemsku), ale v následujícím roce nastoupil do císařské kapely Maxmiliána I.. Po jeho smrti přešel do služeb jeho syna Filipa I. Kastilského. Po zbytek svého života působil v Bruselu, odkud ještě podnikl nejméně dvě cesty do Španělska a nějaký čas strávil také v Mechelenu a Kortrijku, kde také zemřel. Epitaf na jeho hrobě v Kortrijku praví, že měl působit také ve Francii a Uhrách, ale žádná další indicie tento výrok nepotvrzuje. Při svých cestách do Španěl se setkal s některými dalšími tzv. \"franko-vlámskými\" skladateli, kteří tvořili v téže době (např. Josquin, Isaac či Robert de Févin), přičemž tyto kontakty mohly mít zásadní vliv na vývoj jeho stylu.\n\nPierre de La Rue je autorem mnoha mší, motet, několika \"Magnificat\", úprav biblických lamentací a chansonů ve francouzštině i v holandštině, a celkově měl asi nerozmanitější repertoár ze skladatelů své generace, snad s výjimkou Josquina. Komponoval po dobu asi 20 let, počínaje svým návratem z Itálie. Dosud bylo téměř nemožné přesně datovat některou z jeho skladeb, nicméně z větší části odpovídají stylistickým tendencím kolem roku 1500.\n\nVětšina jeho mší jsou čtyř- nebo pětihlasé, ačkoli existují dvě pro šest hlasů, z nichž \"Missa Ave sanctissima Maria\" je kánon, technicky obtížné dílo hodné samotného Ockeghema. Většina z jeho mší je založena na cantu firmu, ale příležitostně napsal i parodické mše. Rád střídal texturu z důvodu kontrastu, přičemž často využíval pasáže jen o dvou hlasech vsunuté mezi části vět, kde zní všechny hlasy.\n\nMoteta Pierra de La Rue jsou většinou čtyřhlasá. Hojně v nich užívá dominantní imitace, ale jen zřídka již od začátku skladby (na rozdíl od stylu Josquinova). Jeho 30 chansonů vykazují rozmanitost stylů, připomínají spíše pozdní burgundský styl (jak psali například skladatelé Hayne van Ghizeghem či Gilles Binchois) a další, kteří užívali polyfonie. Zdá se, že jeho vzorem nebyla italská frottola, založená na homofonní sazbě (jíž velmi působivě užil Josquin ve svých populárních \"El Grillo\" a \"Scaramella \"), kterou zažil v Itálii.\n\nNezisková organizace \"Musique en Wallonie\" (Hudba ve Valonsku) umožňuje setkání s díly valonských hudebníků z tohoto období včetně Pierra de la Rue\n\nRabelais jej zmiňuje ve Čtvrté knize mezi ostatními skladateli.\n\nJosquin des Prés jej rovněž zmiňuje ve svém nářku nad smrtí Johanna Ockeghema:\n\"Oblecte se do smutečního šatu/\nJosquin, Pirchou, Brumel, Compère,/\nA plačte velké slzy z očí,/\nZtratili jste svého dobrého otce.\"\n\n"}
{"id": "929753", "url": "https://cs.wikipedia.org/wiki?curid=929753", "title": "Římskokatolická farnost Žďár nad Sázavou-I", "text": "Římskokatolická farnost Žďár nad Sázavou-I\n\nŘímskokatolická farnost Žďár nad Sázavou-I je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Prokopa.\n\nFarní kostel byl postaven zřejmě kolem roku 1270. První zmínky o kostele ve Žďáru jsou z roku 1391. Kostel byl přestavěn v letech 1521–1560 v pozdně gotickém slohu.\n\nFarářem byl od října 2010 do července 2016 R. D. Tomáš Holý.Toho jako farář vystřídal od 1. srpna 2016 R. D. Mgr. Blažej Hejtmánek.\n\nOd roku 1999 organizují obě žďárské farnosti v předvelikonočním týdnu pašijovou hru \"Co se stalo s Ježíšem\" v areálu \"Na Bouchalkách\". V roce 2013 se tato akce nekonala z důvodu špatných klimatických podmínek.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. únor. Adorační den připadá na 12. září. Ve farnosti se pravidelně koná tříkrálová sbírka. V roce 2016 se při sbírce vybralo na území celého Žďáru 152 440 korun. \n\nDne 1. června 2012 slavil primici ve farnosti novokněz R. D. Mgr. Josef Novotný (šlo o první primici ve farnosti od roku 1948). \n\n"}
{"id": "929760", "url": "https://cs.wikipedia.org/wiki?curid=929760", "title": "Třída Castle", "text": "Třída Castle\n\nTřída Castle byla třída britských korvet z období druhé světové války. V letech 1943–1945 bylo postaveno celkem 39 jednotek této třídy. Jejich primárním úkolem bylo chránit spojenecké konvoje proti útokům ponorek za druhé bitvy o Atlantik. Mimo britského námořnictva provozovalo 12 korvet Kanadské královské námořnictvo a jednu Norské královské námořnictvo.\n\nV letech 1943–1945 bylo postaveno 39 korvet této třídy.\n\nZákladní výzbroj tvořil jeden příďový 102mm kanón, který doplňovaly čtyři 40mm kanóny. Hlavní protiponorkovou výzbroj korvet tvořil jeden vrhač Squid, střílející salvou tří hlubinných pum. Doplňovaly ho čtyři vrhače a dvě skluzavky hlubinných pum. Nejvyšší rychlost dosahovala 16,5 uzlu.\n\n"}
{"id": "929764", "url": "https://cs.wikipedia.org/wiki?curid=929764", "title": "Antonín Čížek", "text": "Antonín Čížek\n\nAntonín Čížek (22. března 1833 Slapy – 21. září 1883 Královské Vinohrady) byl český právník a politik, v 2. polovině 19. století poslanec Českého zemského sněmu.\n\nNarodil se na Slapech. Jeho otec byl finančním úředníkem. Vystudoval práva a působil pak na praxi v advokátní kanceláři Antonína Strobacha.\n\nProfesí byl právník, specializoval se jako obhájce ve věcech trestních. Vykonával funkci zástupce ředitele Hypoteční banky. Angažoval se v družstvu pro výstavbu Národního divadla v Praze 1866. Byl předsedou výboru, který pořádal slavnostní položení základního kamene k Národnímu divadlu. Obhajoval například Julia Grégra, vydavatele \"Národních listů\". Zasedal v pražském obecním zastupitelstvu a byl členem četných spolků a sdružení. Vydával politické a právní spisy.\n\nV 60. letech 19. století se zapojil i do zemské politiky. V doplňovacích volbách v říjnu 1865 stal poslancem Českého zemského sněmu. Zastupoval kurii venkovských obcí, volební obvod Kolín, Kouřim, Uhlířské Janovice. Mandát zde obhájil i v řádných zemských volbách v Čechách v lednu 1867. Uspěl i v krátce poté konaných zemských volbách v březnu 1867, nyní za kurii venkovských obcí, obvod Žamberk, Rokytnice, Králíky.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští politici tehdy kvůli nesouhlasu s ústavním směřováním Rakouska-Uherska praktikovali politiku pasivní rezistence, kdy bojkotovali zemský sněm. Pro absenci byli zbavováni mandátů a opět manifestačně voleni v doplňovacích volbách. Čížek takto byl zbaven mandátu pro absenci v září 1868 a zvolen znovu v září 1869, nyní ovšem za obvod Vrchlabí – Rokytnice – Jilemnice v kurii venkovských obcí. Mandát v tomto okrsku obhájil také v řádných zemských volbách v roce 1870 a zemských volbách v roce 1872. Uspěl i v doplňovacích volbách v říjnu 1873. V doplňovacích volbách roku 1874 se pokoušel v obvodu Vrchlabí – Rokytnice – Jilemnice o obhajobu mandátu, ale zvolen byl staročeský konzervativec Jan Harrach a Čížek na sněmu nepůsobil.\n\nNa sněmu se profiloval jako dobrý řečník. Díky svým právním znalostem zasedal počátkem 70. let v třicetičlenné sněmovní komisi pro přípravu česko-rakouského vyrovnání (fundamentální články). Roku 1871 byl také místo nemocného Karla Sladkovského zvolen do zemského výboru. Ve výboru se zasloužil o spuštění výstavby nové budovy pražské polytechniky. Politicky byl zpočátku součástí jednotné Národní strany (staročeské), později se přiklonil k nově ustavené Národní straně svobodomyslné (mladočeské). Za ni kandidoval v doplňovacích volbách roku 1874 do zemského sněmu, kdy se mladočeši rozhodli pro aktivní účast na sněmu a vymezili se tak proti pokračující pasivní rezistenci staročeské reprezentace (viz výše). Nebyl ale zvolen.\n\nV prvních přímých volbách do Říšské rady roku 1873 byl zvolen do vídeňského parlamentu za kurii venkovských obcí v Čechách, obvod Mladá Boleslav, Nymburk, Turnov, Mnichovo Hradiště. Z politických důvodů se ale nedostavil do sněmovny, čímž byl jeho mandát 10. prosince 1873 prohlášen za zaniklý.\n\nZemřel na Vinohradech v září 1883, po delší těžké nemoci, která ho již sedm let před smrtí upoutala na lůžko. Pohřben byl na Olšanských hřbitovech.\n\nJeho syn Antonín Čížek II. byl jedním z odsouzených vůdců Českoslovanské omladiny.\n\n"}
{"id": "929765", "url": "https://cs.wikipedia.org/wiki?curid=929765", "title": "Mistrovství světa juniorů v atletice 1992", "text": "Mistrovství světa juniorů v atletice 1992\n\n4. mistrovství světa juniorů v atletice se uskutečnilo ve dnech 16. – 20. září 1992 v jihokorejském městě Soul. Na programu bylo dohromady 41 disciplín (22 chlapeckých a 19 dívčích). Poprvé se na MSJ uskutečnil trojskok dívek. Šampionátu se zúčastnilo 954 atletů (535 chlapců a 419 dívek) z 90 států světa. Podle zdrojů IAAF se MSJ zúčastnilo 977 atletů a atletek z 90 států světa. \n\n"}
{"id": "929767", "url": "https://cs.wikipedia.org/wiki?curid=929767", "title": "Josef Dittrich (politik)", "text": "Josef Dittrich (politik)\n\nJosef Dittrich (24. července 1818 Praha-Malá Strana – 3. července1898 Praha) byl český lékárník a politik, v 2. polovině 19. století poslanec Českého zemského sněmu.\n\nProfesí byl lékárníkem, působícím v Praze. Pocházel z lékárnické rodiny. Jeho otec Vincenc Dittrich provozoval lékárnu U Zlatého lva v tehdejší Ostruhové (dnes Nerudově) ulici v Praze. Roku 1846 převzal od otce vedení firmy. Když byl roku 1860 založen ve Vídni Všeobecný rakouský lékárnický spolek (\"Allgemeiner österreichischer Apotheker-Verein\"), stal se Dittrich jeho místopředsedou. V roce 1864 pak působil i jako předseda této celostátní profesní organizace. V roce 1865 předsedal mezinárodnímu sjezdu lékárníků v Braunschweigu. Byl členem odborných farmaceutických společností v Petrohradě, Moskvě a Varšavě. Byl farmakognostickým sběratelem. Jeho kolekce obsahovala 30 000 položek.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen do Českého zemského sněmu v městské kurii (volební obvod Praha-Malá Strana). V krátce poté konaných zemských volbách v březnu 1867 ovšem mandát neobhájil a za Malou Stranu uspěli německy orientovaní poslanci. Opětovně se na sněm v tomto okrsku dostal až ve zemských volbách v roce 1870 a mandát zde obhájil v zemských volbách v roce 1872. Do sněmu se vrátil v zemských volbách v roce 1883, opět za městskou kurii, obvod Praha-Malá Strana. Uspěl zde i ve volbách v roce 1889. Byl členem Národní strany (staročeské).\n\n"}
{"id": "929772", "url": "https://cs.wikipedia.org/wiki?curid=929772", "title": "Volume Two (album, The Soft Machine)", "text": "Volume Two (album, The Soft Machine)\n\nVolume Two je druhé studiové album britské progresivní rockové skupiny The Soft Machine, vydané v září 1969 u vydavatelství Probe Records. Nahráno bylo od února do března toho roku ve studiu Olympic Studios v Londýně a o produkci se starala skupina sama.\n\n\n"}
{"id": "929774", "url": "https://cs.wikipedia.org/wiki?curid=929774", "title": "Brian Hopper", "text": "Brian Hopper\n\nBrian Hopper (* 3. ledna 1943 Canterbury) je britský saxofonista, starší bratr baskytaristy Hugha Hoppera. V letech 1964−1967 působil ve skupině The Wilde Flowers. Několik členů této skupiny později působilo ve skupině Soft Machine; Hopper hrál na jejím druhém albu nazvaném \"Volume Two\" (1969). V následujících letech působil ve skupině Zobe.\n\nV roce 2003 vydal album \"Virtuality\" společně s Robertem Fennerem a o dva roky později následovalo sólové album \"If Ever I Am\", na kterém se podíleli i Fenner, Hugh Hopper nebo Robert Wyatt.\n"}
{"id": "929776", "url": "https://cs.wikipedia.org/wiki?curid=929776", "title": "Fourth", "text": "Fourth\n\nFourth je čtvrté studiové album britské skupiny Soft Machine, vydané v únoru 1971 u vydavatelství CBS Records. Nahráno bylo od října do listopadu předchozího roku ve studiu Olympic Studios v Londýně a o produkci se starala skupina sama. V roce 1999 vyšlo album v reedici společně s následujícím \"Fifth\" na jednom CD.\n\n"}
{"id": "929779", "url": "https://cs.wikipedia.org/wiki?curid=929779", "title": "Fifth", "text": "Fifth\n\nFifth je páté studiové album britské skupiny Soft Machine, vydané v červenci 1972 u vydavatelství CBS Records. Nahráno bylo od listopadu 1971 do února 1972 ve studiu Advision Studios v Londýně a o produkci se starala skupina sama. Jde o první album po odchodu původního bubeníka Roberta Wyatta, kterého nejprve nahradil Phil Howard (skladby nahrané od listopadu do prosince 1971) a později John Stanley Marshall. V jedné skladbě hraje Roy Babbington, který se později stal členem skupiny.\n\nV roce 1999 vyšlo album v reedici společně s předchozím \"Fourth\" na jednom CD.\n\n"}
{"id": "929780", "url": "https://cs.wikipedia.org/wiki?curid=929780", "title": "Bůh všemohoucí", "text": "Bůh všemohoucí\n\nBůh všemohoucí (středověkou češtinou Buoh všemohúcí, německy Christ ist erstanden) je jedna z nejstarších duchovních písní Evropy. Patří mezi velikonoční písně. Vznikla jako parafráze latinské sekvence Victimae paschali laudes na přelomu 11. a 12. století v Německu, česká verze pochází z počátku 14. století a velmi se rozšířila zejména za Karla IV. V jednotném kancionále, v němž má přepracovaný text se šesti slokami, je zařazena pod číslem 402 se dvěma nápěvy – původním německým (402A) a pozdějším českým (402B), převzatým z Jistebnického kancionálu, z něhož pochází i český text. Při mši ji lze zpívat ke vstupu.\n\nV některých kancionálech, zejména protestantských, je uváděna pod názvem Bůh náš všemohoucí; tento název používají i Mešní zpěvy, do nichž jsou některé sloky také zařazeny. Z české verze vznikl také překlad do latiny s názvem Deus omnipotens.\n\n"}
{"id": "929781", "url": "https://cs.wikipedia.org/wiki?curid=929781", "title": "Slovenský voláč", "text": "Slovenský voláč\n\nSlovenský voláč je plemeno holuba domácího pocházející ze západního Slovenska. Je to středně velký, silný holub s krátkou, mohutnou a vzpřímenou postavou a velkým válcovitým voletem. Chová se pouze v kresbě tvořené bílou hlavou a bílými krajními křídelními letkami, ostatní opeření je barevné.\n\nSlovenský voláč je jediným plemenem voláčů vyšlechtěném na Slovensku. V seznamu plemen EE se řadí do plemenné skupiny voláčů a je zapsán pod číslem 0322.\n\nSlovenský voláč vznikl na západním Slovensku v oblasti Pováží, na území mezi Novým Mestem nad Váhom, Trnavou a Myjavou v 19. století. Přesné okolnosti vzniku plemene jsou neznámé. Prvním písemným důkazem o existenci slovenského voláče je článek Kolomana Slimáka, který byl vydán v časopise \"Zvířena\" v roce 1924 pod názvem \"Moravský či Slovenský bielohlávok\". Koloman Slimák se domníval, že plemeno vzniklo kolem roku 1870 a odmítal názor, že prapředkem je moravský bělohlávek. Nicméně ovlivnění vývoje slovenského voláče moravským bělohlávkem či slezským voláčem lysým je pravděpodobné. V době vzniku plemene se na Slovensku z jiných plemen voláčů choval pouze anglický a francouzský voláč, tato plemena jsou značně odlišná a jako předkové spíše nepřipadají v úvahu. Na vzniku plemene se zřejmě podílelo i nějaké užitkové nevolaté plemeno, mohlo by se jednat o polského rysa.\n\nPřed první světovou válkou byl slovenský voláč velký užitkový holub. V oblasti svého původu byl prakticky jediným chovaným plemenem holubů a byly na něho kladeny značné nároky co se masné užitkovosti týče. Byl to mohutný selský voláč, který dobře létal a polařil a byl velmi plodný, přičemž holoubata byla těžká a dobře zmasilá. Postoj byl málo vzpřímený, nohy nízké, vole široké a pytlovité a hruď široká a hluboká.\n\nBěhem první světové války prošlo plemeno krizí, a ve třicátých letech 20. století stav ještě zhoršilo rozšíření zahraničních plemen a hospodářská krize. Snaha o propagaci a větší rozšíření plemene vyvrcholila v roce 1951 schválením standardu a oficiálnímu uznání plemene. O rok později byl založen klub chovatelů.\n\nPo druhé světové válce se vzhled slovenského voláče značně změnil. Pro zlepšení barvy a lesku peří byl přikřížen český stavák bělohrotý. To se však mělo nežádoucí vliv na velikost postavy a šířku hrudi, a nesouhlas části členů navíc vedl k rozkolu v klubu chovatelů, jehož činnost pak byla plnohodnotně obnovena až v roce 1964.\n\nSoučasný slovenský voláč je velký holub, řazený ke středním voláčům. Mezi nimi však patří k těm největším. Je to mohutný pták, kterého opticky dále zvětšuje velké válcovité vole. Nepůsobí však těžkopádně, naopak je velmi pohyblivý a temperamentní. Hmotnost dospělých holubů se pohybuje mezi 500-800 g.\n\nHlava slovenského voláče je poměrně velká, dobře klenutá, poněkud protáhlá, s širokým a vyšším čelem. Zobák je silný, široce nasazený, jeho horní polovina je na špičce mírně zahnutá. Zobák je vždy růžový, ozobí je jen málo vyvinuté. Oči mají tmavou, vikvovou duhovku a jsou ohraničené růžovými až červenými obočnicemi.\n\nVole je velké, široké, hruškovitého tvaru: ve své horní třetině je rozšíření a dobře přitažené pod zobákem. Ve své dolní části není podvázané. Trup slovenského voláče je mohutný a poměrně krátký, široký v ramenou. Velikostí zhruba odpovídá moravskému pštrosovi. Hruď je široká a dobře osvalená. Obvod prsou u holuba je 33-35 cm, u holubice 30-32 cm. Tělo je držené ve sklonu 45°. Křídla jsou silná, dobře přiléhají k tělu a spočívají na ocase, ten je poměrně krátký. Nohy jsou silné, středně dlouhé, s neopeřenými červenými běháky a prsty. Drápky jsou vždy světlé.\nOpeření je krátké, husté a dobře přiléhavé. U všech rázů se vyžaduje čistá a rovnoměrně rozložená barva s výrazným leskem. Na většině těla je peří v základní barvě, jen hlava a ruční letky jsou vždy bílé. Hraniční čára kresby hlavy prochází centimetr pod zobákem a 0,5 cm pod okem v pravidelném oblouku směrem do záhlaví. Počet bílých ručních letek je 4-8.\n\nNejrozšířenější je barevný ráz černý. Následuje ráz žlutý, dále modrý bělopruhý a modrá černopruhý. Uznanými barevnými rázy je plnobarevný černý, žlutý a červený, v kresbě pruhové modrý pruhový a modrý, černý, červený, žlutý, stříbřitý, červeně, žlutě a hnědě plavý bělopruhý, šupkatí v modré, černé, žluté a červené barvě, kapratí ve všech základních barvách a dále tygři v černé, žluté, červené a hnědé barvě.\n\nSlovenský voláč je pták živého temperamentu, je plodný a pečlivě odchovává holoubata. Plemeno je rozšířeno prakticky po celém území západního Slovenska, chová se také na východním a středním Slovensku a v Česku, vzácně také v Německu, Maďarsku, Rumunsku a Rakousku.\n\nVelikostí se slovenský voláč podobá hesenskému voláči, od kterého se liší tvarem a velikostí volete, vyššíma nohama, barvou obočnic, které má hesenský voláč bledé nebo šedočerné, ale slovenský voláč červené. Odlišují se též zbarvením peří, hesenský voláč nemá typickou kresbu slovenského voláče, většinou je celobarevný, bez bílé hlavy či letek, a je-li přítomna bílá kresba, je doplněná také bílým ocasem.\n\nZbarvením se slovenskému voláči podobá slezský voláč lysý, který je však menší a rozhraní bílého a barevného peří na hlavě probíhá středem očí, moravský bělohlávek, který je rovněž menší, má chocholku a rozhraní bílého a barevného peří na hlavě se dotýká dolního okraje obočnic, či durynský voláč v bělohlavé a bělohroté kresbě, který má též chocholku.\n\n\n"}
{"id": "929783", "url": "https://cs.wikipedia.org/wiki?curid=929783", "title": "Třída Amphion", "text": "Třída Amphion\n\nTřída Amphion byla třída diesel-elektrických ponorek postavených pro britské královské námořnictvo během 2. světové války. Celkem bylo postaveno 16 ponorek této třídy. Třída byla vyvinuta jako zvětšená verze ponorek třídy \"T\" pro operace na Dálném Východě proti Japonsku. Pro bojové nasazení za druhé světové války ale nebyly dokončeny včas. Vyřazeny byly v letech 1967–1977.\n\nStavba této třídy byla objednána roku 1943. Z původně objednaných 46 ponorek byla do konce války postavena jen menší část. V letech 1945–1948 jich bylo do služby zařazeno celkem 16. Stavba ostatních byla zrušena.\n\nVýzbroj tvořil jeden 102mm kanón, jeden 20mm protiletadlový kanón a deset 533mm torpédometů. Nejvyšší rychlost dosahovala 18,5 uzlu na hladině a 8 uzlů pod hladinou.\n\n"}
{"id": "929784", "url": "https://cs.wikipedia.org/wiki?curid=929784", "title": "Jakub Niemojewski", "text": "Jakub Niemojewski\n\nJakub Niemojewski, hrabě Szeliga (také Niemoyewski, Nyemoyewski), (1532–1584), byl polským evangelickým teologem kalvínské orientace, poslanec Sejmu, polemik, řečník, spisovatel, organizátor protestantismu v Polsku.\n\nNiemojewští patřili k tradičním polským šlechtickým rodinám, jeho otec byl právníkem a soudcem v Inowrocławi ve Velkopolsku. Byl mladším bratrem teologa a právníka Jana Niemojewskiho. Ve své době získal kvalitní vzdělání nejdříve na univerzitě Albertina ve východopruském Královci a poté na věhlasném luteránském učení ve Wittenbergu, kde přednášel i Lutherův spolupracovník Philipp Melanchthon. Přesto se později přiklonil k radikálnější protestantské verzi, a to ke kalvinismu. Patřil k hlavním organizátorům evangelické církevní správy a také protestantského školství na Kujawách (území mezi Vislou a Notecí). Niemojewski měl blízko i k českým bratřím, také byl poslancem polského Sejmu v době panování krále Zikmunda Augusta, kdy polskou i celoevropskou ožehavou otázkou bylo hledání formální tolerance mezi jednotlivými religiemi. Patřil k významným poslancům i v době po vymření Jagellonců do konce vlády sedmihradského knížete a polského krále Štěpána Báthoryho.\n\nByl velmi plodným pisatelem i sněmovním polemikem. Jeho zásluhy jsou jak na poli rozvoje protestantismu v Rzeczpospolitě, tak i v politice (konfederační jednání o unii mezi Polským královstvím a Litevským velkovévodstvím). Typickou ukázkou jeho spisovatelské činnosti je právě práce „Diatribe. Albo Collácya przyjacielska z X. Jesuitámi Poznáńskiemi, o przednieysze roznice wiáry Krześciáńskiey czásu tego“ z roku 1578, která reaguje na vzájemné třenice mezi katolíky (především tehdy velmi dynamickými jezuity, kteří přišli do Polska v roce 1565) a protestanty v Polsku. Významné diskuse vedl s katolickým duchovním, jezuitou, teologem a rektorem akademie ve Vilnu Jakubem Wujkiem. Jeho cílem bylo, aby v Rzeczpospolitě byla v praxi provedena a obecně akceptována rovnost křesťanských konfesí.\n\n\n"}
{"id": "929785", "url": "https://cs.wikipedia.org/wiki?curid=929785", "title": "Antonio Carbajal", "text": "Antonio Carbajal\n\nAntonio Félix Carbajal Rodríguez (* 7. června 1929, Ciudad de México) je bývalý mexický fotbalový brankář. Je známý pod přezdívkou \"El Cinco Copas (Pět šampionátů)\", protože hrál na každém mistrovství světa ve fotbale v letech 1950 až 1966. Tento rekord vyrovnal až Lothar Matthäus.\n\nCarbajal nastoupil v letech 1950–1966 ve 48 reprezentačních zápasech, z toho v 11 na mistrovství světa. Chytal také při historicky prvním vítězství Mexičanů na MS (3:1 nad Československem v roce 1962). Jako náhradní brankář se zúčastnil i olympiády 1948. Hrál za Club León, s nímž se stal v letech 1952 a 1956 mexickým mistrem. \n\n"}
{"id": "929787", "url": "https://cs.wikipedia.org/wiki?curid=929787", "title": "Bundles", "text": "Bundles\n\nBundles je osmé studiové album britské skupiny Soft Machine, vydané v březnu 1975 u vydavatelství Harvest Records. Jeho nahrávání probíhalo v červenci předchozího roku ve studiu CBS Whitfield St Studios v Londýně a o produkci se starala skupina sama. Jde o poslední studiové album této skupiny, na kterém se podílel Mike Ratledge jako její člen; na dalším albu \"Softs\" hrál již jen v jedné skladbě jako doprovodný hudebník.\n\n"}
{"id": "929788", "url": "https://cs.wikipedia.org/wiki?curid=929788", "title": "El Sueño de Morfeo", "text": "El Sueño de Morfeo\n\nSkupina byla původně založena v roce 2002 pod jménem Xemá a prezentovala tradiční hudbu Asturie. Jejich album nazvané bylo vydáno ještě v tomtéž roce, ale nesetkalo se ovšem s velkým úspěchem. Album bylo nahráno zatímco David Feito z Asturie a Raquel del Rosario z Kanárských ostrovů byli hudební učitelé na \"Colegio Internacional Meres\" v Sieru, Asturii spolu s kolegy učiteli Andrésem Alonsem (klávesy a akordeon) a Antón Fernández (baskytara a kytara). Když se po vydání prvního alba skupina musela rozhodnout, jestli budou stále Xemá nebo vytvoří nový projekt, rozhodli se pro druhou možnost.\n\nPo Juanu Luisi Suárezu nastoupili v roce 2003 do projektu David a Requela, kteří se rozhodli najít nový název pro skupinu. Uvažovali nad jmény jako nebo , a nakonec vybrali .\n\nV roce 2004 byli na konkurzu pro španělský televizní seriál \"Los Serrano\" a dala jim demo jejich písně. Produkční společnost \"Globomedia\" je požádala o nahrání ústřední písně k seriálu \"1+1 son 7\", a to spolu s Fran Pereou v epizodě, která by se vysílala dne 30. července 2004. Skupina získala významný impuls od tohoto momentu ve své hudební kariéře. Dostali nahrávací smlouvu z hudebního oboru od produkční společnosti Globomedia Música.\n\nJejich první album vyšlo v březnu 2005 a bylo produkováno Manelem Santistebanem. Pilotní singl byl vydán v lednu 2005 a stal se ve Španělsku hitem. Zaujal třetí místo v žebříčku singlů na konci roku. Následující singly a upevnily jejich místo v žebříčcích. Podnikli turné po Španělsku s více než 100 koncerty a také promo turné v Latinské Americe. Ve stejném roce se zúčastnili nahrávání alba k poctě Duncana Dhua, kdy nahráli skladbu pojmenovanou .\n\nV roce 2006 nahráli coververzi písně pro španělského výrobce piva Cruzcampo, pod názvem . \n\nRaquel nahrála duet s Diegem Martínem s názvem a El Sueño de Morfeo nahráli španělskou verzi soundtracku a pro španělské vydání filmu Auta. V zahajovací kampani televizního kanálu \"La Sexta\" se mohli pochlubit s písní .\nTřetí studiové album a druhé pod novým názvem kapely El Sueño de Morfeo – \"Nos vemos en el camino\" bylo nahráno během roku 2006 a bylo vydáno v dubnu 2007. Jedna z albových skladeb \"\"Un tunel entre tú y yo\"\" byla uvedena, když se dodatečně vyskytla v televizním sitcomu \"Los Serrano\". Pilotní singl z alba je \"Para toda la vida\" následovaný skladbou \"\"Demasiado tarde\"\".\n\nNásledující 2 singly byli ve spolupráci s Nekem, a byli to \"\"Para ti sería\"\" a \"\"Chocar\"\". Album bylo znovu vydáno s DVD a s obsahem nových skladeb a spoluprací s Nekem. Skupina podnikala turné napříč Španělskem v roce 2007 a uskutečnila mini-turné také v roce 2008.\n\nNa počátku roku 2009 natočili v Los Angeles nové album. Pilotní singl \"\"Si no estás\"\" byl vydán v dubnu 2009 a album \"Cosas que nos hacen sentir bien\" v květnu 2009. Po pilotním singlu následovali \"\"No sé dónde voy\"\" a \"\"Gente\"\". Skupina v roce 2009 i 2010 podnikla turné po Španělsku. V roce 2010 spolupracovali s \"Cómplices\", na nahrávání jedné z jejich nepopulárnějších písní \"\"Es por ti\"\" k albu na 20. výročí vzniku.\n\nNa začátku roku 2011 spolupracovali s La Musicalité na nové písni \"\"Cuatro Elementos\"\", která se umístila na pozici 9 v \"Spanish Singles Chart\". V únoru 2011 se Raquel del Rosario zúčastnila spolu s Lucem Barbarossem hudebního festivalu \"Sanremo\", kde se umístili na 5. místě se skladbou \"\"Fino in Fondo\"\".\n\nJejich čtvrté album s názvem \"Buscamos Sonrisas\" bylo nahráváno v americkém Los Angeles a produkoval jej Thom Russo. Bylo vydáno v únoru 2012, pilotní singl \"\"Depende de ti\"\" byl vydán v předstihu, v polovině listopadu 2011. Po vydání alba kapela uskutečnila turné akustických koncertů napříč Španělskem v divadlech a sálech.\n\nDne 17. prosince 2012 byla El Sueño de Morfeo interně zvolena veřejnoprávní televizí RTVE jako reprezentant Španělska na Eurovision Song Contest 2013 v Malmö. Skupina prezentovala čtyři skladby, které byli ve hře o Eurovision Song Contest 2013. Ve španělském národním kole zazpívali tři z nich. Písně „Contigo Hasta El Final“ a „Dame út Voz“ byly vybrány přímo do celostátního finále, zatímco „Atrévete“ byla vybrána prostřednictvím on-line hlasování, kde porazila píseň „Revolución“. \n\nV národním finále, které se konalo dne 26. února 2013, byla píseň vybrána z rozložení 50% diváckého hlasování a 50% hlasů poroty. „Contigo Hasta El Final“ získala od poroty i od diváků nejvyšší počet bodů, a tak byla vybrána k reprezentaci Španělska na Eurovision Song Contest 2013. Na Eurovision Song Contest 2013 píseň získala body pouze od dvou zemí (Albánie a Itálie) a umístila se na 25. místě.\n\n„Contigo Hasta El Final“ a další tři kandidátské písně pro Eurovision Song Contest jsou obsaženy novém albu s názvem \"Todos tenemos un Sueño\", která byla vydána dne 7. května 2013. Na albu jsou většinově zastoupeny písně, které vzešli ze spolupráce se známými umělci jakými jsou Pastora Soler, Álex Ubago, Laura Pausini, La Musicalité a Giorgina, kteří se zasloužili o covery nejznámějších skladeb skupiny Sueno de Morfeo.\n\n\n\n\n\n\n\n"}
{"id": "929790", "url": "https://cs.wikipedia.org/wiki?curid=929790", "title": "Nick Evans", "text": "Nick Evans\n\nNick Evans (* 9. ledna 1947 Newport, Wales) je velšský pozounista. Na pozoun začal hrát ve svých jedenácti letech. Koncem šedesátých let hrál v kapele kontrabasisty Grahama Colliera a následně v sextetu klavíristy Keitha Tippetta. V roce 1970 spolu s Tippettem a dalším členem jeho kapely, kornetistou Markem Charigem, hrál na třetím albu britské progresivní rockové skupiny King Crimson nazvaném \"Lizard\". V roce 1971 hrál na albu \"Fourth\" skupiny Soft Machine.\n"}
{"id": "929793", "url": "https://cs.wikipedia.org/wiki?curid=929793", "title": "Roy Babbington", "text": "Roy Babbington\n\nRoy Babbington (* 8. července 1940 Kempston) je britský baskytarista a kontrabasista. V roce 1969 nahradil Jacka Moncka ve skupině Delivery. V roce 1971 hrál jako doprovodný hudebník na albu \"Fourth\" a o rok později na \"Fifth\" kapely Soft Machine. Na obou albech hrál pouze v několika skladbách, zatímco Hugh Hopper hrál na baskytaru. Když Hopper v roce 1973 odešel, nahradil jej právě Babbington a jako člen skupiny hrál ještě na albech \"Seven\" (1973), \"Bundles\" (1975) a \"Softs\" (1976). V roce 1976 ze skupiny odešel a byl nahrazen Percym Jonesem.V roce 2009 nahradil zesnulého Hugha Hoppera ve skupině Soft Machine Legacy, se kterou v roce 2013 nahrál album \"Burden of Proof\".\n"}
{"id": "929795", "url": "https://cs.wikipedia.org/wiki?curid=929795", "title": "Alan Skidmore", "text": "Alan Skidmore\n\nAlan Skidmore (* 21. dubna 1942 Londýn) je britský saxofonista, syn saxofonisty Jimmyho Skidmorea. V počátcích své kariéry vystupoval s komikem Tony Hancockem a později vystupoval s John Mayall & the Bluesbreakers. Rovněž hrál na albu \"Fourth\" skupiny Soft Machine a spolupracoval s dalšími hudebníky, mezi které patří Alexis Korner, Brian Auger, Graham Collier, Sandy Denny nebo skupina Curved Air.\n\n"}
{"id": "929797", "url": "https://cs.wikipedia.org/wiki?curid=929797", "title": "Mistrovství světa juniorů v atletice 1994", "text": "Mistrovství světa juniorů v atletice 1994\n\n5. mistrovství světa juniorů v atletice se uskutečnilo ve dnech 20. – 24. července 1994 v portugalském městě Lisabon. Na programu bylo dohromady 42 disciplín (23 chlapeckých a 19 dívčích). Poprvé se na MSJ uskutečnil trojskok dívek, naopak naposledy se konal silniční běh na 20 km (chlapci). Šampionátu se zúčastnilo 1139 atletů (674 chlapců a 465 dívek) ze 143 států světa. Podle zdrojů IAAF se MSJ zúčastnilo 1179 atletů a atletek ze 143 států světa. \n\n"}
{"id": "929801", "url": "https://cs.wikipedia.org/wiki?curid=929801", "title": "Burden of Proof", "text": "Burden of Proof\n\nBurden of Proof je třetí studiové album britské skupiny Soft Machine Legacy, vydané v březnu 2013 u vydavatelství Moonjune Music. Nahráno bylo v srpnu předchozího roku ve studiu Synergy Studio v Itálii a mixing a mastering proběhl od prosince 2012 do ledna 2013 ve studiu The Blue Room v Londýně. Jde o první studiové album této skupiny od roku 2007, kdy vyšlo \"Steam\". Jde zároveň o její první album, na kterém hraje baskytarista Roy Babbington, jež nahradil zesnulého Hugha Hoppera.\n\n"}
{"id": "929803", "url": "https://cs.wikipedia.org/wiki?curid=929803", "title": "Francouzský voláč", "text": "Francouzský voláč\n\nFrancouzský voláč je okrasné plemeno holuba domácího. Je to velký, ušlechtilý holub jemné tělesné stavby se vzpřímeným držením těla a velice dlouhýma neopeřenýma nohama. Jeho tělo je dlouhé a útlé, má velmi dlouhý krk a velké a kulovité vole, které je dobře přitažené pod zobák a klene se i na zadní stranu krku. Je zřetelně odsazené od hrudi, na té zřetelně vystupuje kýl hrudní kosti. Nohy jsou co nejdelší, při pohledu ze předu rovnoběžné, při pohledu ze strany bérce vystupují směrem dopředu. Linie přední části kulovitého volete, vystouplého kýlu hrudní kosti a bérci tvoří při pohledu z boku tři na sebe navazující oblouky. Křídla jsou dlouhá a úzká, s překříženými konci letek.\n\nChová se pouze v bílé barvě a v tzv. anglické kresbě, neboli měsíčkové kresbě: na většině těla je opeření barevné, bílé je břicho, letky, bílý půlměsíc na voleti a rozety na ohbí křídel, tvořené několika bílými pírky. Holubi s kresbou mohou být černí, popelavě červení nebo žlutí, bezpruzí, pruhoví, kapratí i tmaví v modré, červené a žluté řadě.\n\nFrancouzský voláč se podobá anglickému voláči, od kterého se liší nepřítomností rousů. V Česku je vzácným plemenem. V seznamu plemen EE je řazen do plemenné skupiny voláčů a je zapsán pod číslem 0307.\n\n"}
{"id": "929806", "url": "https://cs.wikipedia.org/wiki?curid=929806", "title": "Heinrich Homma", "text": "Heinrich Homma\n\nHeinrich Homma (30. června 1845 Náměšť nad Oslavou – červen 1921 Znojmo) byl rakousko-uherský a později československý politik a advokát, poslanec Moravského zemského sněmu a v letech 1904–1918 starosta Znojma.\n\nNarodil se v Náměšti nad Oslavou v rodině úředníka. V roce 1863 absolvoval gymnázium ve Znojmě a v roce 1874 dokončil studium práv ve Vídni. Záhy poté si otevřel ve Znojmě advokátní kancelář. Působil také jako vrchní ředitel sboru dobrovolných hasičů.\n\nAngažoval se ve veřejném životě Znojma. V roce 1870 stál u zrodu Německého občanského spolku (\"Deutscher Bürgerverein\"), obdoby českého sdružení Beseda znojemská. Byl stoupencem Německé pokrokové strany. Od roku 1879 zasedal v obecním výboru. Od roku 1888 do roku 1904 byl znojemským radním. V roce 1899 se stal v důsledku badeniovské krize předsedou Svazu Němců jižní Moravy, kterým zůstal do roku 1902. V roce 1904 byl zvolen starostou Znojma, později byl ještě čtyřikrát znovuzvolen. Prakticky už ale město vedl za starosty Haaseho, kdy byl 1. radním a starosta byl nemocný. Ve funkci se snažil zabránit úpadku místních pokrokářů, a tak uzavřel dohodu s německými radikály v čele s Oskarem Teufelem a postoupil jim čtvrtinu míst ve výboru. V roce 1912 se dostal do zemského vedení Německé pokrokové strany.\n\nV zemských volbách 1902 byl na návrh Johanna Haaseho zvolen poslancem Moravského zemského sněmu v městské kurii. Neměl protikandidáta. Stal se členem verifikačního, školského a imunitního výboru, v roce 1904 navíc ještě výboru pro kontribučenské fondy a výboru pro vodní cesty. Stal se horlivým zastáncem moravského vyrovnání. V zemských volbách 1906 se rozhodl nekandidovat a na své místo navrhl Eduarda Oberwimmera.\n\nBěhem obsazení Znojma československými jednotkami 16. prosince 1918 Homma navrhl přijetí českých zástupců do městské rady. Když se ale před radnicí začalo vojsko a obyvatelstvo bouřit, tak z funkce starosty odstoupil. V čele města jej nahradil jako vládní komisař pro Znojmo Vilém Veleba. I poté ale Homma působil na radnici jako člen zastupitelstva. Podle novin zůstal pro německou část obyvatelstva starostou nadále. Na přelomu let 1919 a 1920 zakládal Německou demokratickou svobodomyslnou stranu ve Znojmě a byl za ni také zvolen v komunálních volbách v roce 1920 do zastupitelstva Znojma.\n\nOženil se s Marií Wiedienovou, s níž měl 2 děti: Heinricha (nar. 1872) a Marii (nar. 1873).\n\nZemřel v červnu 1921 na záchvat mrtvice. Byl oceněn rytířským křížem řádu Františka Josefa.\n"}
{"id": "929807", "url": "https://cs.wikipedia.org/wiki?curid=929807", "title": "Anglický luk", "text": "Anglický luk\n\nAnglický luk, nazývaný také velšský luk (anglicky \"longbow\"), je druh středověkého dlouhého luku o délce až 1,8 m. Luk byl užíván Angličany a Velšany jako zbraň lovecká i bojová. Termín „anglický“ či „velšský“ je užíván k odlišení luků užívaných jinde, navzdory faktu, že takřka po celé severní a západní Evropě byly užívány identické luky; značná část tisového dřeva na výrobu luků byla do Anglie importována ze Španělska nejméně již od 14. století.\n\nNení známo kdo a kdy dlouhý přímý luk vymyslel. Byly používány už ve starověku severními kmeny, jak dosvědčují nálezy. Nejstarší anglický dlouhý luk, nalezený v Somersetu, je datován až do roku 2665 př. Kr. V Británii se však objevil jako masivně používaná zbraň až v 12. a 13. století při waleských válkách, kdy se objevují mezi vojsky anglických rytířů první skupiny waleských lučištníků (vybavených dlouhými luky). Do té doby byla v Anglii oblíbená kuše, ovšem pro svou pomalost byla nahrazena právě luky. Ve 14. století se dlouhý luk už stal „národní zbraní“ Anglie, z nařízení panovníka byl každý poddaný povinen se cvičit ve střelbě s lukem. \n\nDlouhý luk používaný Angličany byl velice efektivní zbraní zejména za stoleté války, zvláště pak v jejích počátcích v bitvě u Sluys (1340), Kresčaku (1346), a Poitiers (1356), a v patrně neslavnější bitvě u Azincourtu (1415). Poté byli angličtí lučištníci již méně úspěšní, utržili ztráty v bitvě u Verneuil (1424), později byli na hlavu poraženi v bitvě u Patay (1429), kde na ně bylo zaútočeno dříve, než mohli zabezpečit svá obranná postavení.\n\nNedochovaly se žádné luky pocházející z období jejich největšího rozšíření (cca 1250–1450), patrně proto, že se spíše zlomily nebo zeslábly a byly nahrazovány, než by se dědily napříč generacemi. Z období renesance se však zachovalo více než 130 luků. Více než 3500 šípů a 172 luků bylo vyzvednuto z vraku Mary Rose, lodi z flotily Jindřicha VIII., která se potopila u Portsmouthu roku 1545.\n\nDlouhý luk se nejčastěji vyráběl z jednoho kusu dřeva, většinou z ohebných dřevin, hlavně z tisu. Tětiva se většinou splétala z konopí, nebo z koňských ohonů. Šípy se vyráběly z tvrdších dřevin, převážně z borovicového. Byly téměř metr dlouhé a byly olepeny peřím, jako lepidlo se používala rozehřátá smůla. Hroty šípů se kovaly do různých tvarů podle účelu, například na prorážení zbrojí, lovecké, bitevní atd. Většinou se však kovaly do tvaru písmene V.\n\nŠípy vystřelované z dlouhých luků byly velmi účinné, dokázaly prostřelit i plátovou zbroj. Účinný dostřel byl okolo 180 metrů, záleželo ovšem na síle a délce luku. Lučištníci většinou stříleli naslepo do davu nepřátel, aby se pravděpodobnost zásahu zvýšila. Na rozdíl od kuše byly luky průraznější, rychlejší, avšak nepřesnější a náročné na dobrý výcvik.\n\n"}
{"id": "929809", "url": "https://cs.wikipedia.org/wiki?curid=929809", "title": "Třída V (1943)", "text": "Třída V (1943)\n\nTřída V byla třída diesel-elektrických ponorek postavených pro britské královské námořnictvo v období druhé světové války. Celkem bylo postaveno 21 ponorek této třídy. Jednalo se o třetí a poslední skupinu ponorek třídy \"U\" s prodlouženým trupem. Zahraničními uživateli třídy bylo Norsko, Řecko, Francie a Dánsko.\n\nPonorky byly objednány v rámci válečného programu pro roky 1941–1942. Britská loděnice Vickers-Armstrongs postavila ve svých loděnicích v Barrow-in-Furness a ve Walker-on-Tyne celkem 21 ponorek této třídy. Plavidla dostala jména \"Upshot\", \"Urtica\", \"Vagabond\", \"Varience\", \"Venturer\", \"Vigorous\", \"Viking\", \"Vampire\", \"Varne\", \"Veldt\", \"Vineyard\", \"Virtue\", \"Visigoth\", \"Vivid\", \"Voracious\", \"Votary\", \"Vox\", \"Virulent\", \"Volatile\", \"Vortex\" a \"Vulpine\".\n\nVýzbroj tvořil jeden 75mm kanón a čtyři 533mm torpédomety. Zásoba torpéd činila osm kusů. Nejvyšší rychlost dosahovala 12,75 uzlu na hladině a 9 uzlů pod hladinou. Maximální hloubka ponoru byla 300 stop (cca 91 metrů).\n\nTřída byla nasazena ve druhé světové válce. Žádná ponorka nebyla v bojích ztracena.\n\n"}
{"id": "929810", "url": "https://cs.wikipedia.org/wiki?curid=929810", "title": "John Stanley Marshall", "text": "John Stanley Marshall\n\nJohn Stanley Marshall nebot také John Marshall (* 28. srpna 1941 Isleworth) je britský bubeník. Od roku 1969 byl členem původní sestavy skupiny Nucleus vedené trumpetistou Ianem Carrem. V roce 1971 nahradil Phila Howarda ve skupině Soft Machine; se skupinou hrál až do jejího rozpadu v roce 1984. Od roku 1999 působil v několika skupinách navazujících na Soft Machine, byli to nejprve SoftWhere, SoftWorks a nakonec Soft Machine Legacy. Během své kariéry spolupracoval i s dalšími hudebníky, mezi které patří Arthur Brown, Jack Bruce, John Surman nebo Mike Westbrook.\n"}
{"id": "929813", "url": "https://cs.wikipedia.org/wiki?curid=929813", "title": "Garlenda", "text": "Garlenda\n\nGarlenda je italská obec v provincii Savona v oblasti Ligurie.\n\nK 31. prosinci 2012 zde žilo 1 200 obyvatel.\n\nAndora, Casanova Lerrone, Stellanello, Villanova d'Albenga\n\nZdroj\n"}
{"id": "929814", "url": "https://cs.wikipedia.org/wiki?curid=929814", "title": "Vlnatka hladká", "text": "Vlnatka hladká\n\nVlnatka hladká (\"Tetraneura ulmi\") je mšice, nepřehlédnutelná pro tvorbu hálek a novotvarů na horní straně listů.\n\nBYRSUL\n\nPodle EPPO je pro mšici s označením \"Tetraneura ulmi\" používáno více rozdílných názvů, například \"Amycla fuscifrons\" nebo \"Endeis rosea\".\nVlnatka hladká se vyskytuje v severní Asii, severním Japonsku a introdukována byla do Severní Ameriky. V Evropě je přítomná v Polsku, Litvě, Německu a též v Česku.\n\nMšice jsou 3-4 mm velké, žlutavě bílé v hálkách, bledě oranžově žluté až načervenalé na kořenech travin, tělo lehce posypané šupinami vosku. Hálka má 8-15 mm.\n\nPrimárním hostitelem jsou jilmy.\n\nPřezimuje vajíčko na jilmech. Na jaře se líhnou první larvy, které sají na listech jilmu a způsobují tvorbu hálek. Ty se nacházejí na listech u hlavního nervu, jsou asi 15 mm velké, hladkostěnné, krátce stopkaté nebo přisedlé. Zpočátku jsou zelené a červené barvy, později smetanové, během roku tmavnou až zhnědnou. Uvnitř hálek se vyvíjejí mšice až do doby, kdy hálka praskne. Okřídlení jedinci zaletují ke kořenům trav, kde sají šťávu. Na konci léta se vrací zpět na jilmy. Může přezimovat také na povrchu půdy nebo v hnízdech mravenců.\n\nHostitelskými rostlinami je rod jilm, v ČR \"Ulmus minor\" a \"Ulmus glabra\", napadanými lipnicovitými rostlinami je pýr,jílek, srha, sveřep, metlice, kostřava, medyněk, jílek, válečka a lipnice, dále také ječmen, kukuřice, pšenice, oves, rýže a čirok.\n\nVlnatka hladká je vždy navštěvována mravenci, a často se nachází v jejich hnízdech.\n\nTvorba hálek je estetická vada na okrasných druzích jilmu. Značné škody jsou způsobeny na pěstovaných lipnicovitých kulturních plodinách (kukuřici, pšenici, ovsu, ječmeni či prosu) Masová přemnožení jsou indukována teplým koncem zimy. Záměna je nepravděpodobná, je možná snad jen s napadením vlnovníky, jako je například vlnovník lipový.\n\nOchrana rostlin není třeba. Lze použít kontaktní insekticidy (např. Agrion Delta, Biolit, Decis Mega, Decis 15 EW, Fast M, Karate se Zeon technologií 5 CS) krátce před rašením nebo v době rašení pupenů.\nSystemické insekticidy (např. Bi – 58 EC nové, Calypso 480 SC, Chess 50 WG, Mospilan 20 SP, Perfekthion, Pirimor 50 WG) lze aplikovat i po vyrašení.\n\n"}
{"id": "929817", "url": "https://cs.wikipedia.org/wiki?curid=929817", "title": "Johann Haase", "text": "Johann Haase\n\nJohann Haase (12. února 1837 Znojmo – 18. srpna 1904 Znojmo) byl rakousko-uherský politik, na konci 19. století poslanec Říšské rady a Moravského zemského sněmu, v letech 1900–1904 starosta Znojma.\n\nNarodil se ve Znojmě v rodině obchodníka s vínem Aloise Haase a jeho ženy Ceacilie, rozené Elsinger. Johann se pak stal společníkem obchodu s vínem \"Alois Haase a synové\". V roce 1873 byl členem komise pro Světovou výstavu ve Vídni. Podílel se na ojedinělém návrhu systematické klasifikace moravských vín, který pro Znojemsko a Jaroslavicko představil v knize \"Über den Weinbau in Znaimer und Joslowitzer Gerichtsbezirke\". Díky činnosti pro Světovou výstavu byl oceněn Zlatým záslužným křížem s korunou. V roce 1874 se stal čestným členem Znojemského hospodářského spolku. Působil také jako vrchní velitel sboru dobrovolných hasičů. V roce 1900 se stal vrchním ředitelem Znojemské spořitelny.\n\nV roce 1870 stál u zrodu Německého občanského spolku (\"Deutscher Bürgerverein\"), obdoby českého sdružení Beseda znojemská. Při svých obchodních cestách po rakouských městech získal znalosti, jak podobné spolky fungují a pro založení podobného spolku ve Znojmě získal podporu městského sekretáře a zemského poslance Johanna Fuxe. V letech 1878–1896 pak spolku předsedal.\n\nAngažoval se i v místní politice. V roce 1868 se podílel na založení Politického spolku liberálů ve Znojmě. Ten se v roce 1883 sloučil s obdobným venkovským spolkem do Německého spolku pro město a venkov ve Znojmě a Haase stanul v jeho čele. V roce 1897 byl z vedení vytlačen Johannem Muckem. Od roku 1872 až do své smrti byl členem obecního výboru. V roce 1873 se stal obecním radním pro lesnictví a silnice. Podílel se na založení knihovny a městského muzea. Dne 23. srpna 1900 složil přísahu starosty. Do funkce byl zvolen ještě jednou a zastával ji až do své smrti, kdy jej nahradil Heinrich Homma.\n\nV roce 1882 nahradil Johanna Fuxe po jeho smrti ve funkci poslance Moravského zemského sněmu za městskou kurii. Byl zvolen znovu i v zemských volbách 1884, zemských volbách 1890 a zemských volbách 1896. V posledních volbách zvítězil i přes kritiku křesťanských sociálů, kteří o něm mluvili jako o \"věčně nemocném a věčně němém poslanci\". Když v roce 1902 na sněmu končil, podpořil kandidaturu Heinricha Hommy.\n\nZvažoval kandidaturu ve volbách do Říšské rady v roce 1879, ale dal přednost Karlu Panowskému. Voleb v roce 1885 se již účastnil, porazil Josefa Sobotku, a stal se poslancem za městskou kurii v obvodě měst Znojmo, Slavonice, Ivančice atd. Ve volbách 1891 mandát obhájil, když porazil Johanna Dobesche. Ve volbách 1897 již kandidovat nechtěl a post přenechal stranickému kolegovi Viktoru Hübnerovi.\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nProsazoval ideu němectví, byl zastáncem jednoty Rakouska. Byl zklamán činností Říšské rady, kde podle něj převládal slovansko-klerikálně-feudální směr a vyslovoval se proti Eduardu Taaffemu a jeho vládě.\n\nDne 8. května 1868 se oženil s Ottilií Emmerovou. Jejich manželství zůstalo bezdětné. Zemřel 18. srpna 1904 na alterosklerózu.\n"}
{"id": "929819", "url": "https://cs.wikipedia.org/wiki?curid=929819", "title": "Seznam starostů Znojma", "text": "Seznam starostů Znojma\n\nToto je seznam starostů města Znojmo (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n"}
{"id": "929820", "url": "https://cs.wikipedia.org/wiki?curid=929820", "title": "Voorburský voláč", "text": "Voorburský voláč\n\nVoorburský voláč, též voorburský voláč štítník či voláč štítník, je okrasné plemeno holuba domácího. Je to středně velký, štíhlý holub se vzpřímeně drženou, elegantní postavou, velkým kulovitým voletem a dlouhýma, neopeřenýma nohama. Je typický svým zbarvením: Peří na většině těla je čistě bílé, jen štíty křídel jsou barevné. Plemeno je chováno především v Nizozemí a v Německu, v Česku je vzácné. V seznamu plemen EE je řazen do plemenné skupiny voláčů a je zapsán pod číslem 0327.\n\nVoorburský voláč byl vyšlechtěn ve 30. letech 20. století ve městě Voorburg v Holandsku, holubářem van Ginkem. Ten zkřížil brněnského voláče s plemeny v kresbě štítníka, jako je francký štítník a možná i německého racka štítníka. Na vzniku plemene se dále možná podílel i francouzský voláč, lilský voláč, norvičský voláč a štajgr. Vznikl tak dlouhonohý ušlechtilý voláč v kresbě štítníka. Plemeno bylo uznáno v roce 1935 a v roce 1938 byl v Nizozemí založen klub chovatelů.\n\nJe to středně dlouhý voláč s ušlechtilými tvary těla a značně vzpřímeným držením trupu. Velikostí se nachází na rozhraní mezi malými a středními voláči. Poměr přední a zadní partie těla je 3:2. V rozrušení se pták staví na špičky prstů. Hlava je dobře zaoblená, protáhlá s výraznějším a vyšším čelem. Oči jsou vždy tmavé, obočnice jsou světlé a nevýrazné. Zobák je poměrně dlouhý a silný, masově zbarvený, s malým ozobím. Krk je velmi dlouhý, vole je velké, kulovité a klene se až na šíji ptáka. U hrudi je zřetelně podvázané. Konstituce holuba je jemná, hruď je dlouhá a úzká, stejně tak záda, která spadají příkře dolů. Křídla dobře přiléhají k tělu a jejich konce se často mírně kříží. Nohy jsou poměrně dlouhé, ale ne tak jako u mnoha jiných plemen dlouhonohých voláčů. Běháky a prsty jsou vždy neopeřené. Základní barva opeření je bílá, zbarvené jsou jen štíty křídel. 7-10 krajních ručních letek je opět bílých. Chová se ve velkém množství barevných i kresebných rázů.\n\nVoorburský voláč je temperamentní a velmi krotký holub, je velmi plodný, dobře odchovává holoubata a ujme se i role chůvek. Na zařízení holubníku je velmi nenáročný a je vhodný i pro začínající chovatele.\n"}
{"id": "929823", "url": "https://cs.wikipedia.org/wiki?curid=929823", "title": "László Csatáry", "text": "László Csatáry\n\nLászló Csatáry (4. března 1915, Mány, Maďarsko – 10. srpna 2013, Budapešť, Maďarsko) byl nacistický zločinec maďarského původu. V roce 1948 byl v Československu odsouzen v nepřítomnosti k trestu smrti. V roce 2012 přibylo jeho jméno na seznam nejhledanějších nacistických zločinců vedený Centrem Simona Wiesenthala.\n\nZa druhé světové války působil Csatáry jako vedoucí policie v košickém ghettu, které tehdy patřilo Maďarsku. Podle Wiesenthalova centra se na jaře 1944 aktivně podílel na deportacích 15 700 Židů do Osvětimi.\n\nNa konci války Csatáry uprchl do Kanady, kde v roce 1955 získal občanství. Pod falešným jménem zde obchodoval s uměleckými díly, ale po 22 letech se musel začít skrývat, protože vyšlo najevo, že občanství získal neoprávněně.\n\nV roce 2012 se ho v Budapešti podařilo vyfotit novinářům z britského deníku The Sun, ale policii opět zmizel. Po mezinárodní kritice se jej policii nakonec podařilo zadržet a uvalila na něj domácí vazbu.\n\nO Csatáryho vydání pak požádalo Slovensko, které trest smrti překvalifikovalo na doživotní vězení; trest smrti byl totiž v Československu v roce 1990 zrušen, a proto již nemohl být vykonán. Za své činy měl být Csatáry, který svou vinu vždy popíral, dále stíhán i v Maďarsku.\n\nZemřel v Budapešti ve věku 98 let na zápal plic.\n"}
{"id": "929826", "url": "https://cs.wikipedia.org/wiki?curid=929826", "title": "Leo Scheffczyk", "text": "Leo Scheffczyk\n\nLeo Scheffczyk (21. února 1920 Beuthen, dnešní Bytom – 8. prosince 2005 Mnichov) byl německý římskokatolický kněz, teolog a kardinál.\n\nStudoval na univerzitě ve Wroclavi, později ve Freisingu a Mnichově. Kněžské svěcení přijal 29. června 1947 v Mnichově. Poté působil v pastoraci, přednášel v semináři v Königsteinu, v roce 1957 se habilitoval v oboru teologie. Přednášel na univerzitách v Tubingenu a Mnichově, stal se členem Bavorské akademie věd a dvou papežských akademií – Papežské mariánské akademie a Papežské teologické akademie v Římě. Po územní reorganizaci katolické církve v Německu byl v roce 1999 inkardinovaný do arcidiecéze Mnichov-Freising.\n\nPapež Jan Pavel II. ho jako znamenitého teologa povýšil při konzistoři v únoru 2001 do kardinálské hodnosti. Vzhledem ke svému věku 81 let byl zbaven závazku přijmout biskupské svěcení, neměl rovněž právo účastnit se konkláve.\n\n\n"}
{"id": "929831", "url": "https://cs.wikipedia.org/wiki?curid=929831", "title": "Johann Brantner", "text": "Johann Brantner\n\nJohann Brantner (12. února 1827 Znojmo – 25. dubna 1904 Znojmo) byl rakousko-uherský politik, v letech 1886–1900 starosta Znojma.\n\nNarodil se ve Znojmě do rodiny obchodníka Leopolda Brantnera a jeho ženy Theresie, rozené Schiller. Johann po smrti otce převzal jeho obchodní firmu, jednu z největších ve městě.\n\nV roce 1870 stál u zrodu Německého občanského spolku (\"Deutscher Bürgerverein\"), obdoby českého sdružení Beseda znojemská. Byl také velitelem sboru dobrovolných hasičů, inicioval založení znojemského Červeného kříže a působil také jako vrchní ředitel Znojemské spořitelny. V roce 1886 se stal členem Obchodní a živnostenské komory v Brně.\n\nDo místní politiky vstoupil v roce 1861. V roce 1873 se stal městským radním pro stavební záležitosti. Byl zastáncem modernizace města. Po smrti Antona Jungnickla, jehož už předtím zastupoval, na konci roku 1886 byl zvolen starostou. V následujících letech byl čtyřikrát znovuzvolen. Z titulu své funkce usedl v roce 1892 v čele výboru pro výstavbu nové budovy Městského divadla, jež bylo postaveno a otevřeno v letech 1899-1900. Z funkce odstoupil ze zdravotních důvodů v roce 1900. Po zvolení jeho nástupce Johanna Haaseho obdržel čestný titul \"starostarosta města Znojma\". V roce 1894 obdržel rytířský kříž Řádu Františka Josefa.\n\nOženil se s Theresií Pöschel, s níž měl 3 děti – Theresie (nar. 1853), Johann Leopold (nar. 1863) a Rudolf (nar. 1866). Zemřel 25. dubna 1904 na vyčerpání sil.\n"}
{"id": "929832", "url": "https://cs.wikipedia.org/wiki?curid=929832", "title": "Drahota", "text": "Drahota\n\nDrahota může být:\n\n\n"}
{"id": "929833", "url": "https://cs.wikipedia.org/wiki?curid=929833", "title": "Seznam cizinců v HC Slovan Bratislava", "text": "Seznam cizinců v HC Slovan Bratislava\n\nToto je seznam cizinců, kteří alespoň jednou nastoupili za hokejový tým HC Slovan Bratislava hrající v KHL. Cizinci jsou myšleni hráči nepocházející ze země, kde klub sídlí. \n\n\n\n"}
{"id": "929839", "url": "https://cs.wikipedia.org/wiki?curid=929839", "title": "Die el. Eleffant!?", "text": "Die el. Eleffant!?\n\nDie el. Eleffant!? byla rocková skupina, kterou založili kytarista Mirek Chyška a bubeník Štěpán Smetáček. Tito hudebníci patřili k vycházejícím hvězdám českého rocku, oba mj. v téže době nastupovali do nastudování muzikálu Jesus Christ Superstar v divadle Spirála. Ke spolupráci přizvali hráče na baskytaru Milana Brouma (Olympic) a zpěváka Dana Bártu (v té době Alice). Tímto složením patří skupina k mála českým rockovým sestavám, které si zaslouží označení superskupina. Tato sestava produkovala tvrdší hudbu s vypjatými vokály inklinující k hard rocku a heavy metalu s občasnými výlety do jiných žánrů.\n\nSkupina existovala velmi krátce, těžiště její aktivity spadá do roku 1994, kdy natočila album Elephantology. K jejímu rozpadu přispělo jednak velké množství jiných aktivit členů skupiny a také rozhodnutí vydavatele, firmy Popron, skupinu nepodporovat.\n\nS výjimkou Brouma (který se věnuje především Olympicu) se zbylí hráči Die el. Eleffant!? později opakovaně setkávali v dalších projektech: např. Bárta a Smetáček se podíleli na Chyškově pop-rockovém soundtracku k filmu \"Snowboarďáci\" a následném turné, Chyška a příležitostně Bárta účinkují ve Smetáčkově projektu \"New Orchestra Of Dreams\".\n\n"}
{"id": "929840", "url": "https://cs.wikipedia.org/wiki?curid=929840", "title": "Don Thompson", "text": "Don Thompson\n\nDonald James Thompson (20. ledna 1933 Hilingdon – 4. října 2006 Frimley) byl britský atlet, chodec, olympijský vítěz na 50 km chůze z roku 1960.\n\nZpočátku se věnoval běhu na střední a dlouhé tratě, po úrazu achillovky se přeorientoval na chůzi. Startoval v olympijském závodě na 50 km chůze v Melbourne v roce 1956, ale na 45. kilometru musel odstoupit. Na evropském šampionátu o dva roky později došel v závodě na 50 km chůze do cíle na pátém místě. Před olympiádou v Římě se připravoval na vysoké teploty a vyplatilo se mu to. Zvítězil na 50 km chůze v novém olympijském rekordu 4:25:30.\n\nNa mistrovství Evropy v roce 1962 získal bronzovou medaili v závodě na 50 km chůze. Na olympiádě v Tokiu se umístil v této disciplíně desátý. S vrcholovým sportem skončil v roce 1968, ale poté ještě občas startoval v maratonských a chodeckých závodech. V roce 1990 ve svých 57 letech se stal vicemistrem Velké Británike v chůzi na 100 mil.\n\n"}
{"id": "929841", "url": "https://cs.wikipedia.org/wiki?curid=929841", "title": "Inferno (kniha)", "text": "Inferno (kniha)\n\nInferno (\"Peklo\") je mysteriózní thriller amerického autora Dana Browna a čtvrtým dílem, který tak navazuje na sérii \"Andělé a démoni\", \"Šifra mistra Leonarda\" a \"Ztracený symbol\" s hlavní postavou Roberta Langdona. Kniha byla vydána 14. května 2013 vydavatelstvím Doubleday. Prvních osm týdnů se román držel na čelních pozicích žebříčku bestselerů New York Times.\n\nDo češtiny román přeložil David Petrů a Michala Marková.\n\nProfesor Harvardovy univerzity Robert Langdon se probudí v nemocnici s poraněním hlavy a amnézií předchozích dvou dnů. Jeho poslední vzpomínkou je procházka po Harvardském kampusu, ale sám rychle zjistí, že je nyní ve Florencii. Sienna Brooksová, jedna z ošetřujících lékařů, mu oznámí, že se minulou noc s krvácením dovlekl na pohotovost a trpí otřesem mozku po lehkém střelném zranění do hlavy. Náhle do nemocnice vtrhne Vayentha, nájemná vražedkyně, která pronásledovala Roberta a zastřelí druhého z lékařů, který se o Roberta stará. Sienna popadne Roberta a spolu uprchnou do jejího bytu.\n\nPoté co Sienna Robertovi vylíčí detaily jeho přijetí do nemocnice, Robert nalezne tubu se symbolem biologického nebezpečí v tajné kapse saka a rozhodne se zavolat konzulát Spojených států, kde mu oznámí, že je po něm již vyhlášeno pátrání a konzul si vyžádá jeho současnou pozici. Na radu Sienny mu Robert oznámí číslo hotelového pokoje naproti Siennina apartmánu především z toho důvodu, aby se lékařka více nezapletla do již tak mysteriozní situace. Brzy však Robert uvidí ozbrojenou Vayenthu jak vstupuje do hotelu přes ulici. V tom okamžiku Robert uvěří, že se ho vláda Spojených států snaží zabít.\nRobert se tedy rozhodne otevřít podezřelou tubu a nalezne středověký váleček z kosti vybavený hi-tech projektorem, který zobrazuje modifikovanou verzi\nBotticelliho \"Mapy Pekla\". Na spodním okraji projekce je text: \"Pravda může být spatřena pouze skrz pohled smrti.\" Náhle do budovy vtrhnou vojáci vedení agentem Brüderem a Sienna a Robert jen tak tak uniknou. S pomocí mapy a Danteho Božské komedie se pak spolu snaží rozluštit tajemná vodítka a klíče vedoucí k bioteroristické hrozbě ohrožující celé lidstvo.\n\nProjektor Langdona a Siennu navede přes malíře Vasariho k Dantově posmrtné masce. V patách mají stále vražedkyni Vayenthu a agenta Brüdera. V muzeu Palazzo Vecchio Langdon zjistí, že Dantova posmrtná maska byla ukradena, ředitelka muzea Marta Alvarézová zjistí, podle kamerových záznamů, že masku včera odcizil Langdon společně s Ignaziem Busonim (ten ale mezitím zemřel na těžky infarkt), Lagdon si nic z toho nepamatuje. Lagdonovi se Siennou se podaří prchnout policii s tím, že masku naleznou. Během útěku se ještě v Palazzo Vecchio střetnou s Vayenthenou, která při souboji se Siennou zemře.\n\nV Baptisteriu, kam dvojici dovedla další stopa, naleznou Dantovu posmrtnou masku, kterou tam ukryl Ignazio Busoni a setkají se s Jonathanem Fenrisem, který je údajně z WHO (Světové zdravotnické organizace), tvrdí, že právě on Langdona najal aby pomohl WHO. Společně odjíždí vlakem do Benátek, pátrat po hrobce dóžete, ke kterému je navedla indicie v již nalezené Dantově posmrtné masce.\n\nSituace se vyhrotí, Fenris - jak se zdá - zahynul na mor, Sienna se ztratila v davu a Langdona v Benátkách zajali agenti, kteří, jak se později ukáže, pracují pro WHO. Langdon se setkává s Elizabeth Sinskeyovou, šéfkou WHO. Ta mu prozrazuje, že WHO po něm pátrala, protože byla obava, že zběhl a pracuje pro nepřítele.\nLangdon se dozvídá, že slavný vědec Bertrand Zobrist se nechvalně proslavil svými studiemi o tom, že svět spěje ke katastrofě, protože exponenciální přelidnění se zcela vymknulo z rukou, podle něj je nutný radikální zásah, jinak nelze zabránit katastrofě. Zobrist natočil video, které měla agentura zvaná Konsorcium odvysílat ve všech masmédiích, šéf Konsorcia zvaný Probošt, ale po zhlédnutí videa informoval raději WHO, video odhaluje Zobristovy plány, nachází se v něm záběry ve vodě rozpustitelný sáček, jež je plný nebezpečného viru, sáček se má rozpustit pravděpodobně v nejbližších hodinách. Podle Elizabeth Sienna se Zobristem spolupracovala.\n\nSienna je jedna z nejinteligentnějších žen na světě, ve společnosti ale trpěla samotou a depresemi, snažila se deprese léčit prací v charitě, což ji i velmi naplňovalo. Po dramatické události na Filipínách, kde byla málem hromadně znásilněna Filipínci, ale charitativní práce zanechala a deprese se ji vrátily, započala studovat Zobristovy teorie, které ji vrátily smysl života, se Zobristem se setkala i osobně a později se stala jeho milenkou. Spolu s ním se věnovala transhumanismu. Zobrist spáchal sebevraždu skokem z věže Badie ve Florencii asi týden před událostmi popisovanými v knize přímo před očima Sienny. Později se Robert dozví, že tajemný projektor v bezpečnostním pouzdře do jeho saka zašila sama Elizabeth Sinskeyová během letu do Florencie.\n\nProbošt přiznává Langdonovi, že právě Konsorcium nasadilo na Langdona Vayenthu, jež ale neměla Lagdona zabít, vše bylo na Langdona zinscenováno, právě Konsorcium přivodilo Langdonovi amnézii, nebyl ani postřelen, \"zastřelený doktor\" byl jen herec, který později hrál i Fenrise, neměl mor a nezemřel. Sienna o všem věděla, ale hrála svou roli, Konsorcium totiž nejprve pracovalo pro Zobrista, až později začalo spolupracovat s WHO.\n\nLangdon odhaduje, že sáček s virem by se měl nacházet v Istanbulu v hrobce dóžete Enrica Dandoliho, jež se nachází v Hagia Sofia (Chrám Boží moudrosti). V Istanbulu naleznou vir ve vodojemu nedaleko chrámu, najdou však už jen zbytky rozpuštěného sáčku, vir již byl vypuštěn. Agenti se snaží oblast zapečetit. Robert Langdon se v Istanbulu setká opět se Siennou, ta mu vysvětlí, že virus byl vypuštěn už před týdnem a dnešek označuje den, kdy je rozšířen po celé planetě. Jde o vektorový virus, který mění lidskou DNA, a způsobí neplodnost asi třetiny populace, bude děděn a aktivovat se má vždy u zhruba třetiny populace, takhle by měl být zvrácen neúnosný růst lidské populace. Sienna chtěla virus zastavit, obávala se, že by tak mocný virus mohl kdokoliv, včetně vlád, zneužít.\nSienna Nakonec přislíbila WHO pomoc při léčbě, pokud bude léčba možná.\n\n\"Inferno\" bylo přeloženo do francouzštiny, turečtiny, němčiny, nizozemštiny, španělštiny, katalánštiny, italštiny, portugalštiny, finštiny, norštiny, švédštiny, češtiny a dánštiny.\n\nAby román mohl být vydán ve vícero státech najednou, vydavatelství najalo tým 11 překladatelů, kteří pracovali v hlavním sídle Mondadori v Miláně v období od února do dubna 2012. Údajně byli izolovaní v suterénu a intenzivně pracovali pod ostrahou a v utajení.\n\n\"Inferno\" získalo od kritiků smíšené recenze.\n\nNa počátku prodáno 369 000 výtisků románu dle Nielsen BookScan. Kniha se objevila jako #1 bestseler v USA a byla také na vrcholu žebříčku knih ve Velké Británii s prodejem 228,961 výtisků.\n\nFilmové zpracování mělo premiéru 8.10.2016 ve Florencii. V roli Roberta Langdona se opět objevil Tom Hanks a Sienu Brooksovou si zahrála Felicity Jones. \nRežie se ujal Ron Howard, který režíroval i filmy Andělé a démoni a Šifra mistra Leonarda.\n\n"}
{"id": "929842", "url": "https://cs.wikipedia.org/wiki?curid=929842", "title": "Anton Jungnickl", "text": "Anton Jungnickl\n\nAnton Jungnickl (10. června 1814 Znojmo – 5. prosince 1886 Znojmo) byl rakousko-uherský politik, v letech 1874–1886 starosta Znojma.\n\nNarodil se ve Znojmě v rodině soukeníka Kaspara Jungnickla a jeho ženy Marie, rozené Herzig. Původně se v Hradišti věnoval lesnictví, ale pak se ve Vídni vyučil zlatníkem a také tam v jednom zlatnictví pracoval. Absolvoval tam také uměleckou školu. Poté se vrátil do Znojma. Ač syn soukeníka, podařilo se mu vypracovat do vyšších vrstev znojemské společnosti - vlastnil s manželkou ve Znojmě dokonce čtyři nemovitosti.\n\nV roce 1870 stál i se synem u zrodu Německého občanského spolku (\"Deutscher Bürgerverein\"), obdoby českého sdružení Beseda znojemská.\n\nV místní politice se angažoval od roku 1861. O tři roky později se stal městským radním pro stavební záležitosti. Po smrti Josefa Wandrasche byl 22. září 1874 zvolen starostou Znojma. Tím byl zvolen pak ještě čtyřikrát a post zastával až do své smrti na srdeční záchvat 5. prosince 1886.\n\nS manželkou Agnes měl celkem 5 dětí – Frederiku (nar. 1845), Ernestinu (nar. 1847), Antona (nar. 1849), Paulinu (nar. 1852) a Sofii (nar. 1853).\n"}
{"id": "929845", "url": "https://cs.wikipedia.org/wiki?curid=929845", "title": "Angéla Némethová", "text": "Angéla Némethová\n\nAngéla Ránky – Némethová (18. února 1946 Budapešť − 5. srpna 2014 tamtéž) byla maďarská atletka, olympijská vítězka a mistryně Evropy v hodu oštěpem.\n\nNa olympiádě v Mexiku v roce 1968 získala zlatou medaili v hodu oštěpem výkonem 60,36 metrů. O rok později se v Athénách stala mistryní Evropy v této disciplíně. Na evropském šampionátu v Helsinkách v roce 1971 skončila čtvrtá, na olympiádě v Mnichově v roce 1972 nepostoupila do finále. Její osobní rekord je 60,58 m z roku 1969.\n\nJejím manželem byl maďarský olympijský vítěz v hodu oštěpem Miklós Németh.\n\nZemřela v roce 2014 ve věku 68 let.\n"}
{"id": "929849", "url": "https://cs.wikipedia.org/wiki?curid=929849", "title": "Kamil Paša", "text": "Kamil Paša\n\nKamil Paša (turecky: Kıbrıslı Mehmet Kamil Paşa, \"Mehmed Kamil Paša Kyperský\", 1833 – 14. listopadu 1913) byl osmanský státník turecko-kyperského původu na přelomu 19. a 20. století, který zastával, kromě regionálních a mezinárodních postů v rámci osmanského státu, též titul velkého vezíra, a to během čtyř na sebe nenavazujících období.\n\nNarodil se roku 1833 v Nikósii, jako syn kapitána Saliha Agy z vesnice Gaziler na Kypru. Svoji první funkci zastával na dvoře egyptského chedíva, jehož závislost na centrální osmanské vládě v Konstantinopoli byla v té době již toliko formální. V průběhu výkonu této funkce navštívil Londýn na Světové výstavě roku 1851, byvše zodpovědný za jednoho z chedívových synů. Kamilův pobyt v Anglii v něm zanechal celoživotní obdiv k Británii, což se projevovalo během jeho další kariéry v Osmanské říši, kdy byl všeobecně znám jako anglofil.\n\nPo dalších deseti letech strávených v Egyptě, Mehmed Kamil nakonec vyměnil v roce 1860 služby pro Abbase I. za služby osmanské vládě a po následujících devatenáct let - tedy od doby, kdy poprvé vstoupil do vlády -, strávil v různých administrativních funkcích po celé Osmanské říši. Spravoval nebo pomáhal spravovat provincie jako Východní Rumélie, Hercegovina, Kosovo i svůj rodný Kypr.\n\nMezi lety 1885 a 1913 zastával čtyřikrát funkci velkého vezíra. Jednalo se o následující období:\n\nV květnu 1913 se vrátil na rodný Kypr, který nespatřil po celá léta svého angažování ve vládních záležitostech, tedy po celá svá předchozí léta od roku 1864.\nDůvodem však rozhodně nebyla nostalgie po domově. Po mladoturecké revoluci z roku 1908, se Kamil zpočátku snažil o kompromis s novými držiteli moci. Záhy však změnil názor a rozhodl se mladotureckému režimu oponovat. Stal se oficiálním reprezentantem tzv. \"liberální\" (ve skutečnosti však konzervativně-tradicionalistické) opozice. Po svržení mladotureckého režimu v létě 1912, nastoupil opět do úřadu Velkého vezíra. Ale neměl čas konsolidovat svou moc, neboť Osmanská říše vstoupila do první balkánské války 1912-1913, v níž utrpěla těžké vojenské porážky, doprovázené masakry a masovým vyháněním muslimských obyvatel z balkánských provincií. V lednu 1913 se Kamilova vláda rozhodla přijmout těžké mírové podmínky, obnášející ztrátu většiny dosavadních území na Balkáně. Mladí Turci v ozbrojených silách využili tento okamžik, kdy vláda byla z pochopitelných důvodů slabá a neoblíbená, k úspěšnému převratu.\n\nKamilu Pašovi bylo uloženo domácí vězení a byl postaven pod dohled. Za této situace byl bývalému Velkému vezírovi nabídnut ze strany jeho britského přítele Lorda Kitchenera trvalý pobyt v Káhiře, rovnající se fakticky exilu. Kamil Paša tuto nabídku přijal, ale po třech měsících v Egyptě se rozhodl přesídlit na svůj rodný Kypr, kde by vyčkal případného obratu v politické štěstěně ve svůj prospěch.\n\nPět týdnů po návratu na Kypr, v červnu 1913, byl jeho mladoturecký nástupce v úřadu Velkého vezíra Mahmud Ševket Paša zavražděn. Stalo se tak nejspíš jako pomsta za vraždu Nazima Pašy. Mladoturecký režim reagoval persekucí známých opozičních politiků. Prominentní staroturci byli buď vykázáni ze země, nebo uprchli. Ahmed Džemal Paša, tehdejší mladoturecký prefekt Konstantinopole, naznačil Kamilově rodině, že Kamil Paša musí opustit Osmanskou říši, nebo bude zatčen. Kamil Paša tak společně se svoji rodinou odešel do exilu.\n\nDne 14. října 1913, uprostřed plánů na další návštěvu Anglie zamýšlenou na následující rok, Mehmed Kamil Paša náhle zemřel.\n\nSir Ronald Storrs, britský guvernér Kypru v letech 1926-1932, se přičinil o vztyčení památníku nad Kamilovým hrobem. Mimo to formuloval anglický nápis, který byl vytesán pod nápisem tureckým:\n\nHis Highness Kiamil Pasha<br>\nSon of Captain Salih Agha of Pyroi<br>\nBorn in Nicosia in 1833<br>\nTreasury Clerk<br>\nCommissioner of Larnaca<br>\nDirector of Evqaf<br>\nFour times Grand Vizier of the Ottoman Empire<br>\nA Great Turk and<br>\nA Great Man.<br><br>\n\n\"překlad:\"<br>\nJeho Výsost Kamil Paša<br>\nSyn kapitána Saliha Agha Pyroi<br>\nNarodil se v roce 1833 v Nikósii<br>\nÚředník pokladny<br>\nKomisař Larnaca<br>\nDirektor Evqaf<br>\nČtyřikrát Velkovezír Osmanské říše<br>\nVelký Turek a<br>\nVelký muž.\n"}
{"id": "929850", "url": "https://cs.wikipedia.org/wiki?curid=929850", "title": "Josef Wandrasch", "text": "Josef Wandrasch\n\nJosef Wandrasch (1804 Znojmo – 7. září 1874 Znojmo) byl rakouský politik, v letech 1864–1874 starosta Znojma.\n\nNarodil se ve Znojmě v rodině vinaře Johanna Wandrasche a jeho ženy Anny, rozené Langové. Vystudoval místní gymnázium a v letech 1822–1829 farmacii ve Vídni, pak pracoval až do roku 1837 jako lékárník v Brně. V letech 1838–1849 vedl jednu ze čtyř místních lékáren, lékárnu U Bílého anděla. Od roku 1852 vedl po 14 let Měšťanský špitál a nemocnici ve Znojmě.\n\nDo znojemské politiky vstoupil v roce 1859. O tři roky později se stal radním a v roce 1864 byl zvolen starostou města Znojma. Později byl ještě třikrát znovuzvolen. Byl označován za přítele školy a pokroku. V roce 1866 održel rytířský kříž Řádu Františka Josefa. Jako starosta byl přítomen na prvním zasedání Německého občanského spolku (\"Deutscher Bürgerverein\"), obdoby českého sdružení Beseda znojemská, 1. srpna 1870. Ke konci života jej ve funkci zastupoval kvůli stáří městský tajemník Johann Fux.\n\nOdmítl kandidovat v moravských zemských volbách v březnu 1867, když ho navrhl místní klan Haaseových. Poslancem tak byl znovu zvolen Michael Grübler.\n"}
{"id": "929851", "url": "https://cs.wikipedia.org/wiki?curid=929851", "title": "Charles Dvorak", "text": "Charles Dvorak\n\nCharles Dvorak (27. listopadu 1878, Chicago – 18. prosince 1969 Seattle) byl americký atlet, který zvítězil na letních olympijských hrách 1904 ve skoku o tyči.\nJako student University of Michigan vybojoval pro svoji školu titul v atletice v roce 1900 a odcestoval na olympiádu v Paříži. Do soutěže, která se konala v neděli, však z náboženských důvodů nenastoupil, následující den v soutěži útěchy obsadil ve skoku o tyči druhé místo výkonem 339 cm.\nZískal titul mistra USA ve skoku o tyči v letech 1901 a 1903. Na olympiádě v St. Louis v roce 1904 přesvědčivě zvítězil. Jeho výkon 350 cm byl novým olympijským rekordem. Jako první skokan v historii používal bambusovou tyč.\n"}
{"id": "929852", "url": "https://cs.wikipedia.org/wiki?curid=929852", "title": "Butch Morris", "text": "Butch Morris\n\nButch Morris (10. února 1947 Long Beach − 29. ledna 2013 New York) byl americký jazzový kornetista, hudební skladatel a dirigent, bratr kontrabasisty Wilbera Morrise. Začínal jako trumpetisty ve škollním orchestru. V roce 1966 narukoval do armády a sloužil v Německu, Vietnamu a Japonsku.\n\nBěhem své kariéry spolupracoval například s Frankem Lowem, Wayne Horvitzem nebo Davidem Murrayem.\n\nV srpnu 2012 mu byla diagnostikována rakovina plic, které v lednu následujícího roku ve svých pětašedesáti letech podlehl.\n"}
{"id": "929854", "url": "https://cs.wikipedia.org/wiki?curid=929854", "title": "Historie Arsenalu FC (1966-současnost)", "text": "Historie Arsenalu FC (1966-současnost)\n\nHistorie Arsenalu FC od roku 1966 do současnosti zahrnuje další etapy úspěchů v historii Arsenalu včetně tří Doublů, pohárového Doublu (FA Cup a Ligový pohár) a úspěchu na evropské scéně.\n\nPo jmenování Bertieho Meea manažerem klubu v roce 1966, vyhrál Arsenal v ročníku 1969-70 svou první evropskou trofej - Veletržní pohár. Svůj první Double (liga a FA Cup) Arsenal vyhrál v sezóně 1970-71. Prvotní úspěch rychle vystřídala série nepříjemných zklamání ve finále pohárů. V 70. letech Arsenal třikrát prohrál ve finále FA Cupu. Jmenovitě v letech 1971-72, 1977-78 a 1979-80. V ročníku 1979-80 pak prohrál ve finále Poháru vítězů pohárů na penalty s Valencií. Jediný úspěch tohoto období se datuje na rok 1979, kdy Arsenal vyhrál FA Cup po vítězství nad Manchesterem United.\n\nV roce 1986 se do Arsenalu jako manažer vrátil George Graham a po stagnaci v 80. letech ho přivedl opět na úspěšnou vlnu. Pod Grahamem klub vyhrál Ligový pohár v sezóně 1986-87, dva ligové tituly z let 1988-89 a 1990-91, pohárový Double v ročníku 1992-93, a druhou evropskou trofej, Pohár vítězů pohárů v sezóně 1993-94. Nicméně Grahamova pověst byla pošramocena, když vyšlo najevo, že bral úplatky za podpis smluv s několika hráči. Proto byl v roce 1995 vyhozen.\n\nDalší úspěšné období Arsenalu přišlo po jmenování Arsèna Wengera manažerem klubu v roce 1996. Pod jeho vedením se Arsenalu podařilo získat druhý Double v sezóně 1997-98, třetí potom v ročníku 2001-02. V letech 2002-03 a 2004-05 dále klub triumfoval v FA Cupu a v sezóně 2003-04 se mu podařilo vyhrát ligu bez jediné porážky. Arsenal se v roce 2006 stal prvním londýnským klubem, který se probojoval do finále Ligy mistrů. V něm však podlehl 2-1 Barceloně. Hned v následující sezóně opustil svůj dlouhodobý domov Highbury a přesunul se na nedaleký Emirates Stadium.\n\nPoté, co v létě roku 1966 dostal Billy Wright výpověď, se jeho nástupcem stal fyzioterapeut Bertie Mee. Tento krok překvapil mnoho lidí, ale samotného Meea nikoliv. Mee žádal klub o to, aby mu v případě neúspěchu v manažerské roli bylo umožněno vrátit se po 12 měsících ke své bývalé profesi. Se svým asistentem Davem Sextonem se Mee snažil zlepšit profesionální přístup ke klubu. Mladé talentované hráče povolával do prvního týmu. V roce 1966 se Arsenalu podařilo vyhrát FA Youth Cup. Několik útočných hráčů bylo pozváno do prvního týmu. Jednalo se o Charlieho George, Johna Radforda, Petera Simpsona a Raye Kennedyho.\n\nMee doplnil tuto mladou útočnou krev některými zkušenějšími hráči. Kapitán Arsenalu, Frank McLintock, řídil obranu z pozice středního obránce, zatímco o defenzivní práci ve středu pole se staral defenzivní záložník Peter Storey. Sestavený tým se jevil nadějně. V letech 1968 a 1969 se totiž probojoval do finále Ligového poháru. V obou případech nicméně Arsenal trofej nezískal. Poprvé podlehl Leedsu United, jehož manažerem byl Don Revie, 1-0 v zarputilém utkání chudém na gólové šance. Jedinou branku tehdy vstřelil Terry Cooper.\n\nPodruhé Arsenal prohrál 3-1 v proslulém zápase s týmem z Third Division (Třetí divize), Swindonem Town. Osm hráčů prvního týmu bylo zasaženo chřipkou, a tak bylo Arsenalu přesunuto několik předchozích ligových duelů. To nic nemění na skutečnosti, že se do prodloužení dostal jenom díky chybě brankáře Swindonu Bobbyho Goulda, po jehož chybě Arsenal skóroval. V prodloužení Don Rogers vstřelil za Swindon dvě branky a o vítězi bylo rozhodnuto. Sezóna však pro Arsenal neskončila úplnou katastrofou. Díky čtvrtému místu z ligy si zajistil do ročníku 1969-70 účast v evropských pohárech.\n\nNa druhou stranu byla prohra ve finále Ligového poháru spolu se ziskem Veletržního poháru ze sezóny 1969-70 jediným úspěchem za posledních sedmnáct let. V semifinále Veletržního poháru se Arsenal utkal s Ajaxem, jehož po dvou zápasech porazil v celkovém skóre 3-1. Ve finále potom předvedl slavný comeback proti Anderlechtu. V prvním zápase hraném na Constant Vanden Stock Stadion Arsenal prohrával v 74. minutě 3-0. Rayi Kennedymu se povedlo na konci zápasu dát branku, čímž dal Kanonýrům jiskru naděje. V odvetném zápase hraném na zaplněném Highbury Arsenal vyhrál 3-0 díky brankám Johna Radforda, Eddieho Kellyho a Jona Sammelse. V součtu obou zápasů tedy Arsenal vyhrál 4-3 a triumfoval tak ve Veletržním poháru.\n\nVe stejném ročníku Arsenal skončil v lize na dvanáctém místě. Pravděpodobně ho rozptylovala jeho evropská kampaň, protože jako kandidát na titul nevypadal. O rok později, v sezóně 1970-71, se mu podařilo získat svůj první ligový Double (Liga a FA Cup). Stal se tak jedním ze dvou klubů, kterým se to ve 20. století podařilo. Po dobrém začátku sezóny Arsenal v září prohrál 5-0 se Stoke City a nevypadal tak, že by bojoval o titul. Nicméně po této porážce se klub vzchopil a v ligovém utkání neprohrál až do ledna. Nakonec se mu titul podařilo získat, když v těsném souboji porazil o jeden bod Leeds United.\n\nPo dubnové prohře s Leedsem to s Arsenalem vypadalo bledě. K tomu, aby získal titul, potřeboval v posledním kole vyhrát nebo remízovat (pak by ho získal o skóre) na půdě jeho úhlavního rivala, Tottenhamu. Severolondýnské derby bylo dlouhou dobu bez branek. V 87. minutě poslal hosty do vedení Ray Kennedy. Kohouti se zoufale snažili o vyrovnaní, ale ve zbývající době se jim to nepovedlo a Arsenal tak slavil zisk titulu. Mimo to se Arsenal ještě dostal do finále FA Cupu. V semifinále svedl kolosální souboj se Stoke, když si vynutil opakování zápasu, přesto že již prohrával 2-0. V odvetě pak vyhrál 2-0. Pět dní po získání titulu na White Hart Lane se Arsenal utkal ve finále FA Cupu s Liverpoolem. Utkání hrané ve Wembley vyhráli Kanonýři 2-1. Zápas po bezbrankové remíze došel do prodloužení, kde se nejdříve vedení 1-0 ujal Liverpool. Následně ve 101. minutě z blízkosti Eddie Kelly vyrovnal. O deset minut později vstřelil George Graham vítězný gól z hranice pokutového území a Arsenal se tak radoval ze zisku FA Cupu, respektive Doublu.\n\nZisk Doublu se ukázal jako vrchol 70. let. Po něm totiž přišlo období neúspěchu. Klub v létě podepsal člena týmu mistrů světa Alana Balla za 220 000 liber, což byl klubový rekord, avšak i přesto začal sezónu 1971-72 špatně. První tři utkání v srpnu prohrál a do konce ročníku byl nucen stahovat náskok ostatních mužstev. Sezónu dokončil na pátém místě. Debut Arsenalu v Poháru mistrů evropských zemí začal povzbudivě. Probojoval se do čtvrtfinále, kde podlehl Cruijffovu Ajaxu, který později celou soutěž vyhrál. Po druhé v řadě se rovněž Arsenal dostal do finále FA Cupu. Ve finále se utkal s Leedsem United a podlehl mu v neatraktivním zápase chudém na gólové šance 1-0.\n\nArsenal dokončil ročník 1972-73 na druhém místě v lize. Ani ne rok poté, co vyhrál Double, se začal tým rozpadat a Mee nebyl schopen sestavit tým nový. Výrazný propad klub zaznamenal v letech 1974-75, kdy skončil v lize šestnáctý, a o rok později, v sezóně 1975-76, kdy skončil sedmnáctý. Jednalo se o nejhorší umístění za více než 40 let. Tento propad přiměl Meea k rezignaci. Na jeho místo přišel manažer Tottenhamu, Terry Neill, jenž byl bývalým hráčem Arsenalu. Přestože se s Tottenhamem umísťoval pouze ve středu tabulky, stal nejmladším manažerem v historii Arsenalu.\n\nPod vedením Neilla se Arsenal posunul zpět do horních pater tabulky. To jenom pomohlo rozvinout talent irské superstar, Liama Bradyho. Brady doplnil již tak velký počet irských hráčů hrajících na Highbury. Mezi ně patřili Pat Rice, Frank Stapleton, Pat Jennings a mladý David O'Leary. Klub dále podepsal kontrakt se zkušenými hráči jako Malcolm Macdonald a Alan Hudson. Do Arsenalu se rovněž vrátil Don Howe, jenž byl součástí trenérského personálu při výhře Doublu.\n\nNadvládu Liverpoolu v lize se však Arsenalu narušit nepovedlo. Ke konci 70. let ukázal svou bojovnost v FA Cupu, když se do finále dostal třikrát v řadě (1978, 1979 a 1980). Vyhrát se mu podařilo pouze jednou. V roce 1979 porazil Manchester United. Zpočátku to vypadalo, že si Arsenal lehce dojde pro vítězství. Ještě pět minut před koncem vedl díky brankám Briana Talbota a Franka Stapletona 2-0. V úplném závěru se však podařilo United srovnat. To ještě nebylo vše. Minutu před koncem strhl vedení na stranu Arsenalu po centru Grahama Rixe Alan Sunderland a Kanonýři se tak mohli těšit ze slavného vítězství 3-2.\n\nHned v další sezóně, 1979-80, odehrál Arsenal rekordních 70 zápasů. Podařilo se mu probojovat do dvou pohárových finále, ale ani v jednom nevyhrál. Ve finále FA Cupu se střetnul s týmem ze Second Division (Druhé divize), West Hamem United. V utkání byl Arsenal favoritem. Přesto prohrál po gólové hlavičce Trevora Brookinga 1-0. Přitom se ještě dostal do finále Poháru vítězů pohárů. V semifinále se Arsenal utkal s Juventusem, jehož ve druhém zápase (první utkání skončilo 1-1) slavně porazil 1-0 gólem vstřeleným Paulem Vaessenem. Ve finále na něj čekala Valencia. Po bezbrankové remíze se utkání dostalo k penaltovém rozstřelu, ve kterém selhali dva hráči Arsenalu - Brady a Rix. Jelikož z týmu Valecie byly všichni ze značky pokutového kopu úspěšní, radovali se ze zisku trofeje.\n\nLiam Brady v létě 1980 opustil Arsenal a přestoupil do Juventusu. Tím se klub dostal do dalšího neplodného období. Na počátku 80. let se vždy umístil v nejlepší čtveřici, avšak o ligový titul nebojoval. Podobná situace nastala i v FA Cupu. Výjimkou budiž sezóna 1982-83, kdy se Arsenal dostal do dvou pohárových semifinále. V obou případech podlehl Manchesteru United. Neill se snažil s nastalou situací něco udělat. Během jeho funkčního období nastaly problémy s alkoholem u mnoha hráčů včetně Hudsona a Macdonalda. Neillovi se nepodařilo tento nešvar odstranit. Hráči, kteří přišli na místa Hudsona a Macdonalda měli stejné problémy. Ke konci působení Neilla v klubu Arsenal několikrát utrpěl zahanbující porážku. V ročníku 1981-82 prohrál v Poháru UEFA s KFC Winterslag, jenž se později spojil s dalším klubem, a vznikl KFC Winterslag. V sezóně 1983-84 zase podlehl v Ligovém poháru Walsallu, což byl tým z Third Division (Třetí divize). Po posledním výsledku byl Neill v prosinci 1983 vyhozen.\n\nDon Howe, Neillův asistent, byl sice úspěšnější než jeho předchůdce, ale nedokázal klub přivést k trofejím. Pod ním se Arsenal umístil na šestém a sedmém místě v lize. O titul však nebojoval. V říjnu 1984 se dokonce chvíli nacházel na první pozici v lize. Ve stejné sezóně byl pokořen v FA Cupu týmem z Third Division (Třetí divize), Yorkem City. Fanoušci byli s výkony týmu značně rozčarováni. Návštěvnost na stadionu proto spadla někdy až pod 20 000 diváků. V březnu 1986 se vedení rozhodlo pro změnu na pozici manažera. Vedení oslovilo trenéra Barcelony, Terryho Venablese. Howe odstoupil a jeho místo dočasně převzal Steve Burtenshaw. Klub se rozhodl, že po novém, dlouhodobém manažerovi se porozhlédne mimo klub.\n\nVedení Arsenalu oslovilo skotský Aberdeen, zda by byl ochotný jednat o přesunu Alexe Fergusona na lavičku londýnského celku. Zároveň se snažil získal z Millwallu manažera George Grahama, jenž by se stal asistentem manažera v Arsenalu. Ferguson nabídku odmítnul. Nicméně přeci jen se dostal za hranice rodného Skotska o šest měsíců později, když na lavičce Manchesteru United vystřídal Rona Atkinsona.\n\nGeorge Graham, manažer Millwallu a bývalý hráč Arsenalu, byl v květnu 1986 jmenován novým manažerem Arsenalu. Tímto byla započata nová éra úspěchu na Highbury. Graham postupem času prodal většinu starších hráčů kádru a nahradil je nově příchozími nebo hráči z rezervy. Zároveň prosazoval mnohem přísnější disciplínu než jeho předchůdci a to jak v šatně, tak na hřišti. Forma Arsenalu se okamžitě zpešila. O Vánocích 1986 se již nacházel na prvním místě v lize.\n\nHráči jako Kenny Sansom, Steve Williams, Tommy Caton a Charlie Nicholas byli vyhozeni. V novém týmu Arsenalu působil Lee Dixon, Nigel Winterburn, Steve Bould, David Rocastle, Alan Smith a Paul Merson.\n\nV první sezóně pod Grahamovým vedením Arsenal skončil na čtvrtém místě v lize. Vyhrál Ligový pohár v kampani vyznačovanými mnoha comebacky. V semifinále na Arsenal čekal Tottenham Hotspur. Poté, co prohrál v prvním zápase na Highbury 1-0 a ve druhém zápase prohrával v prvním poločase na White Hart Lane 1-0, to s Arsenalem nevypadalo dobře. Díky brankám Viva Andersona a Nialla Quinna se Arsenalu podařilo zápas vyhrát a po dvou odehraných utkáních s celkovým skóre 2-2 si vynutil opakování zápasu. V opakovaném utkání se Kohouti ujali vedení 1-0. Arsenal však díky brankám Iana Allinsona a Davida Rocastlea zápas otočil a vyhrál. Ve finále se střetnul s Liverpoolem a opakoval se scénář ze semifinále. Liverpool se dostal do vedení 1-0 gólem Iana Rushe. Za Arsenal se dvakrát trefil Charlie Nicholas a Kanonýři tak slavili triumf z Ligového poháru. Jednalo se o první významnou trofej získanou za posledních osm let. Po tragédii na stadionu Heysel v roce 1985 UEFA zakázala hrát anglickým týmům v evropských pohárech. Jelikož toto rozhodnutí trvalo ještě tři roky po tragédii, nemohl se Arsenal zúčastnit v sezóně 1987-88 Poháru UEFA.\n\nNavzdory skutečnosti, že Arsenal následují rok překvapivě prohrál ve finále Ligového poháru 3-2 s Lutonem Town, se jeho ligová forma stabilně zlepšovala. Graham sázel zejména na kvalitní obranu. Defenzíva byla ztělesněná mladým kapitánem Tonym Adamsem, po jehož boku ještě hrál Lee Dixon, Steve Bould a Nigel Winterburn. Tímto měl klub položeny základy kvalitní obrany po více než jedno desetiletí. Nicméně nelze říct, že Arsenal hrál defenzivně. Graham měl v týmu schopné záložníky jako David Rocastle, Michael Thomas a Paul Merson. V útočné fázi figuroval Alan Smith, který ve většině z osmi sezón strávených v klubu nastřílel přes 20 branek.\n\nNa konci Grahomovy třetí sezóny (1988-89) Arsenal vyhrál první ligový titul od roku 1971 a to za dramatických okolností. Od Vánoc byl v čele ligy, ale po prohře s Derby County a domácí remíze s Wimbledonem v květnu, se před něj dostal Liverpool. Už to vypadalo, že Arsenal nakonec o titul přijde, avšak v posledním kole se střetnul právě s Liverpoolem na Anfield Road. K zisku titulu potřeboval vyhrát o dva góly. Liverpool již v té době vyhrál FA Cup a byl favoritem na zkompletování Doublu. Ve druhém poločase se Arsenal dostal díky brance Alana Smithe do vedení 1-0. Nicméně čas stále ubíhal a Arsenal potřeboval ještě jednu branku. Smith našel přihrávkou za obranu Michaela Thomase, ten chytře přehodil Bruce Grobbelaara a dostal míč do sítě. Arsenal tak slavil zisk titulu.\n\nNásledující sezónu, 1989-90, se mu titul obhájit nepodařilo. Celkově skončil na čtvrtém místě. Před ním se ještě umístil vítěz Liverpool a druhá Aston Villa s třetím Tottenhamem. V pohárech se Arsenalu rovněž nedařilo. Protože stále platil zákaz účasti anglických klubů v evropských pohárech, nemohl Arsenal reprezentoval Anglii v Poháru mistrů evropských zemí. Na konci ročníku bylo od zákazu upuštěno. Liverpool (jeden z přítomných klubů při Heyselské tragédii) tak PMEZ hrát mohl.\n\nGraham se snažil tým posílit a přivedl do klubu brankáře Davida Seamana a švédského křídelníka Anderse Limpara. Oba dva se ukázali platnými členy. Proto se navzdory dvěma nepříjemnostem Arsenalu podařilo v sezóně 1990-91 znovu získat ligový titul. V říjnu byly Arsenalu poté, co deset jeho hráčů bylo zapojeno ve rvačce s hráči Manchesteru United v utkání hraném na Old Trafford, odečteny dva body. V prosinci byl kapitán Tony Adams odsouzen k trestu odnětí svobody na délku čtyř měsíců za řízení v opilosti. Navzdory výše zmíněným nepříjemnostem se Arsenalu podařilo získal titul s náskokem sedmi bodů, když za celou sezónu prohrál jedno ligové utkání. Dále se probojoval do semifinále FA Cupu, kde na něj čekal Tottenham Hotspur. Po pěti minutách hry se Tottenham ujal vedení, když ze třiceti metrů skóroval z přímého kopu Paul Gascoigne. Zápas nakonec skončil 3-1 ve prospěch Tottenhamu a naděje na zisk druhého Doublu tak byly ukončeny.\n\nV září 1991 Arsenal zaplatil Crystalu Palace rekordních 2,5 milionu liber za přestup Iana Wrighta. Za sedm let jeho působení v klubu se stal nejlepším střelcem klubu. Jeho rekord později překonal Thierry Henry. V sezóně 1991-92 se Arsenal po dvaceti letech představil v Poháru mistrů evropských zemí. Evropské dobrodružství nedopadlo dobře. Ve druhém kole Arsenal podlehl Benfice a nedostal se tak do lukrativní skupinové fáze. Ze špatné sezóny se stala ještě horší. Kanonýři vypadli z FA Cupu ze slabým Wrexhamem. V lize nakonec skončil na čtvrtém místě. Zákaz startu anglických týmu v evropských soutěžích již dva roky neplatil. Přesto se Arsenal nedostal do Poháru UEFA, protože z Anglie se tam kvalifikoval pouze druhý a třetí tým.\n\nBěhem roku 1992 klub přivedl do svých řad dánského záložníka Johna Jensena, který zrovna s Dánskem vyhrál Euro 92. Jensem přispěl jedním gólem na vítězství ve finále proti Německu. Jensenův příchod se časově shodoval s přestupem Davida Rocastlea k obhájcům ligové prvenství z Leedsu United. Zhruba v tomto období změnil Graham svou taktiku. Začal se soustředit z větší části na obranu. Útočná fáze byla mnohem více závislá na brankách Iana Wrighta. Mezi lety 1986-87 a 1991-92 nastřílel Arsenal za sezónu v průměru 66 ligových gólů (v ročníku 1991-92 jich bylo 81), zatímco mezi lety 1992-93 a 1994-95 jich bylo 48. V ročníku 1992-93 dal pouze 40 branek a v první sezóně Premier League skončil na desátém místě. Jednalo se o nejmenší počet vstřelených branek v tomto ročníku. I přesto byl v listopadu krátce na prvním místě.\n\nArsenal byl v sezóně 1992-93 zakládajícím členem Premier League. Svůj první zápas v nově vzniklé soutěži však prohrál 4-2. V utkání s Norwichem City vedl na Highbury 2-0, ale ani to na výhru nestačilo. Norwich byl před sezónou pasován na jeden z týmů, který bude bojoval o záchranu. Ve skutečnosti se zapojil do boje o titul a skončil na konečném třetím místě. Arsenal, před sezónou jeden z favoritů na titul, dokončil ročník na desátém místě.\n\nPohárová forma klubu byla mnohem lepší než forma v lize. V ročníku 1992-93 se kanonýři stali prvním klubem, jemuž se podařilo získat tzv. pohárový Double (FA Cup a Ligový pohár). Ve finále Ligového poháru na Arsenal čekal Sheffield Wednesday. Sheffield Wednesday se ujal vedení 1-0. Díky brankám Paula Mersona a Stevea Morrowa Arsenal utkání zvrátil ve svůj prospěch. V semifinále FA Cupu porazil Arsenal Tottenham a pomstil tak svou porážku z roku 1991. Ve finálovém zápase na něj potom znovu čekal Sheffield Wednesday. První utkání skončilo nerozhodným výsledkem 1-1, a tak se finále opakovalo. Wright za Arsenal otevřel skóre, Chris Waddle poté vyrovnal. Utkání dospělo do prodloužení a stále to vypadalo, že branka nepadne. Ve 119. minutě trefil z rohu Andy Linighan a získal tak pro Arsenal FA Cup.\n\nV sezóně 1993-94 Arsenal získal svou druhou evropskou trofej. Ve finálovém utkání Poháru vítězů pohárů hraném v Kodani porazil 1-0 Parmu i přesto, že mu v kádru chybělo několik klíčových hráčů. John Jensen a Martin Keown byli zraněni a Ian Wright byl suspendován. Arsenal předvedl bezchybný defenzivní výkon a díky gólu Alana Smithe z 21. minuty se radoval z triumfu. Vítězství tohoto Poháru vítězů pohárů se později ukázalo jako poslední trofej, kterou Graham s klubem získal. Po skoro devíti letech ve funkci manažera byl v únoru následujícího roku Skot vyhozen. Důvodem bylo přijmutí úplatku za příchod Johna Jense. Jeho agent, Rune Hauge, mu za to zaplatil 425 000 liber.\n\nNěkolik týdnů před Grahamovým vyhazovem se Grahamovi podařilo do klubu přivést tři hráče. Prvním z nich byl Glenn Helder. Helder byl nizozemské křídlo, jenž přišlo z Vitesse Arnhem. Po více než rok byl stálým členem prvního týmu. Před jeho odchodem do NAC Bredy v říjnu 1997 ještě hostoval v Benfice Lisabon. Druhým hráčem, kterého stihl ještě Graham podepsat byl Chris Kiwomya. Kiwomya byl útočný záložník a přišel z Ipswich Town. V sedmnácti zápasech vstřelil tři góly. V roce 1998 přestoupil do Queens Park Rangers a za Arsenal už nikdy nehrál. John Hartson, 19letý velšský útočník, přišel do klubu z Lutonu Town. V prvním týmu nahradil zraněním sužovaného Alana Smithe, který o několik měsíců později ukončil kariéru.\n\nPozici manažera převzal do konce sezóny 1994-95 dosavadní asistent Stewart Houston. Arsenal dokončil ročník na dvanáctém místě, což je k roku 2013 nejhorší umístění v Premier League. V témže roce se Arsenalu povedl slavný comeback proti Liverpoolu. Po odehrání 74 minut byl stav na Highbury 0-0 a domácí hráli o deseti. Arsenal se dostal díky brance Dennise Bergkampa do vedení 1-0 a tento stav se mu ji v deseti lidem v poli podařilo udržet až do konce. Dále se znovu dostal do finále Poháru vítězů pohárů, kam se probojoval po kolosálním vítězstvím nad Sampdorií v semifinále. Skóre po obou zápasech bylo 5-5. O postupujícím tedy rozhodly penalty, kde Arsenal nezaváhal a postoupil do finále. Tam se střetnul s Realem Zaragoza. Za španělský tým skóroval Juan Esnáider a za Arsenal vyrovnával John Hartson. Za remízového stavu 1-1 by po prodloužení následovaly penalty, jenomže ve 120. minutě se z 37 metrů trefil Nayim a Real Zaragoza vyhrál. David Seaman, jenž se po semifinále stal hrdinou na jeho střelu nedokázal zareagovat a pouze si prsty škrtl o míč.\n\nV červnu 1995 se novým manažerem stal Bruce Rioch. Rioch se s Boltonem Wanderers dostal do finále Ligového poháru a zároveň se s ním probojoval do nejvyšší soutěže. Již jako manažer Arsenalu překonal anglický rekord, když za útočníka Interu Milán, Dennise Bergkampa, zaplatil 7,5 milionu liber. Po svém příchodu vytvořil Bergkamp s Ianem Wrightem novou útočnou dvojici. V ročníku 1995-96 se klub dostal do semifinále Ligového poháru a v lize skončil na pátém místě, čímž se kvalifikoval do Poháru UEFA. Riochova éra skončila ovšem náhle. V srpnu 1996, těsně před začátkem nového ligového ročníku, byl Rioch vyhozen poté, co měl s představenstvem spor ohledně financí na přestupy. Konflikt vyvolal v klubu nepříjemné zmatky. Kormidla se dočasně znovu ujal Stewart Houston. Na lavičce vydržel měsíc, a pak se ujal trénování v QPR. Několik zápasů byl na lavičce Arsenalu trenér mládeže Pat Rice. Na konci září již do klubu přišel nový manažer, Francouz Arsène Wenger.\n\nPod Wengerovým vedením se tým okamžitě zlepšil. V sezóně 1996-97 se s klubem umístil na třetím místě v lize. Postoupil tak do poháru UEFA. Druhé místo, jenž zaručovalo postup do Ligy mistrů mu uniklo o skóre. Wenger tým přestavěl a přivedl několik ve Spojeném království neznámých francouzských hráčů. Patrick Vieira byl do klubu přiveden na Wengerovo doporučení předtím než se oficiálně ujal funkce manažera. V létě 1997 ho doplnili další dva Francouzi - Nicolas Anelka a Emmanuel Petit. Spolu s nimi přišel do klubu ještě Holanďan Marc Overmars. Těmito hráči Wenger doplnil stávající „starou gardu“, která zahrnovala stávající hráče jako byli Adams, Dixon, Winterburn, Keown a Bould. Na pozici asistenta manažera ponechal Pata Ricea.\n\nNásledující ročník Wenger dosáhl prvního úspěchu. Stal se z něj první zahraniční trenér, jemuž se podařilo získat titul v anglické lize. Dále s klubem získal FA Cup a pro klub tedy získal druhý Double. Poté, co Arsenal v prosinci prohrál 3-1 doma s Blackurnem, to vypadalo, že o titul nebojuje. Nicméně se mu podařilo dohnat dvanáctibodové manko a předehnat Manchester United. Dne 3. května porazil Arsenal doma 4-0 Everton a zajistil si titul s dvojzápasovým předstihem. O několik dní později, 16. května, porazil ve finále FA Cupu 2-0 Newcastle United a zkompletoval tak Double. Před odchodem z klubu v létě 1998 se povedlo Ianu Wrightovi překonat rekord Cliffa Bastina v počtu vstřelených brankek za Arsenal. Dal jich celkem 185.\n\nOd roku 1998 následovalo několik neplodných let, přestože do klubu v roce 1998 přišel Fredrik Ljungberg a o rok později Thierry Henry. Několikrát se jim však ke trofeji podařilo přiblížit. Po většinu ročníku 1998-99 Arsenal vévodil tabulce, dokud nepodlehl 1-0 Leedsu United, čímž se před něj dostal Manchester United. V posledním kole sezóny Arsenal porazil Aston Villu, ale jelikož United zvítězili nad Tottenhamem, titul získali oni. Aby toho nebylo málo, Arsenal prohrál v posledním (od té doby se při remízovém stavu prodlužuje a v případě nutnosti následují penalty) opakovaném zápase semifinále FA Cupu s Manchesterem United. V základní hrací době neproměnil Dennis Bergkamp penaltu. V prodloužení pak Ryan Giggs po svém individuálním průniku vstřelil za United vítěznou branku. Návrat Arsenalu po sedmi letech do Ligy mistrů nebyl rovněž úspěšný, když se nedostal ze skupinové fáze.\n\nV ročníku 1999-2000 Arsenal opět skončil na druhém místě. O Arsenalu ale nelze říct, že by o titul bojoval. Na vítěze, Manchester United, ztratil propastných 18 bodů. V Lize mistrů zažil další slabou sezónu. Ve skupině skončil třetí a zajistil si tak místo v jarní části Poháru UEFA. Tam se probojoval do finále, kde na něj čekal Galatasaray. Zápas hraný v Kodani skončil 0-0 a dostal se až do prodloužení. Galatasaray poté, co Davor Šuker a Patrick Vieira neproměnili za Arsenal penalty, vyhrál Pohár UEFA.\n\nO rok později, v sezóně 2000-01, skončil Arsenal znovu na druhém místě. Tentokrát byl rozdíl mezi prvním Manchesterem United a druhým Arsenalem deset bodů. Do února to však vypadalo na těsný souboj. Tehdy však Arsenal podlehl United na Old Trafford 6-1 a klub dal přednost pohárům a Evropě. V semifinále FA Cupu se střetnul se Spurs, které porazil a ve finále na něj na Millennium Stadium v Cardiffu čekal Liverpool. Po většinu utkání byl Arsenal lepším mužstvem. Obránce Liverpoolu, Stéphane Henchoz, mu dokonce zabránil ve skórování rukou a nebyl nijak potrestán. Do vedení se i přesto dostal díky Ljungbergovi Arsenal. Na konci utkání se podařilo Michaelu Owenovi dvakrát skórovat a Livepool tím pádem vyhrál 2-1 a radoval se z triumfu. V Lize mistrů se Arsenal probojoval do čtvrtfinále poprvé od roku 1972. Zde podlehl Valencii kvůli pravidlu venkovních gólů.\n\nWenger byl v roce 2001 nucen přestavět svůj tým, jenž v roce 1998 vyhrál Double. Anelka, Overmars a Petit odešli za vysoké přestupové částky do španělských klubů. V obranné řadě zase hráči zestárli. Bould a Winterburn již klub opustili. Adams s Dixonem vydrželi před koncem kariéry ještě jednu sezónu. Na jejich místa Wenger přivedl Sola Campbella a Laurena. Z mládežnického týmu se do Áčka ještě probojoval Ashley Cole. Do zálohy Wenger přivedl Roberta Pirese. Do útoku přišel jeho krajan Sylvain Wiltord, zatímco Thierry Henry se adaptoval na anglický fotbal a stal se z něho jeden z nejlepších útočníků v Premier league.\n\nÚtok byl silnou stránkou Arsenalu. V sezóně 2001-02 se Arsenalu podařilo vyrovnat rekord, když získal svůj třetí Double. Kanonýrům se podařilo vstřelit branku v každém utkání v Premier league a ani v jednom venkovním zápase neprohrál. V únoru byl rozdíl mezi prvními čtyřmi 4 body a vypadalo to na těsný ligový souboj. Nicméně poté Arsenal v tabulce soupeřům odskočil. Povedlo se mu vyhrál 13 zápasů v řadě a nakonec získal titul o sedm bodů před druhým Liverpoolem. Titul získal již v předposledním zápase, ve kterém na Old Trafford porazil díky brance Wiltorda Manchester United 1-0. V předchozím víkendu porazil ještě ve finále FA Cupu díky gólům Raye Parloura a Freddieho Ljungberga Chelsea 2-0.\n\nV ročníku 2002-03 se z Arsenalu stal první klub po více jak dvaceti letech, jemuž se povedlo obhájit FA Cup. Ve finále porazil Southampton Piresovým gólem 1-0. Radost ze zisku FA Cupu byla pokažena skutečností, že jim těsně uniknula obhajoba mistrovského titulu. V průběhu sezóny měl Arsenal na pozdějšího vítěze, Manchester United, v jednu chvíli náskok osmi bodů. Ke konci sezóny však jejich forma postupně upadala. Zápas proti Boltonu Wanderers skončil remízou 2-2 poté, co Arsenal vedl 2-0. O týden později podlehl doma Leedsu United 3-2, čímž získali United titul.\n\nProhra s Leedsem byla po více jak jeden rok poslední prohrou Arsenalu v lize. Sezóna 2003-04 byla totiž pro Arsenal rekordní. Získal titul bez jediné porážky (26 výher, 12 remíz a 0 proher) s náskokem jedenácti bodů na druhou Chelsea. Stal se tak druhým klubem, jemuž se toto podařilo. Poprvé dokončil ligu bez prohry Preston North End v ročníku 1888-89. Soupeři Arsenalu o titul se mu pomstili v jiných soutěžích. Ve čtvrtfinále Ligy mistrů a FA Cupu Arsenal v po sobě jdoucích zápasech podlehl Chelsea, respektive Manchesteru United. Po těchto porážkách klub čelil potenciálnímu kolapsu celé sezóny. Nicméně v následujícím zápase přemohl Liverpool, přestože v utkání prohrával 1-0, a poté 2-1, díky hattricku Thierryho Henryho. Titul Arsenal vyhrál venkovní remízou 2-2 s Tottenhamem, čímž napodobil svůj úspěch z roku 1971.\n\nV následujícím ročníku, 2004-05, se Arsenalu titul obhájit nepodařilo. Na vítěze Chelsea ztratil 12 bodů. Kanonýrům se však podařilo prodloužit šňůru neporazitelnosti na 49 po sobě jdoucích ligových zápasů, což je anglický rekord. K vyrovnání rekordu došlo při dramatické výhře nad Middlesbrough 5-3 (krátce po začátku druhého poločasu Arsenal prohrával již 3-1). Před porážkou 2-0 na Old Trafford s Manchesterem United ještě Arsenal porazil v srpnu 2004 Blackburn Rovers 3-0. Neúspěch na Old Trafford bezpochyby ovlivnil formu týmu po zbytek sezóny. Z boje o titul se postupem času stala jednostranná záležitost a k náznaku dřívější formy došlo až v posledním kole, kdy Arsenal rozdrtil Everton 7-0. V Lize mistrů se Arsenalu sláva vyhnula znovu. V osmifinále byl vyřazen Bayernem Mnichov o celkovém skóre 3-2. Sezónu ale nedokončil s prázdnýma rukama. Podařilo se mu triumfovat v FA Cupu, čímž Arsenal získal tři FA Cupu ve čtyřech letech. V průběhu zápasu, který skončil bezbrankovou remízou 0-0, byl lepším týmem Manchester United. Po prodloužení následovaly penalty, v nichž Arsenal vyhrál 5-4.\n\nV létě 2005 klub oslabil odchod kapitána Patricka Vieiry do Juventusu. Sezóna 2005-06 byla pro Arsenal v domácích soutěžích zklamáním, když nebojoval ani o jednu domácí trofej. Špatná forma i přes některá působivá vítězství (5-0 nad Aston Villou a 7-0 nad Middlesbrough) znamenala, že po většinu času se Arsenal nacházel na pátém nebo horším místě a už to vypadalo na první neúčast v Lize mistrů od roku 1997. Nicméně Arsenal vyhrál poslední tři utkání. Zápas s Wiganem Athletic vyhrál 4-2. Bylo to poslední utkání v sezóně a poslední utkání hrané na Highbury. Tottenham Hotspur, jenž byl před posledním kole před Arsenalem, prohrál s West Hamem a to znamenalo, že se Arsenal dostal na konečné čtvrté místo, čímž si zajistil účast v dalším ročníku Ligy mistrů.\n\nNa rozdíl od své domácí formy byl Arsenal v Lize mistrů mnohem silnějším protivníkem. Poprvé v historii se probojoval do finále a stal se z něj první londýnský klub, kterému se to podařilo. Skupinu Arsenal vyhrál a nechal tak za sebou Ajax, FC Thun a pražskou Spartu. Ve venkovním utkání proti Spartě vstřelil Thierry Henry dvě branky, čímž se stal nejlepším klubovým střelcem. V osmifinále Arsenal vyřadil Real Madrid (stal se prvním britským týmem, jenž porazil Real na Santiago Bernabéu). V dalších kolech přemohl Juventus a Villarreal. Vytvořil také nový rekord v Lize mistrů, když nedostal gól v deseti zápasech. Ve finále hraném na Stade de France se Arsenal utkal s Barcelonou. Během prvního poločasu byl za faul na hranici pokutové území vyloučen brankář Arsenalu, Jens Lehmann, a zbytek zápasu tak Kanonýři dohrávali v deseti. I přesto se ujali vedení. V 37. minutě skóroval z přímého kopu hlavou Sol Campbell. Arsenal se zoufale snažil svůj náskok udržet, ale dva góly na konci zápasu od Samuela Eto'a a Juliana Bellettiho znamenaly výhru Barcelony 2-1.\n\nArsenal byl během 90. let a prvního desetiletí 21. století velmi úspěšným klubem, avšak kapacita Highbury činila kvůli Taylorově zprávě pro klub nedostatečných 38 500 diváků. Prakticky každý zápas byl vyprodaný a vedení nebylo schopné zvýšit příjem během jednotlivých ligových kol. Rozšíření stávající Highbury taktéž nebylo možné, a tak klub v roce 1999 odhalil plány na přesun na Ashburton Grove. Na nově zakoupeném pozemku byly nejdříve zbourány budovy a následně, v prosinci 2002, byla započata výstavba nového stadionu. Emirates Stadium byl otevřen v červenci 2006 a sezónu 2006-07 tak klub již odehrál na novém stánku.\n\nAklimatizace na nový stadion Arsenalu nějakou dobu trvala. V listopadu 2006 dokonce manažer Arsène Wenger připustil, že je nepravděpodobné, že jeho svěřenci budou i nadále v boji o titul. Pronásledován špatnou venkovní formou skončil Arsenal v ročníku se stejně body ale horším celkovým skóre než Liverpool na čtvrtém místě. Tým, který prohrál ve finále Ligového poháru s Chelsea 2-1, byl složen zejména z mladých hráčů. Ve zbylých soutěžích už Arsenal tak úspěšný nebyl. Z FA Cupu i z Ligy mistrů vypadl brzy. Sezóna 2006-07 byla přechodným obdobím. Arsenal prodal řadu klíčových hráčů. Klub opustili Ashley Cole, Sol Campbell, Lauren, Fredrik Ljungberg a hlavně nejlepší střelec Arsenalu a kapitán, Thierry Henry, jenž se připojil k Barceloně. Arsenal tak vstupoval do sezóny 2007-08 pouze se čtyřmi hráči, kteří byli součástí týmu, jenž v ročníku 2003-04 vyhrál titul. Pouze dva hráči hráli v základní sestavě. Jmenovitě Francesc Fàbregas a Gaël Clichy.\n\nArsenal začal sezónu silně. První porážku utrpěl až na začátku prosince. Dále se mu podařilo stanovit nový klubový rekord, když neprohrál ve 28 zápasech ve všech soutěžích v řadě. V novém roce Arsenal pokračoval na vítězné vlně. Emmanuel Adebayor se mezitím dostal do střelecké formy. Eduardo, hráč, který se pro klub začal stávat nepostradatelným, ovšem utrpěl děsivé zranění v utkání proti Birminghamu City hraném na St Andrews. Birmingham na konci zápasu vyrovnal na 2-2. Mužstvo tato situace zasáhla. Na jaře Arsenal klesal tabulkou nevyhnutelně dolů a sezónu dokončil na třetím místě. Malého úspěchu se klubu podařilo dosáhnout v pohárech. Z Ligy mistrů byl ve čtvrtfinále vyřazen Liverpoolem a z FA Cupu se poroučel po prohře s Manchesterem United. V Ligovém poháru byl klub úspěšnější. Potřetí v řadě se probojoval do semifinále, kde podlehl o celkovém skóre 6-2 Tottenhamu Hotspur. Šlo o první prohru v North London derby v téměř devíti letech. \n\nRočník 2008-09 začal pro Arsenal dobře. Ve druhé polovině září se ocitl na nejvyšší pozici. Poté však tým ztratil prvotní impuls a v listopadu třikrát prohrál. Navzdory výhrám nad Manchester United a Chelsea nebyl na začátku Vánoc mezi čtyřmi nejlepšími. Po Novém roce ztrácení bodů pokračovalo. Nakonec v polovině března předstihl Aston Villu a dostal se na čtvrté místo. Ročník Arsenal dokončil s náskokem devíti bodů na pátého. V FA Cupu se klub dostal do semifinále, kde podlehl Chelsea 2-1 v prvním zápase hraném v novém Wembley. V Lize mistrů Arsenal skončil ve skupinové fázi na druhém místě a v dalších kolech vyřadil AS Řím a Villarreal. Vyřazen byl v semifinále Manchesterem United o celkovém skóre 4-1.\nPřed začátkem sezóny 2009-10 byl Arsenal mnohými médii odepisován. Do Premier League však vstoupil výborně. Byla vytvořena nová útočná formace. O obranou fázi hry v záloze se staral Kamerunec Alex Song. Obranu vyztužil nově příchozí Thomas Vermaelen z Belgie. Na konci listopadu vypadaly po prohrách s Chelsea, Manchesterem United a Manchesterem City naděje na zisk titulu bídně. Nicméně Chelsea s Manchester United začali ztrácet body. Arsenal v průběhu prosince prožíval působivou sérii výher, a tak byly šance na titul v roce 2010 obnoveny. Z Ligového poháru však byli Kanonýři v prosinci vyřazeni. Ve čtvrtfinále je vyřadil Manchester City.\n\nPro sezónu 2009-10 byl Arsenal mnohými odborníky z boje o titul odepsán. Během období od 27. ledna do 10. února Arsenal čekala série těžkých zápasů. V řadě se totiž střetnul s Aston Villou, Manchesterem United, Chelsea, a Liverpoolem. Ještě předtím Kanonýři podlehli v FA Cupu 3-1 Stoke City. Následně remízovali s Aston Villou 0-0, na domácí půdě byli rozdrceni 3-1 Manchesterem United a na Chelsea prohráli 2-0, takže v té době na vedoucí Chelsea ztráceli již devět bodů. Znovu to tak vypadalo, že jejich šance na titul jsou nulové. Vzkříšení ovšem znovu přišlo. Chelsea podlehla 2-1 Evertonu, 4-2 Manchesteru City a remízovala 1-1 s Blackburnem Rovers. Mezitím ztrácel body i Manchester United. Remízoval 1-1 s Aston Villou a rovněž prohrál s Evertonem 3-1. Po prohře s Chelsea 7. února Arsenal zaznamenal úspěšnou sérii, když vyhrál všechny zápasy do 20. března. Aaron Ramsey však 27. února utrpěl hrůzostrašné zranění, které se velmi podobalo Eduardovu zranění z 23. února ze zápasu proti Birminghamu City. Tehdy utkání s Birminghamem City skončilo remízou 2-2 poté, co Gaël Clichy zavinil v nastaveném času penaltu, jenž James McFadden přetavil v branku. Kapitán William Gallas pak v slzách rozkopal reklamní panel. Proto byla zpochybňována křehká týmová mentalita. Zatímco v utkání proti Stoke City, kde došlo k Ramseyho zranění, Arsenal dokázal utkání vyhrát 3-1. Za remízového stavu dostal klub šanci kopat v 90. minutě pokutový kop, ze kterého se kapitán Francesc Fàbregas nemýlil a poslal hosty do vedení. O několik minut později ještě přidal pojišťovací gól obránce Thomas Vermaelen. Po 31 odehraných zápasech se Arsenal 25. března nacházel se 67 body na třetím místě. Dva body ztrácel na vedoucí Manchester United.\n\nPrvní utkání Arsenalu v jarní části Ligy mistrů příliš nevyšlo. V zápase proti Portu, hraném 17. února 2010 na Estádio do Dragão v Portu, se domácí nejprve v 11. minutě dostali do vedení. Łukasz Fabiański, jenž nastoupil v brance za zraněného Manuela Almuniu, si do sítě srazil centr Silvestra Varely, čímž se dostalo Porto do brzkého vedení 1-0. Nicméně v 18. minutě Sol Campbell, který nastoupil za Arsenal v Lize mistrů poprvé od finále v roce 2006, vyrovnal z rohu po nahrané hlavičce od Tomáše Rosického na 1-1. Gól vstřelený na půdě soupeře dával Arsenalu značnou výhodu. Avšak mezi Campbellem a Fabianskim vzniklo nedorozumění. Campbellovu přihrávku brankářovi vzal Fabianski v pokutovém území do rukou. Situace byla posouzena rozhodčím jako malá domů, a tak dostalo Porto výhodu zahrávání přímého kopu uvnitř pokutového území. Rúben Micael okamžitě rozehrál na Kolumbijce Falcaa, a jelikož obrana Arsenalu byla v té době dezorganizovaná, Porto tak vstřelilo snadnou branku. Utkání nakonec skončilo 2-1 pro Porto.\n\nV odvetném utkání hraném 9. března na Emirates Stadium se Arsenalu dařilo mnohem lépe. K postupu Arsenalu stačila výhra 1-0. Začátek utkání byl v jejich režii, když se v 10. a 25. minutě trefil Nicklas Bendtner. V 66. minutě Samir Nasri obehrál na pravé straně tři obránce a potom vstřelil gól na 3-1. O tři minuty později náskok Arsenalu ještě zvýšil v protiútoku Emmanuel Eboué, který obešel brankáře Heltona a poslal míč do prázdné branky. Skóre zápasu se ještě jednou měnilo v 90. minutě, kdy po penaltě završil výhru Arsenalu Nicklas Bendtner. Jednalo se o první Dánův hattrick mezi profesionály. Arsenal tedy přešel přes Porto o celkovém skóre 6-2 do čtvrtfinále Ligy mistrů. Je ironií, že Bendtner v předcházejícím zápase proti Burnley zahodil několik vyložených brankových příležitostí. Arsenal i přesto v utkání zvítězil 3-1. \n\nLos čtvrtfinále Ligy mistrů se konal 19. března 2010 a Arsenalu byla nalosována katalánská Barcelona. První utkání se konalo 31. března na Emirates Stadium. Poprvé od svého odchodu se na Emirates Stadium vrátil Thierry Henry, tentokrát jako soupeř Arsenalu. Odvetný zápas se hrál 6. dubna na Camp Nou. Pro Francesca Fàbregase to byl návrat zpět do Katalánska. Španěl zde totiž působil v mládežnických týmech Barcelony. Pokud by Arsenal dokázal přes Barcelonu postoupit dál, čekal by na něj v semifinále někdo z dvojice CSKA Moskva - Inter. První zápas na Emirates Stadium skončil zásluhou Thea Walcotta a Cesca Fàbregase remízou 2-2. Odvetný duel již pro Arsenal tak dobře nedopadl. Díky brance Nicklase Bendtnera se sice dostal do brzkého, ale čtyři góly z kopačky Lionela Messiho znamenaly výhru Barcelony 4-1. Celkové skóre z obou utkání bylo 6-3. Arsenal byl vyřazen a do dalšího kola postoupila Barcelona.\n\nLigovou sezónu Arsenal dokončil na třetím místě. Po patnácté v řadě se mu podařilo skončit mezi prvními pěti a po třinácté v řadě se kvalifikoval do Ligy mistrů. Rovněž se jednalo o pátou sezónu, kdy nevyhrál žádnou trofej. Nicméně toto období bylo považováno za mírné zklamání, protože v minulých sezónách se klubu podařilo získat pět z osmi možných trofejí (včetně dvou ročníků, kdy Arsenal vyhrál Double).\n\nPo většinu ročníku 2010-11 Arsenal podával dobré výkony a spolu s Manchesterem United bojoval o ligový titul. Důkazem jejich snahy je přesvědčivá výhra nad obhájci titulu Chelsea. V utkání hraném 27. prosince 2010 na Emirates Stadium Arsenal vyhrál poměrem 3-1. Kanonýři si dobrou formu udrželi i v následujících měsících, a tak manažer, Arsène Wenger, vyhrál cenu pro nejlepšího manažera Premier league za měsíc únor. Ve stejném období došlo ještě k dalším významným událostem. První z nich byla výhra v Lize mistrů nad Barcelonou 2-1. Druhou událostí byla remíza 4-4 s Newcastelem. Zápas je považován za jeden z nejbizarnějších a zároveň nejúžasnějších zápasů v éře Premier league. Arsenal se probojoval do finále Ligového poháru a měl tak příležitost ukončit dlouholeté čekání na trofej. V zápase proti Birminghamu City nicméně prohrál 2-1, čímž pokazil svou šanci na zisk trofeje. Po této ostudě na klub čekalo odvetné utkání Ligy mistrů proti Barceloně. Zápas hraný na Nou Campu Arsenal prohrál 3-1 a vypadl tak ze soutěže s budoucím šampionem. V FA cupu byl klub vyřazen ve čtvrtfinále Manchesterem United. Šance kanonýrů na zisk titulu byla ukončena venkovní prohrou s Boltonem v dubnu 2011 po sérii několika nevydařených zápasech. Po prohrách se Stoke a s Aston Villou nakonec Arsenal dokončil sezónu na čtvrtém místě, což vzhledem k tomu, že zisk titulu byl jeho hlavním cílem, byl neúspěch.\n\nSezóna 2011-12 byla pro Arsenal započata 13. srpna 2011 utkáním proti Newcastlu United. Klub se zrovna nacházel uprostřed dvou přestupový ság týkajících se jeho nejlepších hráčů. Fabregas a Nasri nakonec Arsenal opustili. Zápas skončil nerozhodným výsledkem 0-0 a ani jeden z výše zmíněných hráčů nefiguroval v soupisce. Nicméně tým se sebral a v prvním zápase předkola Ligy mistrů pokořil italské Udinese 1-0.\n\nDne 15. srpna 2011 přestoupil Francesc Fabregas za odhadovanou částku 35 milionů liber do Barcelony. O 9 dní později, 24. srpna 2011, odešel Samir Nasri do Manchesteru City. Tímto byly přestupové ságy ukončeny. Nasri ještě stihl odehrát zápas proti Liverpoolu hraný 21. srpna, který Arsenal prohrál 2-0. Po tomto výsledku se nacházel na čtrnácté pozici s jednou remízou a jednou prohrou. I přesto se mu podařilo kvalifikovat do skupinové fáze Ligy mistrů. Jednalo se již o čtrnáctou účast v řadě. Jedinému anglickému klubu, jemuž se podařilo něco podobného, je Manchester United. S několika zraněnými a suspendovanými hráči to již s Arsenalem vypadalo pochmurně. Špatné období je symbolizováno prohrou 8-2 na Old Trafford proti Manchesteru United. Klub byl po této prohře odepsán z boje o titul. Někteří fanoušci dokonce požadovali vyhazov manažera Arsèna Wengera.\n\nPo zahanbující porážce na Old Trafford Arsenal přivedl do svých řad několik nových tváří. Konkrétně přišel Per Mertesacker, Mikel Arteta, André Santos a Josi Benajun. Výsledky se začaly zlepšovat. V lize Arsenal vyhrál nad nováčkem soutěže Swansea City a v Lize mistrů venku remízoval s Borussií Dortmund. Následovaly výhry nad Shrewsbury Town v Ligovém poháru, Boltonem Wanderers v lize a Olympiakosem Pireus v Lize mistrů. Lepší výsledky zlepšily morálku týmu a klub začal stoupat tabulkou vzhůru.\n\nNavzdory prohře v prvním North London Derby v sezóně proti Tottenhamu klub pokračoval v získávání bodů a 23. října 2011 byl na sedmém místě v ligové tabulce. O týden později Arsenal navázal na svou dobrou formu, když přehrál Chelsea na Stamford Bridge 5-3. Robin van Persie vstřelil hattrick.\n\nDne 9. ledna 2012 přišel do klubu na hostování z New York Red Bulls nejlepší střelec v historii Arsenalu, Thierry Henry. Henry hned ve svém prvním utkání proti Leedsu United v FA Cupu vstřelil vítězný gól. Nicméně radost z toho, že je Henry zpět, netrvala dlouho. Poté, co vsítil vítězný gól na 2-1 proti Sunderlandu v lize následovala šokující porážka v Lize mistrů od AC Milán. Jednalo se o Henryho poslední zápas a Arsenal prohrál 4-0. Klub byl rovněž vyřazen z FA Cupu. V pátém kole podlehl Sunderlandu 2-0.\n\nNavzdory těmto selháním se Arsenalu podařilo sezónu dokončit pozitivně. Odvetné utkání proti AC Milán vyhrál 3-0, čímž ho málem vyřadil. Druhé North London Derby hrané na Emirates Stadium vyhrál 5-2 a v ligové tabulce se umístil na konečném třetím místě.\n\nNa počátku ligového ročníku 2012-13 se objevily spekulace o možném odchodu útočníka Robina van Persieho. Dne 4. července 2012 prohlásil, že svůj kontrakt s klubem neprodlouží. Při nastalé situaci přivedl Wenger do týmu dva útočníky, Oliviera Girouda z Montpellier a Lukase Podolského z Kolína nad Rýnem. Když byl dokončen přestup van Persieho do Manchesteru United, Wenger přivedl do klubu záložníka Santiho Cazorlu. Arsenal začal sezónu slibně. Avšak poté přišel herní výpadek, jenž znamenal celkové čtvrté místo v lize. V lize mistrů klub vypadl v osmifinále s Bayernem Mnichov díky pravidlu o gólech vstřelených na hřištích soupeřů o celkovém skóre 3-3. V FA Cupu se mu nedařilo o nic lépe. Vypadl v pátém kole po domácí prohře s Blackburnem Rovers.\n\n\n"}
{"id": "929856", "url": "https://cs.wikipedia.org/wiki?curid=929856", "title": "Pat Halcox", "text": "Pat Halcox\n\nPat Halcox celým jménem Patrick John Halcox (18. března 1930 − 4. února 2013) byl britský jazzový trumpetista. Nejprve hrál na pozoun a po přechodu k trubce hrál s různými lokálními skupinami. Později se stal členem souboru pozounisty Chrise Barbera, se kterým hrál následujících čtyřiapadesát let. Z jeho kapely odešel v roce 2008. Zemřel v únoru 2013 ve svých dvaaosmdesáti letech.\n"}
{"id": "929857", "url": "https://cs.wikipedia.org/wiki?curid=929857", "title": "Jimmy Hastings", "text": "Jimmy Hastings\n\nJimmy Hastings (rodným jménem James Brian Gordon Hastings; * 12. května 1938 Aberdeen, Skotsko) je britský saxofonista, flétnista a klarinetista. Spolupracoval s různými skupinami spjatými s canterburskou scénou, například Soft Machine (\"Fourth\", 1971), Hatfield and the North (\"The Rotters' Club\", 1975) nebo National Health (\"National Health\", 1977 a další). Spolu se svým bratrem Pye Hastingsem stál u zrodu skupiny Caravan a hrál na jejích albech \"Caravan\" (1968), \"If I Could Do It All Over Again, I'd Do It All Over You\" (1970), \"In the Land of Grey and Pink\" (1971), \"Waterloo Lily\" (1972), \"For Girls Who Grow Plump in the Night\" (1973), \"Cunning Stunts\" (1975), \"Blind Dog at St. Dunstans\" (1976), \"Cool Water\" (1994), \"The Battle of Hastings\" (1995) a \"The Unauthorized Breakfast Item\" (2003).\n\nKoncem sedmdesátých let spolupracoval také s jazzovým klavíristou Michaelem Garrickem.\n"}
{"id": "929859", "url": "https://cs.wikipedia.org/wiki?curid=929859", "title": "For Girls Who Grow Plump in the Night", "text": "For Girls Who Grow Plump in the Night\n\nFor Girls Who Grow Plump in the Night je páté studiové album britské progresivní rockové skupiny Caravan, vydané v říjnu 1973 u vydavatelství Deram Records. Nahrávání probíhalo dříve v tomto roce ve studiích Tolling Park Studios, Chipping Norton Recording Studios a Decca Studios v Londýně a jeho producentem byl Dave Hitchcock. Spící těhotná dívka, jež je zobrazená na obalu alba, měla původně být nahá, ale vedení společnosti Decca Records to zakázalo.\n\n"}
{"id": "929860", "url": "https://cs.wikipedia.org/wiki?curid=929860", "title": "Tamara Pressová", "text": "Tamara Pressová\n\nTamara Pressová (* 10. května 1937 Charkov) je bývalá sovětská atletka, trojnásobná olympijská vítězka.\nJejím prvním mezinárodním úspěchem byl zisk zlaté medaile v hodu diskem a stříbrné medaile ve vrhu koulí na mistrovství Evropy ve Stockholmu v roce 1958. O dva roky později na olympiádě v Římě v roce 1960 vyhrála soutěž koulařek a vybojovala stříbrnou medaili v hodu diskem.\nObě vrhačské disciplíny vyhrála na evropském šampionátu v Bělehradu v roce 1962 i na olympiádě v Tokiu v roce 1964.\n\nCelkem šestkrát vylepšila světový rekord ve vrhu koulí – z výkonu 17,52 m v roce 1959 až na 18,59 m v roce 1965. Rovněž šestkrát vytvořila světový rekord v hodu diskem. První její rekord v roce 1960 měl hodnotu 57,15 m, poslední šestý 59,70 m pochází z roku 1965.\nPo zavedení sextestů u vrcholových atletek Tamara Pressová, stejně jako její sestra Irina, ukončila závodní kariéru.\n\n"}
{"id": "929861", "url": "https://cs.wikipedia.org/wiki?curid=929861", "title": "Levan Žoržolijani", "text": "Levan Žoržolijani\n\nLevan Žoržolijani (: , (ISO 9984: Levan Žoržoliani)) v gruzii známější jako Lomer Žoržolijani (: , (ISO 9984: Lomer Žoržoliani)) (* 20. ledna 1988 Mestia, Sovětský svaz) je bývalý gruzínský zápasník–judista a sambista svanského původu.\n\nS judem začínal v Tbilisi pod vedením Gurama Modebadzeho. V gruzínské seniorské reprezentaci se prosazoval do roku 2007 a na mistrovství světa v Riu v témže roce se pátým místem kvalifikoval na olympijské hry v Pekingu. V Pekingu se prezentoval v dobré formě. Ve druhém kole nestačil na Ázerbájdžánce Movluda Miralijeva, ale přes opravy se dostal do souboje o třetí místo, ve kterém vyzval Nizozemce Henka Grola. Od začátku zápasu na svého soupeře nestačil a po prohře na body (yuko) obsadil páté místo.\n\nV roce 2010 se zněmani pravidel ho zlákali reprezentační trenéři do příbuzného sportu sambo, ve kterém je dvojnásobným vícemistrem světa. V nové judistické kariéře mu pomohl tehdy příchozí rakouský trenér Peter Seisenbacher. V roce 2012 se zlepšenými výkony kvalifikoval na olympijské hry v Londýně a v interní nominaci porazil olympijského vítěze Irakli Cirekidzeho. Do Londýna však nepřijel v optimální formě, ve druhém kole nestačil v boji o úchop na Ázerbájdžánce Elmara Gasimova. Po odchodu Seisenbachera od gruzínské reprezentace v dalších letech postupně vypadl z reprezentace. Důvodem byla údajně ztráta motivace a zhoršená životospráva.\n\nLevan Žoržolijani byl urostlý judista (sambista) s nestandartním pravým úchopem. Jeho osobní technikou byla uči-mata, tai-otoši.\n\n\n"}
{"id": "929862", "url": "https://cs.wikipedia.org/wiki?curid=929862", "title": "Tommy Whittle", "text": "Tommy Whittle\n\nTommy Whittle (13. října 1926 Grangemouth, Skotsko − 13. října 2013) byl britský jazzový saxofonista. Ve svých dvanácti letech začal hrát na klarinet a když byl o rok starší, přešel k tenorsaxofonu. V letech 1946−1952 působil v kapele pozounisty Teda Heatha a spolupracoval i s dalšími hudebníky, mezi které patří Ronnie Scott nebo Kenny Wheeler. V roce 1973 hrál v jedné skladbě z alba \"For Girls Who Grow Plump in the Night\" britské progresivní rockové skupiny Caravan. Jeho manželkou byla zpěvačka Barbara Jay. Zemřel na v důsledku zápalu plic v den svých sedmaosmdesátých narozenin.\n"}
{"id": "929863", "url": "https://cs.wikipedia.org/wiki?curid=929863", "title": "Geoff Richardson", "text": "Geoff Richardson\n\nJméno a příjmení Geoff Richardson nosí více osobností:\n\n"}
{"id": "929865", "url": "https://cs.wikipedia.org/wiki?curid=929865", "title": "Josef Glaßner", "text": "Josef Glaßner\n\nJosef Glaßner (1810 Opava – 1890) byl rakouský politik, v letech 1862–1864 starosta Znojma.\n\nNarodil se v Opavě v rodině majitele čokoládovny \"Chocolade-& Candite- Fabrik Gebrüder Glaßner\" Martina Glaßnera a jeho ženy Juliany, rozené Rieker. Firmu později Josef zdědil a její sídlo přenesl z Dačic do Znojma. Zároveň došlo k přejmenování na \"Chocolade-& Candite- Fabrik J. F. Glaßner\". Protože neměl mužské potomky, prodal firmu v roce 1886 Alexandru Pockovi, otci stejnojmenného znojemského malíře.\n\nDo znojemské politiky se zapojil v roce 1861. O rok později byl zvolen starostou Znojma, kterým zůstal až do roku 1864. V letech 1867–1885 znovu zasedal v obecním výboru. V roce 1870 stál jako člen obecního výboru u zrodu Německého občanského spolku (\"Deutscher Bürgerverein\"), obdoby českého sdružení Beseda znojemská.\n\nZ prvního manželství má dvě dcery – Josefu (nar. 1848) a Julii (nar. 1851). Podruhé se oženil 5. května 1857 s Antonií Annou Krausovou, s níž měl také dvě dcery – Marii Antonii (nar. 1858) a Stefanii Antonii (nar. 1860).\n"}
{"id": "929866", "url": "https://cs.wikipedia.org/wiki?curid=929866", "title": "Geoff Richardson (hudebník)", "text": "Geoff Richardson (hudebník)\n\nPeter Geoffrey Richardson (* 15. července 1950 Hinckley) je britský violista a multiinstrumentalista. V roce 1972 krátce působil ve skupině Spirogyra. V letech 1972-1978, 1980-1981, 1995-1996 a od roku 1997 dodnes působí ve skupině Caravan. Později působil ve skupině Penguin Cafe Orchestra a hrál například s Murrayem Headem, Kevinem Ayersem, Bobem Geldofem a mnoha dalšími.\n"}
{"id": "929868", "url": "https://cs.wikipedia.org/wiki?curid=929868", "title": "Pyle", "text": "Pyle\n\nPříjmení Pyle nosí více osobností:\n\n"}
{"id": "929870", "url": "https://cs.wikipedia.org/wiki?curid=929870", "title": "Bryknarové z Brukštejna", "text": "Bryknarové z Brukštejna\n\nBryknarové z Brukštejna byl německý rod žijící od 15. století v Čechách. \n\nBryknarové se dostali do historického povědomí až v 16. století. V roce 1520 je připomínán Hanuš Bryknar se svými syny Albrechtem, Arnoštem a Jindřichem. Taktéž je připomínán jeho příbuzný Mikuláš, který ten rok získal tvrz, dvůr a ves Podviní a také Libeň. V roce 1545 získal Albrecht Libeň a Holešovice a ještě přikoupil Vysočany, Kobylisy, Dolní Chabry, Čimice, Střížkov, Klecany a Brázdim. Albrecht nechal na Libni postavit pivovar, palírnu, hamr a pravděpodobně to byl on, kdo zde nechal na místě staré gotické tvrze vystavět renesanční zámek. Albrecht zastával úřad královského prokurátora a rady. Zemřel v roce 1590 a jeho statky pak zdědili jeho synové Jiří a Albrecht. Jiří držel statek Sluhy u Prahy. Oba zemřeli koncem 17. století a s nimi vymřel celý tento rod. \n\n"}
{"id": "929871", "url": "https://cs.wikipedia.org/wiki?curid=929871", "title": "Johannes Joachim Degenhardt", "text": "Johannes Joachim Degenhardt\n\nJohannes Joachim kardinál Degenhardt (31. ledna 1926 Schwelm – 25. července 2002 Paderborn) byl německý římskokatolický kněz, arcibiskup Paderbornu a kardinál.\nStudoval filozofii a teologii v seminářích v Paderbornu a Mnichově, kněžské svěcení přijal 6. srpna 1952. Pokračoval ve studiu, získal doktorát teologie. Působil jako prefekt teologického semináře v Paderbornu, vedl pastoraci mezi studenty.\n\nV březnu 1968 byl jmenován pomocným biskupem v Paderbornu, biskupské svěcení přijal 1. května téhož roku. V červenci 1973 se stal generálním vikářem arcidiecéze, 4. dubna 1974 ho papež Pavel VI. jmenoval arcibiskupem Paderbornu. V této funkci působil více než 25 let, v rámci německého episkopátu vedl komisi pro ekumenismus.\n\nPři konzistoři v únoru 2001 ho papež Jan Pavel II. jmenoval kardinálem. V létě následujícího roku zemřel na srdeční záchvat. Jeho nástupcem na arcibiskupském stolci se stal dosavadní pomocný biskup Hans Josef Becker.\n\n"}
{"id": "929874", "url": "https://cs.wikipedia.org/wiki?curid=929874", "title": "Janusz Wojnarowicz", "text": "Janusz Wojnarowicz\n\nJanusz Wojnarowicz (* 14. dubna 1980 Tychy) je bývalý polský zápasník–judista.\n\nS judem začal v 15 letech v Katovicích na policejní střední škole. Vrcholově se připravoval se v hornickém klubu Czarni v Bytůni. V polské seniorské reprezentaci se pohyboval od roku 1999. Patřil k nejmohutnějším těžkým vahám v Evropě. Jeho váha sahala v některém období k 200 kg. Od roku 2001 převzal od Rafała Kubackého pozici reprezentační jedničky v těžké váze. V roce 2004 krátce o svoji pozici přišel na úkor Grzegorze Eitela a nebyl nominován na olympijské hry v Athénách. V roce 2008 si pozici udržel a startoval na olympijských hrách v Pekingu, kde vypadl ve druhém kole v prodloužení z Uzbekem Abdullo Tangrievem. V roce 2012 se přímo kvalifikoval na olympijské hry v Londýně, ale olympijský los mu nepřál. V úvodním kole nestačil na Francouze Teddy Rinera. Sportovní kariéru ukončil v roce 2013.\n\n\n"}
{"id": "929877", "url": "https://cs.wikipedia.org/wiki?curid=929877", "title": "Anton Glasner", "text": "Anton Glasner\n\nAnton Glasner (1802 Pohořelice – 5. února 1871) byl rakouský politik, poslanec Moravského zemského sněmu a v letech 1857–1862 starosta Znojma.\n\nNarodil se v Pohořelicích do rodiny obchodníka Vinzenze Glasnera a jeho ženy Vinzenzie, rozené Lerb. Pracoval jako pojišťovací živnostník. Od roku 1839 stál v čele městské spořitelny.\n\nV roce 1848 zastupoval Znojmo, stejně jako jeho předchůdce ve funkci starosty Anton Buchberger, v prozatímním zastoupení královských měst v Moravském stavovském sněmu. Do místní politiky vstoupil se zřízením místních samospráv v roce 1850, kdy se stal členem obecního výboru i obecním radním. Členem výboru byl až do roku 1864, radním do roku 1857, kdy nahradil Antona Buchbergera ve funkci starosty Znojma. Tím byl zvolen ještě jednou v roce 1861. V roce 1862 na tuto funkci kvůli výkonu poslaneckého mandátu rezignoval. V roce 1868 stál u zrodu Politického spolku liberálů ve Znojmě.\n\nV letech 1861–1866 byl za kurii městských obcí členem Moravského zemského sněmu.\n\nV roce 1832 se oženil s Marií Piwetz, s níž měl 6 dětí – Antona (nar. 1832), Marii Antonii (nar. 1834), Marii (nar. 1835), Philippinu (nar. 1836), Vinzenzii (nar. 1837) a Annu Marii (nar. 1838).\n"}
{"id": "929881", "url": "https://cs.wikipedia.org/wiki?curid=929881", "title": "Koko", "text": "Koko\n\nKoko je ženské křestní jméno indiánského původu. Pochází z kmene Blackfootů a znamená \"noc\".\n\n\n"}
{"id": "929883", "url": "https://cs.wikipedia.org/wiki?curid=929883", "title": "Sandra Perkovićová", "text": "Sandra Perkovićová\n\nSandra Perković (* 21. června 1990 Záhřeb) je chorvatská atletka, dvojnásobná olympijská vítězka a mistryně světa, pětinásobná mistryně Evropy v hodu diskem.\n\nJe členkou atletického klubu Dinamo-Zrinjevac v Záhřebu a držitelkou držitelkou chorvatského seniorského rekordu. 28. července 2010 zvítězila na Mistrovství Evropy v Barceloně, když posledním hodem, jako nejmladší finalistka, hodila 64,67 metru. Je několikanásobnou mistryní Chorvatska ve hodu diskem a vrhu koulí.\n\nV letech 2012 až 2014 se stala postupně olympijskou vítězkou, mistryní světa a opět mistryní Evropy v hodu diskem. Po stříbrném stupínku v soutěži diskařek na světovém šampionátu v Pekingu v roce 2015 následovalo opět vítězství na olympiádě v Rio de Janeiro v roce 2016 a na světovém šampionátu v Londýně o rok později.\n\nV srpnu 2018 obhájila titul mistryně Evropy v hodu diskem.\n"}
{"id": "929884", "url": "https://cs.wikipedia.org/wiki?curid=929884", "title": "Anton Buchberger", "text": "Anton Buchberger\n\nAnton Buchberger (16. srpna 1792 Znojmo – 11. ledna 1880 Znojmo) byl rakouský politik, poslanec Moravského zemského sněmu a v letech 1850–1857 první starosta Znojma.\n\nNarodil se ve Znojmě v rodině koželuha Antona Buchbergera a jeho ženy Anny, rozené Wuschkan. Navštěvoval znojemské gymnázium, kde byl jeho spolužákem spisovatel Karl Postl známý pod pseudonymem Charles Sealsfield. Původně byl určen pro duchovní dráhu, ale pak musel převzít otcovo řemeslo. Aby ho mohl převzít, musel podle tehdejších předpisů na vandr. Při něm navštívil dnešní Německo, Švýcarsko, Itálii a Belgii. V roce 1818 otcovu dílnu převzal.\n\nV roce 1839 se stal členem obecního výboru a v roce 1845 1. reprezentantem obecního výboru. V roce 1848 zastupoval Znojmo, stejně jako jeho nástupce ve funkci starosty Anton Glasner, v prozatímním zastoupení královských měst na stavovském Moravském zemském sněmu. V letech 1848–1849 byl potom poslancem voleného Moravského zemského sněmu. Nastoupil sem po zemských volbách roku 1848 za kurii městskou, obvod Znojmo.\n\nV roce 1850 došlo ke zřízení místních samospráv. Starostou Znojma byl zvolen Johann Elsinger, který ale funkci pro vysoký věk odmítl, a tak byl až ve třetím kole volby zvolen prvním starostou Znojma Anton Buchberger. Ve funkci inicioval vznik Znojemské spořitelny v roce 1855. Rezignoval v roce 1857. Předtím v roce 1855 obdržel zlatý záslužný kříž.\n\nOženil se s Katharinou Poitram, s níž měl osm dětí – Annu (nar. 1838), Katharinu Franzisku (nar. 1839), Franze (nar. 1840), Marii Magdalenu (nar. 1841), Josefu Koletu (nar. 1844), Aloise (nar. 1847, jeho manželkou se později stala Theresia Brantner, dcera dalšího znojemského starosty Johanna Brantnera), další dceru (nar. 1849) a Franze Xavera Josefa (nar. 1854).\n"}
{"id": "929885", "url": "https://cs.wikipedia.org/wiki?curid=929885", "title": "Vekslák", "text": "Vekslák\n\nVekslák je slangové označení člověka, který se v socialistickém Československu věnoval nelegálnímu prodeji cizích měn (valut) nebo bonů, jimiž bylo možné nakupovat zahraniční zboží v prodejnách Tuzex. Z veksláků vzniklo po roce 1989 spousta podnikatelů. Samotné slovo \"veksl\" pochází z německého \"der Wechsel\", směna. \n\nVeksláci si dokázali běžně vydělat i mnohem více než desetinásobek průměrné měsíční mzdy. Jejich podnikání bylo ovšem v tehdejší době trestné, hrozily jim trestné činy porušování předpisů o oběhu zboží ve styku s cizinou (§ 124 tr. zák.) nebo ohrožení devizového hospodářství (§ 146 tr. zák.). Postihu za trestný čin příživnictví se bránili tím, že oficiálně byli zaměstnáni např. jako noční hlídači. I přes tento fakt byli systémem vesměs tolerováni. \n\nKulturní fenomén veksláctví se odrazil i v dobové populární kultuře, např. filmu \"Bony a klid\".\n"}
{"id": "929887", "url": "https://cs.wikipedia.org/wiki?curid=929887", "title": "Římskokatolická farnost Dubnice", "text": "Římskokatolická farnost Dubnice\n\nŘímskokatolická farnost Dubnice pod Ralskem (něm. \"Hennersdorf\") je územní společenství římských katolíků v Dubnici a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nV roce 1363 je v Dubnici uváděna plebánie, která zanikla za husitských válek. Od roku 1789 je uváděna lokální duchovní správa (lokálie) ze Stráže pod Ralskem. Od roku 1858 byla lokálie povýšena na samostatnou farnost. Farní kostel Narození Panny Marie byl vybudován v dnešní podobě v letech 1699-1702. Ve 2. polovině 20. století přestala být farnost obsazována trvale sídlícím knězem a začala být spravována excurrendo z Mimoně.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "929888", "url": "https://cs.wikipedia.org/wiki?curid=929888", "title": "Marius Paškevičius", "text": "Marius Paškevičius\n\nMarius Paškevičius, (* 31. října 1979 v Ukmergė, Sovětský svaz) je litevský zápasník – judista a sambista.\n\nZačínal jako většina Litevců nejprve se sambem v 9 letech v rodné Ukmergė pod vedením Rimase Lenartavičiuse a Zenonase Vencevičiuse. Judu se věnoval od 13 let, v době, kdy soutěže v sambu neměly dobrou organizaci. Později v judistické reprezentaci trénoval pod vedením Petrase Vinciūnase. V roce 2000 měl výborný vstup do olympijské roku. Nejprve překvapil druhým místem na moskevském turnaji aby za týden vyhrál turnaj světového poháru v bulharské Sofii. Za body z těchto turnajů si předčasně zajistil účast na olympijských hrách v Sydney. Formu však do olympijských her neudržel a skončil ve druhém kole. V dalších letech dosahoval v polotěžké váze nevýrazných výsledků a v roce 2004 se na olympijské hry v Athénách nekvalifikoval. V roce 2007 změnil váhovou kategorii na těžkou, ale nestihl nasbírat dostatečný počet bodů pro kvalifikaci na olympijské hry v Pekingu. V nejtěžší váze se však postupně začal prosazovat až na stupně vítězů, především po technické stránce vyzrál. V roce 2012 si kvalifikaci na olympijské hry v Londýně pohlídal, ale jeho vystoupení skončilo podobně jako před 12 lety ve druhém kole. Neúspěch na olympijských hrách ho motivoval k další práci, ale přímý postup na olympijské hry v Riu v roce 2016 nevybojoval. Nakonec přišel i o možnost kvalifikovat se na základě kontinentální kvóty, které obsadila jeho krajanka Santa Pakenysová.\n\n\n"}
{"id": "929892", "url": "https://cs.wikipedia.org/wiki?curid=929892", "title": "Eleonora Anglická (1269)", "text": "Eleonora Anglická (1269)\n\nEleonora Anglická ( \"Eleanor of England\", \"Aliénor d'Angleterre\"; 18. června 1264/1269, hrad Windsor – 12. října 1298, Gent) byla hraběnka z Baru.\n\nNarodila se roku 1264 či 1269 jako jedna z mnoha dcer anglického krále Eduarda I. a Eleonory Kastilské. 15. srpna 1290 se v zastoupení ve Westminsterském opatství provdala za aragonského krále Alfonse III. Manželství nebylo naplněno, Alfons v létě následujícího roku zemřel. 20. září 1293 byla Eleonora znovu provdána. V Bristolu se stala manželkou hraběte Jindřicha z Baru. Zemřela po třech porodech v říjnu 1298 a byla pohřbena ve Westminsterském opatství.\n\n"}
{"id": "929893", "url": "https://cs.wikipedia.org/wiki?curid=929893", "title": "Římskokatolická farnost Tuhaň", "text": "Římskokatolická farnost Tuhaň\n\nŘímskokatolická farnost Tuhaň (něm \"Tuhan\") je územní společenství římských katolíků v Tuháni a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní zmínka o farním kostele v Tuhani je z roku 1352. Farnost zanikla za husitských válek a její obce byly přifařeny k Doksům. V roce 1724 byla farnost obnovena. Ve 20. století začala farnost být administrována z Dubé, a ve 2. dekádě 20. století je spolu s Dubou administrována (in spiritualibus) z Jestřebí. Materiálním správcem farnosti je jáhen, který sídlí na faře v Dubé.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "929895", "url": "https://cs.wikipedia.org/wiki?curid=929895", "title": "Diskotéka pro starší a pokročilé", "text": "Diskotéka pro starší a pokročilé\n\nDiskotéka pro starší a pokročilé byl hudební pořad Československé televize, který byl premiérově vysílán v 80. letech 20. století. Svým zaměřením na písně staré 10 – 50 let nepřímo navazovala na pořad Písničky z babiččiny krabičky.\n\nPrůvodcem pořadu byl Karel Štědrý, který měl na začátku pořadu stálou uvítací řeč: \"„Vítám všechny milovníky hudby a tance bez rozdílu věku. Ať je vám hodně nebo málo, zapomeňte na rok narození a připojte se ke střední generaci, které se líbí dechovka stejně jako jazz, hudba z filmů nebo country. Po Pionýrské vlaštovce, Studiu Kamarád a Televizním klubu mladých je tu konečně pořad pro dospěláky, a ten má název Diskotéka pro starší a pokročilé.“\"\n\nOproti jiným obdobným pořadům bylo pro tento typické, že v něm fungoval taneční parket a živá hudba - zpravidla \"Orchestr Karla Vlacha\", \"Orchestr Václava Hybše\", \"sbor Lubomíra Pánka\" nebo \"Orchestr Československé televize\" (ten pod vedením Mirko Krebse). Taneční složku obstarávala např. taneční skupiny \"Styl\". Zpěvu se ujímali tehdy už spíše bývalí populární zpěváci – například Yvetta Simonová, Milan Chladil, Jiří Štědroň, Vlasta Kahovcová, Eva Pilarová nebo Karel Hála. Interpretované písně pak byly spojeny do přibližně osmi-, až desetiminutových bloků a v mezihře komentovány moderátorem.\n\nBylo natočeno okolo dvaceti dílů, každý z nich byl nějak tematicky zaměřen, například:\n\nNěkteré díly byly znovu odvysílány o letních prázdninách 1995, i po roce 2000 se několik dílů dočkalo ojedinělé reprízy. V roce 1987 bylo vydáno i LP.\n\n"}
{"id": "929896", "url": "https://cs.wikipedia.org/wiki?curid=929896", "title": "Sniper: Ghost Warrior 2", "text": "Sniper: Ghost Warrior 2\n\nSniper: Ghost Warrior 2 je stealth akce od polského studia a vydavatele her City Interactive.\n\nHráč se ujímá role kapitána Coleho Andersona a v průběhu tří aktů navštíví Filipíny, Sarajevo v roce 1993 a Tibet.\n\nK dispozici máte\n\nHra obsahuje tři obtížnosti\n\nZdraví lze doplnit do plna pomocí lékárniček, jež lze až dvě mít u sebe. Samotné zdraví je rozděleno do tří clusterů. V případě úmrtí můžete načítat od posledního checkpointu, případně kdykoliv snížit obtížnost.\n\nMultiplayer obsahuje aktuálně dva módy\n\n\n\n"}
{"id": "929898", "url": "https://cs.wikipedia.org/wiki?curid=929898", "title": "Hlynka", "text": "Hlynka\n\nHlynka () dříve Hlynna () je zaniklé sídlo na Ukrajině, které se nachází 22 kilometrů od jaderné elektrárny Černobyl v Ivankivském rajóně Kyjevské oblasti.\n"}
{"id": "929899", "url": "https://cs.wikipedia.org/wiki?curid=929899", "title": "Stari Šepelyči", "text": "Stari Šepelyči\n\nStari Šepelyči (\"ua.\": Старі Шепеличі) je bývalá obec na Ukrajině.\n\nNachází se v uzavřené černobylské zóně Ivanovského rajónu Kyjevské oblasti 25 kilometrů od sídla Černobyl a 8 kilometrů od města Pripjať. Do havárie Jaderné elektrárny Černobyl byla obec Stari Šepelyči administrativně podřízena Černobylskému rajónu.\n\nVe vesnici fungovala střední škola, klub a knihovna. Využívalo se 2,4 tisíc hektarů zemědělské půdy, včetně 1,3 – orná půda.\n\nV roce 1986 byla kvůli silnému radioaktivnímu zamoření obec evakuována a obyvatelstvo Stari Šepelyči přesídleno do jiných oblastí Ukrajiny. Soudě podle odtržení kalendářů, které zůstávají v opuštěných domech civilního obyvatelstva bylo vystěhováni prováděné 3. května 1986.\n\nV roce 1999 byla obec nakonec vyškrtnuta kvůli nedostatku lidí.\n\n"}
{"id": "929900", "url": "https://cs.wikipedia.org/wiki?curid=929900", "title": "Pálení žáhy", "text": "Pálení žáhy\n\nPálení žáhy (pyróza) je nepříjemný pocit v nadbřišku, rozlévající se nahoru, pod hrudní kost. Vyskytuje se nebo zhoršuje hlavně po mastném, kořeněném, sladkém, kynutém jídle, nebo po požití čokolády, cibule a česneku.\n\nPokud tělo funguje správně, natrávená potrava putuje ze žaludku do dvanáctníku; svěrač na dolním konci jícnu (kardie) brání regurgitaci kyselého žaludečního obsahu zpět do jícnu. Pálení žáhy způsobuje dyskineze (porucha normálních pohybů) a porucha jícnového svěrače.\n\nZpětný tok žaludečních šťáv ze žaludku do jícnu (gastroezofageální reflux) způsobuje pálení (pyrózu). Vyskytuje se i u zdravých lidí, ale jen krátkou dobu a ne často.\n\n\n\n"}
{"id": "929902", "url": "https://cs.wikipedia.org/wiki?curid=929902", "title": "Jevgenij Sotnikov", "text": "Jevgenij Sotnikov\n\nJevgenij Valerijevič Sotnikov (* 20. listopadu 1980 Záporoží) je bývalý ukrajinský zápasník–sambista, judista.\n\nZačínal se sambem v rodném Záporoží. Vrcholově se připravoval Dněpropetrovsku pod vedením Oleksandra Voronina. V ukrajinské judistické reprezentaci se pohyboval od roku 2001. V roce 2003 vybojoval třetím místem na mistrovství světa v Osace kvalifikaci na olympijské hry v Athénách. V olympijském roce 2004 byl na jaře pozitivně testován na látku THC a dostal dvouletý zákaz startu. Zákaz se netýkal soutěží v zápasu sambo. K judu se vrátil po uplynutí trestu v roce 2006. Jeho sportovní kariéra však postupně upadala kvůli závislosti na alkoholu a drogách. Byl častým návštěvníkem policejních stanic kvůli výtržnostem. Tyto problémy mu byly z počátku promíjeny jako vrcholovému sportovci. V roce 2008 se kvalifikoval na olympijské hry v Pekingu, kde vypadl v úvodním kole. V roce 2009 v prosinci zastřelil v opilosti osmnáctiletého chlapce a byl odsouzen k 15 letům vězení.\n\n\n"}
{"id": "929908", "url": "https://cs.wikipedia.org/wiki?curid=929908", "title": "Amsterodamský balonový voláč", "text": "Amsterodamský balonový voláč\n\nAmsterodamský balonový voláč, též balónový voláč či jen amsterodamský voláč, je plemeno holuba domácího s tělem utvářeným do velké koule. Je to malý, krátký a široký holub s velkým voletem, které je širší než vyšší, krk je prohnutý dozadu a kulovitý tvar těla je narušen jen vodorovně nesenými křídly a ocasem. Nafouknutí volete řadí toto plemeno mezi voláče, od kterých se však v ostatních rysech výrazně liší a tvoří tak svojí vlastní podskupinu. V seznamu plemen EE je zařazen mezi voláče a to pod číslem 0331.\n\nAmsterodamský balonový voláč je holub malého tělesného rámce. Jeho hlava má oválný, nízce klenutý tvar, zobák je středně dlouhý, se slabým ozobím. Oční duhovka je většinou žlutá až oranžová, jen bílí ptáci mají oči tmavé. Krk je esovitě zahnutý a zvrácený dozadu, aniž by se dotýkal zad. Podobně jako u pávíků či stargardského rejdiče je i pro balónového voláče typický potřes krku. Vole je v porovnání s velikosti těla velmi velké, kulovitého tvaru a je širší než vyšší. Trup je zakulacený, s širokou hrudí, křídla a ocas jsou krátké, držené vodorovně, jsou-li nesena ještě výše, nad vodorovnou osou trupu, je to považováno za přednost. Nohy jsou středně dlouhé, s neopřenými běháky či prsty. Náznak opeření však není vadou.\n\nOpeření celého těla je tvrdé a pevně přilehlé k tělu. Jeho zbarvení není při posuzování na výstavách příliš důležité, upřednostňují se však čisté a syté barvy. Amsterodamský balonový voláč se chová v bílé barvě, v rázu plnobarevném černém, červeném a žlutém, bezpruzí a pruhoví holubi v modré, stříbřité, červeně a žlutě plavé, v rázu černoocasém a modroocasém a kresbě anglické a tygří.\n\n"}
{"id": "929913", "url": "https://cs.wikipedia.org/wiki?curid=929913", "title": "Seibersdorf", "text": "Seibersdorf\n\nMístní název Seibersdorf může mít následující významyː\n\n"}
{"id": "929914", "url": "https://cs.wikipedia.org/wiki?curid=929914", "title": "Boleslaw Filipiak", "text": "Boleslaw Filipiak\n\nBolesław kardinál Filipiak (1. září 1901 – 14. října 1978 Poznaň) byl polský římskokatolický kněz a kardinál.\n\nStudoval na univerzitě a v semináři v Poznani, ve studiích pokračoval v Římě, kněžské svěcení přijal 29. května 1926. Působil v diecézi Hnězdno, v letech 1933 až 1944 byl sekretářem arcibiskupa kardinála Augusta Hlonda. V závěru druhé světové války byl vězněn nacisty. Po válce byl členem arcidiecézního tribunálu a kanovníkem katedrální kapituly v Hnězdně. V září 1947 se stal auditorem Římské roty a v červnu 1967 jejím děkanem. Zastával funkci prezidenta Apelačního tribunálu státu Vatikán.\n\nDne 1. května 1976 byl jmenován titulárním biskupem, biskupské svěcení mu udělil kardinál Pericle Felici 14. května téhož troku. Při konzistoři o deset dnů později ho papež Pavel VI. jmenoval kardinálem. Kvůli zdravotnímu stavu se neúčastnil konkláve po smrti Pavla VI. v roce 1978. Zemřel v den zahájení následujícího konkláve po úmrtí Jana Pavla I.\n\n\n"}
{"id": "929915", "url": "https://cs.wikipedia.org/wiki?curid=929915", "title": "Wenzel Dreßler", "text": "Wenzel Dreßler\n\nWenzel Dreßler, přepisováno též Wenzel Dressler (5. prosince 1832 Žandov – 20. prosince 1868 Praha), byl český lékař a politik německé národnosti, v 60. letech 19. století poslanec Českého zemského sněmu.\n\nChodil na gymnázium v Litoměřicích, Drážďanech a nakonec maturoval na Malostranském gymnáziu v Praze. Absolvoval medicínu na Karlo-Ferdinandově univerzitě v Praze. Nastoupil jako asistent k profesorovi Antonu Jakschovi na kliniku všeobecného lékařství. Specializoval se na mikroskopii a organickou chemii. Získal Krombolzovo stipendium a v roce 1865 cestoval po lékařských ústavech v západní Evropě. Když vypukla roku 1866 prusko-rakouská válka, zastával funkci šéflékaře ve válečném špitálu v Praze. Získal za to záslužný kříž s korunkou. Soukromě se zajímal o dějiny a archeologii. Spoluzaložil \"Verein für Geschichte der Deutschen in Böhmen\" (Spolek pro dějiny Němců v Čechách). Byl také aktivní v tělovýchově. V letech 1863–1868 zastával funkci zástupce jednatele a jednatele německého mužského Turnvereinu v Praze. Identifikoval se s německým národním hnutím. Odmítal národnostní nevyhraněnost a zemské vlastenectví. Německá publicistika z počátku 20. století ho označovala za „\"jednoho z prvních, který poznal nebezpečnost českého hnutí pro Němectvo\".“\n\nV 60. letech 19. století se zapojil i do zemské politiky. Podle některých pramenů se již roku 1866 stal poslancem Českého zemského sněmu. V řádných zemských volbách v Čechách v lednu 1867 byl zvolen do Českého zemského sněmu v kurii venkovských obcí (volební obvod Jablonné – Chrastava). Mandát obhájil za týž obvod i v krátce poté konaných zemských volbách v březnu 1867.\n\nZemřel roku 1868 v mladém věku na zápal plic. Ačkoliv patřil k německému táboru v Praze, jeho pohřbu se účastnila i skupina českých sokolů včetně Miroslava Tyrše.\n"}
{"id": "929918", "url": "https://cs.wikipedia.org/wiki?curid=929918", "title": "Zanderův sál", "text": "Zanderův sál\n\nZanderův sál se nachází v prvním patře Lázní I, v Karlových Varech. Sál je pojmenovaný po švédském doktorovi Gustavu Zanderovi (1835–1920), protože sál sloužil ke švédské gymnastice. Interiér je vyzdoben dřevěnými řezbami, které slouží jako obklad stěn a stropu, který je nesen ocelovými nosníky v korintském řádu. Nachází se zde pět nástěnných maleb vídeňského malíře Eduarda Lebiedzkeho (1862–1915) oslavujících sport a zdraví.\n"}
{"id": "929921", "url": "https://cs.wikipedia.org/wiki?curid=929921", "title": "Antonín Fink", "text": "Antonín Fink\n\nAntonín Fink (5. října 1830 Opočno u Loun – 9. srpna 1883 Praha) byl český právník a politik, na přelomu 60. a 70. let 19. století poslanec Českého zemského sněmu.\n\nProfesí byl advokát. Vydával časopis \"Právník\". Roku 1862 založil s Karlem Sladkovským časopis \"Hlas\", který se o tři roky později sloučil s \"Národními listy\".\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl jako český kandidát (Národní strana) zvolen do Českého zemského sněmu v kurii venkovských obcí (volební obvod Votice – Sedlčany). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Uspěl i v zemských volbách v roce 1870 a volbách roku 1872. V doplňovacích volbách v říjnu 1873 již ovšem v tomto obvodu místo něj byl zvolen František Macháček.\n\nV době ekonomického rozvoje Rakouska-Uherska (takzvané gründerské období) investoval značné jmění do akcií, ale po krachu o ně přišel. Vedl pak vleklý spor s jednou železniční firmou, která mu údajně zadržovala výplatu peněz. Upadl potom do těžké sociální situace. Zemřel v srpnu 1883.\n\n"}
{"id": "929922", "url": "https://cs.wikipedia.org/wiki?curid=929922", "title": "Murjókóin", "text": "Murjókóin\n\nMurjókóin () byl buddhistický chrám postavený Fudžiwara no Hidehirou na území dnešního města Hiraizumi v prefektuře Iwate v Japonsku. Jako vzor pro stavbu sloužil chrám Bjódóin v Udži. Murjókóin byl nádherný chrám, jenž velikostí přesahoval i Bjódóin, ale byl zničen opakovanými požáry a do současnosti se dochovaly jen hliněné a kamenné základy.\n\nV roce 1955 byly pozůstatky chrámu prohlášeny za národní památku zvláštního významu (国の特別史跡, \"Kuni no tokubecušiseki\").\n\nPozůstatky chrámu Murjókóin jsou jednou z památek v katastru města Hiraizumi, které byly v roce 2011 zapsány na Seznam světového dědictví UNESCO pod společným označením \"Hiraizumi - chrámy, zahrady a vykopávky reprezentující buddhistickou Čistou zemi\".\n\n"}
{"id": "929923", "url": "https://cs.wikipedia.org/wiki?curid=929923", "title": "Davit Chachaleišvili", "text": "Davit Chachaleišvili\n\nDavit Chachaleišvili (: ), (* 28. února 1971 Kutaisi, Sovětský svaz) je bývalý reprezentant Sovětského svazu a Gruzie v judu a sambu. Je olympijským vítězem z roku 1992.\n\nS judem začínal v 8 letech v rodném městě pod vedením Omara Merabišviliho. Po dvou titulech mistra Evropy v juniorech se v roce 1989 stal členem sovětské reprezentace. V roce 1992 se stal hlavním aktérem často složité sportovní politiky. Trenér Sovětů Vladimir Kaplin měl v těžké váze svého favorita Sergeje Kosorotova. Kosorotov dosahoval velmi dobrých výsledků a měl reprezentovat Společenství nezávislých států na olympijských hrách v Barceloně, i když měl s Chachaleišvilim zápornou bilanci. Do hry tak vstoupila zákulisní hra funkcionářů, kteří přiměli Kaplina přehodnotit svojí nominaci na základě dodatečného zápasu. Chachaleišvili Kosorotova porazil a na olympijské hry v roce 1992 nakonec odcestoval. Při úvodním ceremoniálu byl vlajkonošem gruzínské vlajky a svoje vystoupení na hrách ozdobil ziskem zlaté olympijské medaile, když ve finále přejel na wazari-ippon Japonce Ogawu.\n\nV roce 1993 potvrdil olympijskou formu ziskem medailí z mistrovství světa a Evropy, ale v dalších letech na něho dolehla ekonomická krize postsovětských zemí. Peníze na přípravu sehnal až s blížícími se olympijskými hrami v Atlantě. V roce 1996 se vrátil v plné síle a patřil k hlavním favoritům na olympijských hrách. Jenže k schylovanému finále mezi ním a Francouzem Davidem Douilletem nakonec nedošlo z těžko uvěřitelných důvodů. Na předzápasové vážení dorazil pozdě a byl z olympijského turnaje diskvalifikován. Tato sportovní tragédie na něm zanechala stopu v podobě nezájmu dále zápasit. Chuť si nespravil ani ziskem titulu mistra světa v sambu. V roce 1997 se navíc nepohodl se staronovým trenérem Chabarelim a ukončil sportovní kariéru. V roce 1999 se ještě pokusil o návrat, ale bez lepšího výsledku. Věnuje se politické činnosti.\n\n"}
{"id": "929924", "url": "https://cs.wikipedia.org/wiki?curid=929924", "title": "Eleftheria Eleftheriou", "text": "Eleftheria Eleftheriou\n\nEleftheria \"Elle\" Eleftheriou řecky \"Ελευθερία \"Ελλε\" Ελευθερίου\" [elefθeˈria elefθeˈriu] (* 12. května 1989 Frenaros, Famagusta, Kypr) je řecko-kyperská zpěvačka a herečka, která se proslavila v Řecku a na Kypru prostřednictvím účasti ve 2. sezóně řecké verze pěvecké soutěže X Faktor. Její brzké vyřazení ze soutěže bylo šokem pro mnoho lidí. Krátce po eliminaci Elefteria podepsala smlouvu se Sony Music Greece a byla předložena jako kandidát na reprezentaci Řecka na Eurovision Song Contest 2010. Později byla diskvalifikována z národního finále po úniku písničky na web neznámou stranou.\n\nEleftheria předtím participovala v kyperském národním finále na Eurovision Song Contest 2006 s písní \"\"Play That Melody To Me\"\", kde jí sekundovala Maria Zorli. Ve finále tehdy skončila na 7. pozici. V současnosté době je ve smlouvě se společností Universal Music Greece. Eleftheria reprezentovala Řecko na Eurovision Song Contest 2012 s písní \"\"Aphrodisiac\"\", kde se umístila na 17. příčce (jen podle diváckých hlasů by Eleftheria obsadila 9. pozici).\n\nEleftheria Eleftheriou se narodila a vyrůstala na Kypru. Celý život tíhla ke kreslení, tanci a byla atletkou, mezitím měla vždy vášeň pro zpěv. Když jí bylo 9 začala začala studovat na konzervatoři.\n\nOd mládí se Eleftheria učila hrát na klavír, teorii a historii hudby. Ve věku 15 let začala chodit na lekce zpěvu a ve věku 16 let začala hrát jako sólistka národního folkového orchestru televize RIK. Stejného roku byla kandidátkou na reprezentaci Kypru na Eurovision Song Contest 2006 s písní \"\"Play That Melody To Me\"\", kde jí sekundovala Maria Zorli. Ačkli prošla přes 1. semifinále, skončila v národním finále sedmá. Přestože národní kolo nevyhrála, Eleftheria se rozhodla pokračovat ve studiu hudby a vystupovaní, proto se zapasala na Univerzitu v Surrey. Začala zpívat jako sólistka na kyperské hudební scéně ve věku 18 let a také vystupovala v muzikále \"Rent\", v Nikosii.\n\nNedlouho po jejím vyřazení z X Factoru Eleftheria podepsala smlouvu s nahrávací společností Sony Music, které ji předložilo jako kandidátku pro reprezentaci Řecka na Eurovision Song Contest 2010. Týden před formální prezentací skladby řeckým vysílatelem ERT byla píseň \"\"Tables are Turning\"\" od Eleftherie, vypuštěna na web neznámou stranou. V důsledku toho byla píseň vyloučena z národního finále, čímž únik přinutil vysílatele, aby vydal zbytek konečných písní předčasně 2. den, ve strachu z dalších úniků.\n\nNavzdory diskavalifikaci vydala píseň v řečtině \"\"Kentro Tou Kosmou\"\" (Střed světa) jako první singl z debutového alba. Videoklip byl pořízen a vydán brzy poté. Obě verze písně, jak řecká i anglická, byly vydány pro stažení dne 5. března 2010.\n"}
{"id": "929928", "url": "https://cs.wikipedia.org/wiki?curid=929928", "title": "Michal Habánek", "text": "Michal Habánek\n\nMichal Habánek (* 12. dubna 1994 v Trenčíně) je slovenský fotbalový obránce, od srpna 2014 působící v MFK Ružomberok.\n\nSvoji fotbalovou kariéru začal v AFC Nové Mesto nad Váhom, odkud ještě jako dorostenec přestoupil nejprve do Trenčína a poté do Trnavy. V létě 2011 se přesunul do A-týmu Spartaku, kde si odbyl premiéru 15.10.2011 v utkání s Dunajskou Stredou. V srpnu 2013 zamířil na půlroční hostování do Senice. V zimě 2013 se vrátil zpět do Trnavy. V průběhu ročníku 2014/15 přestoupil výměnou za Lukáše Greššáka do Ružomberoku. Do týmu Ružomberoku přišel společně s ním na hostování z Trnavy Martin Mečiar.\n\n"}
{"id": "929932", "url": "https://cs.wikipedia.org/wiki?curid=929932", "title": "Martin Vopěnka", "text": "Martin Vopěnka\n\nMartin Vopěnka (* 8. září 1963) je český spisovatel, publicista, nakladatel a cestovatel.\n\nNarodil se v Praze v rodině bývalého ministra školství ČR Petra Vopěnky a Heleny Vopěnkové, rozené Levčíkové. Protože otec trval na jeho vysokoškolském vzdělání, vystudoval Fakultu jaderné a fyzikálně inženýrské ČVUT. Studium ukončil v roce 1987, vystudovanému oboru se však nikdy nevěnoval.\n\nDo roku 1990 pracoval ve Výzkumném ústavu psychiatrickém v Praze. V roce 1991 založil nakladatelství Práh. Příležitostně píše polemické články, zejména do deníku Mladá fronta DNES. Je členem českého PEN klubu. V roce 2013 byl zvolen předsedou Svazu českých knihkupců a nakladatelů.\n\nŽije v Praze s manželkou Annou. Je otcem dvou vlastních a dvou nevlastních dětí.\n\nJako spisovateli mu vyšlo mnoho knih, z nichž některé byly přeloženy. Známou je zejména trilogie pro mládež \"Spící město\", \"Spící spravedlnost\" a \"Spící tajemství\".\n\n"}
{"id": "929933", "url": "https://cs.wikipedia.org/wiki?curid=929933", "title": "Cesta do země Lidivoni", "text": "Cesta do země Lidivoni\n\nCesta do země Lidivoni – neuvěřitelná dobrodružství trosečníka je kniha Eduarda Petišky. Je to jeho jediné antiutopické dílo. Kniha byla napsána v letech 1951 a 1952. Nese znaky své doby (ale nejen své - jak autor uvádí v předmluvě). Kniha původně nemohla vyjít tiskem. Ležela v zásuvce vedle jiných autorových rukopisů. Kniha vyšla v roce 2012 elektronicky v edici sebraných spisů Eduarda Petišky (u příležitosti 90 let od jeho narození) a je k dispozici zdarma ke stažení.\n\nKniha měla pozoruhodný osud. V dubnu 1968 byl předán rukopis k vydání do nakladatelství Mladá fronta, byl připravován do tisku, ale po 21. srpnu nevyšel, podobně jako mnoho jiných knih. Tato antiutopie psaná v těžké poválečné době, kdy autor - sedmadvacetiletý - a jeho přátelé čekali denně domovní prohlídky a zatčení, kdy E. Petiška nevěřil, že ještě někdy v životě vydá knihu. V ukrývaném rukopise tohoto příběhu, psaného v letech 1951 a 1952 bylo z krycích důvodů napsáno: \"Přeloženo ze starého německého originálu: ,Die Reise nach Leuteduften”\". Není to jen literárněhistorický dokument, je to palčivá esej o postavení svobodného člověka v nesvobodném světě.\n\nKniha je psána jako zpráva o cestě učence, doktora svobodných umění \"Jakuba Liberta\", odchovance učení Sorbonny, Prahy a Heidelbergu. Jakub Libert ztroskotá a ocitne se na ostrově, v zemi \"Lidivoni\", ve které je možné provozovat vědu i umění, psát kroniky, ale pouze se podle přání krále. Které se často mění. Vznikají tak absurdní situace, které reflektují zmatečné klima poválečných a padesátých let. Stylisticky je psána přesvědčivým jazykem 18. století. Poprvé byla vydána po revoluci nakladatelstvím Adonai.\n\n\"Při mém svědectví, z něhož tu vydávám počet, stůjž Bůh Otec i Syn i Duch svatý. Nechť neplýtvám slovy. Můj spis budiž výstižný a věcný jako sloh Aristotelův a vznešený jako sloh Platonův. Kéž nepostrádám oka Aristofanova při zkoumání věcí lidských. Laskavý čtenáři, omluv mou nedokonalost a opovážlivost, že se dovolávám vzorů tak velikých a nedostižných. Vytknout si však vysoké cíle, bývá spola zárukou dotknouti se jejich úpatí. Doktor svobodných umění Jakub Libertus, odchovanec učení Sorbonny, Prahy a Heidelbergu, člen královské společnosti nauk, mnoha učených spolků a nositel řádu věčného slova, jež bylo na počátku světa a bude i na konci. Amen.\"\n"}
{"id": "929936", "url": "https://cs.wikipedia.org/wiki?curid=929936", "title": "Město žen (seriál)", "text": "Město žen (seriál)\n\nMěsto žen (v anglickém originále Cougar Town) je televizní seriál ve stylu sitcomu z produkce americké stanice ABC, který měl premiéru 23. září 2009. Po neshodách se ale v roce 2013 přesunul na stanici TBS, kde byl vysílán do 31. března 2015. Dohromady vzniklo šest řad s celkem 102 díly.\n\nDěj probíhá ve smyšleném městě Gulfhaven, ve státě Florida, kterému se také přezdívá Cougar Town. Přezdívku získal od tamějšího středoškolského fotbalového týmu Cougars. Středem pozornosti seriálu je rozvedená čtyřicátnice Jules Cobbová (Courtney Cox), která se snaží načít další kapitolu svého života tak, že se „vrátí do hry“. Tím se otvírá humorný příběh zahrnující jejího syna, ex-manžela, oblíbenou partu lidí z jejího konce ulice a spoustu vína. V České republice seriál vysílá Česká televize na stanici ČT1. Seriál vytvořili Bill Lawrence a Kevin Biegel a jeho pilotní díl dosáhl v Americe sledovanosti 11,8 milionů diváků.\n"}
{"id": "929937", "url": "https://cs.wikipedia.org/wiki?curid=929937", "title": "Lyman (město)", "text": "Lyman (město)\n\nLyman ( , dříve \"Krasnyj Lyman\", ) je město na severu Doněcké oblasti na Ukrajině. Nachází se v Donbasu, 7 kilometrů severně od Severního Doňce, 25 kilometrů severně od Slovjansku a 135 kilometrů severně od Doněcku, správního střediska celé oblasti. V roce 2013 zde žilo bezmála třiadvacet tisíc obyvatel.\n\nJedná se o významný železniční uzel, vedou odtud tratě do Kupjansku, Charkova a do důležitých průmyslových středisek Donbasu.\n\nSídlo založili kozáci v roce 1667 a až do roku 1925 se jmenovalo pouze \"Lyman\". V roce 1708 je během správních reforem Petra Velikého uváděn jako součást Azovské gubernie. Městem je od roku 1938.\n\n"}
{"id": "929939", "url": "https://cs.wikipedia.org/wiki?curid=929939", "title": "Sarny", "text": "Sarny\n\nSarny (, ) jsou město v Rovenské oblasti na Ukrajině. Leží na řece Sluči severně od Rovna, Berezného a Kostopilu. V roce 2004 žilo ve městě zhruba osmadvacet tisíc obyvatel.\n\nV roce 1885 byla v průsečíku železničních tratí Rovno – Luniněc a Kovel – Korosteň zřízena malá dřevěná železniční zastávka.\n"}
{"id": "929941", "url": "https://cs.wikipedia.org/wiki?curid=929941", "title": "Vlnatka jilmová", "text": "Vlnatka jilmová\n\nVlnatka jilmová (\"Eriosoma lanuginosum\") je mšice poškozující listy sáním. Hmyz je těžko přehlédnutelný pro tvorbu velkých hálek a novotvarů na horní straně listů hostitele.\n\nVlnatka jilmová je mšice evropského původu, je však běžný v mnoha částech světa. V Itálii je přítomen ve všech oblastech. Vyskytuje se také v Česku.\n\nMšice dorůstají velikosti 3-4 mm, v závislosti na poddruhu také 2,5 - 3mm. Jsou bílé, bledě oranžově žluté nebo nahnědlé, pokryté voskovým sekretem.\n\nPřezimuje vajíčko na jilmech. Na jaře se líhnou první larvy, které sají na listech jilmu a způsobují tvorbu objemných hálek. Útvary mají nazelenalý nádech červené a jsou pokryté hustým ochlupením. Hálky na jilmu během ročních období zčernají a ztuhnou. Zůstávají na rostlině po dobu dvou let. Letní generace mšic napadá kořeny hrušně (\"Pyrus communis\"), na podzim se vrací na jilmy. V ČR poškozuje také rostliny rodu rybíz\n\nHálky jsou estetickou vadou na okrasných druzích jilmu. Škody způsobené koloniemi mšic, které žijí na kořenech hrušky mohou být značné, zejména po mírné zimě, kdy dojde k přemnožení. Hálky nebo obsah byly považovány za léčivé a používány v lidovém léčitelství.\n\n\n"}
{"id": "929942", "url": "https://cs.wikipedia.org/wiki?curid=929942", "title": "Jean-Pierre Marielle", "text": "Jean-Pierre Marielle\n\nJean-Pierre Marielle (12. dubna 1932 Dijon - 24. dubna 2019 Saint-Cloud ) byl francouzský divadelní a filmový herec.\n\nHrál ve více než stovce filmů, v nichž hrál značně rozmanité role, od obyčejného občana \"(Les Galettes de Pont-Avent)\", až po sériového vraha \"(Bez motivu)\", hrdinu druhé světové války \"(Tisíce)\", ohroženého špiona \"(Kufr na slunci)\", nebo bývalého herce \"(Velká cesta)\".\n\nJe známý pro svou dutou barvu hlasu, který často napodobují francouzští humoristé, považujíce jej proto za archetyp francouzského džentlmena.\n\nNarodil se v roce 1932 v Dijonu do rodiny otce průmyslníka a matky švadleny. Jeho první herecké zkušenosti se datují do dob středoškolských studií, kdy hrál spolu s kamarády hry A. P. Čechova. Původně chtěl studovat literaturu, ale jeden z jeho učitelů jej místo toho povzbudil ke studiu herectví. Vystudoval proto pařížskou konzervatoř, odkud si v roce 1954 odnesl druhou komediální cenu a kde se mimo jiné stal blízkým přítelem Jean-Paula Belmonda a Jeana Rocheforta.\n\nJeho raná kariéra spočívala v divadelních rolích se společností Grenier-Hussenot, hlavně v hrách Harolda Pintera a také v několika vystoupeních na velké obrazovce, na konci 50. let 20. století. Protože ho jeho první filmové role zklamaly, svou pozornost obrátil na nějaký čas ke kabaretu.\n\nNa začátku šedesátých let získal o něco vhodnější filmové role, jako například ve filmech \"Jak vykrást banku\" (1963), kde hrál spolu s Louisem de Funèsem, \"Víkend na Zuydcoote\" (1964) a hlavně ve filmu \"Pán ze společnosti\" (1965), ve kterém mu režisér Phillipe de Broca umožnil využít celý jeho talent.\n\nJeho popularita rapidně narostla během 70. let, kdy se objevil v mnoha komediích. Ve filmu \"Kufr na slunci\" (1974) hrál izraelského špiona, který musí být schován v kufru, aby mohl být odvezen ze země na Blízkém východě. Filmy \"Les Gallettes de Pont-Aven\" (1975), \"Ať začne slavnost...\" (1974) nebo \"Čistka\" (1981) pouze potvrdili jeho pozici velkého herce.\n\nJeden z jeho nejlepších výkonů, který je současně také jeho pravděpodobně nejtemnější rolí, spočívá v jeho skvělé kreaci sebevražedného policistu bez iluzí ve filmu \"Les mois d’avril sont meurtriers\" (1987). Další důležitou rolí v jeho kariéře je Jean de Sainte-Colombe ve filmu \"Všechna jitra světa\" (1994).\n\nV roce 1992 byl vyznamenán Řádem čestné legie.\n\nPo celý čas se věnoval brilantním způsobem také kariéře divadelního herce a v roce 1994 získal nejvyšší francouzské ocenění pro divadelního herce, Molièrovu cenu.\n\nV roce 2006 hrál roli Jacquesa Sauniera ve filmu \"Šifra mistra Leonarda\".\n\nOd 4. října 2003 je ženatý s francouzskou herečkou Agathe Natanson. Z předchozího svazku má syna. Je velkým milovníkem jazzu a amerického města New York.\n\n\n\n"}
{"id": "929948", "url": "https://cs.wikipedia.org/wiki?curid=929948", "title": "Gustaaf Joos", "text": "Gustaaf Joos\n\nGustaaf kardinál Joos (5. července 1923 Sint-Niklaas – 2. listopadu 2004 Landskouter) byl belgický římskokatolický kněz, odborník na kanonické právo, kardinál.\nDuchovní povolání si zvolili i jeho tři bratři, jeden z nich byl misionářem v Japonsku. Kněžské svěcení přijal 28. dubna 1946. Studoval poté na Papežské univerzitě Gregoriana v Římě, kde v roce 1949 obhájil doktorát z kanonického práva (jeho spolužákem byl Karol Wojtyla). Od prosince 1949 působil v Beverenu, od roku 1951 přednášel na církevních školách v Aalstu a Gentu. Stal se kanovníkem katedrální kapituly v Gentu. Od roku 1970 byl v této diecézi vikářem. Od roku 1994 působil jako soudce mezidiecézního tribunálu katolické církve v Belgii.\n\nPapež Jan Pavel II. ho povýšil při konzistoři v říjnu 2003 do kardinálské hodnosti. Ve chvíli nominace už měl více než 80 let a nemohl se tak účastnit konkláve. Už po kardinálské nominaci se stal rovněž titulárním arcibiskupem, biskupské svěcení přijal 11. října 2003.\n\n\n"}
{"id": "929952", "url": "https://cs.wikipedia.org/wiki?curid=929952", "title": "Mistrovství světa juniorů v atletice 1996", "text": "Mistrovství světa juniorů v atletice 1996\n\n6. mistrovství světa juniorů v atletice se uskutečnilo ve dnech 20. – 25. srpna 1996 v australském Sydney na stadionu Sydney International Athletic Centre. Na programu bylo dohromady 41 disciplín (22 chlapeckých a 19 dívčích). Dívky poprvé absolvovaly běh na 5000 metrů. Do roku 1994 soutěžily na dvojnásobné trati. Šampionátu se zúčastnilo 1049 atletů (640 chlapců a 409 dívek) ze 142 států světa. Podle zdrojů IAAF se MSJ zúčastnilo 1080 atletů a atletek ze 143 států světa. \n\n"}
{"id": "929953", "url": "https://cs.wikipedia.org/wiki?curid=929953", "title": "Antonio Ignacio Velasco García", "text": "Antonio Ignacio Velasco García\n\nAntonio Ignacio kardinál Velasco García (17. ledna 1929 Acarigua – 6. července 2002 Caracas) byl venezuelský římskokatolický kněz, arcibiskup Caracasu, kardinál.\nVstoupil do kongregace salesiánů, první sliby složil v noviciátě 25. srpna 1945. Studoval v salesiánských školách, mj. na Salesiánské univerzitě v Turínu, kde získal doktoráty z filozofie a pedagogiky. Věčné sliby složil 30. června 1951 ve Valdoccu u Turína, kněžské svěcení přijal 17. prosince 1955. Na Papežské univerzitě Gregoriana získal doktorát z teologie. V rodné zemi působil v pastoraci i jako katecheta ve školách. V letech 1984 až 1989 byl členem Hlavní rady salesiánské kongregace.\nV říjnu 1989 byl jmenován titulárním biskupem a apoštolským vikářem diecéze Puerto Ayacucho. Biskupské svěcení mu udělil papež Jan Pavel II. 6. ledna 1990. V květnu 1995 přešel na arcibiskupský stolec v Caracasu. Do kardinálské hodnosti ho povýšil Jan Pavel II. při konzistoři v únoru 2001.\n\n\n"}
{"id": "929956", "url": "https://cs.wikipedia.org/wiki?curid=929956", "title": "GKS Tychy", "text": "GKS Tychy\n\nGKS Tychy je název těchto polských sportovních klubů:\n\n"}
{"id": "929963", "url": "https://cs.wikipedia.org/wiki?curid=929963", "title": "Time Fades Away", "text": "Time Fades Away\n\nTime Fades Away je první koncertní album kanadského hudebníka Neila Younga, vydané v říjnu 1973 u vydavatelství Reprise Records. Nahráno bylo od ledna do dubna toho roku během turné k albu \"Harvest\" z předchozího roku. Album obsahuje pouze dříve nevydané skladby.\n\nAutorem všech skladeb je Neil Young.\n"}
{"id": "929967", "url": "https://cs.wikipedia.org/wiki?curid=929967", "title": "Everybody's Rockin'", "text": "Everybody's Rockin'\n\nEverybody's Rockin' je třinácté studiové album kanadského hudebníka Neila Younga, vydané v srpnu 1983 u vydavatelství Geffen Records. nahráno bylo od dubna do května toho roku ve studiu Modern Recorders v kalifornském Redwood City a o produkci se staral Young spolu s Elliotem Mazerem. Album bylo nahráno za pomoci skupiny The Shocking Pinks a obsahuje písně ve stylu rockabilly.\n\n"}
{"id": "929968", "url": "https://cs.wikipedia.org/wiki?curid=929968", "title": "Triplet", "text": "Triplet\n\nPojem triplet má v různých oborech různé speciální významy, obecný význam je trojice či soubor složený ze tří entit.\n\nTriplet může znamenat:\n\n\n\n\n"}
{"id": "929969", "url": "https://cs.wikipedia.org/wiki?curid=929969", "title": "Old Ways", "text": "Old Ways\n\nOld Ways je čtrnácté studiové album kanadského hudebníka Neila Younga, vydané v srpnu 1985 u vydavatelství Geffen Records. Nahráno bylo v různých studiích od ledna 1983 do dubna 1985 a o produkci se starali Young, David Briggs, Ben Keith a Elliot Mazer.\n\n"}
{"id": "929976", "url": "https://cs.wikipedia.org/wiki?curid=929976", "title": "Long May You Run", "text": "Long May You Run\n\nLong May You Run je jediné studiové album skupiny The Stills-Young Band, tedy Stephena Stillse a Neila Younga. Nahráno bylo od února do června 1976 ve studiu Criteria Studios v Miami na Floridě a vyšlo v září toho roku u vydavatelství Reprise Records. Dvojice spolu již dříve působila ve skupinách Buffalo Springfield a Crosby, Stills, Nash & Young.\n\n"}
{"id": "929978", "url": "https://cs.wikipedia.org/wiki?curid=929978", "title": "SK Hranice", "text": "SK Hranice\n\nSK Hranice (celým názvem: Sportovní klub Hranice) je český fotbalový klub, který sídlí ve městě Hranice v Olomouckém kraji. Založen byl v roce 1920. Od sezony 2012/13 hraje Divizi E (4. nejvyšší soutěž).\n\nKlubové barvy jsou modrá, červená a bílá. Fotbalové hřiště klubu obepíná atletická dráha. V těsném sousedství se nachází aquapark.\n\nNěkolikrát se klub zúčastnil českého fotbalového poháru, kde se třikrát probojoval do třetího kola (v sezónách 2001/02, 2002/03 a 2004/05).\n\nV letech 2010 až 2012 působil v krajském přeboru (5. liga), poté postoupil zpět do Moravskoslezské divize - skupina E (4. liga), kde účinkoval před rokem 2010.\n\nV roce 2012 Krajský úřad v Olomouci schválil dotaci 1 milion Kč na rekonstrukci stadionu, resp. hlavní tribuny, která byla postavena v roce 1960 a během povodní v roce 1997 byla zatopena z nedaleké řeky Bečvy. K srpnu 2013 byla tribuna již opravena.\n\nV letech 2012–2015 vedl hranické A-mužstvo Alexandr Bokij.\n\nZdroj: \n\n\nZdroj: \n\n\n\nZdroj: \n\nSK Hranice „B“ byl rezervním týmem Hranic, který hrál nejvýše Hanácký župní přebor. Zanikl na podzim 2002, když se odhlásil z I. A třídy Olomouckého kraje – sk. B. Zatím naposled byl činný v období 2010–2014.\n\n\nZdroj: \n\n\n\nZdroj: \n\n"}
{"id": "929979", "url": "https://cs.wikipedia.org/wiki?curid=929979", "title": "Thoroughfare Gap", "text": "Thoroughfare Gap\n\nThoroughfare Gap je studiové album amerického hudebníka Stephena Stillse, vydané v říjnu 1978 u vydavatelství Columbia Records. Spolu se Stillsem jej produkovali Ron Albert a Howard Albert.\n\n"}
{"id": "929984", "url": "https://cs.wikipedia.org/wiki?curid=929984", "title": "Alois Mikulka", "text": "Alois Mikulka\n\nAlois Mikulka (*13. srpna 1933 Královo varle, Brno) je český malíř, sochař, grafik, ilustrátor, scénograf, autor divadelních her pro děti, pohádek, básní a \npróz pro děti i dospělé.\n\nZa druhé sv. války, když byl jeho otec nacisty zavřený v Německu, musel doma pomáhat matce, protože měl ještě tři mladši sestry. Jako syn kriminálníka musel jít nejen na dva roky k převýchově do německé školy, \nale také do Kuratoria pro výchovu mládeže.\n\nV letech 1948-52 studoval na Vyšší škole uměleckého průmyslu v Brně. Dále studoval monumentální malbu v ateliéru Jána Želibského na VŠ výtvarných umění v Bratislavě.\nMěl výstavy nejen v tuzemsku, ale i v zahraničí (Brno, Praha, Bratislava, Budapešt, Stockholm, Bologna, Bělehrad, Frankfurt n. M., Londýn, Tallinn, Mexico City, Rennes aj.) Celý svůj život žije a pracuje v Brně.\n\nJe členem Spolku českých umělců grafiků Hollar.\n\n\n"}
{"id": "929986", "url": "https://cs.wikipedia.org/wiki?curid=929986", "title": "Mistrovství světa juniorů v atletice 1998", "text": "Mistrovství světa juniorů v atletice 1998\n\n7. mistrovství světa juniorů v atletice se uskutečnilo ve dnech 28. července – 2. srpna 1998 ve francouzském Annecy na stadionu Parc des Sports. Na programu bylo dohromady 43 disciplín (22 chlapeckých a 21 dívčích). Dívky poprvé závodily ve skoku o tyči a v hodu kladivem. Šampionátu se zúčastnilo 1156 atletů (657 chlapců a 499 dívek) ze 169 států světa. Podle zdrojů IAAF se MSJ zúčastnilo 1184 atletů a atletek ze 170 států světa.\n\n"}
{"id": "929987", "url": "https://cs.wikipedia.org/wiki?curid=929987", "title": "Zvonilka: Tajemství křídel", "text": "Zvonilka: Tajemství křídel\n\nZvonilka: Tajemství křídel (Zvonilka 4), anglicky \"Tinker Bell: Secret of the Wings\" nebo\n\" Tinker Bell and the Mysterious Winter Woods\" (pouze v USA) je americký počítačově\nanimovaný film z roku 2012, fantastická filmová pohádka studia Walta Disneye natočená ve 3D, celkově pátý snímek (4. celovečerní) z filmové série příběhů o létající víle Zvonilce.\n\nV této části filmové série se Zvonilka vydává na odvážnou výpravu do všem vílám a elfům královnou Klarion zapovězené části Hvězdné roklinky v Zemi Nezemi, poprvé navštíví Zimní lesy resp. část Hvězdné roklinky nazvanou Zimoles. Během její první návštěvy jí namrznou její blanitá průhledná křidélka, která mrazem popraskají a začnou podivně světélkovat. Zvonilka se musí pracně vyléčit, neboť jí aktuálně hrozí, že již nikdy nebude létat, což ji ale nedokáže nijak odradit od další návštěvy královnou zakázané zimní oblasti. Zajímá jí, proč její křídla v chladnu světélkují, proto se vydá za vílím učencem do knihovny, kde pátrá v literatuře o \"křídlologii\", kde zjistí, že příslušnou stránku o světélkování křídel sežral místní knihomol natolik, že je nečitelná resp. nesrozumitelná. Místní \"letní\" správce vílí knihovny jí poradí, že onu nečitelnou stránku bude znát vílí Knihovník, který ale sídli v Zimolese. Zvonilka si učebnici vílí křídlologie vezme sebou domů.\n\nNa druhou výpravu do Zimolesů si Zvonilka sebou vezme vlastnoručně ušitý zelený kožešinový kabátek s kapucí a teplé zelené kožešinové kozačky. Svá křídla pak do kabátku schová tak, aby nenamrzala. Do Zimolesa ji zanese bílá sněžná sova (sovice sněžní), která do teplomilné části zalétá pro pletené košíky na sněhové vločky. Při tvrdém přistání na zamrzlém horském jezeře Zvonilka ztratí knihu o křídlolgii, tu najde místní vladař lord Milori, který brzy pojme podezření, že tuto knihu sem zanesla nějaká neukázněná teplomilná víla. V Zimolese se Zvonilka setká v knihovně u zimního Knihovníka se zimní vílou Modrovločkou. Knihovník zde s údivem zjistí, že obě víly mají zcela shodná křidélka, která navíc při vzájemném setkání podivně světélkují, což Knihovník pokládá za vzácný \"vílí\" úkaz. Obě víly dojdou s jeho pomocí k závěru, že jsou obě zrozené z téhož dětského smíchu a že jsou rodné sestry. Zvonilčina zimní sestra se jmenuje Modrovločka a je víla mrazilka, kdezto Zvonilka je víla všeumělka. Obě se brzy skamarádí a posléze společně provádí i různá alotria a zažívají rozličná zimní dobrodružství, bruslí a sáňkují. Obě sestry jsou si v obličeji velice podobné, mají mnoho společných zálib, zvyků a povahových rysů, obě například sbírají ztracené lidské věci. Nicméně kvůli velkému ochlazení Zimolesa se Zvonilka musí vrátit brzy zpět domů, při vzájemném rozloučení Modrovločka zatouží navštívit letní, jarní a podzimní část Hvězdné roklinky, tak aby viděla na vlastní motýly a květiny, které doposud vůbec nezná.\n\nZvonilka pak, společně se dvěma kamarády elfy všeuměly, vymyslí \"zimní\" stroj na výrobu sněhu z ledu, který umožní Modrovločce návštěvu Hvězdné roklinky mimo Zimolesy. Nicméně celý experiment nakonec skončí špatně, Modrovločce se z přílišného tepla udělá velmi nevolno a je s vypětím všech sil se jí podaří na poslední chvíli vrátit do Zimolesa a tím ji zachránit. Lord milori se zlobí, proto stroj na výrobu sněhu shodí do místní říčky, která tvoří hranici mezi zimní a letní částí. Jeho likvidace však neproběhne optimálním způsobem, zimní stroj pracuje samovolně dál v místní říčce, kde jej pohání voda a strouhá zde nahromaděné ledové kry. To nakonec způsobí, že je narušena křehká tepelná rovnováha ve Hvězdné roklince, která začne rychle zamrzávat a hrozí zánik velkého posvátného Stromu obrození, který dává Hvězdné roklince veškerý kouzelný život.\n\nSpojeným úsilím všech elfů a víl z obou částí Hvězdné roklinky se nakonec podaří tuto hrozbu odvrátit pomocí námrazy a Hvězdná roklinka je nakonec zachráněna. Zvonilka si v této záchranné akci podruhé poškodí svá blanitá křídla, která v chladném prostředí popraskají, ale nakonec spojením s Modrovloččínými křidélky se jakoby zázrakem její poškozená křídla opět uzdraví a prasklina v nich se kouzlem dotyku sestřiných křídel sama zacelí (což je, kromě jejich světélkování, další objevené tajemství křídel). Navíc vyjde najevo další velké tajemství, totiž to, že královna Klarion měla kdysi milostný \"poměr\" s vládcem Zimolesa lordem Milorim, a že obě sestry víly, Modrovločka i Zvonilka by mohly být jejich dcery (v tomto případě by se Zvonilka s Modrovločkou, de facto, staly vílími princeznami). Královna Klarion zruší svůj zákaz návštěv a teplomilné víly a elfové zachumlaní do kožíšků smí Zimoles pravidelně navštěvovat, což také s oblibou činí. Letní víly pokropí zimoles květy a zimní elfové se dvoří půvabným letním vílám. Elfové všeumělci poznávají skutečný ledovec.\n\n\n\n\n\nTyto odlišnosti lze však přehlédnout, zváží - li se, že výrobci nepočítali se čtvrtým (zimním) pokračováním prvního filmu a s jeho spoučasnou podobou.\n"}
{"id": "929989", "url": "https://cs.wikipedia.org/wiki?curid=929989", "title": "Mistrovství světa juniorů v atletice 2000", "text": "Mistrovství světa juniorů v atletice 2000\n\n8. mistrovství světa juniorů v atletice se uskutečnilo ve dnech 17. – 22. října 2000 v chilském Santiagu na stadionu Estadio Nacional de Chile. Na programu bylo dohromady 43 disciplín (22 chlapeckých a 21 dívčích). Dívky poprvé namísto pětikilometrové chůze absolvovaly trať dvojnásobně delší. Šampionátu se zúčastnilo 1122 atletů (638 chlapců a 484 dívek) ze 151 států světa. Podle zdrojů IAAF se MSJ zúčastnilo 1150 atletů a atletek ze 157 států světa. \n\n"}
{"id": "929993", "url": "https://cs.wikipedia.org/wiki?curid=929993", "title": "Year of the Horse", "text": "Year of the Horse\n\nYear of the Horse je koncertní album kanadského hudebníka Neila Younga a skupiny Crazy Horse, vydané v červnu 1997 u vydavatelství Reprise Records. Nahráno bylo během turné v předchozím roce; ze stejného turné byl představen rovněž film \"Rok koně\" v režii Jima Jarmusche.\n\nAutorem všech skladeb je Neil Young.\n"}
{"id": "929994", "url": "https://cs.wikipedia.org/wiki?curid=929994", "title": "Vlnovník ořešákový", "text": "Vlnovník ořešákový\n\nVlnovník ořešákový (\"Aceria erinea\") je roztoč poškozující listy rostlin sáním. Vlnovník ořešákový patří do čeledě vlnovníci (\"Eriophyidae\"), řádu sametkovci (\"Prostigmata\"). Klade svá vajíčka do listů a způsobuje sáním vyklenutí meristémů na listech. \n\nACEIER \n\nPodle EPPO je pro patogena s označením \"Eriophyes erineus\" používáno více rozdílných názvů, například \"Aceria erinea\" nebo \"Eriophyes tristriatus erineus\".\n\nEvropa, Asie, Severní a Jižní Amerika, Austrálie a Nového Zéland.\nBěžný.\n\nVlnovník je červovitý čtyřnohý organismus, 80 – 500 μm velký, obvykle bezbarvý. Aktivně pohybující se stadia mají v přední části těla pouze dva páry obdobně utvářených nohou.\n\nRod ořešák (\"Juglans\")\nTvorba poměrně velkých, nápadných puchýřovitých útvarů na svrchní straně listů. Vyduté pletivo zůstává zpočátku zelené, postupně se ale začíná ostrůvkovitě zbarvovat červenohnědě. Na rubové straně listu v místě hálky je dutina vystlaná plstnatou tkání.\n\nPropad listů při silnějším napadení. V ČR jen jako málo viditelná estetická vada.\n\nPřezimuje přímo na stromech v trhlinách kůry, okolo pupenů nebo v pupenech. Při jarním rašení vniká do vyvíjejících se listů a saje na nich, sáním a drážděním vznikají výrůstky. Smyslem výrůstků je poskytnout úkryt patogennímu organismu.\n\nNení nutná.\n\n"}
{"id": "929996", "url": "https://cs.wikipedia.org/wiki?curid=929996", "title": "Linka 13 (metro v Pekingu)", "text": "Linka 13 (metro v Pekingu)\n\nLinka 13 pekingského metra () má trasu tvaru písmene \"U\" otevřeného k jihu a spojuje severní širší centrum Pekingu (obvody Chaj-tien, Čchang-pching a Čchao-jang) s historickým centrem, kde leží její konečné stanice Si-č’-men v obvodě Si-čcheng a Tung-č’-men v obvodě Tung-čcheng, obě společné s centrální okružní linkou 2.\n\nCelková délka linky je 40,5 kilometru a patří tak mezi nejdelší pekingské linky. Má 16 stanic a až na výjimky vede povrchově. Je značena jantarovou barvou. Depo má u stanice Chuej-lung-kuan.\n\nLinka byla otevřena jako třetí v pořadí po lince 1 a lince 2. První úsek mezi stanicemi Si-č’-men a Chuo-jing byl otevřen 28. září 2002, východní úsek z Chuo-jingu do konečné stanice Tung-č’-men byl otevřen 28. ledna 2003.\n"}
{"id": "929998", "url": "https://cs.wikipedia.org/wiki?curid=929998", "title": "Rakovčík", "text": "Rakovčík\n\nRakovčík je obec na Slovensku, v okrese Svidník v Prešovském kraji.\n\nV roce 2015 zde žilo 167 obyvatel.\n"}
{"id": "930002", "url": "https://cs.wikipedia.org/wiki?curid=930002", "title": "Power pop", "text": "Power pop\n\nPower pop je hudební žánr, který se vyvinul v USA a Spojeném království na začátku 70. let 20. století. Z power popu kromě dalšího vzešel i synthpop či New Wave. Styl definují kytarová sóla a ostré melodie.\n\n"}
{"id": "930004", "url": "https://cs.wikipedia.org/wiki?curid=930004", "title": "Římskokatolická farnost Skalice", "text": "Římskokatolická farnost Skalice\n\nŘímskokatolická farnost Skalice (něm. \"Langenau\") je územní společenství římských katolíků ve Skalici u České Lípy a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní písemný doklad o Skalici pochází z roku 1352, a místní duchovní správa je poprvé zmiňována v roce 1384. Od 17. století zde duchovní správu vykonávali (stejně jako v Horní Libchavě, na Slunečné, ve Stružnici a Volfarticích) členové Řádu Maltézských rytířů. Ve 20. století začali duchovní správu obstarávat kněží diecézní. Ve 2. půli 20. století pak začala být Skalice administrována ex currendo z Nového Boru.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "930007", "url": "https://cs.wikipedia.org/wiki?curid=930007", "title": "Fosfodiesterová vazba", "text": "Fosfodiesterová vazba\n\nFosfodiesterová vazba je kovalentní propojení, ve kterém dvě hydroxylové skupiny tvoří esterové vazby na jednu fosfátovou skupinu. Fosfodiesterová vazba je známá především v nukleových kyselinách, ale vyskytuje se například i v cyklických nukleotidech nebo v glycerolfosfolipidech.Cukr-fosfátová kostra v DNA a RNA vzniká propojením 5' uhlíku na jednom cukerném zbytku s 3' uhlíkem následujícího cukerného zbytku fosfodiesterovou vazbou. Takto vazba tedy určuje direkcionalitu nukleové kyseliny.\n\nVznik fosfodiesterových vazeb zajišťují DNA a RNA polymerázy, ale také další enzymy, například ligázy nebo nukleotidyltransferázy, případně cyklázy vytvářející z nukleotidů cyklické nukleotidy.\n\nRozpad fosfodiesterových vazeb v nukleových kyselinách zajišťují DNázy a RNázy, fosfodiesterázy (ukončují signalizaci cyklických nukleotidů působících jako druzí poslové), fosfolipázy C a D (vytváří druhé posly štěpením fosfatidylinositol-4,5-bisfosfátu).\n\nV případě nukleových kyselin je fosfát ve fosfodiesterové vazbě zodpovědný za záporný náboj nesený molekulou, který je přímo úměrný jejich délce, což umožňuje jejich jednoduchou analýzu pomocí gelové elektroforézy. V buňkách tento záporný náboj ovšem musí být odstíněn, k čemuž slouží především bazické proteiny histony a bivalentní ionty kovů, především hořčíku.\n"}
{"id": "930010", "url": "https://cs.wikipedia.org/wiki?curid=930010", "title": "Puncovnictví", "text": "Puncovnictví\n\nPuncovnictví (z něm. \"Punzierung\") je odvětví státní, městské či cechovní kontroly jakosti drahých kovů a výrobků z nich zhotovených. Provádí se značkováním (ražbou) speciálními značkami zvanými puncy, jednak na polotovar (nezpracovanou slitinu) a dále na hotové výrobky zlatnictví, stříbrnictví a klenotnictví.\nPočátky puncovnictví v Evropě jsou spojeny se státním nebo městským monopolem na těžbu a slévání drahých kovů. Ve Francii a Anglii, stejně jako v Čechách, se objevují první kontrolní značky počátkem 14. století. Nařízením českého krále Jana Lucemburského z roku 1323 mělo být všechno slité zlato označeno znamením celé hlavy lva a stříbro poloviční hlavou lva. Značení se provádělo na bochníčky nebo tyče (tzv. cány) nezpracovaného kovu, proto se žádné značky nezachovaly. Na výrobcích patří k nejstarším dochovaným francouzské značky z Montpellier a z Paříže. Ze střední Evropy náleží k nejstarším dochovaným značky polotovarů z Erfurtu z 1. poloviny 14. století, k nejstarším na hotových zlatnických dílech patří značky Norimberka z 15. století.\n\nV současné době je puncování výrobků z drahých kovů, stejně jako polotovarů (zlaté cihly) státním monopolem a provádí je státní puncovní úřady.\n\nPuncovní značky udávají ryzost, tedy poměrný hmotnostní obsah drahého kovu v předmětu nebo ve slitině. Označování puncovními značkami se řídí zákonem č. 539/1992 Sb., o puncovnictví a zkoušení drahých kovů (Puncovní zákon).\n\nZnačky se razí speciálním ocelovým razidlem, na kterém je ve štítku určitého tvaru vyobrazen piktogram, obvykle doplněný písmenem a číslem. Český státní punc pro zlato má odlišenu ryzost tvarem štítku, obsahuje schematickou hlavičku orla, kohouta a labutě v pohledu z profilu, pro stříbro to jsou symboly s hlavičkou kamzíka a zajíce, a pro platinu královskou korunou. U těchto symbolů se v současnosti uvádí číslo ryzosti od 1 do 4, a písmeno puncovního úřadu, které je orientováno kolmo ke svislé ose značky. Písmena jsou přidělená pobočkám Puncovního úřadu České republiky v městech, která punc vydala, většinou totožná s iniciálou názvu těchto měst. Jsou to např. P pro Prahu, B pro Brno, J pro Jablonec na Nisou, H pro Hradec Králové nebo O pro Ostravu, ale také L pro Olomouc, R pro Tábor nebo Z pro Plzeň.\nPuncem se neoznačují mince a slitky, na rozdíl např. od pamětních medailí.\n\nKaždý stát má svá pravidla a puncovní značky. Aby se s drahým kovem mohlo obchodovat i v jiných státech, musí zde být jeho puncovní značka platná. Seznam platných puncovních značek pro Českou republiku naleznete v knížce \"Seznam puncovních značek, platných na území České republiky\" Dušana Bouši, který je volně k nahlédnutí na každé pobočce Puncovního úřadu.\n\nNa území České republiky taktéž platí od 2. listopadu 1994 značky z Úmluvy o kontrole a označování předmětů z drahých kovů (jinak zvaná také Vídeňská konvence). Piktogramy puncovních značek České republiky vyobrazují symbol vah.\n\nMimo puncovních značek existují také značky výrobní, které jsou přiděleny výrobci na základě Puncovního zákona a jsou uloženy v registru Puncovního úřadu. Tyto značky razí sám výrobce a může je použít pouze na zboží, které sám vyrobil nebo zkompletoval.. Zpravidla to je monogram jména výrobce v unikátním orámování, ve tvaru obdélníku, oválu, trojlistu ad., záleží také na typu písma, jeho tvaru, atkách, znaménkách mezi písmeny atp., dva puncy různých výrobců se nesmí shodovat ani v těchto detailech.\n\n\n\n"}
{"id": "930011", "url": "https://cs.wikipedia.org/wiki?curid=930011", "title": "Kandžizaióin", "text": "Kandžizaióin\n\nKandžizaióin () byl buddhistický chrám postavený manželkou Fudžiwara no Motohiry na území dnešního města Hiraizumi v prefektuře Iwate v Japonsku.\n\nKandžizaióin stál v těsném sousedství chrámu Mócúdži. Po roce 1189 byl zničen a jeho pozemky se proměnily v zavlažovaná pole.\nV severní části chrámových pozemků rozkládajících se v severojižním směru o výměře přibližně 160×260 metrů se nacházely dvě síně Buddhy Amidy. Uprostřed pozemků bylo zbudováno zahradní jezírko \"Maizuru ga ike\" (舞鶴が池, \"Jezero tancujícího jeřába\").\n\nV místech bývalé chrámové zahrady z konce období Heian probíhaly v letech 1973–1976 vykopávky a restaurační práce. Vzhledem k tomu, že příkladů zahradní architektury z období Heian se dochovalo jen málo, jsou pozůstatky zahrad v Kandžizaióinu velmi ceněny.\n\n2. března 2005 byly pozůstatky chrámu prohlášeny za místo s malebnou vyhlídkou (名勝, \"Meišó\").\n\nPozůstatky chrámu Kandžizaióin jsou jednou z památek v katastru města Hiraizumi, které byly v roce 2011 zapsány na Seznam světového dědictví UNESCO pod společným označením \"Hiraizumi - chrámy, zahrady a vykopávky reprezentující buddhistickou Čistou zemi\".\n\n"}
{"id": "930012", "url": "https://cs.wikipedia.org/wiki?curid=930012", "title": "LeasePlan Česká republika", "text": "LeasePlan Česká republika\n\nLeasePlan Česká republika, s.r.o. je společnost poskytující operativní leasing osobních, užitkových a nákladních automobilů a správu autoparků pro firmy či subjekty veřejné správy. Na českém trhu působí od roku 1995. \n\nSpolečnost je národní pobočkou společnosti LeasePlan Corporation N. V. \n\nNa konci roku 2017 zaměstnávala společnost celkem 120 zaměstnanců a spravovala přes 25 tis. automobilů.\n\nSpolečnost byla založena roku 1963 v Nizozemsku. V České republice začala působit v roce 1995. První vozidlo financované prostřednictvím operativního leasingu bylo klientovi předáno roku 1996. Prvním klientem tehdy byla telekomunikační společnosti TelSource.\n\n\nLeasePlan byla první společností, která začala roku 1996 v ČR nabízet operativní leasing. Jednalo se o zcela novou službu, neboť do té doby se v ČR název „operativní leasing“ nepoužíval a na trhu nebyla společnost, která by ho v této podobě nabízela. Automobily se v té době nabízely na klasický leasing s doprovodnými službami, jako je pojištění.\n\n\nDne 1. února 2018 byl na pozici generálního ředitele jmenován Martin Brix.\n\nMartin Brix nastoupil do české pobočky LeasePlanu v roce 1999. V roce 2007 jej centrála skupiny pověřila rozjezdem rumunské pobočky v roli finančního ředitele. Během necelých pěti let se pobočka stala jedničkou rumunského trhu. V roce 2012 se Martin Brix vrátil do České republiky na pozici finančního ředitele.\n\nByl vyhlášen Finančním ředitelem roku 2016 v prestižní anketě, kterou každoročně pořádá Klub finančních ředitelů (CFO Club).\n\nOperativní leasing slouží pro pořízení a externí správu firemních vozidel. Jde o dlouhodobý pronájem vozidel firmám včetně zajištění veškerých služeb. Operativní leasing pomáhá firmám šetřit náklady, protože poskytovatel leasingu za firmy vyřizuje veškerou agendu i servis spojený s firemními vozidly. Operativní leasing je standardně nabízen od 12 do 60 měsíců a do celkového nájezdu 180 tisíc km.\n\nKrize nahrála operativnímu leasingu. Silný růst zájmu o operativní leasing zaznamenal i generální ředitel české pobočky firmy LeasePlan Jaromír Hájek – jeho objem v Česku se, jak upozorňuje, v loňském roce celkově zvýšil o téměř 35 procent, a u podnikatelů dokonce o 45 procent.\n\nOperativní full service leasing se zabývá komplexní správou vozového parku zaměřenou na střední a velké firmy, které disponují desítkami až stovkami vozů. Jedná se o nadstavbu operativního leasingu rozšířeného o řadu doplňkových služeb.\n\nSpráva vozového parku (fleet management) je soubor činností zabývajících se financováním, pojištěním, právními a daňovými povinnostmi a dalšími oblastmi, které souvisí s provozováním firemního vozového parku.\n\n"}
{"id": "930014", "url": "https://cs.wikipedia.org/wiki?curid=930014", "title": "Národní třída (novela)", "text": "Národní třída (novela)\n\nNárodní třída (2013) je novela Jaroslava Rudiše. Jedná se o přepracovanou divadelní hru, kterou uvedlo v roce 2012 brněnské Divadlo Feste. Hlavní postavou je Vandam (přezdívka podle herce akčních filmů Jean-Claude van Damme) z pražského Severního Města.\n\nKniha se skládá z 19 krátkých číslovaných kapitol o rozsahu od několika vět po několik stránek. Text zachycuje pouze Vandamův monolog ke svému synovi, jedinou výjimkou je desátá kapitola (pojmenovaná \"Jizvy\"), která je psaná v er-formě.\n\nVandam je rváč, který se v současnosti živí natíráním střech. Má za sebou období závislosti na drogách i pobyt ve vězení. Je fascinován historií vojenství, vlastní o tomto tématu dost publikací, zvlášť rád mluví o bitvě v Teutoburském lese, sám se považuje za bojovníka či válečníka, denně dělá 200 kliků. Vysedává v hospodě Severka spolu s několika známými (např. Mrazák), kde se občas s někým popere, když je potřeba ho „poučit o životě“. Se servírkou Luckou má krátký románek (popsaný v kapitole \"Jizvy\"). Je na sebe pyšný, že dal první ránu při demonstraci na Národní třídě v listopadu 1989 a tím spustil revoluci.\n\nKniha končí tak, že za Luckou přijde kvůli jejím dluhům exekutor, ale Vandam Lucku brání a porve se s ním. Ve rvačce ale prohrává a zraněného ho odvezou dva policisté, kteří ho ubijí v lese za sídlištěm. Nakonec z Vandamova monologu také vyplývá, že byl sice na demonstraci na Národní třídě, ale jako policista a že dal sice první ránu, ale zmlátil svého bratra, který byl mezi demonstrujícími.\nNovela byla dramatizována v němčině a v lednu 2017 měla premiéru na Malé scéně městského divadla v Brémách. Inscenaci režírovala česko-německá režisérka Theresa Welgeová.\n\nPráva na film zakoupila společnost Negativ, natočil jej Štěpán Altrichter a premiéru měl v září 2019.\n\n"}
{"id": "930018", "url": "https://cs.wikipedia.org/wiki?curid=930018", "title": "Priyanka Chopra", "text": "Priyanka Chopra\n\nPriyanka Chopra Jonas (* 18. července 1982 Džamšédpur) je indická herečka a zpěvačka. V roce 2000 získala titul Miss World a o dva roky později se začala věnovat filmu; prvním z nich byl \"Thamizhan\". V roce 2003 hrála ve svém prvním bollywoodském filmu \"\". Později hrála v řadě dalších filmů, mezi které patří \"Aitraaz\" (2004), \"Fashion\" (2008) nebo \"7 Khoon Maaf\" (2011).\n\nV roce 2018 se zasnoubila a vdala za amerického zpěváka Nicka Jonase dle indických tradic v paláci Umaid Bhawan přímo v Indii. Opulentní svatba trvala 3 dny. Také oficiálně převzala manželovo příjmení.\n\n"}
{"id": "930021", "url": "https://cs.wikipedia.org/wiki?curid=930021", "title": "Voják (Star Trek: Vesmírná loď Voyager)", "text": "Voják (Star Trek: Vesmírná loď Voyager)\n\n„Voják“ (v originále „Drone“) je druhá epizoda páté sezóny seriálu \"\".\n\nVoyager dorazil ke vznikající protomlhovině, a B'Elanna Torresová, Tom Paris, Doktor a Sedmá z devíti se ji v raketoplánu vydají prozkoumat. Během přiblížení dojde k plazmovému výboji a situace se stane neudržitelnou. Kapitánka Janewayová nařídí nouzový transport, který je kvůli plazmatu v okolí komplikovaný, ale nakonec se zdaří. Pouze Doktorův holoemitor je poškozený, takže ho B'Elanna vezme na diagnostiku do vědecké laboratoře. Po jejím odchodu se z emitoru vysunou borgské asimilační trubice.\n\nDruhý den se do vědecké laboratoře vrací praporčík Mulcahey, ale po vstupu jsou mu do krku zabodnuty dvě extrakční trubice, které mu odeberou DNA. Krátce poté je okolo laboratoře vztyčeno borgské silové pole, takže Chakotay vyhlašuje červený poplach a vysílá k místu bezpečnostní tým. Uvnitř najde Sedmá z devíti a Tuvok funkční borgskou dozrávací komoru a v ní novorozeného Borga. To je samo o sobě zvláštní, protože se Borgové množí asimilováním, nikoli pohlavním rozmnožováním. Sedmá proto přijde s vlastní verzí toho, co se stalo: během transportu se promíchaly vzory jí a Doktora, takže byl holoemiter napaden jejími nanosondami a ty začaly asimilovat. Nejprve emitor, poté konzoli, na které byl položen a nakonec DNA poručíka Mulcaheyho. Vzniklý jedinec se vyvíjí 25x rychleji než normální Borg a za hodinu je z něj šestiletý chlapec. Janewayová se rozhodne ho nezabít, čímž ale ohrozí celou loď, protože Borg byl vytvořen z techniky z 29. století a je tak dokonalejší než cokoliv v jejich době. Pokud by se dostal do rukou Společenstva, Borgové by byli ještě mocnější. To ale zatím nejspíš nehrozí, takže ho Janewayová chce obrátit na svou stranu a tímto úkolem je pověřena Sedmá z devíti.\n\nZa pouhý jeden den je z vojáka plně vyvinutý dospělý jedinec a hned se začne zajímat o vše okolo sebe. Absorbuje obrovské množství dat, prokáže své mimořádné schopnosti a rozvíjí svou osobnost, na druhou stranu zařazení se mezi posádku je zpočátku poněkud komplikované. Aby nemohl kontaktovat Společenstvo je mu deaktivován lebeční transciever, jenže jeho technika si vytvoří náhradní a vyšle signál. Jako odpověď přilétá borgská koule a snaží asimilovat \"Voyager\". Voják pomůže z můstku vypnout vlečný paprsek, a když nemůže dále vylepšit phasery, navrhne, že se transportuje na cizí plavidlo a zničí ho zevnitř. Zde se dostane k ovládání kormidla a s koulí zamíří přímo do nedaleké protomlhoviny. Koule se vlivem obrovské síly zhroutí do sebe a následně vybuchne. Všichni pokládají vojáka za mrtvého, nicméně ten ještě před výbuchem vytvořil kolem sebe ochranné silové pole a přežil.\n\nNa ošetřovně diagnostikuje Doktor jeho poranění jako vážná a chystá se k operaci. Voják ošetření odmítne. Slyšel hlasy Borgů a ví, že oni nepřestanou, dokud \"Voyager\" nedostanou a jeho neasimilují. Pro bezpečnost představuje příliš velkou hrozbu a proto se rozhodne zemřít.\n"}
{"id": "930022", "url": "https://cs.wikipedia.org/wiki?curid=930022", "title": "Teen Choice Awards 2013", "text": "Teen Choice Awards 2013\n\nTeen Choice Awards 2013 se konaly 11. srpna 2013 a živě je vysílala americká stanice Fox. Oceňováni byly lidé z oblasti hudby, filmu, televize, sportu, módy a internetu, dospívajícími diváky od 13 do 19 let. Jednalo se o poslední \"Teen Choice Awards\" předávání, které se konalo v Gibson Amphitheatre, ve kterém od září 2013 bude konat \"The Wizarding World of Harry Potter (Kouzelný svět Harryho Pottera)\". \"\" získala osm z devíti nominací, \"Prolhané krásky\" získaly všech svých sedm nominací, film \"Ladíme!\" zíslal čtyři z jedenácti nominací, seriál \"Glee\" získal čtyři ceny, dále Bruno Mars získal dvě z osmi nominací, Taylor Swift získala dvě ze svých sedmi nominací, Demi Lovato získala čtyři ceny, One Direction vyhráli všech šest cen (včetně ocenění Harryho Stylese. Své ocenění získaly i Selena Gomez a Miley Cyrus, a to tři ze šesti nominací.\n\n\n\n\nNominace byly vyhlášeny 22. května 2013 a další od 1. července 2013 do 16. července 2013. Vítězové jsou označení tučným písmem a jsou na první pozici.\nDne 11. srpna 2013 sledovalo \"Teen Choice Awards 2013\" na americké stanici Fox 2,62 milionů diváků.\n"}
{"id": "930024", "url": "https://cs.wikipedia.org/wiki?curid=930024", "title": "Seznam měst v českých zemích podle počtu obyvatel", "text": "Seznam měst v českých zemích podle počtu obyvatel\n\nToto je seznam měst v českých zemích podle počtu obyvatel podle jednotlivých let.\n\nSoupis poddaných podle víry z roku 1651 je prvním pokusem státní moci sepsat veškeré obyvatelstvo v Čechách. Obsahuje seznamy svobodných a poddaných obyvatel ve městech a vesnicích. Nebylo ujednoceno, od kdy se do Soupisu zaznamenávaly děti. Někdy jsou zachyceny všechny, jindy až od jednoho nebo dvou let a občas také od devíti nebo dvanácti. Soupis byl vypracován pro všech tehdejších 14 krajů nedochoval se však pro všechny kraje. (chybí například Litoměřicko a Prácheňsko zároveň několik měst a panství nestihlo soupis vyhotovit v šestitýdenní lhůtě např. Kutná Hora, České Budějovice, Plzeň, Polná, Klatovy, Domažlice...) Soupis jasně zachycuje obrovský úbytek obyvatel krátce po 30leté válce i přes neúplnost je velmi cenným zdrojem.\n"}
{"id": "930025", "url": "https://cs.wikipedia.org/wiki?curid=930025", "title": "Final Fantasy VIII", "text": "Final Fantasy VIII\n\nFinal Fantasy VIII je videohra typu RPG od firmy Square pro PlayStation a pro PC. Vyšla v roce 1999 a přinesla jako první díl série realistické zobrazení herních postav co do rozměrů a proporcí. Bylo změněno také učení se magických dovedností a vyvolávání pomocníků. V průběhu hry hráč ovládá dvě různé skupiny hrdinů v různých časech, jejichž vzájemný osud je odhalen až v pozdější fázi hry. Úkolem hlavních postav, které jsou většinou členy elitní žoldnéřské jednotky SeeD, je splnit skutečné poslání této organizace, o jehož povaze i o souvisejících skutečnostech o herních postavách, se hráč doví až v pozdějších fázích hry.\n\nPříběh se odehrává v rozlehlém, rozmanitém, futuristickém a bezejmenném světě s jedním velkým měsícem, kde se mísí technika a magie, a to dokonce ještě více než v předchozím díle. Ve hře se hráč setká, jako obvykle, se třemi herními módy: mapou světa, po níž se pohybuje pěšky, lodí, vlakem, jeepem, na chocobech, v létající základně a na konci v raketoplánu Ragnarok. Druhým módem jsou různá města a oblasti, ve kterých probíhá komunikace s lidmi a plnění různých úkolů. Posledním módem je bitva. Ve hře si hráč může zahrát ještě karetní minihru Triple Triad.\n\nSystém bitev byl oproti předchozím dílům výrazně přepracovaný, ačkoliv stále pracuje na tahovém systému „Active Battle Time“. Síla útoků a schopností postav se s rostoucí úrovní postavy nezvyšuje jako v podobných RPG, postavy je nutné spojit (systém junction) s vyvolávatelnými Ochránci \"Guardian Force\" (dále jen GF). Po spojení vyberete postavě příkazy mimo standardní útok. Bez spojení nelze v bitvách ani kouzlit, ani využívat lektvary, ani žádné další dovednosti. Kouzla, jichž se lze naučit nanejvýš 32, se nezískají učením, ale vysáváním z nepřátel nebo ze zdrojů magie (vysávání je také příkaz dostupný jen díky GF). Postava může každé kouzlo naakumulovat 100x a využít ho v boji, nejsou zde žádné magické body ani mana. Kouzla lze přes GF dále spojit se základními statistikami postavy a posílit je, tedy i sílu útoku nebo odolnosti či jiné efekty. Lze tak namíchat vskutku variabilní koktejl dovedností. Tento systém zcela nahrazuje inventář předmětů, ve hře lze měnit jen vylepšení zbraně.\n\nVelkou novinkou jsou i úrovně, zkušenosti, statistiky a dovednosti u GF. Mají hladinu života a mohou být při bitvě zabiti. Při jejich vyvolání je nutné čekat (doba závisí na „snesitelnosti“ s postavou) a během čekání je v případě inkasovaných úderů místo postavy zraňován právě GF. Kromě masivního plošného útoku či očarování spojenců lze GF využít také jako taktický nástroj na přežití např. obzvlášť silných úderů obětováním GF, který pak může být oživen speciálními předměty. GF získávají „Ability points“ (AP), které slouží k učení dovedností, kterými vylepšuje sebe i svého nositele.\n\nPostavy mohou i v tomto díle využít „Limit break“, speciální unikátní dovednost. Na rozdíl od předchozího dílu je ovšem k aktivaci potřeba být dostatečně oslaben nebo být očarován aurou. V menu příkazů se při bitvě objeví u položky útok šipka doprava a tu pak hráč může i nemusí využít.\n\n\nV partě má hráč celkem šest postav, z toho tři nanejvýš může použít v bitvě. Zde jsou seřazeny podle času, kdy se připojí k partě.\n\n\nVe hře je několik speciálních událostí, kdy hráč ovládá partu jiných hrdinů, ovšem ti dědí GF i vlastnosti a úrovně hlavních postav.\n\n\n\nHra začíná nesourodým pochodem myšlenek Squalla, jenž bojoval se svým arcirivalem Seiferem kdesi za zahradou, a Seifer Squallovi udělal velkou jizvu v obličeji. Probral se na ošetřovně, kde ho navštívila záhadná dívka, která mu řekla: „Zase se setkáváme, Squalle,“ a odešla. Později si pro něj došla instruktorka Quistis, aby ho doprovodila do třídy, kde informovala kadety o praktické zkoušce SeeDů. Squall ještě neměl vlastního Ochránce (GF), proto musel nejprve se svou instruktorkou jednoho najít a ovládnout. Na chodbě do něj narazila nová žačka přestoupivší z Trábijské zahrady, které Squall ukázal celou Balambskou zahradu. Potom se vydal s Quistis do Ohnivé jeskyně, kde porazil Ochránce Ifrita, jenž následně souhlasil se spojením. Díky splnění této zkoušky byl Squall připuštěn k praktické zkoušce.\n\nTu představil ředitel Cid Kramer všem 12 kandidátům SeeD a vyslal je na ostrou bojovou misi do zámořského Dolletu, jenž požádal SeeDy o pomoc proti armádě Galbádie. Rozdělil je do čtyř týmů o třech žácích a jednom instruktorovi, který měl v případě jejich selhání dokončit práci za ně. Do čela Squallova týmu postavil Seifera, třetím členem byl jejich spolužák Zell a dohlížející instruktorkou Quistis. Po několika hodinách se lodě SeeDů vylodily v dolletském přístavu a vypukla bitva. Seifer se Zellem a Squallem měli zabezpečit náměstí, ovšem Seiferovi to bylo málo a chtěl si hrát na sólo-hrdinu (což pořád opakoval, že udělá. Pořád mluvil, že týmová práce znamená nechat ho vše udělat samotného).\n\nVydal se tedy na vlastní pěst na dolletskou vysílací věž, kterou obsadili galbádští vojáci. Squall se Zellem ho museli následovat. Před bránou se k nim přidala Selphie (ta, kterou Squall na začátku provázel po zahradě), že má pro Seifera rozkaz se stáhnout. Ten ji ignoroval a vtrhl do věže, kam museli i všichni ostatní. Nahoře porazili galbádský výsadek, ovšem spustil se obří radar, který nebyl léta používán, neboť nefungovaly žádné věci pracující s rádiovými vlnami. Nakonec museli všichni utéci před obřím chodícím tankem, který je pronásledoval ulicemi Dolletu až ke břehu, kde ho zlikvidovala kulometem Quistis. Po nalodění se vrátili do Balambu.\n\nCid všechny informoval o úspěšném splnění mise. Galbádii zůstala věž, ale město samotné vyklidila. Seifera odevzdal do rukou disciplinárnímu výboru za nesplnění rozkazu a čtyřem kandidátům, kteří v bitvě uspěli, udělil titul SeeD. Byli jimi Squall, Zell, Selphie a z jiného týmu ještě Nida. Iniciativní Selphie pak zorganizovala velký zahradní festival. Squall se na něm královsky nudil a radši zůstal stranou, když tu si ho všimla drobná černovlasá dívka, která ho vytáhla na taneční parket. Zprvu tvrdil, že neumí tancovat, ale ukázalo se, že mu valčík jde velmi dobře. Poté dívka zmizela. Squall odešel na zahradní balkón, kde se k němu přidala Quistis a spustila položárlivou scénu, že jí si celou dobu nevšímal, ale s holkou, kterou viděl prvně v životě, si klidně tancuje. Každopádně ho nalákala na „misi“ pochytat ty, co se scházeli tajně za tréninkovou ohradou. Zde Squallovi pověděla, že ji odvolali z funkce instruktorky, protože nemá velitelské schopnosti. Pokusila se Squallovi vyznat své city, ovšem ten reagoval jen tím, že nemá čas na problémy druhých. Krom toho byla pro něj stále instruktorkou, ač jen o rok starší, navíc neměl o milostný románek zájem. Radši šel tedy spát.\n\nNa druhý den Cid zavolal Squalla, Zella a Selphie, že má pro ně první misi. Kontaktovala ho skupina Lesních sov, která vedla odboj proti nadvládě Galbádie. Sice to pro ně dělají nezvykle levně, ovšem Cid zdůraznil, že splnění mise je velmi důležité pro budoucnost. Skupina nasedla na podmořský mezikontinentální vlak a odcestovala do Timberu. Během cesty upadli do záhadného hlubokého spánku, v němž měli sen o galbádském vojákovi jménem Laguna Loire a jeho dvou spolubojovnících Kirosovi a Wardovi, kterak (ne)plnili svojí misi hluboko v timberském lese. Potom se trojice potrhlých vojáků ocitla v galbádské metropoli Deling, kde navštívili oblíbený hotelový bar, kde pravidelně vystupovala klavíristka Julie Heartilly, do které byl Laguna zoufale zamilovaný. Toho dne se ovšem odhodlal k činu a došel až k pódiu. Po krátké rozmluvě ho pozvala do svého pokoje, kde se mu vyznala s touhou stát se zpěvačkou, ovšem chyběla jí schopnost psát texty. Laguna ji řekl, že má sen stát se novinářem, až skončí válka. Navzájem si sdělili city, ovšem jejich rande ukončil nový rozkaz.\n\nSe skončením snu nabyla Squallova skupina opět vědomí (pro Squalla byl Laguna celkem hňup, zato Selphii se líbil). Zjistili, že už jsou téměř v Timberu. Ve městě našli na předem domluvené heslo příslušníky odboje a také jejich „princeznu“, což byla dívka, která tancovala se Squallem na Zahradním plese. Jmenovala se Rinoa Heartilly a sdělila jim plán mise. Do Timberu osobně cestoval galbádský prezident Vinzer Deling vlakem. Chystali jeho únos, aby ho donutili k podepsání rozkazu stáhnout se z Timberu. Únos se však nezdařil, neboť ve vlaku byl jeho zombifikovaný dvojník. Squall, Zell i Selphie byli z tohoto fiaska rozladěni a chtěli po Rinoe přesné znění smlouvy, která zavazovala všechny tři sloužit Rinoe, dokud nebude Timber svobodný. Mezitím dorazila zpráva, že Deling míří do budovy televize (kvůli tomu Galbádie obsadila dolletskou věž, aby pokryla signálem celý svět, doteď fungovala televize jen kabelově, a to pouze jen záznamy, přímý přenos rovněž nefungoval).\n\nV budově timberské televize oznámil jmenování vyslankyně pro jednání s ostatními národy a rebely, čarodějku Edeu. Na místo dorazili i SeeDi s Rinoou, ale ta od nich utekla po hádce se Squallem kvůli amatérismu a přístupu sov. V ten moment však televizní budovu přepadl Seifer, který uprchl z Balambské zahrady, aby si dokázal, že on je tím nejlepším SeeDem. Prezidenta zadržel jako svého rukojmího. Quistis byla poslaná Cidem, aby Seifera zadržela, ovšem ten po krátké potyčce zmizel (doslova beze stopy díky Edee, která mu nabídla splnění jeho snů). Na místo se vrátila Rinoa, která viděla celý incident v televizi, protože měla ráda Seifera, neboť to on jí umožnil v době Zahradního plesu dostat se k Cidovi. Sídlo sov bylo vojáky zničeno, tak všichni čtyři SeeDi museli s Rinoou (stále je vázala smlouva) z Timberu zmizet. Cílem byla Galbádská zahrada, jejíž ředitel Martin byl Cidův dobrý přítel. Rinoa se cestou znovu pohádala se Squallem kvůli jejich diametrálně rozdílnému pohledu na život a kvůli tomu, že Zell hledal u Squalla povzbuzení, protože prozradil v televizi, že jsou ze Zahrady.\n\nPo hádce se jim zdál další sen o Lagunovi. Několik dnů po prvním setkání s Julií plnil misi v starodávné Centře, kde prozkoumávali zvláštní obří strukturu. Dostali se ale do obklíčení estharských vojáků a byli nuceni skočit z útesu. Po probuzení se Squall a jeho parta ocitla v Galbádské zahradě, kde vzpomínali na Seifera, kterého považovali za popraveného. Ředitel Martin jim předal nový rozkaz od obou zahrad, jenž zněl spáchat atentát na čarodějku Edeu, aby zabránili jejímu uchvácení Galbádie i zahrady. Do týmu přibyl galbádský ostrostřelec Irvine Kinneas, jenž měl atentát provést. Odcestovali do Delingu ke generálu Carawayovi (otci Rinoy), jenž nesouhlasil se jmenováním čarodějky. Představil plán atentátu, ovšem Rinoa se domnívala, že je schopná konat také jako SeeDi (a také nehodlala uposlechnout otcův příkaz neplést se do mise). Chtěla využít Odineho přívěšek, který měl moc zlomit čarodějnou magii. Quistis ji napůl z přesvědčení a napůl ze žárlivosti vyčinila, že tohle není žádná hra na vzdor dcery otci, ovšem Rinoa stejně nakonec šla. Čarodějka ji v prezidentském paláci rychle paralyzovala. S pomocí své čarodějné moci pak přebrala nad úplně zfanatizovaným statisícihlavým davem moc a prezidenta Delinga, kterého neměli rádi ani Galbáďané, zavraždila.\n\nQuistis se chtěla jít Rinoe omluvit a opustila pozici ve věži Vítězného oblouku, ovšem nechala se se Zellem a Selphie zamknout v domě generála Carawaye . Na místo se vrátili přes stoky na poslední chvíli. Mezitím se Squall připravoval s Irvinem na rozhodující úder. Nejprve osvobodili Rinou, kterou Edea nechala obětovat, z obklíčení ještěrů, kteří se přidali ke skupině jako GF. Rinoa, rozklepaná strachy a z toho, že si uvědomila svou bezmoc, když bojuje sama, se pak od Squalla nechtěla hnout. Pak když na přehlídku dorazila Edea, po jejímž boku byl i Seifer, rozklepal se Irvine strachy a všemožně se vymlouval. Po Squallově naléhání a po spuštění brány od Quistis nakonec Irvine sniperkou střelil Edeu do hlavy. Edea však zastavila střelu magií, takže byl Squall nucen vykonat plán „B“, a to konfrontovat čarodějku přímo. Porazil Seifera, který sám sebe označil za rytíře čarodějky, pročež ho Rinoa jako zrádce zavrhla. Ovšem čarodějka Edea pak Squalla omráčila svou magickou mocí, když ho prostřelila svým Limit breakem ledovými trny.\n\nNásledkem kómatu se Squall opět zasnil do role Laguny. Ten se ocitl v malebném městečku Winhill, kde žil s ženou jménem Raine a její pětiletou adoptivní dcerou Ellone, kterou si velmi oblíbil. Po zpackané misi v Centře byl Laguna půl roku zraněn a v péči Raine, jež ho našla vyplaveného z moře. Zprvu ho neměla moc ráda, ale časem se jí zalíbil. Toho dne ho navštívil Kiros, že ho už skoro celý rok hledá a že je bez něj nuda. Laguna vysvětlil, že je Ellone jedinou holčičkou ve městě, neboť je všechny před dvěma lety odvlekli estharští vojáci, jen Ellone se povedlo ukrýt za cenu životů jejích rodičů. A sám nyní chránil obec před příšerami, protože všichni mladí lidé byli ve válce. Kiros mu odvětil, že Ward byl ze všech zraněn nejvážněji a skončil jako poloviční invalida na pozici údržbáře ve věznici, a taky, že se Julie Heartilly vdala za jiného vojáka a stala se zpěvačkou. Také si uvědomili jakési bzučení ve hlavách, že bude tedy hlídka „hračkou“. Kiros si všiml, že se Laguna změnil a dospěl, což také ocenil Squall a začal o Lagunovi smýšlet lépe.\n\nPo nabytí vědomí se Squall ocitl v mučírně věznice D-District, kde ho vyslýchal Seifer, aby se dověděl, jaký je skutečný účel SeeDů. I kdyby to Squall věděl, neodpověděl by a snášel krutá muka elektrickým proudem, dokud Seifer neodešel pryč, protože byly přichystány rakety na zničení Trábijské zahrady. Znovu omdlel, ale vysvobodilo ho zvířátko moomba. Ostatní byli taktéž uvězněni kromě Irvina, jemuž se povedlo uprchnout a od generála Carawaye dostal rozkaz přivézt Rinou z vězení domů. Ostatním se povedlo utéct díky Zellovi, jemuž se zdálo o Wardovi a ten v tom snu pracoval jako údržbář téže věznice, proto ji znal dokonale. Proplížil se k jejich zbraním a pak následoval útěk, k němuž pomohla i Rinoa s Irvinem, která se pro ně chtěla za každou cenu vrátit a doslova k tomu Irvina donutila. Po dramatickém útěku z vězení byla šestice hrdinů svědky výstřelů raket, které mířily na Trábijskou zahradu.\n\nŠlo o odplatu čarodějky Edey za pokus o atentát, chtěla eliminovat všechna místa, kde jsou SeeDové, a ovládnout Galbádskou zahradu. Selphie vedla se Squallovým svolením infiltrační misi do galbádské raketové základny, aby zabránila výstřelu na Balamb, zatímco se Squall se zbytkem vrátil do Balambu, aby varoval ředitele Cida. Selphie dokázala přemoci vojáky v místnosti s ovládáním raket a nastavila autodestrukci, ovšem při útěku ze základny jeden z přežívajících vojáků ještě stihl rakety odpálit. Cestu ven zbylí vojáci zamkli a napadli je v chodícím tanku, který je ale ochránil před účinkem exploze základny. Byli ochromeni z toho, že v misi selhali, ocitli se uvěznění uprostřed trosek a jen si sedli na prašnou zem.\n\nSquall se mezitím vrátil do Zahrady, v níž vypukla vzpoura proti Cidovi, vedená NORGem, majitelem Zahrad. Studenti bojovali mezi sebou a situaci zkomplikovaly i příšery vypuštěné z tréninkové zóny NORGovými dozorci. Povedlo se mu dostat do Cidovy kanceláře a informovat jeho podřízenou Xu o blížících se galbádských raketách. Cid odmítl evakuaci s tím, že je Zahrada jeho druhým domovem, a že chce ještě něco zkusit, protože dříve sloužila jako pevnost a tedy by měla být schopná proti raketám nějak zakročit. Na průzkum tohoto tajemství se ale cítil starý, tak se Squall nabídl, že tajemství odhalí. Výtahem sjel do suterénu a použil Cidův čip, aniž by věděl, k čemu přesně. Squall se s Rinoou a ještě jedním SeeDem pustil dolů, kde našli starý rezavý generátor, který zapnuli. Ovládač generátoru vyjel až nahoru do Cidovy kanceláře a proměnil se v ovládací panel. Jak se blížily rakety, začaly zářivé vrtule nad střechou rotovat, přesunuly se pod Zahradu, zvedly ji celou do vzduchu a pomalu přesunuly vpřed, dost na to, aby všechny rakety minuly cíl.\n\nMezitím skončila vzpoura a na dlouho se zastavili na balkóně, odkud bylo výborně vidět na krajinu, nad níž se Zahrada pomalu vznášela. Cid však vyhlásil poplach, neboť Zahradě nefungovalo ovládání a sami pořádně nevěděli, jak ji ovládat a hrozil náraz do města Balamb. Squall něco zkusil mačkat, což změnilo směr letu natolik, že se těsně povedlo městu vyhnout. Zahrada ale spadla do moře, kde se nechala unášet proudem jako obří vor. Squalla si pak pozval na kobereček NORG. Od něj se Squall dozvěděl, že vzpourou si chtěl tento NORG (vlastník Zahrady) po zpackaném atentátu na Edeu, který nařídil, a po vyhlazení Trábijské zahrady čarodějku usmířit vydáním SeeDů zodpovědných za misi, kterou měl vykonat jen jeho podřízený Martin sám, a Squalla vlastně jen využil, protože se zrovna ukázali v momentě, kdy se to hodilo. Také odhalil, že Edea je Cidovou manželkou a ze strachu z ní začal se Squallem bojovat, ale neměl šanci a zavřel se zbaběle do kokonu. Bitvě předcházela ostrá hádka NORGa s Cidem, odkud odešel Cid s brekem a snůškou nadávek. Pak na ošetřovně Cid Squallovi potvrdil, že NORG byl ten, kdo financoval provoz Zahrady, když hledal před mnoha lety se svou manželkou Edeou investora k založení SeeDů. Také prozradil skutečný důvod jejich existence, který ve vězení Seifer tak marně vymáhal po Squallovi: všechny mise po celém světě byly jen trénink na to, aby byl Squall a ostatní schopni postavit se moci čarodějky.\n\nNa širém moři byla Zahrada dostižena záhadnou lodí, na níž byli bílí SeeDi, které Squall nikdy neviděl. Požadovali vydání Ellone (zde Squall zpozorněl, to jméno mu bylo známé). Cid nakázal, ať ji přivede. Ellone byla v zahradní knihovně, kde se ukázalo, že je tou dívkou, která na začátku hry na ošetřovně Squalla pozdravila (tehdy informovala Cida o tom, že se Edea změnila a opustila onu loď). Prozradila, že ho s jeho nejbližšími kamarády očarovala, aby se jejich vědomí přesunulo do minulosti, pro ni hodně bolestné, aby ji změnila. Proto se mu zdálo o jejím „strýčkovi“ Lagunovi. Její plán se nezdařil a uvědomila si, že změnit lze jen přítomnost a spolu s ní i budoucnost. Squallovi se omluvila, že ho takto využila, a odešla s bílými SeeDy do bezpečí.\n\nZahrada byla i nadále téměř neovladatelná, tak narazila do města Rybářův Horizont uprostřed oceánu, který se nacházel uprostřed zaoceánského železničního koridoru, jenž spojuje Timber s Estharem, který byl od konce Války čarodějek izolovaný. Místní obyvatelé i přes způsobené škody, za něž se Squall jménem Zahrady oficiálně omluvil starostovi, ochotně opravili ovládací zařízení Zahrady. Zároveň bylo toto pacifistické město přepadeno galbádskými vojáky, které Squall porazil. Spolu s nimi dorazili v polorozbitém chodícím tanku i Selphie a zbytek party. Squall viděl opravdu s radostí, že jsou v pořádku, což se sice snažil nedávat najevo, ovšem Rinoa si toho všimla a pochválila ho za to. Cid pak jmenoval Squalla vrchním velitelem SeeDů a v noci uspořádala Selphie s ostatními další Zahradní festival jen pro něj. Na chvíli si promluvil s Rinoou, která mu řekla, aby se snažil ostatním více důvěřovat, že svou novou funkci zvládne lépe.\n\nPo dokončení oprav a jmenování SeeDa Nidy pilotem se Zahrada vrátila do Balambu, který ovládla Galbádie pod velením dvou Seiferových kamarádů Fudžin a Raidžin. Ti hledali ve městě Ellone a po jejich vyhnání se na Selphiino přání odebrali do Trábie prozkoumat trosky tamní zahrady, jejího domova. Litovala zničení Zahrady, ale byla ráda, že její kamarádi přežili. Na basketbalovém hřišti se šestice rozpovídala o minulosti a hlavního slova se ujal Irvine, který řekl, že si je všechny pamatuje z raného dětství. Všichni až na Rinou vyrostli v sirotčinci a později se dostali do Zahrad, aby z nich byli SeeDi. Postupně tak uvolnil u všech fragmenty starých vzpomínky na sebe samé, nejprve na průšvih, když si tehdy vyrobili ohňostroj, na Ellone, kterou si Squall celou zabral pro sebe a říkal jí sestřičko.\n\nSquallovi nyní došlo, co znamenaly jeho noční můry, kdy stál sám v dešti v noci a volal svou ztracenou sestru, která ho opustila. Proto se uzavřel do sebe. Byl tam s nimi i Seifer, jenž se už tenkrát s Squallem pořád pral. Irvine vysvětlil, proč si nikdo kromě něj na nic nepamatuje (na zlobivou Selfí, panovačnou Kvisty, žalobníčka Zella, atd.). Na vině je spojení s GF, za jejichž moc se platí vzpomínkami. Irvine do styku s mocí GF nikdy nepřišel a tehdy je všechny poznal na první pohled, i to, že si na sebe navzájem z dětství nepamatovali. Nehodlal je tehdy šokovat, nebyla vhodná doba, tím, že sirotčinec řídila čarodějka Edea, ta samá, kterou měli zabít, tehdy byla moc hodná. Proto se tenkrát Irvine choval divně a v Delingu se rozklepal. Nyní, i když ví, že je Edea jejich adoptivní matka, s ní musí bojovat, jakkoliv je to bolestné. Rinoa vyjádřila přání s nimi zůstat také a bojovat dál, i když jim nestačí, protože není SeeD.\n\nRozhodli se vyhledat onen sirotčinec, aby získali víc informací o své minulosti. Na základě indicií rozluštili, že se nacházel na jihozápadním mysu zbytku centrijského kontinentu. Než dorazili na místo, dostihla je Galbádská Zahrada, která se stala zrovna tak mobilní jako Balambská, ovšem byla plně pod kontrolou Edey a Seifera. Squall vydal příslušné rozkazy bránit jednotlivá patra a rozdělil skupinu na dvě části. Zell si vynutil vypůjčení Squallova prstenu, že mu ho vrátí. Seifer po dostatečném přiblížení vydal rozkaz ozbrojeným motorkářům přeletět po rampách na Balambskou Zahradu a zahájit bitvu. V nastalém chaosu pilot Galbádské Zahrady zezadu a z boku narážel do Balambské, kterou tím dost poškodil. Kulová vrtule třeba odsekla kus balkónu na levé straně, kde byl zrovna Zell s Rinoou, která se málem zřítila do místa s rotující vrtulí, která by ji bezpochyby zabila, naštěstí se zachytila se za konstrukci, ale nebylo ji možné vytáhnout.\n\nZell běžel o tom informovat Squalla, který vydával další rozkazy. Galbádští vojáci pronikli na robotech i do učeben, kde byli schovaní dětští kadeti. Těm musel Squall pomoct nejprve a naproti očekáváním, že to provede on sám, nařídil Zellovi pomoct Rinoe. Po zvládnutí obrany se uskutečnil brífink. Kvůli škodám a počtu zraněných by další vlnu Balambská zahrada nemusela přežít. Zell nedokázal Rinoe pomoct ani napodruhé, protože se k ní bude muset přiletět. Squall byl nucen rychle se rozhodnout a chtěl ji tam prostě jen tak nechat, ovšem ostatní členové party ho donutili, aby ji zachránil, že jedině on musí. Zároveň se pustili do plánování frontálního útoku na Galbádskou Zahradu. O tom Squall informoval přes rozhlas ostatní. Přestože jsou buď zranění, nebo unavení, musejí sebrat zbytky sil a tímto útokem zachovat svůj domov i životy svých přátel. V tomto momentě se také ze Squalla stal místo vlka samotáře konečně zodpovědný vůdce.\n\nPilot Nida v plné rychlosti bočně naboural do Galbádské Zahrady, aby SeeDové provedli výsadek. Na prostranství Galbádské zahrady vypukla epochální bitva mezi stovkami SeeDů a galbádskými vojáky. Zatímco Squall hledal možnost, jak Rinou zachránit, napadl ho voják v létajícím robotovi. Otevřel si únikový východ a oba pak bojovali o kontrolu nad jetpackem. Jakmile ho Squall získal, obletěl Zahradu, aby konečně zachránil Rinou. Spolu s ní přistál na prostranství Galbádské Zahrady a utekl s ní vstupní bránou dovnitř. Zde mu Rinoa ukázala prsten, který on půjčil Zellovi. Squall jen protočil oči, jak ho všichni chtějí dát s Rinoou dohromady, ovšem tentokrát odpověděl slušně a na její prosbu, zda si smí udělat kopii, odpověděl kladně. Prozradil i jméno lví příšery, vytesané do prstenu, a to Griever.\n\nUvnitř narazili opět na Seiferovy kamarády Fudžin a Raidžina, ovšem ti navzdory rozkazu odmítli tentokrát bojovat. Místo toho poprosili Squalla, ať zachrání jejich jediného kamaráda z vlivu čarodějky. Toho Squall s Rinoou konfrontovali v ředitelně. Po jeho porážce se Edea kouzlem teleportovala o patro níž, kde s nimi bojovala. Squall s Rinoou ji nakonec porazili, ale nezabili. Rinoa upadla do hlubokého bezvědomí a Squall byl mohutnou září natolik oslněn, že si vůbec nepamatoval, co se stalo. Z jejího kómatu byl však zoufalý a vůbec nevěděl, co si má počít. Přiznal si, že mu na ní moc záleží.\n\nPo bitvě navštívil s ostatními konečně sirotčinec, kde si v rozvalinách promluvili nejprve s Cidem, který se omluvil za neúčast v bitvě, a poté s Edeou. Už to nebyla ta zlá Edea, ale opět hodná (i když velmi smutná) adoptivní matka, která je ráda viděla, jak vyrostli v silné SeeDy. Vysvětlila, že nic nepáchala z vlastní vůle, ale byla posednutá zlou čarodějnicí z budoucnosti jménem Ultimécie. Nechala se jí ovládnout dobrovolně, aby před ní za každou cenu ochránila Ellone, neboť ta toužila po jejích schopnostech, aby mohla uskutečnit svůj plán na vyčarování mocného kouzla \"Komprese času\", díky němuž by vyhladila vše živé a sama by se stala živoucí bohyní. Čarodějka, proti níž celou dobu bojovali, byla Ultimécie v jejím těle a bála se, že ji znovu ovládne. Ale ještě více se bála, že využije čarodějku Adel, krutovládkyni Estharu, po níž se slehla před lety zem, jež může sama vliv Ultimécie zneužít k ještě mnohem horším činům.\n\nSquall se Edey zeptal, zda nezná lék pro Rinou, ovšem ta si nevěděla rady. V zoufalství usnul nad její postelí na ošetřovně a znovu se mu zdálo o Lagunovi, jenž působil jako herec ve filmu, aby získal peníze na cestu na záchranu Ellone, kterou po nějakém čase od doby posledního snu znovu přišli hledat vojáci z Estharu. Tehdy byl Laguna ve vydavatelství Timberských maniaků splnit si sen být novinářem, takže ji nemohl ochránit. Po bitvě s drakem (to se sen rozcházel se skutečností) byl v dáli svědkem experimentu Estharu s Šílenou Pandorou a ptal se, co to je? Squall si po probuzení uvědomil, že Rinou miluje a udělá cokoliv pro její záchranu. Za každou cenu chtěl najít Ellone, aby ho poslala do minulosti přesně do momentu porážky Edey, aby zjistil, co se stalo.\n\nNedaleko sirotčince objevil loď, s níž Ellone odcestovala, ovšem nebyla na palubě. Kapitán lodi vysvětlil, že je vypátrala flotila galbádských lodí, tak se museli ukrýt do zátok kráteru Centry, ovšem pro poruchu tam uvízli a pomalu loď opravovali. Nakonec je našla estharská fregata, na jejíž palubu s úsměvem nastoupila. Tam ji tedy nejspíš najdou. Se Zahradou odletěl do Rybářského horizontu na opuštěnou mezikontinentální železnici co nejblíže k Estharu a bezvládnou Rinou tam chtěl dopravit na svých zádech pěšky. Na opuštěném estharském nádraží na něj čekala Quistis a ostatní, kteří dorazili dřív. Pomáhala jim i Edea, jež chtěla být pod dozorem pro případ, že by ji Ultimécie znovu posedla, a také chtěla do Estharu za dr. Odinem, aby zapečetil její moc. Dorazili k obřímu Solnému jezeru plného nemrtvých příšer, ale za chvíli zjistili, že je celá krajina iluzí a hologramem. Nahmatali ve vzduchu žebřík, po němž se vyšplhali do jakési šachty, jež visela zdánlivě z oblohy.\n\nOcitli se v jakémsi podzemí, kde všechny ochromil spánek. Opět zažili kus života Laguny. Nyní se nacházel se dvěma přáteli v Estharu jako Adelin otrok v laboratoři Šílené Pandory, kde porazili stráže a se svým spoluvězněm (členem odboje) a malým moombou utekli. Proplížili se kanceláří vědce dr. Odineho, pracujícího na vynálezech pro Adel. Venku se dověděl, jakou si tento šílený vědec našel hračku: Ellone. Zástupci odboje zjistili, kde ji drží, a Laguna s Wardem i Kirosem vtrhl do laboratoře, kde zajal dr. Odineho. Nastavili souřadnice letu Šílené Pandory do moře, a vysvobodil Ellone z jejího vězení, z vědecké komory plné senzorů. Ellone bylo nemožné od jejího strýčka Laguny odtrhnout, jak se jí omlouval, že to trvalo tak dlouho.\n\nPo probuzení se Squall a ostatní ocitli obklíčeni ochrankou a byli dopraveni do estharského prezidentského paláce uprostřed futuristické megalopole, jež zabírala velkou část celého eshtharského kontinentu. Setkali se s dr. Odinem, jenž jim řekl, že Ellone najdou u Měsíční brány. Dostali od něj povolení k vstupu výměnou za to, že ho nechali studovat spící Rinou. Tam se Squall nalodil ještě s jedním členem skupiny a s kapslí s bezvládnou Rinou do automaticky naváděných vesmírných raket, které je dopravily k Měsíční základně. Tam se nacházelo vězení čarodějky Adel, kde byla držena v kryogenní komoře přesně v poloze, kde se vyrovnává gravitace země s měsícem, a také byla obehnána rušičkami všech vln (zasahující celou planetu, tudíž proto nikde léta nefungovalo radiové spojení), aby nebylo možné ovlivnit ji magií nebo zářením. Sám prezident Estharu osobně kontroloval pečetě. Posádka základny se znepokojením pozorovala dění na měsíci, domovinou všech příšer, jako by tam něco bobtnalo.\n\nNa místě byla i Ellone, kterou Squall žádal o pomoc. Najednou se „probudila“ Rinoa a velmi agresivně si probila cestu k vypínači pečetě a k tlakové komoře. Ve skafandru unikla do vesmíru až k Adel a odlomením pečetě ji osvobodila. Mezitím se nad Estharem začala vznášet obří Šílená Pandora, kterou kdysi vlastnila Adel a Laguna ji poslal na dno oceánu. Tu se snažil zastavit Zell a ostatní, kteří zůstali na povrchu. Jenže Pandora je vykopla teleportem pryč. Do Estharu také vtrhla armáda Galbádie, jež uvrhla město do chaosu. Jakmile byla Pandora umístěná nad Údolí slz, začal z měsíce padat tzv. Měsíční pláč, tj. příšery zrozené na měsíci, aby byly v obří bublině přeneseny na zemský povrch k Šílené Pandoře. Tuto jinak přírodní událost vyvolává Šílená Pandora uměle, jak bylo vidět v dálce v Lagunově snu, kde natáčel ten film.\n\nUltimécia poté uvolnila Rinou, aby ji nechala v kosmu zemřít, a vtělila se do Adel, kterou strhl Měsíční pláč na zem na trůn v Šílené Pandoře, kde se pomalu probouzela. Měsíční základna musela být evakuována, neboť ji také strhával Měsíční pláč. V záchranném modulu Squall, navlečený do skafandru, konečně uprosil Ellone, aby ho vrátila do Rinoy, do místa v minulosti, kdy omdlela. Proběhlo několik neúspěšných pokusů, kdy ho poslala moc daleko. Takhle se Squall dozvěděl, jak Rinoa donutila Irvina, aby se pro něj vrátili do vězení, kde ho Seifer mučil. Také, k půjčení prstenu s Grieverem navedla Zella ona sama při diskuzi v kantýně. Až na třetí pokus se povedlo. Squall viděl, jak byla Edea osvobozena, a viděl též skutečnou podobu Ultimécie, než se vtělila do Rinoy. Ultimécie pak vyzvala Seifera ke hledání Šílené Pandory a k přípravě na její povel. Pak využila svou moc, aby Squalla a Ellone doslova vykopla z Rinoy.\n\nSquall na nic nečekal a vydal se do vesmíru zachytit Rinou stůj co stůj. Té došel ve skafandru kyslík a využil Elloniny moci, aby ji telepaticky podpořil, aby neumírala. Záchranný modul mezitím vstoupil do atmosféry a Squall zůstal s Rinoou ve vesmíru sám. Oba přesto měli brzy zahynout, jenže se stal zázrak. Z hlubin temnoty je dostihl vesmírem opuštěný, volně putující, a hlavně funkční raketoplán Ragnarok. Uvnitř si oba vydechli. Rinoa byla nesmírně šťastná za záchranu a chtěla Squalla obejmout, ovšem nejprve museli vyčistit loď od vetřelců. Po nahození systémů je kontaktoval Esthar, aby zapnuli autopilota a přistáli na zem. Při letu došlo k emotivní scéně, kdy se Squall poprvé více rozhovořil o sobě a Rinoa objímajíc ho řekla, že jí přináší největší pohodu a bezpečí. Ovšem také vyšlo najevo, že je Rinoa nyní čarodějkou, což odhalily výsledky vyšetření dr. Odineho. Rinou se chystali zatknout a zapečetit jako Adel.\n\nKvůli strachu z nenávisti od celého světa a ze své moci se dobrovolně podvolila. Estharští ji chtěli v Památníku čarodějek zapečetit jako Adel. Squall byl bezradný, ale nechal ji jít, když to bylo její rozhodnutí. Ostatní členové party ho však přiměli k záchranné akci. V Památníku vyděsili svými zbraněmi hlídače, aby Squall Rinou vysvobodil. Jak mu padla do náruče, připomínalo to jednu ze scén z jeho nesourodých myšlenek na začátku hry. Rinoa byla nesmírně šťastná ze záchrany a uprchli. Ragnarok, pilotovaný Selphií, pak přistál u sirotčince, kde se znovu setkali s Cidem a Edeou. Zde se vysvětlilo, jaktože se Rinoa stala čarodějkou. Když byla Edea v posedlé formě poražena, nevědomky darovala všechnu svou moc Rinoe, kterou ihned posedla Ultimécie, v níž vyčkala, než mohla osvobodit Adel. Sama Edea již čarodějkou není, poprvé od doby, kdy většinu své bývalé moci zdědila po \"umírající čarodějce\". Rinoe poradila, jak toto břímě nést: najít si rytíře, který ji ochrání před zlými myšlenkami, že žádná ze zlých čarodějek v historii rytíře neměla, tedy ani Adel, a zcela jistě ho v budoucnosti nemá ani Ultimécie. Rinoa vyjádřila Squallovi své obavy ze sebe samé a z Ultimécie. Poprosila ho, aby ji rychle a bezbolestně zabil, pokud ji znovu posedne. Squall ji v duchu přísahal, že bude jejím rytířem. Řekl, že čarodějka, po které jde, je Ultimécie. Pak mu pověděla o noční můře, která se jí zdála v kómatu, že ho hledala, ale nikde ho nenašla. Squall řekl, že si ještě nedali slib, kde na sebe budou čekat, pokud budou rozděleni. Řekli si, že zde na louce za sirotčincem.\n\nPoté dostali SeeDi objednávku oo prezidentského paláce v Estharu, který byl obležen měsíčními nestvůrami, že vědí o způsobu, jak bojovat s Ultimécií. Konečně se setkali s prezidentem, kterým nebyl nikdo jiný než Laguna Loire, nyní starší, než jak ho znali ze snů. Od něj se dozvěděli, že Seifer unesl Ellone do Šílené Pandory k Adel. Nechtěl ale mluvit o Raine, neboť mu Ellone musela ve vesmíru říct, že než zemřela, porodila syna. Ale jinak potvrdil vše, co se jim o něm zdálo, i to, že divné bzučení v jeho, Kirosově a Wardově hlavě, které měli vždy při spojení v těch snech, je podivným způsobem výrazně posilovalo (takže Ellone nepřenesla do minulosti jen jejich vědomí, ale nevědomky spolu s nimi i jejich schopnosti SeeDů, které mohl Laguna a ostatní dva využívat - jak ostatně vidno ve hře samotné).\n\nKaždopádně jim pověděl, jak se stal prezidentem. Bylo jasné, že by si tehdy před 17 lety Adel pro Ellone znovu přišla, kamkoliv by ji ukryl, navíc estharskému odboji dlužil hodně. Nalíčil na ni tehdy s Kirosem a Wardem past v Památníku čarodějek, v němž zajatý dr. Odine sestrojil mrazicí zařízení. Úkol to nebyl jednoduchý, neboť Adel měla hodně svalnatou postavu a byla dvakrát vyšší než běžní lidé. Ale nalákali ji tam na hologram Ellone. Adel okamžitě odhalila lest, ale Lagunovi pomohla jeho vrozená zbrklost, kdy se mu povedlo rozčilenou čarodějku strčit do pasti: ať byla jakkoliv mocná, byla také pouze člověk. Dr. Odine pak zapnul svůj vynález a zapojil pečetě. Adel si ale nemohli nechat jako trofej, potřebovali se jí zbavit a zabít ji nemohli, protože by musela předat své schopnosti jiné čarodějce. Třemi raketoplány Ragnarok ji umístili do vesmíru a její Měsíční základnu pak využili k jejímu hlídání. Nějakou dobu tehdy ještě s Ellone setrval v Estharu, kde probíhala veřejná debata o tom, kdo bude vládnout, když je Adel pryč. Estharané ho pak prohlásili hrdinou převratu a zvolili za svého nového prezidenta. Kvůli práci se tedy nemohl vrátit za Rainou do Winhillu a poslal zpět jen Ellone samotnou, aby ji zase Odine nezavřel do laboratoře. Ovšem brzy poté se dověděl o smrti Raine a o umístění Ellone do sirotčince. Byl to nejhorší den v jeho životě, ale práce ho vytrhla zpět do reality, v níž zůstal doposud. Edea později umístila Ellone na plovoucí sirotčinec (základnu bílých SeeDů), kde strávila víc jak deset let, aby ji nenašel dr. Odine, jehož chuť na ní experimentovat stále nepřešla. A z lodi pak Ellone uprchla do Balambu před Ultimécií.\n\nDo kanceláře pak dorazil dr. Odine (jenž už o Ellone dávno ztratil zájem, neboť dokončil svůj vynález i tak). Dle informací od Adel z doby, kdy jí sloužil, zjistil, že Ultimécie k cestování do těl čarodějek v minulosti využívá právě jeho vynález, který umí mechanicky spojit mysl lidí podobně, jako to dělá Ellone a podle níž se vynález jmenuje. Zatímco jeho verze byla jen hračka simulující schopnosti Ellone, v Ultiméciině době se jedná o mnohem důmyslnější stroj, kterým přebírá nad obětí zcela kontrolu, jenže má zřejmě omezení a tato doba je nejzazší, které může dosáhnout. Proto Ultimécie potřebuje Elloniny schopnosti, aby poslala mysl posedlé čarodějky ještě dál do minulosti spolu s ní. Jedině tak může spustit „kompresi času“, která stlačí minulost, přítomnost i budoucnost do jediné reálnosti. Protože nelze Ultimécii zlikvidovat v jiném těle, musí se Seedi vypravit za ní do budoucnosti, což umožní právě komprese času. Squall tedy musí zabít Adel, aby jedinou čarodějkou zůstala Rinoa, absorbující její moc. Až Ultimécie Rinou znovu posedne, Ellone je obě pošle co nejdál do minulosti do Edey nebo Adel a vyčká, než Ultimécie, přítomná v minulosti, současnosti i budoucnosti, vyvolá kompresi. V ten moment Ellone vrátí Rinou zpět, aby vyvolávání komprese pozdržela, dost na to, aby Squall našel správný vchod do Ultiméciiny doby a konfrontoval ji tváří v tvář.\n\nLaguna s Kirosem a Wardem nastoupili spolu se Squallovou partou na Ragnarok, kde naplánovali vpád do Šílené Pandory. Také si se Squallem domluvil schůzku, aby spolu probrali \"rodinné záležitosti\", až bude po všem. Selphie prorazila v plné rychlosti energetický štít Pandory a s pomocí mechanického ramene lodi probila cestu dovnitř, aby se vydali pátrat po Ellone. Cestu jim však zkřížila Fudžin s Raidžinem, kteří chránili Seifera, ale ti po krátké potyčce uprchli. Šílená Pandora měla sice trochu upravený interiér, ale byla úplně stejná jako chodby, kterými se procházel Laguna, Ward a Kiros ve snu č. 2. Předměty, které tam tehdy poztráceli, nyní našel a dobře využil Squall. Nakonec se dostali na podlaží č. 1, kde opět konfrontovali Seifera, jenž na ně poslal Fudžin a Raidžina, kteří měli v zajetí Ellone. Ti dva tentokrát odmítli se skupinou bojovat, propustili zajatkyni a Fudžin prosila Seifera, ať toho nechá, že s ním Ultimécie jen manipuluje. Seifer však odmítl a opilý mocí se vrhl do boje se skupinou. Bitvu sice prohrál, ale jen předstíral smrt, aby se zmocnil Rinoy a odtáhl ji s sebou k Adel, že si jeho paní přeje, aby se obě čarodějky spojily.\n\nAdel, která byla stále omámená letitým účinkem pečetí a patrně pod vlivem Ultimécie pak Rinou připoutala k svému tělu, nejspíš proto, aby se posílila o její schopnosti, a začala bojovat se Squallem. Byla však příliš slabá a nepomohla ji ani absorpce Rinoiny životní síly. Po Adelině smrti Ultimécie okamžitě posedla Rinou s Edeinou a nyní i Adelinou mocí. Na scéně se objevil Laguna s Ellone a ta poslala Rinou s Ultimécií daleko do minulosti, kde Rinoa zahlédla maličkou Adel, z čehož byla mírně vyvedená z míry. Zde jejím prostřednictvím vykouzlila Kompresi času, která za několik chvil výrazným vlnobitím prostoru změnila uspořádání světa. Pod Squallovou skupinou se propadla zem a letěli vzduchem dolů mezi bublinami, kde byly zmraženy jednotlivé okamžiky dějin světa, přičemž se propadli několika různými reálnostmi (moře plné ryb, kde však dýchali jakoby nic, nebo prázdný vzduch). Přitom mysleli na Edein sirotčinec a věřili v existenci jednoho v druhého, aby se udrželi u sebe a ve světě neúplně stlačeného času nezahynuli. Nakonec skončili v bublině, která je dopravila do Delingu, kde viděli několikanásobně čarodějku Edeu, která se poté proměnila v jedenáct zlých čarodějek z různých epoch dějin země. Jak s nimi bojovali, měnilo se náhodně prostředí i čas. Poslední a nejsilnější z nich pak porazili v dimenzi připomínající rudou červí díru.\n\nPo bitvě s čarodějkami se Squall a parta ocitli skutečně v sirotčinci, ovšem v minulosti. Budova byla liduprázdná a když se podívali ven, sirotčinec najednou zmizel, krajina se úplně změnila a nad mořem mezi jihozápadní Centrou a Galbádií se objevil obří, strašidelný a létající Ultiméciin hrad, spojený s pevninou obřími řetězy, odkud nejspíš vládla světu, který vypadal dost zuboženě. Cestou viděli velké množství mrtvol SeeDů z budoucnosti, oblečených v jiných uniformách. Uvnitř se však skupina potýkala se silovým polem, které zcela zneutralizovalo jejich GF i všechny schopnosti s tím spojené, k dispozici tedy měli pouze obyčejný útok. Přestože mohli Ultimécii konfrontovat i tak, bylo bezpečnější ochranu zlomit porážkou všech osmi Ultiméciiných strážců, z nichž může hráč získat GF, které nezískal dříve.\n\nSamotná Ultimécie nevypadala vůbec překvapeně, když šestice hrdinů pronikla do jejího hradu. Čekala na ně v hodinové věži a okomentovala jejich přítomnost, že to musí být ti legendární SeeDi, s nimiž se musí utkat. V první fázi bitvy Ultimécie četla ostatním myšlenky, aby našla obraz nejsilnější zbraně, kterou si představí. Cynicky komentovala jejich strach ze ztráty paměti kvůli GF a ztráty povědomí o jejich existenci ve stlačeném čase, ale ve Squallově hlavě našla něco ještě horšího, a to jeho obraz o Grieverovi, kterého si představoval jako nejsilnějšího GF všech dob. Svou magií ho zmaterializovala, vysála ze Squalla a poštvala ho proti nim. Skupina dokázala Grievera přesto zapudit, ale Ultimécie ho pak použila znovu, tentokrát ke spojení s ním, aby si znásobila svou moc. Ultimécie znovu spustila přerušenou Kompresi času a pomalu se stávala absorpcí prostoru a času živoucí bohyní, přičemž měnila podoby, nejvýraznější byla asi podoba bez tváře. Na SeeDy vysílala kouzla nejmocnější, co kdy byla, a rušila účinky jejich vlastních, čímž je postupně oslabovala. Poražené SeeDy pak posílala do těch nejstrašlivějších dimenzí. Přesto byla poražena a ve svých posledních slovech se pokoušela partu před něčím varovat, jako by před časem samotným.\n\nS vědomím, že SeeDi odolali kompresi díky přátelskému poutu, který si byli schopni v průběhu celé hry vytvořit, zemřela strašlivým výbuchem. Nemohla však odejít, protože musela předat své schopnosti jiné čarodějce. S její porážkou se začal čas znovu vracet do normálu, dekomprimovat a Ultiméciin přízrak použil ten samý, kterým unikl Squall do doby 13 let před začátkem hry. Tak, jak si slíbili s Rinoou, dostal se do Edeina sirotčince, kde uviděl Edeu. Ta byla vyděšená z přítomnosti ducha Ultimécie a z toho, že by dala svou moc některému z dětí, tak absorbovala její moc do sebe, čímž ukončila Ultiméciinu existenci (tedy Ultimécie byla tou umírající čarodějkou, o které se Edea zmiňovala Squallovi dříve). Squall se Edee krátce představil jako SeeD, charakteristicky zasalutoval, a v krátkosti vysvětlil, že to ona přišla s nápadem cvičit bojovníky proti zlým čarodějkám, jako např. té, jejíž moc právě převzala. Tímto vlastně uvěznil moc čarodějky v časové smyčce a pokud byla Ultimécie ve své době jedinou čarodějkou na světě, znamenalo to nejspíš i konec čarodějek vůbec. Následně Squall viděl sebe samého čtyřletého, ale raději se zdržel nějaké konverzace. Pak zmizel v portálu dekomprimujícího se času, čímž zanechal Edeu zmatenou...natolik, že pak se svým mužem založila SeeDy a začala trénovat jejich svěřené děti v Zahradách.\n\nSquall se snaží najít správné místo i čas, tedy znovu sirotčinec a dobu krátce po bitvě v Pandoře, aby se znovu setkal s Rinoou, ale narazil na problém, že na rozdíl od ostatních členů party neměl dostatečně vyvinutý smysl pro udržení citových vazeb k ostatním, tak se ztratil v reálnosti, která vypadala jako nekonečná poušť, kde pomalu umíral. Místo pravděpodobně našel správně, ale s časem měl problém, ovšem Rinoa nejspíš využila své čarodějné schopnosti, aby ho našla a přivedla zpět do normálního světa.\n\nV následujících momentech se poušť změnila v rozkvetlou louku za sirotčincem a Squall znovu ožil. Pak je záběr střižen na Seifera, nyní zbaveného vlivu Ultimécie, jak rybaří s Fudžin a Raidžinem a dobře se u toho baví, přičemž s úsměvem sleduje Balambskou zahradu, která nad nimi proletěla. V dalším záběru se Laguna s Wardem, Kirosem a Ellone vrátil do Winhillu, aby konečně po letech uctil památku své ženy a při tom vzpomínal, jak ji na témže místě před 18 lety žádal o ruku. I nad nimi nakonec proletěla Zahrada a Ellone vypadala poprvé v životě šťastně, že je opět se strýčkem Lagunou a její mladší nevlastní bratr řídí Zahradu. Poslední střih ukazuje kamerový záznam dalšího zahradního plesu, kterým Seedové slavili porážku Ultimécie a záchranu existence všech. Cid tam byl opět se svou ženou Edeou, nyní již bez čarodějnických ozdob a na balkóně byla Rinoa, jež ukázala prstem na padající hvězdu stejně jako v době, kdy se se Squallem viděla poprvé, a políbila se s ním. Zahrada, vznášející se nad mořem, pak zamířila ještě výše směrem k měsíci.\n\nV roce 2008 bylo Final Fantasy VIII přeloženo do češtiny skupinou RK-Translations.\n\n"}
{"id": "930026", "url": "https://cs.wikipedia.org/wiki?curid=930026", "title": "Emanuel Forster", "text": "Emanuel Forster\n\nEmanuel rytíř von Forster (4. května 1830 – ???) byl rakouský a český právník, šlechtic a politik, v 2. polovině 19. století poslanec Českého zemského sněmu a Říšské rady.\n\nV roce 1873 koupil statek Kojšice u Sušice. Již předtím mu patřil nedaleký statek Jiřičná. Za manželku měl Luisu Terezii rozenou Bachleiblovou (narozena 1838 v Praze). Byl rytířem Řádu železné koruny. Jeho panství v okolí Kojšic mělo rozlohu 400 hektarů. Profesí byl notářem. Měl notářskou kancelář.\n\nOd 60. let 19. století se zapojil i do zemské a celostátní politiky. V doplňovacích volbách v říjnu 1865 byl zvolen v městské kurii (volební obvod Rumburk) do Českého zemského sněmu Nahradil rumburského starostu Adalberta Eysserta mladšího, který byl do sněmu zvolen v květnu předchozího roku. Eyssert ale ihned po svém zvolení odmítl mandát převzít. Forster v tomto obvodu uspěl i v řádných zemských volbách v lednu 1867 i v krátce poté konaných zemských volbách v březnu 1867 a zemských volbách roku 1870. V zemských volbách roku 1872 byl do sněmu zvolen v kurii velkostatkářské, za nesvěřenecké velkostatky. Stejně tak byl zvolen i v zemských volbách roku 1878. Politicky na sněmu patřil do Strany ústavověrného velkostatku, tedy formaci sdružující centralisticky, provídeňsky orientovanou šlechtu.\n\nV téže době také zasedal v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Složil poslanecký slib 10. května 1872. Uspěl i v prvních přímých volbách do Říšské rady roku 1873, za velkostatkářskou kurii. Slib složil 11. listopadu 1873. Mandát obhájil ve volbách do Říšské rady roku 1879. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nByl otcem Zdenko von Forstera zu Philippsberg, státního úředníka a počátkem 20. století trojnásobného ministra železnic Předlitavska.\n"}
{"id": "930027", "url": "https://cs.wikipedia.org/wiki?curid=930027", "title": "Stromovnice buková", "text": "Stromovnice buková\n\nStromovnice buková (\"Phyllaphis fagi\") je mšice poškozující listy sáním. Hmyz se pokrývá při sání na listech voskovou vatovitou hmotou. Při sání vylučuje sladkou medovici.\n\nPHYAFA\n\nStromovnice buková je invazivní mšice v Severní Americe, je pravděpodobně evropského původu. Vyskytuje se v Evropě, Asii, Zakavkazí, Austrálii. V Česku je běžným druhem.\nMšice je od jednoho do tří milimetrů velká, světle zelená nebo žlutozelená s hnědými příčnými pásky nebo skvrnami na křídlech. Někteří jedinci jsou různou měrou tmavě pruhovaní na břiše. Bezkřídlí jedinci a larvy se pokrývají voskovitou hmotou, vlákny, což způsobuje dojem, že jde o chomáčky vaty nebo vlny a pruhování na břiše není viditelné.\n\nHostitelem stromovnice bukové je buk, především buk lesní (\"Fagus sylvatica\")\n\nPřezimují vajíčka, které bývají za šupinami pupenů a v prasklinách kůry hostitelských rostlin. Z vajíček se líhnou fundatrix, okřídlené samice, které zplodí generaci samic rozmnožujících se partenogeneticky. Fundatrix může zplodit až 80 vajíček. Během léta mají samice několik generací potomků a vyvíjí se jako bezkřídlé až do podzimu nepohlavním rozmnožováním. Teprve na podzim se vyskytuje pohlavní generace, kdy se z nepohlavně zplozených vajíček vyvíjí i okřídlení samci. Po páření samice naklade 10-16 přezimujících vajíček na hostitelskou rostlinu.\n\nNa spodní straně napadených mladých listů nebo větviček se nacházejí drobné larvy pokryté vatovitou hmotou. Může být zaměněna s mšicí \"Grylloprociphilus imbricator\".\n\nPři silném napadení dochází k usychání mladých listů. V Severní Americe mívají asi deset parthenogenetických generací za rok a okřídlené generace, které se vyskytují společně. Je považována za invazivní a ačkoliv bývají pozorovány každý rok obrovské populace mšice, nedochází k viditelnému poškození stromů. Obrovské množství medovice produkované velkými koloniemi může být na obtíž. Občas ekonomicky znehodnocuje školkařský materiál.\n\nOchrana rostlin obvykle nebývá potřebná. Stromovnice buková bývá parazitována lumčíky \"Praon flavinode\" a \"Trioxys phyllaphidis\" které se však vyskytují výhradně v Evropě.\n\n"}
{"id": "930029", "url": "https://cs.wikipedia.org/wiki?curid=930029", "title": "František Hrnčíř", "text": "František Hrnčíř\n\nFrantišek Hrnčíř (29. září 1860, Dřevíkov u Trhové Kamenice - 12. června 1928, Poděbrady) byl vlastenecký učitel a spisovatel, zejména historických knih pro mládež.\n\nStudoval v Hradci Králové a v Jičíně, působil jako učitel na různých místech, pro své vlastenecké nadšení nakonec přesazen do Bobnic u Nymburka. Napsal množství článků a fejetonů do různých pedagogických časopisů a vydal přes 100 povídek, dětských báchorek a loutkových her, zčásti pod pseudonymy Figulus, Fr. Drnkačka, K. Antor aj. Napsal populární knihy o dějinách téměř všech evropských národů a nejznámější byly jeho \"Obrázkové dějiny národa československého\", které vyšly v několika vydáních. Působil také jako redaktor a nakladatel.\n\n\n"}
{"id": "930030", "url": "https://cs.wikipedia.org/wiki?curid=930030", "title": "Aliens: Colonial Marines", "text": "Aliens: Colonial Marines\n\nAliens: Colonial Marines je počítačová hra typu first-person shooter vyvinutá společností Gearbox Software a vydaná společností Sega. Hra byla publikována 12. února 2013 pro platformy PlayStation 3, Xbox 360 a Microsoft Windows. Děj hry se odehrává po událostech zobrazených ve filmu \"Vetřelci\" z roku 1986.\n\nCelý příběh začíná na planetě LV-426 (známá z filmu Vetřelec), kde skupina horníků-kolonistů z planetární lidské kolonie společnosti Weyland-Yutani najde poblíž kolonie ruiny ztroskotaného vesmírného plavidla a uvnitř něj ostatky mimozemšťana a tisíce vajec. O několik týdnů později ztratí společnost s kolonií kontakt a na planetu je vyslána vojenská jednotka mariňáků lodi USS Sulaco (děj z filmu Vetřelci). Jednotka se nevrací už déle než 5 týdnů a navíc je od jednoho člena jednotky, desátníka Dwayna Hickse, vyslán nouzový signál, a tak je vyslána jiná jednotka lodi USS Sephora pod vedením kapitána Jeremyho Cruze. Jedním členem v jednotce je také desátník Christopher Winter (hráčova postava). Jeho úkolem je najít Hickse, probojovat se přes kolonii plnou vetřelců, celé zařízení odpálit a opustit planetu. Ve hře budete čelit nejen vetřelcům, ale i vojákům společnosti Weyland-Yutani...\n\nArzenál zbraní je zde pestrý, mimo jiné lze zbraně i upravovat o hledí, sekundární palbu, typ střelby atd. Seznam zbraní je: Pulzní puška, Útočná puška, Bitevní puška (Odstřelovací puška), Samopal, Taktická a Pumpovací brokovnice, Servisní a Útočná pistole. Mimo jiné je zde i Raketomet, Smart gun a Plamenomet. Dále jsou zde i granáty - Výbušný a Zápalný. Díky několika DLC se do hry přidají i další zbraně - Projektilová puška S.H.A.R.P., Plazmová odstřelovací puška, Dvouhlavňová brokovnice a Elektrický granát. Ve hře jsou i legendární zbraně - Hudsnova pulzní puška, Hiksova brokovnice, Pistole Vasquézové, Gormanova pistole, Frostův plamenomet, vasguézové smart gun a v DLC Limited edition pack je i Plamenomet Rypleové (Plamenomet slepený s Pulzní puškou). Ve hře je i několikrát použitá Automatická střílna (Sentry gun), kterou musí i hráč několikrát přesouvat.\n\nVýbava není tak pestrá jako zbraně, ale ve hře výbava je. Do výbavy patří Detektor pohybu, Svítilna, Ruční hořák, Zařízení na hacknutí systémů a v DLC Stasis Interrupted je i Plynová maska.\n"}
{"id": "930033", "url": "https://cs.wikipedia.org/wiki?curid=930033", "title": "Todor Jonov", "text": "Todor Jonov\n\nTodor Jonov (* 11. května 1976, Plovdiv, Bulharsko) je bulharský fotbalový obránce, hráč rakouského klubu SC Retz. Pracuje i jako hráčský agent, zastupuje mj. české fotbalisty v Bulharsku.\nMezi jeho oblíbené kluby patří Real Madrid, PFK Levski Sofia a SK Slavia Praha, mezi uznávané hráče Alessandro Nesta a Tomáš Řepka. Deset let strávil v moravském klubu 1. SC Znojmo, kde se i usadil.\n\nMá dceru Viktorii a syna Alexe. Jeho mladší bratr Stefan je fotbalovým brankářem, další mladší bratr Dimitar se kopané věnoval v minulosti.\n\nOdchovanec bulharského klubu Lokomotiv Plovdiv prošel v Bulharsku celou řadou týmů.\n\nV českém klubu 1. SC Znojmo působil od ledna 2005, kdy klub hrál třetí ligu. Do ČR se dostal s pomocí Františka Kašpaříka. Byl i na testech ve Slavii Praha, z angažmá sešlo. Později v týmu Znojma převzal roli kapitána a v sezóně 2012/13 s ním postoupil jako vítěz Fotbalové národní ligy 2012/13 do nejvyšší české soutěže - Gambrinus ligy sezóny 2013/14.\n\nV lednu 2015 odešel ze Znojma do rakouského klubu SC Retz hrajícího 1. Landesligu Niederösterreich (4. rakouská liga).\n\n"}
{"id": "930034", "url": "https://cs.wikipedia.org/wiki?curid=930034", "title": "Bernadette Lafont", "text": "Bernadette Lafont\n\nBernadette Lafont (28. října 1938 Nîmes − 25. července 2013 Nímes) byla francouzská divadelní a filmová herečka.\n\nV dětství se věnovala tanci; v roce 1957 se provdala za herce Gérarda Blaina a ve stejném roce hrála ve filmu \"Uličníci\". Později hrála v dalších filmech, mezi které patří \"Hezká holka jako já\" (1972), \"Masky\" (1987) nebo \"Superprohnilí\" (2003).\n\nV roce 1986 získala \"Césara\" za vedlejší roli ve filmu \"L'Effrontée\". V roce 2009 se stala držitelkou \"Řádu čestné legie\".\n\nSvou poslední roli hrála ve filmu \"Hašišbába\" z roku 2012. Zemřela v roce 2013 ve svých čtyřiasedmdesáti letech.\n\n"}
{"id": "930035", "url": "https://cs.wikipedia.org/wiki?curid=930035", "title": "Romedius", "text": "Romedius\n\nSvatý Romedius (též Remedius, někdy označován za blahoslaveného; životní data nejistá) je oblíbený tyrolský světec. Podle legendy pocházel ze šlechtického rodu z Thauru u Innsbrucku a svůj majetek měl darovat kostelům v Augšpurku a Tridentu. Poté se vydal na pouť do Říma se svými dvěma průvodci. Na zpáteční cestě jeho koně zardousil medvěd, a protože Romedius nechtěl jít pěšky, osedlal ho. V údolí Val di Non poblíž města Sanzeno žil po zbytek svého života jako poustevník.\n\nSvatý Romedius byl ctěn od 12. století. V Nonsbergu a Sulzbergu vznikllo Bratrstvo svatého Romedia. Patronátní právo svatyně získali Thunové roku 1514 od papeže Lva X. Thunové si pak nechali postavit ve svém choltickém zámku kapli sv. Romedia. Za jejího stavitele je považován Ital Rossi de Lucca, ale je to nejisté. Projektantem byl možná sám hrabě Romedius Konstantin Thun.\n\n"}
{"id": "930036", "url": "https://cs.wikipedia.org/wiki?curid=930036", "title": "Fiží", "text": "Fiží\n\nFiží (též fiší), neboli žabó (též žabot), je nabíraná náprsní ozdoba, vyrobená z krajky, nebo vyšívaného batistu. \n\nFiží se vyvinulo z ozdobného olemování výstřihu pánské košile zhruba v polovině 17. století a byla nezbytným módním doplňkem každého správného kavalíra až do konce 18. století.\n\nNa sklonku 19. století se fiží objevilo také v dámském šatníku. Francouzské ženy nosívaly velký trojcípý šátek zvaný \"Le fichu\", který si nevázaly pod krkem, ale až volně na hrudi. A z něj se vyvinula dámská variace pánské náprsenky zdobená volány a krajkami.\n\nAby se neopotřebovalo častým praním, tak se později používalo ve formě samostatného kusu oděvu, který se nosil buď jako nákrčník, nebo se ke košili připnul u krku pomocí brože.\n\nV současnosti se fiží využívá zejména jako součást oděvu soudců (advokátů, státních zástupců) v některých zemích světa. V civilním oblékání je fiží zcela nahrazeno kravatou (či motýlkem).\n\n\n"}
{"id": "930040", "url": "https://cs.wikipedia.org/wiki?curid=930040", "title": "Antal Kovács", "text": "Antal Kovács\n\nAntal Kovács (* 28. květen 1972 Paks, Maďarsko) je bývalý maďarský zápasník–judista, olympijský vítěz z roku 1992.\n\nS judem začal v 11 letech pod vedením Józsefa Fodora v rodeném Paksu. Od svých 14 let se připravoval pod vedením László Hangyási. Od mala poutal pozornost vysokou postavou. Ve svých čtrnácti měřil 193 cm a v dospělém věku přes dva metry. V maďarské seniorské reprezentaci se objevil poprvé v roce 1991 v polotěžké váze do 95 kg. Jeho výškové výhody využil v přípravě na olympijskou sezonu 1992 šéftrenér maďarské reprezentace Ferenc Moravetz. Výšková převaha se nejlépe projevila ve čtvrtfinále olympijského turnaje v Barceloně proti obhájci zlaté olympijské medaile Brazilci Aurélio Miguelovi, kterého si nepustil k tělu a porazil technikou uči-mata na wazari. V semifinále vybodoval technikou o-uči-gake na juko Nizozemce Theo Meijera a ve finále se nenechal chytit do submise v boji na zemi od Brita Raye Stevense a po dvou juko za techniku uči-mata vybojoval zlatou olympijskou medaili. \n\nV roce 1993 navázal na úspěšný olympijský rok 1992. Od roku 1994 ho v přípravě na vrcholné turnaje provázely zdravotní komplikace a v kombinaci s náročným studiem vysoké školy ekonomické v Pécsi šla jeho výkonnost dolů. Příprava na olympijské hry v Atlantě se však vydařila. V úvodním kole sice podlehl v boji na zemi Poláku Pawłu Nastulovi, ale přes opravy se probojoval do souboje o třetí místo proti Francouzi Stéphanu Traineau a obsadil páté místo. V roce 2000 se kvalifikoval na olympijské hry v Sydney výbornými výsledky ve světovém poháru, ale na vrcholné sportovní akci jako v předchozím roce 1999 výsledkově vyhořel. Jeho cestu za olympijskou medailí zastavil ve druhém kole Izraelec Ariel Ze'evi. \n\nV roce 2001 po letech nezdaru prolomil smůlu ziskem druhého místa na mistrovství světa v Mnichově a jako jediný judista v polotěžké váze zvládal zápasy s fenomenálním japonským judistou Kóseiem Inouem, které během jeho největší slávy 1999 až 2003 dvakrát porazil. Na olympijských hrách v Athénách v roce 2004, ale s Inouem v úvodním kole prohrál minimálním rozdílem na koku. Sportovní kariéru ukončil v roce 2006. Věnuje se trenérské práci v domovském klubu Atomerőmű Sportegyesület.\n\nAntal Kovács byl pravoruký judista, jeho osobní technikou byla uči-mata a další noži techniky (aši-waza). V pozdějším věku utočil častěji technikou sumi-gaeši.\n\nOlimpiai Atomvillanás: magyar dzsúdóarany, Nemzeti Sport 2012\n\n\n"}
{"id": "930041", "url": "https://cs.wikipedia.org/wiki?curid=930041", "title": "Volán", "text": "Volán\n\nVolán je záhyb, který vytvoří volný okraj nabraného (\"plisovaného\") pruhu látky, který je na druhé straně přešitý. Ten se pak přišívá jako ozdoba k okraji záclon, šatů, spodního prádla aj. Tato technika se používá také u fiží.\n\n"}
{"id": "930042", "url": "https://cs.wikipedia.org/wiki?curid=930042", "title": "Třída U (1940)", "text": "Třída U (1940)\n\nTřída U byla třída diesel-elektrických ponorek postavených pro britské královské námořnictvo v období druhé světové války. Celkem bylo postaveno 49 ponorek této třídy (včetně mírně upravené třídy \"V\" šlo o 71 kusů). Zahraničními uživateli třídy bylo Norsko, Sovětský svaz, Polsko, Francie, Nizozemsko a Dánsko.\n\nCelkem bylo postaveno 49 ponorek třídy \"U\".\n\nVýzbroj tvořil jeden 76mm kanón a šest 533mm torpédometů.\n\nTřída byla nasazena ve druhé světové válce.\n\n"}
{"id": "930046", "url": "https://cs.wikipedia.org/wiki?curid=930046", "title": "Stolístek klasnatý", "text": "Stolístek klasnatý\n\nStolístek klasnatý (\"Myriophyllum spicatum\") je vodní rostlina rostoucí ve stojatých i pomalu tekoucích vodách, která dokáže za příhodných podmínek kolonizovat téměř celou vodní plochu. Propletenými lodyhami vytváří husté, vícepatrové rohože, které zastiňují ostatní rostliny a snižují množství kyslíku ve vodě.\n\nRozšíření tohoto druhu je, vyjma polárních a pouštních oblastí, téměř celosvětové. Pochází z Euroasie a severní Afriky, na ostatní území (např. do Ameriky nebo Pacifiku) se rozšířil druhotně. Je velmi přizpůsobivý teplotním podmínkám, úspěšně roste jak v zamrzajících jezerech, tak i v přehřátých mělkých vodách v tropech, daří se mu i v brakické vodě. Obvykle se vyskytuje od planárního do submontánního stupně, v Asii byl pozorován i v nadmořské výšce okolo 4000 m.\n\nV České republice roste od nížin až do podhůří (cca 600 m n. m.) roztroušeně až hojně. Nejlépe mu vyhovují líně tekoucí a nevysychající stojaté vody s bahnitým nebo písečným dnem. Vyskytuje se především v rybnících, slepých ramenech řek, zatopených lomech a pískovnách, ve vodních kanálech a v pomalých údolních částech řek bohatých na živiny.\n\nNejlépe prospívá ve vodě s hloubkou 0,2 až 3 m; tehdy rostlina spolehlivě doroste k hladině, kde po silném rozvětvení lodyhy vytvoří velkou listovou plochu k jímání slunečního svitu. Pokud koření v hloubkách okolo 5 a více metrů, nedoroste jeho lodyha mnohdy k vodní hladině a vytváří na pohled neduživé submersní rostliny trpící nedostatkem světla.\n\nVytrvalá vodní rostlina s 3 až 4 mm silnou lysou lodyhou dlouhou 0,2 až 3 m, v tropických oblastech až 6 m, která se po celé délce rozvětvuje. Křehká lodyha s kolaterálními cévními svazky vyrůstá z plazivého, článkovaného, mělce v bahně kořenícího oddenku a je porostlá listy sestavenými nejčastěji do čtyřčetných přeslenů a mívá bělavou nebo načervenalou barvu. Ponořené olivově zelené listy, obvykle 1 až 2,5 cm dlouhé, jsou pro dobrý styk s vodou rozděleny do 13 až 38 tuhých, protistojných, nitkovitých segmentů o délce 1,5 až 2,5 cm a šířce 0,1 až 0,3 mm.\n\nZe ztlustlých částí lodyh splývajících pod hladinou vyrůstají nad hladinu mnohokvěté konečné klasy 5 až 16 cm dlouhé, které se na začátku doby kvetení vztyčují. Čtyřčetné květy rostou v přeslenech po čtyřech z paždí drobných listenů. Spodní listeny jsou zpeřeně dělené nebo zpeřeně rozeklané a mnohdy delší než květy, hořejší převážně celokrajné jsou kratší než květy a širší než delší. V nejspodnějších 3 až 4 přeslenech jsou samičí květy bez kališních lístků a s jen nepatrnými korunními, semeník mají čtyřpouzdrý (v pouzdru je po jednom vajíčku) a na krátkých čnělkách čtyři obvykle zakřivené, chlupaté, narůžovělé nebo nahnědlé blizny dozrávající dříve než se začnou uvolňovat pylová zrna z prašníků samčích květů téhož květenství. V horních přeslenech jsou samčí květy s trojúhelníkovými, brzy opadávajícími kališními lístky a prohnutými červenými korunními lístky a s osmi žlutozelenými krátkými, obdiplostemonickými tyčinkami s prašníky 1 až 1,5 mm dlouhými. Uprostřed klasu bývají květy oboupohlavné. Rostlina rozkvétá obvykle v období od června do září.\n\nKvěty jsou nenápadné a drobné, opylovány jsou větrem. Květ je k tomu uzpůsobený, blizny jsou velké, tyčinky snadno pohyblivé a lehounký pyl je lehce rozprášitelný. Po opylení klesne květenství na hladinu a tam zůstává, než dozrají plody. Semeník opyleného květu se přetvoří v suchou, kulovitou, asi 2 až 3 mm velkou peckovici s bradavičkami a čtyřmi rýhami, ta se později poltí na čtyři jednosemenná merikarpia, která klesnou na dno.\n\nRozmnožuje se semeny nebo kořenícími oddělky svých lodyh. Z jednoho květenství se obvykle vyvine 12 až 40 semen s dlouhou dormancí, nová rostlina z nich ale vyroste jen zřídka. Nejvíce se rozmnožují odlomky svých lodyh, které jsou proudem vody zanášeny na volná místa. Hlavně po odkvětu se z rostlin uvolňují úlomky, které rychle vytvářejí vláskové kořínky; ty po klesnutí na dno zakoření a vytvoří tak základ pro novou rostlinu. Dospělé rostliny se v pozdním létě a na podzim rozpadávají a na dně rozkládají. Fragmenty nových lodyh s kořínky a novými listy obvykle přezimují u dna.\n\nV ČR ani v Evropě nejsou, až na výjimky, s rozšířením stolístku klasnatého zásadní problémy. Svou zápornou vlastnost, zastiňování vodní hladiny, obvykle vyvažuje poskytováním vhodného úkrytu pro čerstvě vykulený rybí potěr a pro rozmnožování drobného hmyzu, který je vhodnou potravou pro větší vodní živočichy.\n\nV Severní Americe, kde byl ve volné přírodě objeven až v roce 1940, se zavlečený stolístek klasnatý stal nepříjemnou invazní rostlinou, která v mnoha oblastech zcela pokrývá vodní hladinu. Potlačuje růst původních druhů a zcela pozměňuje vlastností stanoviště tím, že svým rozkladem snižuje hladinu kyslíku obsaženého ve vodě. Znemožňuje také využívat mnohé vodní plochy pro rekreační účely jako plavání, veslování, rybolov apod.\n\n\n \n"}
{"id": "930048", "url": "https://cs.wikipedia.org/wiki?curid=930048", "title": "Stolístek přeslenatý", "text": "Stolístek přeslenatý\n\nStolístek přeslenatý (\"Myriophyllum verticillatum\") je druh vodních vytrvalých bylin rodu stolístek. Je uzpůsobený k trvalému životu pod vodní hladinou, vyskytuje se ve sladkých vodách na velké části severní polokoule.\n\nTato křehká rostlina osídlila téměř celou Evropu, vyjma nejsevernějších oblastí, Balkánu a některých středozemních ostrovů. Dále je rozšířena v mírném podnebném pásu v Malé Asii, na Blízkém východě, ve Střední Asii, jižní Sibiři až po Dálný východ včetně Japonska. Roste také v severní Africe v místech přiléhajících ke Středozemnímu moři a mimo arktická a aridní území i v Severní Americe. Je schopna se spolehlivě rozmnožovat až do nadmořské výšky 3500 m. V České republice vyrůstá jen řídce, většinou pouze na územích s dostatkem vodních ploch, např. na jižní Moravě, v Polabí, Českém ráji a na jihu Čech.\n\nObvyklá místa jsou rybníky, slepá ramena řek, vodní kanály, často zaplavované příkopy, tůně a dolní úseky pomalu tekoucích řek s vodou slabě až středně bohatou na živiny (dusík, fosfor), která bývá neutrální až slabě zásaditá, s vrstvou jílu nebo organického bahna. Obvykle osídluje nevysychající vodu s hloubkou 50 až 100 cm, roste však i v hloubce do 3 m.\n\nPřežívá ztrátu vody, kdy rostlina vytvoří tzv. terestrickou formu. Někdy přímo žije na trvale vlhkých bahnitých březích nebo obnažených dnech a tehdy vyrůstají 10 až 15 cm vysoké \"stromečkovité\" vzpřímené lodyhy pouze s několika krátkými a tuhými, jasně zelenými segmentovými listy. Potřebnou vlhkost i živiny vstřebává kořínky z bahna.\n\nVytrvalá, převážně vodní rostlina s chabými lodyhami dlouhými 40 až 200 cm, méně často až 300 cm, které vyrůstají z plazivého oddenku v bahnitém dně. Zelené lodyhy, které se ve spodní části se jen řídce větví, dorůstají k vodní hladině a pak pod ní vodorovně splývají. Jsou 3 až 4 mm tlusté a mají blízká internodia, v horní části bývají hustě porostlé 2 až 5 cm dlouhými listy vyrůstajícími převážně v 5četných přeslenech (řidčeji ve 4 nebo 6četných). Tyto trvale ponořené listy mají čepele hřebenitě peřenosečné s 25 až 35 velmi tenkými, často protistojnými úkrojky o délkách 10 až 30 mm. Existuje více variant tvaru segmentů listů.\n\nNa koncích lodyh vyrůstají nad hladinu vztyčená klasnatá květenství o průměrné délce 5 až 15 cm. Obsahují 10 až 25 obvykle 5četných přeslenů s květy, které vyrůstají z úžlabí peřenosečných listenů až pětinásobně delších než květy. V horní části květenství jsou květy samčí, ve spodní samičí a uprostřed mohou být nečetné oboupohlavné. Samčí květy mají drobný kalich a korunu se světle zelenými až nahnědlými lístky 2,5 dlouhými a osm žlutozelených nebo červenavě tečkovaných tyčinek s cca 2 mm dlouhými prašníky. Samičí květy mají květní obaly zakrslé, ze čtyřdílného, téměř kulovitého semeníku vyrůstají čtyři nazelenalé až nahnědlé blizny na krátkých čnělkách. Květy rozkvétají v červnu až září a jsou opylovány větrem. U stolístku přeslenatého je patrný trend k dvoudomosti, jednotlivá květenství mají výraznou převahu samčích nebo samičích květů. Z opylených květů vyrostou hladké, kulovité, poltivé plody o průměru okolo 3 mm, které se později rozpadnou na 4 protáhlé plůdky. Životaschopné plody se vytvářejí i ve květenstvích rozkvetlých rostlin terestrické formy.\n\nV průběhu vegetačního období se rostliny množí dělením, kdy úlomky křehkých lodyh v internodiích vypouštějí kořínky. S nástupem chladného podzimního období se u stolístku přeslenatého, jako u jediného druhu rostoucího v ČR, vytvářejí v horních částech lodyh ze zakrnělých listů 2 až 6 cm dlouhé, kyjovité turiony. Jsou to specializované útvary vodních rostlin s morfologickými a fyziologickými adaptacemi pro úspěšné překonání nepříznivého období, pupeny se zásobou živin, kterým nevadí promrznutí.\n\nS nástupem zimního poklesu teplot rostliny pod hladinou uhynou a turiony se od nich oddělí a klesnou ke dnu, na jaře z nich vyrůstají nové rostliny. Před potopením plavou po určitou dobu na hladině a mohou být zaneseny na jiná místa nebo vyplaveny z vody na vlhký břeh, tam na jaře zakoření a vyroste terestrická forma stolístku přeslenatého. K rozmnožování slouží i semena (plůdky), která po rozevření plodů zapadnou do bahnitého dna.\n\nNásledkem vodohospodářských úprav stojatých i tekoucích vod dochází ke snižování počtů záplav a následně k vysychání mnoha terénních depresí. V rybnících bývá často chováno přespříliš ryb či tam žijí vegetaci požírající ryby (tolstolobik bílý, amur bílý) nebo ve velkých počtech vodní drůbež. Stejně tak i hromadná rekreace, silné znečištění vody neb používání herbicidů na blízkých polích má za následek úbytek stolístku přeslenatého ve vodách ČR. Byl proto v \"Červeném seznamu cévnatých rostlin České republiky\" prohlášen za ohrožený druh (C3).\n\n\n \n"}
{"id": "930050", "url": "https://cs.wikipedia.org/wiki?curid=930050", "title": "Mistrovství světa juniorů v atletice 2002", "text": "Mistrovství světa juniorů v atletice 2002\n\n9. mistrovství světa juniorů v atletice se uskutečnilo ve dnech 16. – 21. července 2002 v Kingstonu na Jamajce. Na programu bylo dohromady 43 disciplín (22 chlapeckých a 21 dívčích), které probíhaly na stadionu Independence Park. Šampionátu se zúčastnilo 1069 atletů (630 chlapců a 439 dívek) ze 159 států světa. \n\n"}
{"id": "930053", "url": "https://cs.wikipedia.org/wiki?curid=930053", "title": "Václav Jílek (herec)", "text": "Václav Jílek (herec)\n\nVáclav Jílek (* 27. března 1981 Praha) je český divadelní a filmový herec.\n\nV jedenácti letech se stal členem Dismanova rozhalového dětského souboru. Po studiích na gymnáziu a absolutoriu na DAMU působil v divadle F. X. Šaldy v Liberci.\n\nAktuálně hostuje v Divadle Na Jezerce, ve Studiu DVA a v souboru pohybového divadla Veselé skoky. V televizi hrál v pohádce \"Trampoty vodníka Jakoubka\", seriálu \"Dobrá čtvrť\", detektivních příbězích \"Ach, ty vraždy!\" a seriálu \"Doktoři z Počátků\".\n\nMá přítelkyni se kterou má 2měsíční miminko.\n\n"}
{"id": "930054", "url": "https://cs.wikipedia.org/wiki?curid=930054", "title": "Dutilka šroubovitá", "text": "Dutilka šroubovitá\n\nDutilka šroubovitá (\"Pemphigus spyrothecae\") je mšice poškozující listy sáním. Hmyz vytváří při sání na řapíku listu topolu hálku. Mšice se chová při obraně hálky sociálně a altruisticky.\n\nV roce 2001 byl hojný výskyt mšice zaznamenán mimo jiné na střední a jižní Moravě. Její početné hálky se vyskytovaly i v Brně, např. na topolech černých a topolech vlašských v břehovém a doprovodném porostu kolem řeky Svratky v Brně – Komíně a Brně – Jundrově a na topolech černých v sídlišti v Brně – Žabovřeskách.\n\nOkřídlené formy mají, podobně jako jiné druhy mšic, tmavou hlavu a hruď v důsledku silnější sklerotizace kutikuly na těchto tělních segmentech. Zadeček je žlutozelený a celý povrch těla je často pokryt bělavým voskovým poprachem. Mšice vytváří charakteristické spirálovitě stočené pravé hálky. Hálky dorůstají průměrné délky 15,4 mm a šířky 9,9 mm.\n\nHostitelem dutilky šrouborohé jsou topoly, obvykle topol černý, velmi často kultivar 'Italica'. Vyvíjí se výlučně na primárním hostiteli, na řapících listů. Po vylíhnutí způsobuje intenzivním sáním ohýbání a stáčení řapíku. Během roku se střídá jedna oboupohlavní (amfigonická) generace (sexuales) se třemi generacemi jednopohlavními neboli partenogenetickými. Vývoj všech generací (kromě sexuales a 1. instaru fundatrix) probíhá uvnitř hálek. Na začátku období tvorby křídlatých mšic (v srpnu) se šroubovité okraje 0,5–3 mm silných hálkových stěn od sebe obvykle poněkud rozestupují, čímž vznikají štěrbinovité nebo oválné výletové otvory. V poslední generaci probíhá páření a samičky pak kladou vajíčka do kůry stromu, která přezimují.\n\nVětšina hálek se vyskytuje ve spodních částech korun topolů.\n\nPočetné kolonie mšic produkují od poloviny července do poloviny září množství drobných bělavě šedých kapénkovitých výkalů o průměru 0,1–1 mm. Výletovými otvory jsou z hálek odstraňovány výkaly. V uzavřených hálkách se kapénky exkrementů hromadí a životní prostředí mšic se zhoršuje natolik, že mšice hynou následkem nákazy.\n\nDutilka šroubovitá při přemnožení dřeviny fyziologicky oslabuje, čímž se snižují jejich přírůstky a odolnost vůči jiným škůdcům, chorobám a abiotickým škodlivým činitelům. Obvykle významné škody nepůsobí. Příznakem nákazy je tvorba spirálovitých hálek na řapících listů. Na jednom řapíku bývají jedna až tři hálky.\n\nČepele listů s hálkami odumírají zhruba o dva týdny dříve než čepele bez hálek. Zelená pletiva hálek částečně kompenzují výpadek asimilace vzniklý předčasným odumřením čepelí. Od poloviny srpna do konce září z hálek vypadávají kapičky medovice, které znečišťují napadené dřeviny a okolí.\n\nHálky dutilky šroubovité mohou být zaměněny za hálky jiných hálkotvorných mšic. Ochrana rostlin není potřebná.\n\n"}
{"id": "930056", "url": "https://cs.wikipedia.org/wiki?curid=930056", "title": "Postnička", "text": "Postnička\n\nPostnička je dnes papírová pokladnička, do které věřící odkládají během postní doby peníze. Jsou to peníze za věci, které si z lásky k Pánu Ježíši odepřeli, například cigarety, a které na konci půstu odevzdají na chudé a vůbec potřebné. Dalo by se též charakterizovat jako nástroj fundraisingu Charity České republiky.\n"}
{"id": "930064", "url": "https://cs.wikipedia.org/wiki?curid=930064", "title": "Ardoti", "text": "Ardoti\n\nArdoti ( ) je malá horská historická vesnice na severovýchodě gruzínské oblasti Chevsuretie. Nachází se v nadmořské výšce 1820 m na svahu na levém břehu řeky Andaki.\n\nMezi místní pamětihodnosti patří kostel z 19. století a věž Zviadauri.\n\nJediná přístupová silnice do vesnice vede ze Šatili podél řeky Andaki.\n"}
{"id": "930065", "url": "https://cs.wikipedia.org/wiki?curid=930065", "title": "Evangelický kostel (Hlučín)", "text": "Evangelický kostel (Hlučín)\n\nEvangelický kostel je jedním ze tří památkově chráněných kostelů v Hlučíně. Stojí na pozemku p.č. 184, poblíž autobusového nádraží, ulice Opavská č. 1860 a je kulturní památkou ev. č. 10621/8-3899.\nByl postaven z podnětu hlučínských evangelíků, kteří chtěli mít vlastní kostel, ve kterém by evangelický jáhen z Ratiboře měl alespoň jednou měsíčně bohoslužby. 3. června 1862 byl položen základní kámen a stavba, kterou vedl Vilém Wetekamp, ředitel Rothschildových statků v Benešově, byla ve velmi krátké době dokončena.\nJedná se o hodnotnou, pseudoslohovou stavbu z režného zdiva, vyzdviženou z půdorysu řeckého kříže. V křížení střech je umístěna polygonální věžička zakončená jehlanem. Čtyři štítové stěny mají stejnou výzdobu a členěním jsou prolomeny trojicí oken s půlkruhovými záklenky, rámovány šambránou. Střední okno je vyšší. Vstupní dveře jsou dvoukřídlé výplňové se světlíkem zdobeným kružbou. Kostel má dřevěný strop, malý kůr, kazatelnici, dvojitý mosazný lustr o průměru 1,15 m s vytepanými kalichy. Uvnitř je kostel vydlážděn, a to u oltáře červenými dlaždicemi, v lodi kostela břidlicí. Okna jsou z barevného skla zasazeného do olova. Kolem kostela byl hřbitov, který byl uzavřen bránou a zdí. Brána a zeď byla zbořena a hřbitov zrušen v roce 1965.\n\n"}
{"id": "930066", "url": "https://cs.wikipedia.org/wiki?curid=930066", "title": "Angus (rozcestník)", "text": "Angus (rozcestník)\n\nAngus může být:\n\n"}
{"id": "930067", "url": "https://cs.wikipedia.org/wiki?curid=930067", "title": "Väinö Kajander", "text": "Väinö Kajander\n\nVäinö Viktor Kajander (30. listopadu 1893 Elimäki, Finsko – 16. září 1978 Helsinky, Finsko) byl finský zápasník, reprezentant v zápase řecko-římském. V roce 1932 na olympijských hrách v Los Angeles vybojoval stříbrnou medaili ve welterové váze.\n\nV roce 1930 vybojoval zlato na Dělnickém mistrovství světa. V letech 1920 až 1923, 1926 a 1928 vybojoval titul finské Dělnické sportovní federace ve střední váze. V roce 1936 ukončil aktivní kariéru.\n\n"}
{"id": "930068", "url": "https://cs.wikipedia.org/wiki?curid=930068", "title": "Conrad", "text": "Conrad\n\nConrad může být:\n\n\n\n"}
{"id": "930069", "url": "https://cs.wikipedia.org/wiki?curid=930069", "title": "All You Need Is Love (film)", "text": "All You Need Is Love (film)\n\nAll You Need Is Love – Meine Schwiegertochter ist ein Mann (tj. \"Všechno, co potřebuješ, je láska – Moje snacha je muž\") je německý hraný film z roku 2009, který režíroval Edzard Onneken. Televizní komedie pojednává o coming outu na bavorském venkově.\n\nRozvedená Katharina Remminger žije v alpské vesničce v Bavorsku. Jednoho dne dostane dopis od svého syna Hanse, který v Berlíně studuje architekturu, že by si chtěl vzít Nicki. Katharina Nicki ještě nikdy neviděla a proto netuší, že to není dívka, ale muž. Když tedy přijedou, v panice neví, jak má zareagovat a řekne jim, že u ní v domě nemůžou zůstat, takže se musí ubytovat v místním penzionu. Katharina je zoufalá, neví co má dělat a svěří se své nejlepší přítelkyni Rosi. Druhého dne jsou Hans a Nicky přistiženi jedním z vesničanů, jak se líbají a krátce nato o Hansově homosexualitě ví celá vesnice. Také Hansův otec Christian nechce zpočátku synovu homosexualitu akceptovat a na radu jednoho z přátel jej vezme do nevěstince, čímž se jejich vztah ještě více zhorší. Christian je navíc ve stresu, neboť otevírá nový autosalon a jeho druhá žena Vera začne po vsi rozhlašovat, že Hans není Christianův biologický otec, protože se bojí, že by přišli o zákazníky. Katharina je vypuzena z místního církevního sboru a odvrátí se od ní i její nejlepší kamarádka Rosi. Když se Hans popere v hostinci se svým bývalým spolužákem, Nicky se rozhodne odjet do Berlína a poté odjede i Hans. Během synovy návštěvy se Katharina a Christian opět sblíží a společně odjedou do Berlína, aby Hanse a jeho přítele ubezpečili o své podpoře. Vesničanům se po čase vše rozleží v hlavě a Hans s Nickim mohou uskutečnit svou svatbu ve vsi. Všichni jim přejí štěstí a kostelní sbor zazpívá píseň „All You Need Is Love“.\n\nNatáčení probíhalo od května 2009 v hornobavorské obce Bad Bayersoien a v Mnichově. Oproti filmovým venkovanům byli reální obyvatelé projektu přátelsky nakloněni.\n\nV době filmového natáčení využívalo Bavorsko možnost danou spolkovým zákonem o registrovaném partnerství a neumožňovalo uzavírání partnerství na matričním úřadu, ale výhradně u notáře. FDP přeložila v prosinci 2008 návrh na úpravu zákona, který byl přijat 1. července 2009 a vstoupil v platnost 1. srpna, takže uzavírání partnerství je možné i na matrice.\n"}
{"id": "930070", "url": "https://cs.wikipedia.org/wiki?curid=930070", "title": "Korovnice zelená", "text": "Korovnice zelená\n\nKorovnice zelená \"Sacchiphantes viridis\" je mšice poškozující jehlice dřevin sáním. Korovnice zelená je řazena do čeledě korovnicovití (\"Adelgidae\"), řádu polokřídlí (\"Hemiptera\"). V ČR jsou korovnice nejvýznamnější skupinou savého hmyzu vyskytujícího se na jehličnatých dřevinách. Svou přítomnost často prozrazují nápadnými a charakteristickými příznaky, jako jsou bílé chomáčky až povlaky vylučovaných voskových vláken, tvorba hálek či deformace jehličí a výhonů. \n\nKorovnice zelená je někdy zařazována jako poddruh korovnice smrkové, nebo autory určována jako týž druh. \n\nADLGVI \n\nMšice velká 0,2 cm.\n\nSmrk, modřín.\n\nHálky na bázích mladých výhonů smrku, hnědé špičky jehlic, vatovité chomáčky na jehlicích a větvičkách.\n\nZhoršení zdravotního stavu následkem sekundárních infekcí. \n\nKorovnice zelená má úplný, dvouletý generačním cyklus, během něhož jsou vystřídáni dva hostitelé – smrk a modřín.\n\nZ přezimovaného vajíčka se líhne a parazituje na smrku fundatrix („zakladatelka“) a gallicolae (= cellares) včetně alatae migrantes, stadia přelétávajícího na modřín. Na modřínu saje letní generace a přelétá zpět na smrk. Zde se líhne a klade vajíčka jediná oboupohlavní generace sexuales (samec a samice). \n\nLesy, parky, zahrady.\n\nZ obranných opatření přichází v úvahu chemické ošetření napadených stromů. Zpravidla ale nebývá nutné.\n\n"}
{"id": "930072", "url": "https://cs.wikipedia.org/wiki?curid=930072", "title": "Kenneth Armitage", "text": "Kenneth Armitage\n\nWilliam Kenneth Armitage (18. července 1916 Leeds – 22. ledna 2002 Londýn) byl britský sochař, malíř a grafik.\n\nNarodil se v Leedsu, ale v dětství na něj nejvíce působila krajina v Yorkshire a Hrabství Longford v Irsku, odkud pocházeli jeho rodiče. Roku 1934 se přihlásil ke studiu na Leeds College of Art, kde se vyučovala především malba a grafika. Zajímal se o egyptské a kykladské umění ze sbírek Britského muzea a díky stipendiu mohl od roku 1937 pokračovat studiem sochařství na Slade School of Fine Arts v Londýně.\n\nBěhem šesti let služby v armádě za druhé světové války sloužil nejprve u dělostřelectva, později byl důstojníkem v kurzu pro identifikaci letadel a tanků. Jejich modely a plastické tvary ovlivnily i jeho pozdější sochařskou tvorbu. V letech 1946–1956 byl vedoucím katedry sochařství na Bath Academy of Art v Corsham Court a od roku 1953 do roku 1955 jako první britský umělec studoval postgraduálně na Leeds University (Gregory Fellowship ve Sculpture).\n\nBritští umělci měli doma v poválečných letech silnou podporu a proto již roku 1952 reprezentovala zemi skupina mladých sochařů (Reg Butler, Lynn Chadwick, Bernard Meadows, Eduardo Paolozzi, William Turnbull a Kenneth Armitage) výstavou \"New Aspects of British Sculpture\" na 26. Benátském bienále. Pro Armitage, do té doby neznámého, se výstava stala startovním bodem jeho umělecké kariéry. Armitage se stal mezinárodně uznávaným umělcem, když roku 1956 zvítězil v soutěži na památník války v Krefeldu v Německu a o dva roky později obdržel cenu pro nejlepšího sochaře mladšího 45 let na Benátském bienále.\n\nPo první samostatné výstavě v Gimpel Fils v Londýně (1952) a Bertha Schaefer Gallery v New Yorku (1954) následovala retrospektivní výstava v prestižní Whitechapel Gallery v Londýně (1959) a zastoupení na Documenta I a II v Kasselu (1954, 1959). Britská rada pak zorganizovala sérii jeho výstav v zahraničí.\n\nRoku 1955 si pronajal ateliér na Notting Hill v Londýně a roku 1959 se přestěhoval do vlastního ateliétu navrženého architektem Jamesem MacLarenem. Zároveň odešel od svých galeristů v Gimpel Fils do galerie Marlborough Fine Art a získal možnost odlévat do bronzu ve slévárně Noack v Německu, která měla zkušenosti se sochami velkých rozměrů.\n\nV letech 1960–63 s přestávkami pracoval také na centrální fasádě Château Mouton-Rothschild blízko Bordeaux ve Francii. V sérii dokumentárních filmů o současném výtvarném umění amerického režiséra Warrena Formy z 60. let je v dílu „5 britských sochařů“ (1964) spolu s Henrym Moorem, Lynn Chadwick, B. Hepworthem a Regem Butlerem uveden i Kenneth Armitage.\n\nČasto cestoval a za pobytu ve Venezuele krátce žil u kmene místních indiánů. Během své kariéry byl hostujícím profesorem v Caracasu (1964) a Boston University v Massachusetts (1970) a hostujícím pedagogem na Royal College of Art (1974–79). V letech 1967–69 pobýval díky výměnnému programu německých a britských umělců v Berlíně.\n\nRoku 1969 obdržel Řád britského impéria (CBE). Na počátku 70.let opustil Marlborough Gallery a zaujal silně kritický vztah ke komercionalizaci umění, které se stalo příliš drahé pro většinu zájemců. V té době už měl dobré mezinárodní renomé a domácí pokles zájmu o jeho dílo se ho příliš nedotkl.\n\nV 80. letech často vystavoval v zahraničí a později měl velké retrospektivní výstavy na Artcurial v Paříži (1985), na Olympiádě v Soulu (1988), sochařském parku v Yorkshire (1996) a na Millennium Sculpture Exhibition, Holland Park (2000). Armitage byl v roce 1994.zvolen členem Royal Academy of Arts.\n\nOd roku 1940 byl ženatý s o devět let starší absolventkou Slade School Joan Augusta Monro Moore (1909–1996), která mu za války nabídla svůj ateliér, ale od poválečných let žili oba odděleně a udržovali jen hluboké přátelské vztahy. Zemřel 22. ledna 2002 v Londýně ve věku 85 let.\n\nPředválečnou ranou tvorbou K. Armitage byly sochy tesané v kameni, které autor později většinou zničil. Po válce tvořil modely soch v sádře na železné kostře, které pak odléval do bronzu a patinoval. Podle autora předcházela tvorbě pečlivá příprava, ale ve výsledku byl vždy obsažen prvek hravosti.\n\nJednou z prvních soch modelovaných pro odlití je Moon Figure (1948) inspirovaná kykladským uměním.\n\nVálečná zkušenost se projevila změnou pojetí figury a podvědomým použitím tvarů odvozených z letadel. Další inspirací byly tvary neolitické krajiny v okolí Corsham Court (Salisbury plain, hrabství Wiltshire), kde Armitage žil až do roku 1956.\nZákladem soch je abstraktní reliéfní tělo s výraznou povrchovou strukturou a měkkými přechody mezi plochou a zaoblením v němž je spojena skupina postav. Jejich individualita je patrná pouze ze silně stylizovaných a spíše naznačených hlav a končetin. (Friends walking, 1952, Seated Group, 1953).\nSochař se pokoušel o rytmizaci a zachycení pohybu (People in the wind, 1950, Family going for a walk, 1951).\n\nZ přípravných kreseb je patrné, že pro uspořádání skupiny postav byl inspirací i skládací paraván v ateliéru (The figure group, 1960).\n\nPloché tvary Armitageových plastik i následující fáze tvorby, kdy se zabýval zavěšením soch v prostoru, jsou reakcí a vymezením vůči trojrozměrné monumentalitě soch Henry Moora, se kterým se přátelil a setkával ve stejné slévárně bronzu.\n\nDalšími problémy, kterými se sochař zabýval, představovala specifika zobrazení vertikální a horizontální polohy lidské figury a reflexe expresivního proudu abstraktního malířství.\n\nIndividuální figury z konce 50. let jsou většinou ležící, se zdůrazněným objemem (Reclining figure, 1956), zatímco deskovité sedící figury (Triarchy, 1957, Slab figure, 1961) již naznačují postupný přechod k abstrakci (Prophet, 1961, Sibyl, 1961), ke které dospěl kolem poloviny 60. let (Tower, 1963, Pandarus, 1964). Figuru nahradila zeď nesoucí skrytou symboliku (Wall, 1965) a izolované atributy těla vystupující z kolmé plochy, jako v případě deseti verzí plastiky k legendě o zazděné ženě (The legend of Skadar, 1965) nebo pralesa ve Venezuele (The Forest, 1965).\n\nOd konce 60. let zkouší nové techniky (laminát, nástřik barev), experimentuje s kombinací kresby a soch z různých materiálů – dřeva, sádry, papíru a tvoří sochy z hliníku (Bernadette goes to Wales, 1972). U bronzových soch postupně přechází ke stylizovanému, plastickému a více realistickému zobrazení figury (July figure, 1979–82, několik verzí). V 70. letech se Armitage také více věnoval kresbě a grafice s tématem krajiny (Landscape, 1979, lept) V 80. letech opustil figury a tvořil plastiky stromů (Richmond Oak, 1985) a po návratu z Jordánska a Egypta sérii pozoruhodných architektur-trůnů. Návštěva kamenné pouště The Burren v Irsku je zachycena kresbami a v 90. letech inspirovala vznik několika verzí sochy keltského boha Dagda.\nNěkteré plastiky rukou a nohou, jejichž kořeny sahají do 60. let, se díky spolupráci se sochařem a specialistou na monumentální plastiku Richardem Burdenem dočkaly realizace pro veřejný prostor (Helping hands, 2000, Reach for the Stars, Leggs walking) jako moderní pomníky.\n\n\n\n\nThe Kenneth Armitage Foundation sídlí v bývalém domě a ateliéru sochaře. Nadace spravuje pozůstalost v hodnotě 2 mil. liber a uděluje dvouletá stipendia mladým umělcům.\n\n\n\n"}
{"id": "930075", "url": "https://cs.wikipedia.org/wiki?curid=930075", "title": "Onni Pellinen", "text": "Onni Pellinen\n\nOnni Wilhelm Pellinen (14. února 1899 Hankasalmi, Finsko – 30. října 1945 Istanbul, Turecko) byl finský zápasník. Většiny úspěchů dosáhl v zápase řecko-římském, věnoval se však i volnému stylu.\nTřikrát startoval na olympijských hrách. V roce 1924 na hrách v Paříži a v roce 1928 na hrách v Amsterodamu vybojoval bronzovou medaili v lehké těžké váze. V roce 1932 na hrách v Los Angeles vybojoval ve stejné kategorii stříbrnou medaili.\n\nNikdy nestartoval na mistrovství světa. V roce 1929 a 1931 vybojoval zlato, v roce 1935 šesté místo na mistrovství Evropy. V roce 1926, 1927, 1929, 1931, 1932 a 1935 vybojoval titul finského šampiona v řecko-římském zápase. V roce 1933 vybojoval titul finského šampiona ve volném stylu.\n\nV roce 1935 ukončil aktivní sportovní kariéru. Následujících deset let působil jako hlavní trenér turecké reprezentace.\n\n"}
{"id": "930076", "url": "https://cs.wikipedia.org/wiki?curid=930076", "title": "Korovnice pupenová", "text": "Korovnice pupenová\n\nKorovnice pupenová (\"Adelges laricis\") je mšice poškozující listy sáním. Hmyz vytváří při sání na řapíku listu topolu hálku. Korovnice zelená je řazena do čeledě korovnicovití (\"Adelgidae\"), řádu polokřídlí (\"Hemiptera\"). V ČR jsou korovnice nejvýznamnější skupinou savého hmyzu vyskytujícího se na jehličnatých dřevinách. Svou přítomnost často prozrazují nápadnými a charakteristickými příznaky, jako jsou bílé chomáčky až povlaky vylučovaných voskových vláken, tvorba hálek či deformace jehličí a výhonů.\n\nADLGLA\n\nPodle EPPO a Biolib je pro patogena s označením korovnice pupenová \"Adelges laricis používáno více rozdílných názvů, například korovnice modřínová.\n\nMšice světle zelené až tmavě černé barvy. Partenogenetické samičky měří 0,1 – 0,2 cm, dospělci oboupohlavního pokolení dorůstají pouhého 0,5 mm. Larvy jsou podobné bezkřídlým samičkám.\n\nSmrk, modřín.\n\nŠišticovité, kulovité, komůrkaté hálky na bázích mladých výhonů smrku, hnědé špičky jehlic, vatovité chomáčky na jehlicích a větvičkách.Hálky jsou bledě zelené až žlutavé, drobné asi jako lískový oříšek. Vosková vlákna produkují pouze generace mšic sající na jehlicích. Generace sající na kůře vosk neprodukují.\n\nZhoršení zdravotního stavu následkem sekundárních infekcí. Vzhledem k tomu, že tvorbou hálek zanikají na smrcích celé pupeny, dochází často k různým deformacím koruny a výraznému snížení estetické hodnoty stromu. Na modřínech způsobuje korovnice svým sáním zpomalený růst výhonů, žloutnutí a kolénkovité ohýbání jehlic. \n\nKorovnice zelená má úplný, dvouletý generačním cyklem, během něhož jsou vystřídáni dva hostitelé – smrk a modřín.\n\nZ přezimovaného vajíčka se líhne a paarazituje na smrku fundatrix(„zakladatelka“) a gallicolae (= cellares) včetně alatae migrantes, stadia přelétávajícího na modřín. Na modřínu saje letní generace a přelétá zpět na smrk. Zde se líhne a klade vajíčka jediná oboupohlavní generace sexuales (samec a samice). \n\nLesy, parky , zahrady.\n\nZ obranných opatření přichází v úvahu chemické ošetření napadených stromů. Zpravidla ale nebývá nutné.\n\n"}
{"id": "930079", "url": "https://cs.wikipedia.org/wiki?curid=930079", "title": "Teen Choice Awards 1999", "text": "Teen Choice Awards 1999\n\nPrvní Teen Choice Awards se konaly v 1. srpna 1999 v Santa Monice v Kalifornii.\n\n\nVítězové jsou označeni tučným písmem a první v pořadí.\n"}
{"id": "930080", "url": "https://cs.wikipedia.org/wiki?curid=930080", "title": "Paweł Nastula", "text": "Paweł Nastula\n\nPaweł Marcin Nastula (* 26. června 1970 Varšava, Polsko) je bývalý polský zápasník–judista a profesionální zápasník ve stylu MMA, olympijský vítěz v judu z roku 1996.\n\nS judem začal v 10 letech v rodné Varšavě. Připravoval se v univerzitním klubu AZS-AWF pod vedením Wojciecha Borowiaka. V polské seniorské reprezentaci se pohyboval od roku 1989 ve střední váze do 86 kg a od roku 1991 v polotěžká váze do 95 kg. Ve stejném roce si druhým místem na mistrovství světa zajistil kvalifikaci na olympijské hry v Barceloně v roce 1992. Na olympijských hrách postoupil do semifinále, které po taktické stránce nezvládl a prohrál s Britem Rayem Stevensem na praporky (hantei). V boji o třetí místo nestačil na Rusa Dmitrije Sergejeva a obsadil páté místo. V roce 1993 se podrobil operaci zraněného kolene a po rekonvalescenci se v roce 1994 dostal do obdivuhodné formy, která mu vydržela dlouhé čtyři roky. V období let 1994 až 1997 zůstal na vrcholném turnaji v soutěži jednotlivců neporažen.\n\nV roce 1996 startoval jako hlavní favorit na olympijských hrách v Atlantě. V semifinále zvládl otočit nepříznivě se vyvíjející zápas s Brazilcem Aurélio Miguelem. Minutu před koncem dostal třetí šido za pasivitu a prohrával na wazari. V závěrečných sekundách však drtivým náporem donutil Brazilce k chybě a kontrachvatem uči-mata-gaeši zápas otočil. Finále proti Jihokorejci Kim Min-suovi bylo zcela v jeho režimu. Z úvodní akce se po kombinaci uči-mata + sukui-nage dostal do vedení na juko a z následující akce svojí osobní technikou levým nízkým seoi-nage zápas ukončil na ippon. Získal zlatou olympijskou medaili.\n\nVýrazný pokles jeho výkonnosti přišel s rokem 1998. Mezinárodní judistická federace navýšila limit jeho polotěžké váhy z 95 kg do 100 kg, ale hlavním důvodem byla celková reorganizace způsobu financování polského vrcholového sportu. Rušila se vrcholová sportovní centra a na kvalitní sportovní přípravu, která byla základem jeho úspěchů, se nedostávalo peněz. V roce 2000 se kvalifikoval na olympijské hry v Sydney, ale vypadl v úvodním kole s Izraelcem Arielem Ze'evim. V roce 2004 se na své čtvrté olympijské hry nekvalifikoval. Vzápětí ukončil sportovní kariéru přestupem mezi profesionály.\n\nPaweł Nastula byl pravoruký judista s osobním technikou seoi-nage a rýchlým a přesným přechodem a do boje na zemi (ne-waza), ve kterém převládaly techniky páčení. Kouzlo jeho úspěchu v letech 1994-1997 bylo dáno zodpovědným přístupem a výbornou fyzickou a technickou přípravou ve spolupráci s trenérem Borowiakem.\n\nV roce 2004 podepsal smlouvu s japonskou organizací Pride Fighting Championships zastřešující zápasy v populární bojovém stylu MMA. Za Pride Fighting Championships zápasil do jejího zániku v roce 2007. Později se vrátil do Polska, kde zápasil v MMA pod organizaci Konfrontacja Sztuk Walki (KSW). V profesionálním ringu se na světové úrovni výrazněji neprosadil. Kariéru ukončil se zápornou bilancí 5 výher a 6 proher, z čehož naprostá většina výher byla doma v Polsku v exhibičním duchu např. zápas s olympijským vítězem v zápasu řecko-římském Andrzejem Wrońskim.\n\nŽije ve Varšavě, kde vede zápasnický klub Nastula Club Bielany. Podobně jako jeho osobní trenér Borowiak se objevuje v polských novinách především v situacích kritiky fungování Polského judistikého svazu.\n\n\n\n"}
{"id": "930081", "url": "https://cs.wikipedia.org/wiki?curid=930081", "title": "Jupiter (továrna)", "text": "Jupiter (továrna)\n\nJupiter (rusky \"Юпитер\" nebo \"завод Юпитер\") je opuštěná továrna na západě Pripjatě na území Uzavřené zóny Černobylské jaderné elektrárny. Závod se nachází na ulici Tovární 11 (улица Заводская).\n\nV Pripjati žilo velmi mnoho vysokoškolsky vzdělaných lidí. Sovětský svaz toho hodlal využít, a proto na okraji města nechal vybudovat továrnu Jupiter. Ta se stala po černobylské elektrárně druhým největším zaměstnavatelem v okolí. Továrna byla otevřena v roce 1980 a zaměstnala kolem 3500 lidí. Oficiálně byla pobočkou kyjevského závodu „Maják“, kde se vyráběly magnetofony a elektronické součástky do domácích spotřebičů.\n\nSkutečnost ale byla trochu jiná. Výroba magnetofonů a součástek do spotřebičů byla pouhá zástěrka. Tajně se zde vyráběly polovodičové součástky pro vojenský průmysl. V laboratořích a dílnách se testovaly nové materiály a v oddělení robotiky se vyvíjely různé robotické systémy.\n\nV dobách Sovětského svazu byl přístup do závodu přísně zakázán všem kromě zaměstnanců. Před katastrofou v Černobylské jaderné elektrárně se závod tajně zabýval vývojem nejmodernějších počítačů pro vojenské účely a průzkum vesmíru, to vše probíhalo s podporou vlády. Oficiálně byla produkce držena pod názvem „Изделие №“, tedy „Produkt X“.\n\nPo černobylské havárii v roce 1986 nebyla továrna na rozdíl od Pripjati natrvalo opuštěna. Po nějaké době se část zaměstnanců vrátila a Jupiter se stal místem, kde vznikly radiologické laboratoře pro testování různých dekontaminačních technik a vyvíjení dozimetrických přístrojů. Ve velmi omezeném provozu, takto továrna fungovala až do roku 1996 (podle jiných zdrojů 1997) a dnes je již opuštěná. \n\nÚroveň radioaktivní kontaminace v některých místech je několikanásobně vyšší, než je jeho bezpečná úroveň.\n\nAreál továrny se skládá z 3 komplexů, a to z administrativního, výrobního a pomocného. Nejvyšší z nich je administrativně-hospodářský komplex se 7 patry. \nAdministrativní budova měla 3 výtahy a prostorné chodby, zvukotěsné místnosti pro testování přístrojů. Na střeše byly umístěny satelitní antény. Budovy jsou propojeny spojovací chodbou v úrovni prvního patra, díky čemuž byl umožněn přesun, aniž by bylo nutné budovu opustit.\nVýrobní budova má tři poschodí, je to velká dílna se čtvercovým půdorysem, která je uvnitř rozdělena na několik sekcí.\nPomocný komplex zahrnuje několik nevelkých hospodářských budov a staveb v areálu závodu, bez kterých by podnik samotný nemohl existovat. Je známo, že součástí tohoto komplexu byla také závodní jídelna.\nCelý závod je obehnán betonovou stěnou s ostnatým drátem, k závodu vedla jen jedna cesta přes kontrolní stanoviště.\n\nSoučástí areálu byl také suterén, ve kterém po havárii Černobylské jaderné elektrárny byly zřízeny radiologické laboratoře užívané pro testování způsobů dekontaminace a dozimetrických přístrojů. Nachází se tam velké množství chemikálií, radioaktivních vzorků půdy a také bedna s tmavým pískem, které vyzařuje vysokou úroveň radiace. Ke konci roku 2012 byl suterén z neznámých příčin zatopen. Laboratoře byly v provozu do roku 1996, poté byl vyrobní závod natrvalo opuštěn.\n\nProstředí továrny je velmi přesně zachyceno a použito ve hře a ve videoklipu k písni Marooned skupiny Pink Floyd.\n\n"}
{"id": "930083", "url": "https://cs.wikipedia.org/wiki?curid=930083", "title": "Roman Štabrňák", "text": "Roman Štabrňák\n\nRoman Štabrňák (* 22. srpna 1983 Kladno) je český divadelní, televizní a filmový herec, dabér a kouzelník.\nPo studiu Gymnázia Jana Amose Komenského v Novém Strašecí vystudoval pražskou DAMU. Jeho profesory herectví byli např. Jana Hlaváčová, Boris Rösner, Ladislav Mrkvička atd. Již v průběhu studia hostoval v Divadle ABC, kam ho ke spolupráci pozval tehdejší umělecký šéf a režisér Milan Schejbal a kam posléze nastoupil do angažmá. Z divadla později dobrovolně odešel na volnou nohu. Hostoval v Divadle v Řeznické, v Divadle Na Jezerce, v A-studiu Rubín, Divadle Hybernia, Divadle Broadway atd. V současné době spolupracuje především s divadelní společností StudioDva a s Divadlem A. Dvořáka Příbram. Objevuje se pravidelně před kamerou a natočil řadu pohádek, televizních inscenací, seriálů i filmů. V roce 2015 byl oceněn Hereckou asociací na festivalu Novoměstský hrnec smíchu. Od roku 2016 hraje Viléma „Vilíka“ Broučka v seriálu \"Ordinace v růžové zahradě 2\".\nJe ženatý, má dceru Adélu.\n\n"}
{"id": "930085", "url": "https://cs.wikipedia.org/wiki?curid=930085", "title": "QI – Na vše máme odpověď", "text": "QI – Na vše máme odpověď\n\nQI - Na vše máme odpověď nebo jen QI je televizní pořad podle formátu jeho britské verze \"QI (Quite Interesting)\". Pořad vytvořil Leoš Mareš, který ho zároveň moderuje, společně s Patrikem Hezuckým, který je pravidelný host pořadu. V pořadu se Leoš Mareš ptá hostů na zajímavé, často nepochopitelné otázky, na které sice nečeká správné odpovědi, ale hosté se snaží na otázky co nejvtipněji a nejzajímavěji reagovat, za což dostávají body. Body se jim strhávají, za odpověď, která je očividná a nezajímavá. Odpovědi jsou tedy úplně jiné, než byste čekali. Body stržené za špatnou odpověď se nazývají \"pokuta\".\n\nShow QI se vysílá každou středu, vždy kolem půl desáté večer, na TV stanici Prima.\n\nV každém díle účinkují vždy tři hosté a jeden stálý host Patrik Hezucký.\n\n4 účinkování\n\n3 účinkování\n\n2 účinkování\n\n1 účinkování\n\nVšechna témata dílů první řady začínají na písmeno A, přičemž v dalších řadách se začáteční písmeno mělo měnit. Premiéry dílů vysílal každý týden ve středu hlavní kanál TV Prima. Následující sobotu odpoledne odvysílal kanál Prima Cool ještě prodlouženou verzi pod názvem \"QI XL\". Úvodní díl celé show měl ještě mimořádné reprízy \"QI XL\" v pondělí na Prima Love.\n"}
{"id": "930090", "url": "https://cs.wikipedia.org/wiki?curid=930090", "title": "Western &amp; Southern Open 2013", "text": "Western &amp; Southern Open 2013\n\nWestern & Southern Open 2013, také známý pod názvem Cincinnati Masters 2013, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Lindner Family Tennis Center na otevřených dvorcích s tvrdým povrchem. Konal se mezi 12. až 19. srpnem 2013 v  americkém městě Mason, ležícím přibližně 35 kilometrů od centra ohijského Cincinnati. Událost probíhala jako 112. ročník mužského a 85. ročník ženského turnaje.\n\nMužská polovina byla po grandslamu zařazena do druhé nejvyšší kategorie okruhu ATP Masters 1000 a její dotace činila 3 729 155 amerických dolarů. Ženská část s rozpočtem 2 369 000 dolarů patřila do kategorie WTA Premier 5.\n\nTurnaj představoval čtvrtý díl severoamerické Emirates Airline US Open Series 2013.\nPo prohře ve druhém kole dvouhry ukončila profesionální kariéru sedmá hráčka světa Marion Bartoliová, a to pouze šest týdnů po svém wimbledonském triumfu. Jako důvod uvedla celkovou únavu těla a opakovaná zranění. Rafael Nadal triumfoval ve druhém týdnu za sebou, když po Canada Masters vyhrál poprvé i turnaj v Cincinnati. Získané body jej v následné pondělní klasifikaci katapultovaly na druhé místo světového žebříčku před Andyho Murrayho. \n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "930095", "url": "https://cs.wikipedia.org/wiki?curid=930095", "title": "Western &amp; Southern Open 2013 – mužská dvouhra", "text": "Western &amp; Southern Open 2013 – mužská dvouhra\n\nDo soutěže mužské dvouhry na tenisovém turnaji Western & Southern Open 2013 nastoupilo padesát šest hráčů. Z kvalifikace postoupilo sedm tenistů. Obhájcem titulu byl pátý hráč světa a pátý nasazený Švýcar Roger Federer, kterého ve čtvrtfinále vyřadil Rafael Nadal.\n\nSinglovou soutěž vyhrál čtvrtý nasazený Španěl Rafael Nadal, když ve finále porazil Američana Johna Isnera poté, co zvládl zkrácené hry obou setů 7–6 a 7–6. Připsal si tak 1000 bodů, které jej posunuly na 2. místo do žebříčku ATP a obdržel také prémii 583 800 dolarů. Nadal tak vyhrál devátý turnaj v probíhající sezóně, padesátý devátý kariérní ve dvouhře a v sérii Masters 1000 zvýšil dvacátým šestým titulem náskok v absolutním pořadí.\nRoger Federer se po ztrátě bodů způsobené neobhajobou propadl na sedmé místo světové klasifikace, nejhorší umístění od 28. října 2002, kdy figuroval naposledy na 8. místě.\n\nOsm nejvýše nasazených mělo volný los do druhého kola.\n\n\n\n"}
{"id": "930096", "url": "https://cs.wikipedia.org/wiki?curid=930096", "title": "Western &amp; Southern Open 2013 – mužská čtyřhra", "text": "Western &amp; Southern Open 2013 – mužská čtyřhra\n\nDo soutěže mužské čtyřhry na tenisovém turnaji Western & Southern Open 2013 nastoupilo dvacet čtyři dvojic. Obhájcem titulu byl švédsko-rumunský pár Robert Lindstedt a Horia Tecău, jehož členové nestartovali společně.\n\nLindstedtovým spoluhráčem se stal kanadský tenista Daniel Nestor, s nímž prohrál ve druhém kole, když nestačili na mexicko-americký pár Santiago González a Scott Lipsky. Tecău do turnaje nastoupil po boku Bělorusa Maxe Mirného. Také oni po volném losu prohráli svůj první zápas, když je ve druhé fázi vyřadila třetí nasazená rakousko-brazilská dvojice Alexander Peya a Bruno Soares.\n\nSoutěž čtyřhry vyhrál nejvýše nasazený pár složený z amerických světových jedniček Boba a Mika Bryanových, který ve finále porazil španělské turnajové dvojky Marcela Granollerse s Marcem Lópezem po rovnocenném zisku prvních dvou sad 6–4 a 4–6, až v rozhodujícím supertiebreaku poměrem míčů [10–4].\n\nKaždý z vítězů si do žebříčku ATP připsal 1 000 bodů a pár si rozdělil částku 361 600 dolarů.\n\nVšechny nasazené páry měly volný los do druhého kola.\n"}
{"id": "930100", "url": "https://cs.wikipedia.org/wiki?curid=930100", "title": "Mistrovství světa juniorů v atletice 2004", "text": "Mistrovství světa juniorů v atletice 2004\n\n10. mistrovství světa juniorů v atletice se uskutečnilo ve dnech 12.–18. července 2004 v italském Grossetu. Na programu bylo dohromady 44 disciplín (22 chlapeckých a 22 dívčích), které probíhaly na stadionu Stadio Olimpico Comunale (dnes stadion Carla Zecchiniho). Dívky poprvé soutěžily v běhu na 3000 metrů překážek. Šampionátu se zúčastnilo 1 261 atletů (680 chlapců a 581 dívek) ze 168 států světa. \n\n"}
{"id": "930101", "url": "https://cs.wikipedia.org/wiki?curid=930101", "title": "Kostel svatého Jana Křtitele (Hlučín)", "text": "Kostel svatého Jana Křtitele (Hlučín)\n\nKostel svatého Jana Křtitele v Hlučíně je památkově chráněná sakrální stavba, patřící mezi hlavní dominanty města. Sousedí se zámkem.\n\nFarní kostel Římskokatolické farnosti Hlučín je jedním ze tří památkově chráněných kostelů v Hlučíně, ev. č. kulturní památky 46513/8-1372. Stavba kostela sv. Jana Křtitele se nachází na pozemku p.č. 412 v Kostelní ulici. Vznikla v několika slohových obdobích (gotika, renesance, baroko, pseudogotika). Je to zděná omítaná jednolodní stavba s hranolovou věží před západním průčelím a obdélnou nižší kaplí na jižním boku a kaplí na podkovovém půdorysu na severním boku, vedle ní malá předsíň a schodiště na kruchtu. Věž architektonicky členěna lesénovými rámci a průběžnou hlavní římsou. Okna mají šambrány a podokenní římsy. Helmice zvonovitého mansardového tvaru. K věži přiléhají volutová křídla západního štítu lodi. Presbytář je gotického původu, je zaklenut žebrovou hvězdicovou klenbou z konce 15. století, loď byla zaklenuta po požáru v letech 1616-1618. Všechny kaple jsou renesančního původu, průčelí a věž byly upraveny barokně. Památkově movité zařízení: v presbytáři, který byl přestavěn v roce 1905 novogotické doplňky, deskový pozdně gotický obraz Ukřižování, velmi kvalitní soubor renesančních náhrobků, barokní mobiliář. \n\nPrvní zmínka o kostele sv. Jana Křtitele je z roku 1378 v souvislosti se stavbou bočního oltáře. Je proto pravděpodobné, že toho roku již kostel stál. Kdy a kým byl postaven není známo. Patří mezi nejstarší kostely v širém okolí. Roku 1508 byla přistavěna kaple sv. Anny. Kaple sv. Andělů (dříve Tří králů) a presbytář jsou starší. Roku 1522 dochází k přístavbě kaple sv. Michaela (dnes Boží hrob) a kaple Panny Marie Egyptské (dnešní boční vchod). V roce 1597 se sesula věž a pobořila část kostela, před adventem roku 1608 byl kostel opět zaklenut a byla ukončena oprava. Při velkém požáru roku 1616 spadlo klenutí kostela, silný žár roztavil i zvony. Roku 1618 byl kostel nově zaklenut valenou klenbou s lunetami. Během třicetileté války, v roce 1645 Švédové kostel vydrancovali a zapálili, shořela však pouze střecha. Kostel i s věží byl opraven, v roce 1648 do věže uhodil blesk a pobořil ji. V roce 1736 se staví věžička nad oratoriem, tj. nad hlavním oltářem a byl v ní zavěšen malý zvon zvaný \"Sanktus\". V roce 1791 se začíná se stavbou věže, která je vysoká 46,7 m. Kostel byl bez věže od roku 1648. V létě roku 1792 byly nahoru vytaženy zvony. Zvon Jan, čili velký, má 19 centů, průměr 90 cm a výšku 115 cm. První zmínka o tomto zvonu byla již v roce 1589. V roce 1780 byl přelit na nový. Druhý zvon Margareta váží 9 centů a byl odlit v roce 1616. Třetí zvon byl odlit v roce 1791, dostal jméno Marie a váží 3 centy. Okolo farního kostela je nepohřbívá od roku 1808. V roce 1833 bylo pro chatrný stav odstraněno kryté loubí, které vedlo ze zámku do kostela na panské oratorium v kapli sv. Andělů.\n\n\n"}
{"id": "930102", "url": "https://cs.wikipedia.org/wiki?curid=930102", "title": "Cirkus Jo-joo", "text": "Cirkus Jo-joo\n\nNárodní cirkus Jo-joo je jeden z českých cirkusů. Byl založen roku 1990 a jde o rodinný podnik rodiny Joo.\n\nPrincipálem cirkusu je Jaromír Joo, který vystupuje ve své aréně s tygry či levhartem. V rodinném podniku vystupují jako artisté i jeho vnuci. Cirkus navázal na znárodněný cirkus Jadran a na cirkus Praga, který principál Joo založil s finskými partnery a s nímž cestoval po severní Evropě. Současný název používá od roku 1996. Podnik má svou stejnojmennou uměleckou agenturu. Řadu let spolupracoval s hercem Boleslavem Polívkou.\n\nChloubou podniku je chov a vystoupení zvířat. Cirkus jich má 80, část z nich je chována na statku u Nymburka. Za poslední tři roky zaznamenali narození 19 mláďat tygrů. Ve zvěřinci jsou i pumy, lama, slepice, králíci, koně, levhart.\n\nCirkus nemá dovolenou a cestuje i po světě. Vystupoval v Číně, Hongkongu, Singapuru, Las Vegas. V Česku na stejnou štaci zajíždí nejdříve jednou za dva roky a to vždy s jiným, zpravidla pohádkově laděným programem. Stan je v létě částečně klimatizován. Vystupující přebývají v maringotkách, cirkus má řadu nákladních aut k převozu zařízení.\n\nV půli srpna 2013 cirkus vystoupil v České Lípě s programem nazvaným \"Alenka v říši divů\" na ploše nedaleko Kauflandu. Odtud se přestěhoval do Liberce, kde se sibiřské tygřici narodila tři mláďata. Podle zažitého zvyku dostala jména připomínající místo svého narození.\n\n"}
{"id": "930106", "url": "https://cs.wikipedia.org/wiki?curid=930106", "title": "Jindřich Ferdinand Toskánský", "text": "Jindřich Ferdinand Toskánský\n\nJindřich Ferdinand Salvátor Toskánský (: \"Heinrich Ferdinand Salvator Maria Joseph Leopold Karl Ludwig Pius Albert Rupert Katharina von Ricci von Österreich-Toscana\"; 13. února 1878, Salzburg – 21. května 1969, Salzburg) byl rakouský arcivévoda a toskánský princ z toskánské linie Habsbursko-Lotrinské dynastie.\n\nByl čtvrtým synem posledního toskánského velkovévody Ferdinanda IV. a parmské princezny Alice. Měl deset sourozenců, se kterými vyrůstal v rakouském Salzburgu.\n\nJako většina arcivévodů byl vojákem. V roce 1906 dosáhl hodnosti rytmistra, po osmi letech ze \"zdravotních důvodů\" z armády odešel. Po zrušení monarchie se Jindřich, jako většina jeho sourozenců, zřekl svých nároků a uznal tzv. Habsburský zákon. Nepřišel tak o svůj majetek a nadále žil se svou rodinou v Salzburgu.\n\nRoku 1919 uzavřel nerovnorodý sňatek s Karolínou Ludescherovou (1883–1981), který nebyl císařem oficiálně uznán. Manželům se ještě před svatbou narodily tři děti:\n\n"}
{"id": "930108", "url": "https://cs.wikipedia.org/wiki?curid=930108", "title": "Tony", "text": "Tony\n\nJméno Tony nosí více osobností:\n\n"}
{"id": "930109", "url": "https://cs.wikipedia.org/wiki?curid=930109", "title": "Haslemere", "text": "Haslemere\n\nHaslemere je město v hrabství Surrey v Anglii ve Spojeném království. Nachází se přibližně 19 kilometrů jihozápadně od Guildfordu. První zmínky o Haslemere pocházejí z roku 1221. V roce 2001 zde žilo 10 417 obyvatel.\n"}
{"id": "930113", "url": "https://cs.wikipedia.org/wiki?curid=930113", "title": "Španěl (holub)", "text": "Španěl (holub)\n\nŠpaněl, též španiér, je plemeno holuba domácího. Je to středně velký holub s vodorovně neseným trupem a lehce klenutou hlavou, která plynule přechází v dlouhý silný zobák. Je buďto řazen mezi bagdety, do plemenné skupiny bradavičnatých holubů, nebo mezi holuby užitkové. Je chován především v Německu, navzdory svému názvu nemá toto plemeno se Španělskem nic společného. V Česku se používá především pro osvěžení krve moravské bagdety, čistokrevně je chován vzácně. V seznamu plemen EE patří do plemenné skupiny užitkových holubů a je zapsán pod číslem 0046.\n\nŠpaněl je podobný moravské badgetě a bagdetě štajnhajmské, se kterou je příbuzný. Mezi jeho další předky patří norimberská bagdeta. Od moravské bagdety se odlišuje především menší velikostí a nepřítomností chocholky, od norimberské bagdety ne tak dokonalými tělesnými tvary.\n\nJe to středně velký holub s hmotností pohybující se kolem 500 g. Hlava je úzká, jen mírně klenutá, zobák je dlouhý, plynule navazuje na linii čela a na špičce je mírně zahnutý. Měl by být světlý, jen u černých a modrých rázů se připouští i tmavší zbarvení. Ozobí je ploché, má srdcovitý tvar a narůžovělou barvu. Oči jsou většinou oranžové, bílí holubi mají oční duhovku tmavou, obočnice jsou dvojité a živě červené.\n\nKrk španěla je středně dlouhý, široce nasedá na trup a směrem k hlavě se zužuje. Hrdlo je dobře vykrojené, ohryzek typický pro plemena bagdet tento holub nemá. Trup je ve srovnání s moravskou bagdetou drobnější, hruď je široká, ale neklene se dopředu, hřbet je jen lehce skloněný dozadu. Křídla i ocas jsou středně dlouhé, křídla jsou těsně přitažená k tělu a ocas je nesený téměř vodorovně. Nohy jsou poměrně široce nasazené, středně dlouhé, s neopeřenými běháky a prsty.\n\nNa opeření nejsou kladeny zvláštní požadavky, ale španěl se ve srovnání s jinými bagdetami chová ve větším množství barevných i kresebných rázů. Chová se v barvě plnobarevné černé, červené a žluté, modré pruhové a bělopruhé, černé a červené bělopruhé, v rázu černém sedlatém, červeném a žlutém běloštítném a jako černý, červený a žlutý tygr.\n\n"}
{"id": "930115", "url": "https://cs.wikipedia.org/wiki?curid=930115", "title": "Ira Cohen", "text": "Ira Cohen\n\nIra Cohen (3. února 1935 New York − 25. dubna 2011 tamtéž) byl americký filmový režisér, herec, básník a fotograf. Studoval na Cornellově universitě u profesora Vladimira Nabokova. V roce 1968 režíroval film \"The Invasion of Thunderbolt Pagoda\" a později se přestěhoval do Káthmándú v Nepálu. V roce 1970 byla jedna z jeho fotografií použita na obalu alba \"Twelve Dreams of Dr. Sardonicus\" psychedelické skupiny Spirit.\n\nZemřel na selhání ledvin ve svých šestasedmdesáti letech.\n\n"}
{"id": "930117", "url": "https://cs.wikipedia.org/wiki?curid=930117", "title": "Piero Heliczer", "text": "Piero Heliczer\n\nPiero Heliczer, rodným jménem Piero Giorgio Heliczer (20. června 1937 Řím, Itálie − 22. července 1993 Préaux-du-Perche, Francie) byl italský filmový režisér, herec a básník.\n\nNarodil se do židovské rodiny v Římě dne 20. června 1937 (otec se jmenoval Jacob, matka Sabina). Roku 1942 hrál jako dětský herec ve filmu \"Benghází\" režiséra Augusta Genina. Zanedlouho byl během války zabit jeho otec a on se svou matkou a mladším bratrem odjel v roce 1947 do Spojených stát amerických, kde začal studovat na střední škole ve Forest Hills v newyorském Queensu. Během studií se seznámil s básníkem a hudebníkem Angusem MacLisem. Po úspěšném dokončení střední školy začal v roce 1955 studovat na Harvardově univerzitě, ale studií zanechal a roku 1958 společně se svou přítelkyní a MacLisem odcestoval do Paříže, kde založil nakladatelství Dead Language Press. Zanedlouho se usadil v Londýně a roku 1961 natočil svůj první film nazvaný \"The Autumn Feast\" (spolupracoval na něm s Jeffreym Keenem). Zde se také oženil se svou první manželkou, Catherine Maxence Cowper.\n\nPoté, co se v roce 1962 vrátil do New Yorku, se seznámil s režisérem a básníkem Jackem Smithem a představil se v jeho filmu \"Flaming Creatures\" (1963). Dále zde pořádal různá experimentální představení, ke kterým hrála živá hudba v podání skupiny The Velvet Underground (se skupinou občasně vystupoval i on sám jako saxofonista). Různí její členové, například John Cale a Lou Reed, hráli také v některých nových Heliczerových filmech (například \"Satisfaction\" a \"Dirt\"). Během šedesátých let natočil v New Yorku několik dalších experimentálních filmů, později se však vrátil do Evropy. Během osmdesátých let žil jako bezdomovec v New Yorku. Zemřel v roce 1993 při silniční dopravní nehodě.\n\n\n"}
{"id": "930118", "url": "https://cs.wikipedia.org/wiki?curid=930118", "title": "Piero", "text": "Piero\n\nPiero může být:\n\n"}
{"id": "930126", "url": "https://cs.wikipedia.org/wiki?curid=930126", "title": "Korovnice douglasková", "text": "Korovnice douglasková\n\nKorovnice douglasková (\"Gilletteella cooleyi\") je mšice poškozující jehlice dřevin sáním. Hmyz se pokrývá při sání na těle voskovitými vlákny. Korovnice douglasková je řazena do čeledě korovnicovití (\"Adelgidae\"), řádu polokřídlí (\"Hemiptera\"). V ČR jsou korovnice nejvýznamnější skupinou savého hmyzu vyskytujícího se na jehličnatých dřevinách. Svou přítomnost často prozrazují nápadnými a charakteristickými příznaky, jako jsou bílé chomáčky až povlaky vylučovaných voskových vláken, tvorba hálek či deformace jehličí a výhonů.\n\nADLGCO\n\nPodle EPPO a Biolib je pro patogena s označením korovnice douglasková (\"Gilletteella cooleyi\") používáno více rozdílných názvů, například mšice Cooleyova.\n\nDrobná černohnědá mšice, 0,8–1 mm velká, pokryta voskovými vlákny.\n\n\nDeformace, krnění a opad jehlic. Letorosty zakrňují. Vatovité chomáčky na jehlicích a větvičkách. Medovice na jehlicích.\n\nNásledky poškození nebývají zvlášť závažné. \n\nV podmínkách ČR se druh vyvíjí anholocyklicky (to znamená, že v celém generačním cyklu se vyskytují jen partenogeneticky se rozmnožující jedinci. Okřídlené mšice přelétají na smrk, kde tvoří hálky.\n\nLesy, parky , zahrady.\n\nZ ochranných opatření lze použít chemické ošetření napadených stromů. Zpravidla ale nebývá nutné.\n\n"}
{"id": "930131", "url": "https://cs.wikipedia.org/wiki?curid=930131", "title": "Kučisake-onna", "text": "Kučisake-onna\n\nKučisake-onna (japonsky 口裂け女, anglickým přepisem \"Kuchisake-onna\") je postava z japonských městských legend. Je ztvárněna jako žena, znetvořená žárlivým a zlým manželem, která se vrací jako zlý duch (Onryó, 怨霊). Poté, co se objevily zprávy o jejím údajném výskytu v roce 1979 v okolí prefektury Nagasaki a rozšířily se po celém Japonsku, způsobila legenda paniku v mnoha městech. Existují dokonce zprávy o školách, které dovolovaly dětem jít domů jen ve skupinách za doprovodu učitelů, s hlídkami policie.\n\nPodle legendy mohou děti, které chodí v noci samy venku, potkat ženu, která má na tváři chirurgickou masku. To není v Japonsku neobvyklý pohled. Lidé zde nosí chirurgickou masku, která chrání ostatní před jejich nachlazením nebo jinou nemocí. Tato maskovaná žena zastaví dítě a zeptá se: \"Jsem hezká?\"(\"Wataši - kirei?\") V případě, že dítě odpoví \"ne\", je dítě zabito nůžkami, které žena nese. Pokud dítě odpoví \"ano\", duch stáhne masku z obličeje, a ukáže rozříznutý obličej. Zeptá se \"A teď?\" (“Kore demo?“) Pokud dítě odpoví \"ne\", bude rozřezáno na dva (různě velké) díly. Pokud dítě odpoví \"ano\", pak duch dítěti rozřízne ústa podobně jako má Kučisake-onna. Je nemožné utéct, protože duch se prostě znovu objeví před svou obětí. \n\nKučisake-onna je podle legendy \"duch\" znetvořené ženy. Legenda praví, že někdy během sedmdesátých let existoval mladý pár. Muž a žena spolu žili v zdánlivě klidném manželství, ale časem, jak už to někdy bývá, docházelo k neshodám. Muž začínal být postupně podrážděný, ke své ženě agresivní, žárlivý, rozkazovačný. Jeho násilné chování podle vyprávění došlo až tak daleko, že ženě zakazoval vycházet ven. Jednou, když měl pocit, že se směje na jiné muže, rozhodl se manželce ze žárlivosti zohavit obličej. Rozřízl jí prý ústa od ucha k uchu a žena na následky svého zranění nakonec zemřela. \n\nPůvodní legenda Kučisake-Onna ovšem pochází z období Heian japonské historie, zhruba před 1200-800 lety. Krásná žena, manželka nebo milenka samuraje, byla mimořádně marnivá a podváděla svého partnera. Když objevil její zradu, rozřízl jí otevřená ústa od ucha k uchu a zeptal se jí: „Kdo si teď bude myslet, že jsi krásná?“\n\nPůvodní příběh je výzvou k věrnosti a pokoře, ale když se přízrak Kučisake-Onna začal objevovat v Japonsku v roce 1970, jeho smysl se změnil. Duch útočí na osamělé osoby, zejména děti, které cestují v noci samy.\n\nPověsti o zjevení ducha Kučisake-onna údajně pochází z roku 1970. Pověsti o útocích ducha Kučisake-onna se objevily v roce 1979, znovu v roce 2004 a znovu v roce 2007. Legenda ze sedmdesátých let 20. století může mít podle dostupných informací téměř pravdivé kořeny. Kučisake-Onna se údajně ukazovala v roce 1970 a v roce 1979, kdy údajně pronásledovala děti. Podle uvedené informace v roce 2007 koroner našel staré záznamy, ukazující, že v té době snad skutečně existovala žena, která pronásledovala děti. Byla však uprostřed takového pronásledování sražena a zabita autem. Měla údajně zraněná ústa tak, jak vypráví příběh a byla pravděpodobně příčinou paniky na konci 70. let.\n\nNejméně rozšířená novodobá verze legendy hovoří o ženě po nepodařeném pokusu o zkrášlení (plastické operaci). \n\nKučisake-onna je někdy zařazována mezi jedenáct nejhorších davových psychóz spolu s upalováním čarodějnic, UFO a syndromem vstřebání (mužských) genitálií do těla. Legenda svou podstatou především ukazuje na důležitost krásného obličeje v hodnotovém žebříčku, především u žen. V Japonsku není běžné, aby všechny japonské ženy v reakci na násilí, které na nich spáchal manžel nebo milenec, nebo ženy po nezdařené plastické operaci v noci procházely ulicemi a pronásledovaly a brutálně vraždily děti nůžkami.\n\nV některých verzích legendy je uváděno, že duch Kučisake Onna může být rozptylován házením ovoce směrem k zjevení, které jej sbírá, takže zamýšlená oběť má trochu času, aby utekla. V některých skazkách se uvádí, že ducha lze zastavit dárkem - sladkostí nebo opakovat třikrát slovo \"pomáda\". \n\nLegenda byla základem některých filmových dílů a příběhů v moderní populární kultuře.\n\n\n"}
{"id": "930133", "url": "https://cs.wikipedia.org/wiki?curid=930133", "title": "Chmilnyk", "text": "Chmilnyk\n\nChmilnyk (; ; ) je město ve Vinnycké oblasti na Ukrajině. Leží na severozápadě oblasti na Jižním Bugu, patří k nejstarším městům v oblasti Podolí a žije v něm obyvatel.\n\nPrvní zmínka o Chmilnyku je z roku 1362. V roce 1443 dostal městská práva. Mezi lety 1434 až 1793 byl kromě krátké turecké nadvlády v letech 1672 až 1699 Chmilnyk součástí Polska. Pak se stal součástí Ruského impéria a poté Sovětského svazu.\n\n"}
{"id": "930134", "url": "https://cs.wikipedia.org/wiki?curid=930134", "title": "Mistrovství světa v atletice 2013 – Muži 100 metrů", "text": "Mistrovství světa v atletice 2013 – Muži 100 metrů\n\nBěh na 100 metrů mužů na Mistrovství světa v atletice 2013 se uskutečnil 10. a 11. srpna. Ve finálovém běhu zvítězil jamajský světový a olympijský rekordman Usain Bolt, který v něm zdolal druhého Američana Justina Gatlina o osm setin v jeho nejlepším čase sezóny 9,77.\n\nBolt byl od začátku šampionátu jasným favoritem, protože jeho největší soupeři se z různých důvodů nemohli mistrovství světa zúčastnit. Obhájce titulu Jamajčan Yohan Blake nemohl v Moskvě startovat kvůli svalovému zranění. Kim Collins z karibského ostrovu Svatý Kryštof a Nevis byl svým národním sportovním svazem vyloučen z týmu, kvůli noci strávené s manželkou na olympijských hrách v Londýně. Američan Tyson Gay a Jamajčan Asafa Powell měli pozitivní dopingový test a mistrovství se proto také nemohli zúčastnit.\n\n"}
{"id": "930136", "url": "https://cs.wikipedia.org/wiki?curid=930136", "title": "Zuma", "text": "Zuma\n\nZuma může být:\n\n\n"}
{"id": "930137", "url": "https://cs.wikipedia.org/wiki?curid=930137", "title": "Zuma (album)", "text": "Zuma (album)\n\nZuma je sedmé studiové album kanadského hudebníka Neila Younga, vydané v listopadu 1975 u vydavatelství Reprise Records. Nahrávání probíhalo od června předchozího roku do srpna 1975 a o produkci se spolu s Youngem starali David Briggs a Tim Mulligan. Jde o Youngovo druhé album se skupinou Crazy Horse, první s kytaristou Frankem Sampedrem, který nahradil zesnulého Dannyho Whittena.\n\nAutorem všech skladeb je Neil Young.\n"}
{"id": "930138", "url": "https://cs.wikipedia.org/wiki?curid=930138", "title": "Mohammed Aman", "text": "Mohammed Aman\n\nMohammed Aman Geleto (* 10. leden 1994 Asella, Etiopie) je etiopský atlet, běžec na střední tratě, mistr světa v běhu na 800 metrů z roku 2013.\n\nAman byl velkým talentem již v juniorském věku. V letech 2009 a 2011 vyhrál běh na 800 metrů na Juniorském mistrovství Afriky, v roce 2010 získal zlatou medaili na Letních olympijských hrách mládeže v běhu na 1000 metrů. V roce 2011 potvrdil svou formu, když na Mistrovství světa v atletice do 17 let získal stříbro na čtvrtce. Avšak na hlavní události roku, Mistrovství světa v atletice se umístil pouze na osmém místě. V roce 2012 se ale prosadil mezi světovou elitou, když zvítězil na Halovém mistrovství světa v Istanbulu v závodě na 800 metrů a ve stejné disciplíně o rok později v Moskvě, při svém druhém startu na mistrovství světa, získal titul mistra světa.\n"}
{"id": "930139", "url": "https://cs.wikipedia.org/wiki?curid=930139", "title": "Chmielnik", "text": "Chmielnik\n\nChmielnik (Chmelník, tj. polsky \"chmelnice\") je název několika polských obcí:\npřípadně polský název nepolského města:\n"}
{"id": "930144", "url": "https://cs.wikipedia.org/wiki?curid=930144", "title": "Allen Lanier", "text": "Allen Lanier\n\nAllen Lanier (25. června 1946 − 14. srpna 2013) byl americký rockový kytarista a klávesista. V roce 1967 spoluzaložil skupinu Blue Öyster Cult, ve které působil do roku 1985 a znovu od roku 1987 do roku 2006, kdy se přestal věnovat hudbě. Se skupinou vystoupil znovu při jednom koncertě v roce 2012. V sedmdesátých letech byla jeho přítelkyní zpěvačka Patti Smith. Během své kariéry spolupracoval také například s Johnem Calem, se kterým v roce 1982 nahrál album \"Music for a New Society\". Roku 1978 hrál na albu \"Give 'Em Enough Rope\" anglické kapely The Clash (bez uvedení na obalu). Zemřel na chronickou obstrukční plicní nemoc ve svých sedmašedesáti letech.\n\n\n"}
{"id": "930146", "url": "https://cs.wikipedia.org/wiki?curid=930146", "title": "Selydove", "text": "Selydove\n\nSelydove (ukrajinsky '; rusky ' – \"Selidovo\") je město v Doněcké oblasti na Ukrajině. Nachází se v oblasti Donbasu 44 kilometrů na severozápad od Doněcka, správního střediska celé oblasti. V roce 2013 v něm žilo přes třiadvacet tisíc obyvatel.\n\nKolem Selydove vede dálnice M 04 ze Znamjanky do Krasnodonu, které je ve své části zahrnující Selydove součástí evropské silnice E40 z Calais do Ridderu.\n"}
{"id": "930148", "url": "https://cs.wikipedia.org/wiki?curid=930148", "title": "Cable Plus Film", "text": "Cable Plus Film\n\nCable Plus Film (česky Kabel Plus Film a v oficiálních zkrácených formách Cable+ Film a Kabel+ Film) byl prvním filmovým televizním kanálem v Československu, jehož vysílání bylo spuštěno 19. prosince 1992. Stanice byla provozována kabelovým operátorem Kabel Plus a vycházela z koncepce rodinného kanálu. V budoucnu chtěl provozovatel stanici profilovat jako čistě filmový kanál. Jediným ústupkem měla být americká hitparáda, která byla atraktivní pro mladé diváky.\n\nStanice měla sídlo v Ostravě, v roce 1998 bylo sídlo přesunuto do Prahy. Zprvu byl signál dostupný jen v kabelových sítích provozovatele, později byl přenášen také prostřednictvím družic Gorizont 26 a následně DFS Kopernikus 2 v kódu společnosti MultiChoice.\n\nDne 29. května 1998 byl tento kanál nahrazen českou verzí programu Hallmark.\n\nS filmovým kanálem společnosti Kabel Plus se počítalo již od vybudování první sítě v Opavě, avšak realizace příprav na spuštění kanálu započaly na podzim roku 1991. Zprvu se předpokládalo odvysílání 20 filmových premiér za měsíc, ale zároveň se taky nepočítalo s tím, že by nabídka programů byla lepší, než ta, kterou nabízely zahraniční satelitní televize. Programový ředitel \"Leoš Pohl\" a nákupčí programů \"Aleš Fabík\" se i přesto zúčastnili televizních trhů \"MIPCOM\" a \"MIPTV\" ve francouzském Cannes, kde z ekonomických důvodů nakupovali převážně filmy neznámé z kin a televizní minisérie. Mnozí distributoři nevěděli, za jakých podmínek mohou film prodávat, neboť v té době měl \"Kabel Plus\" jen 3000 přípojek v Opavě. Nakonec se dohodli na tom, že filmy budou kupovat za stejných podmínek, za jakých je nakupovala Československá televize. Největším dodavatelem se stala italská mediální společnost Fininvest, dnes Mediaset.\n\nDne 19. listopadu 1992 \"Kabel Plus\" otevřel nové studio v Domě kultury v Ostravě - Vítkovicích, které sloužilo pro výrobu a vysílání pořadů na kanálech \"Kabel Plus Film\" a INFO KANÁL Kabel Plus. Slavnostní tiskové konference konané v \"Hotelu Atom\" k otevření studia se zúčastnili také zahraniční novináři a hosté, spolu s partnerskou firmou Shrack Telecom.\n\nV sobotu 19. prosince 1992 bylo v 18:30 hodin zahájeno vysílání prvního filmového kabelového televizního kanálu v Československu. Prvními městy, kde byl příjem kanálu možný, kvůli napojení na mikrovlnný distribuční systém, byly Opava, Ostrava, Hlučín a Frýdek-Místek. V severomoravském kraji jej mělo možnost sledovat na 15 000 diváků, v celém Československu pak necelých 100 000. V Ostravě bylo kopírovací pracoviště, kde se pořizovaly kopie nahrávek celého vysílání a ty se následně dopravovaly na odbavovací pracoviště v jednotlivých regionech, odkud se vysílalo. Odbavovací pracoviště byla vybudována v Ostravě, Českých Budějovicích a Hradci Králové, ze kterých se signál šířil do dalších měst v krajích, zatímco pracoviště v Ústí nad Labem a Liberci odbavovala signál pouze pro město. Do budoucna byla plánovaná výstavba dalších sedmi samostatných pracovišť v Praze a jedno pracoviště v Košicích. V Praze se počítalo s pozdějším zavedením mikrovlnného distribučního systému. Vzhledem k tomu, že některé regionální sítě v té době ještě nebyly propojeny, bylo v plánu do jara následujícího roku k ním signál stanice \"Kabel Plus Film\" distribuovat prostřednictvím satelitu.\n\nDo konce roku 1992 byl \"Kabel Plus Film\" vysílán bezplatně i na pozici \"INFO KANÁLU Kabel Plus\".\nDne 1. prosince 1993 zahájil \"Kabel Plus Film\" zkušební testy s distribuci svého signálu přes ruskou družici Gorizont 26. Tuto družici zvolil z čistě ekonomických důvodů. Vysílání nebylo kódováno, ale provozovatel stanice s ním do budoucna počítal. Během vánočních svátků došlo k výpadku distribuce signálu přes satelit. Ta byla obnovena až v sobotu 8. ledna 1993.\n\nV roce 1993 byl poprvé odvysílán film na přání diváků. Diváci mohli vybírat ze tři filmů uveřejněných v časopisu Kabel Plus - programový průvodce a automaticky se zařadili do slosování o knižní odměnu. Film na přání diváků byl vysílán poslední sobotu v měsíci v hlavním vysílacím čase. Tato tradice se udržela až do srpna 1996.\n\nNa konci roku 1993 bylo ke kabelové síti připojeno celkem 217 446 českých domácností.\n\nDne 4. ledna 1994 \"Kabel Plus Film\" odvysílal ku příležitosti oslav třetího výročí založení společnosti Kabel Plus galavečer s názvem \"Slavte s námi\", vysílaný od 19:25 do 20:00 hodin s dalšími jednotlivými vstupy až do půlnoci. Diváci, kteří zavolali na zveřejněné telefonní číslo a nahlásili číslo smlouvy na pronájem účastnického terminálu UTK, mohli soutěžit o poukázky v hodnotě 9 999 Kč na nákup zájezdu v dceřiné cestovní kanceláři \"TV Holiday\".\n\nOd 2. dubna 1994 zahájil \"Kabel Plus Film\" pravidelné vysílání přes satelit a ještě týž měsíc začal své pořady kódovat systémem VideoCrypt 2. Satelitní distribuce zcela nahradila dosavadní systém vysílání z odbavovacích pracovišť. Odbavování programu měla nově na starosti dceřiná společnost Kabel Plus Praha a.s. z lokality Košťálkova. Odtud byl signál rádioreléovou trasou dopraven na uplinkovou stanici Zlatníky u Prahy, odkud se signál vysílal na satelit. Na hlavní stanice kabelové televize byly instalovány přijímače amerického výrobce \"Drake\" se zařízením pro sledování výkyvů satelitu z přidělené družice (tzv. tracking system). Provozovatel rovněž zahájil jednání s představitelem společnosti MultiChoice Kaleidoscope, \"Aubreyem Welche\", o možném zařazení filmového kanálu do stejnojmenného paketu. To se podařilo vyjednat v červenci, kdy již bylo nabízeno dekódovací zařízení a karta s předplacenými programy \"Kabel Plus Film\", country kanálu CMT, dokumentárního Discovery Channel a erotického The Adult Channel. Předplatné Kabelu Plus Film (Cable Plus only) bylo nabízeno za 215 Kč.\n\nV druhé polovině dubna 1994 si nechal provozovatel zpracovat dotazovaný marketingový průzkum u společnosti \"GfK Praha\", ve kterém se dotazovali na týdenní sledovanost filmového kanálu. Z celkového počtu 817 respondentů potvrdilo sledovanost 81% v České republice a 92% na Slovensku. Mimo jiné uvedli, že tento kanál stojí v popředí jejich zájmu, i když v České republice obliba tohoto kanálu se spuštěním komerční stanice Nova poklesla.\n\nDne 15. června 1994 došlo k dvoudennímu výpadku satelitního signálu, v důsledku čehož byl filmový kanál dostupný jen v některých sítích společnosti \"Kabel Plus\". Za výpadek se provozovatel omluvil prostřednictvím svého programového průvodce. Operátor ruských satelitů předčasně vypověděl smlouvu Kabelu Plus a začal transpondéry využívat pro vlastní potřebu. \"Kabel Plus\" narychlo sjednal smlouvu o distribuci přes německý satelit Eutelsat II-F4 M na pozici 7° východně, kde vysílal od soboty 18. do neděle 19. června 1994. Během této doby se mu podařilo dohodnout na obnovení vysílání přes jiný satelit Gorizont 12/22 na orbitální pozici 40° východně, kde vysílal na stejné frekvenci, jako na Gorizontu 26. Vzhledem k tomu, že tato družice inklinovala a nedržela vertikální stabilitu, objevily se problémy s udržením zaměření vysílací paraboly. Proto podnikl kroky k uzavření dohody s operátory jiných družic a zvažoval vysílání na družicích DFS Kopernikus nebo Eutelsat. Před přechodem na německou družici Eutelsat I-F5 mu od 11. července 1994 ruský operátor umožnil návrat na původní družici Gorizont 26, ale jen do konce srpna. Vysílání stanice \"Kabel Plus Film\" od 1. srpna 1994 pokračovalo již přes německou družici Eutelsat I-F5 z orbitální pozice 21.5° východně. Vysílání na původní družici bylo ukončeno k 1. září 1994.\n\nVe čtvrtek 1. října 1994 zahájil \"Kabel Plus Film\" nepřetržité vysílání. Rozšířila se nabídka filmů a pořadů vlastní i převzaté produkce. Noční a polední čas byl vyplněn videotextovou smyčkou. Zvýšil se i počet repríz. Poprvé bylo možné na filmovém kanálu sledovat živý pořad \"Vysílá studio KABEL PLUS\", který byl vysílán třikrát denně. První díl pořadu byl pojat jako propagace služeb Kabelu Plus.\n\nNa Štědrý večer a na Silvestra v roce 1994 vysílal \"Kabel Plus Film\" ve svých sítích nekódovaně pro všechny zákazníky.\n\nV roce 1994 se \"Kabel Plus\" finančně podílel na vzniku českého seriálu Když se slunci nedaří. Podle koprodukční smlouvy si vyhradil právo na předpremiéru odvysílání tohoto seriálu na svém filmovém kanálu ještě dřív, než jej odvysílá Česká televize.\n\nV pondělí 16. ledna 1995 bylo zahájeno pokusné satelitní vysílání slovenské kabelové televize Danubius Cable TV (DCTV). Kanálu byla přidělena frekvence na stejném transpondéru, na kterém vysílal \"Kabel Plus Film\", v důsledku čehož došlo k ještě většímu zhoršení kvality příjmu obou programů z družice Eutelsat I-F5, což v brzké době znamenal konec pro DCTV.\n\nDne 26. ledna 1995 byla založena společnost Kabel Plus Sport a.s., která začala od 4. března 1995 pro filmový kanál zajišťovat sportovní přenosy. Prvním přenosem byl tenisový Nokia Cup. Takzvané sportovní odpoledne se začalo na programu \"Kabel Plus Film\" objevovat každou sobotu a neděli.\n\nOd února 1995 \"Kabel Plus\" připravil pro své diváky dvě novinky. Jednak se výrazně rozšířila nabídka filmů české a slovenské produkce, které nyní vysílal každý den, a zároveň tyto filmy přestal na satelitu kódovat. Mohli je tak zhlédnout i diváci, kteří nebyli předplatiteli tohoto kanálu.\n\nZ technických důvodů bylo 2. května 1995 zahájeno vysílání stanice až v 11:00 hodin.\n\nDne 1. června 1995 došlo ve snaze zajistit co nejkvalitnější a bezporuchový signál k přechodu vysílání na stabilnější německou družici DFS Kopernikus 2. Provozovatel kanálu upozornil na skutečnost, že při přechodu na jinou družici mohlo dojít v některých místech ke krátkodobým výpadkům signálu. Zároveň bylo třeba přesměrovat antény na všech hlavních stanicích kabelových televizí, které nabízejí filmový kanál \"Kabel Plus Film\" ve své nabídce. Provozovatel rovněž informoval, že k tomuto měsíci je na síť kabelové televize \"Kabel Plus\" napojeno 400 000 domácností v České a Slovenské republice.\n\nV pondělí 2. října 1995 provedl \"Kabel Plus Film\" úpravu programového schématu, kdy ukončil vysílání polední čtyřhodinové smyčky videotextu, jež se vysílala od 11:00 hodin, a zařadil do vysílání nové pořady rozšiřující dosavadní hudební nabídku na filmovém kanálu. Hudební pořady se od toho měsíce začaly vysílat denně. Jednalo se o \"Písničky ze CMT\" a pořadu věnovaný pop-rocku \"Co letí na MTV\". Dalším novým pořadem byly \"Interaktivní hry\".\n\nV druhé polovině tohoto roku došlo k další úpravě programového schématu, kdy v souvislosti s rozšířením pokrytí celoplošné televizní stanice Premiéra TV, byla navýšena nabídka filmů. Vyvstala opět myšlenka úzce profilovaného filmového kanálu.\n\nVe stejném roce se provozovatel stanice účastnil mezinárodního veletrhu \"IFA 95\", na kterém bylo poprvé v Evropě představeno zařízení pro digitální satelitní příjem. Ve snaze snížit náklady za distribuci signálu na minimum se Kabel Plus rozhodl pro budoucí zahájení vysílání v normě MPEG-2. Náklady za uplink a pronájem satelitní kapacity dosahovaly v roce 1995 výše 70 milionů korun.\n\nNa přelomu roku 1995 bylo zahájeno vysílání teletextu. Teletext obsahoval mimo jiné informace o pořadech filmového kanálu, stejně tak i celotýdenní programy českých a slovenských stanic, vysílajících v kabelové síti \"Kabel Plus a.s.\", a programy české verze Eurosportu a TNT Classic Movies.\n\nDne 17. října 1996 zahájil \"Kabel Plus Film\" vysílání svého prvního dvojjazyčného pravidelného pořadu, věnovaného satelitnímu příjmu a technice, s názvem \"SAT-TV Magazín\". Vysílání v češtině probíhalo nekódovaně na frekvenci zvukové nosné 6.50 a 7.02 MHz v češtině, a angličtině na 7.20 MHz.\n\nSatelitní vysílání \"Kabelu Plus Film\" přešlo 23. ledna 1997 na digitální způsob distribuce svého signálu v normě MPEG-2 prostřednictvím nové digitální platformy CzechLink a zakódováno systémem CryptoWorks. Toho dne skončila možnost individuálního příjmu. Z nabídky placené analogové televize Multichoice Kaleidoscope zmizel kanál k 1. lednu 1997. Dosavadním satelitním abonentům byla nabídnuta možnost bezplatného sledování filmového kanálu FilmNet na předplacenou dobu. Vysíláním v normě MPEG-2 se stal \"Kabel Plus Film\" prvním kanálem ve střední a východní Evropě, který přešel na tento způsob digitální komprimace svého signálu.\n\nKe konci roku 1997 bylo k síti Kabel Plus v České republice a na Slovensku připojeno 452 000 domácností.\n\nVysílání televizní stanice \"Kabel Plus Film\" bylo 29. května 1998 pro snižující se oblibu nahrazeno českou verzí amerického rodinného kanálu Hallmark.\n\nFilmový kanál \"Kabel Plus Film\" byl vysílán prostřednictvím televizního kabelového rozvodu společnosti Kabel Plus a také prostřednictvím satelitu pro individuální příjemce a kabelové rozvody jiných společností. Předplatné pro diváky v kabelové síti Kabel Plus se pohybovala v rozmezí od 50 do 80 Kč. V této ceně získal předplatitel zdarma jako bonus ještě další tři satelitní programy. Individuální satelitní příjem byl umožněn po vstupu kanálu do balíčku placené televize MultiChoice Kaleidoscope, kde byl v balíčku \"Cable Plus only\" nabízen v ceně 215 Kč. Všem kabelovým i satelitním předplatitelům zasílal Kabel Plus svého programového průvodce, ve kterém našli informace o vysílaných filmech a program filmového kanálu na celý měsíc dopředu.\n\nV prvních letech sloužilo satelitní vysílání výhradně pro distribuci signálu pro hlavní stanice kabelové televize \"Kabel Plus\" v České republice a na Slovensku. Příjem z ruské družice Gorizont 26 byl možný jen s parabolou větších rozměrů.\nNíže je uveden seznam kabelových sítí, které si televizní program \"Cable Plus Film\" nechaly zaregistrovat u \"Rady pro rozhlasové a televizní vysílání\".\n\n\n\n\"Co letí na MTV\"\n\nJednohodinový pořad zaměřený na pop-rock zahájil vysílání 2. října 1995. Vysílal se pravidelně každý všední den ve 14:00 hodin, v neděli byla v rámci pořadu odvysílána evropská hitparáda.\n\"Písničky ze CMT\"\n\nHudební pořad zaměřený na country hudbu z produkce americké CMT byl poprvé odvysílán ve dvou blocích v pondělí 2. října 1995 ve 12:30 a 16:15 hodin.\n\n\"Cyklistika\"\n\nDvacetiminutový pořad věnovaný zajímavostem z historie zdokonalování tohoto dopravního prostředku, vysílal od 5. ledna 1995 do konce března téhož roku každý čtvrtek v 18:40 hodin. Autory pořadu byli \"Rudolf Bajer\" a \"Radomír Svoboda\".\n\"FOR men\"\n\nMagazín slovenské produkční společnosti \"Agency CasTel\" z Košic, moderovaný slovenským hercem Martinem Nikodýmem, věnující se životnímu stylu moderního muže a pohledu na exkluzivní přehlídku nejnovější pánské módy konané 23. dubna 1995 v \"Koncertní síni\" bratislavské Reduty. Pořad obsahoval celou řadu informací ze společenského života, včetně střetnutí s módním návrhářem.\n\n\"Interaktivní hry\"\n\nInteraktivní soutěžní pořad, moderovaný mluvícím centrálním počítačem, se poprvé objevil 2. října 1995 v 18:00 a poté ještě v 19:20 hodin téhož dne. Do konce roku se vysílání pořadu objevovalo až čtyřikrát denně. Divák, který si chtěl s počítačem zahrát, musel zavolat na telefonní číslo 662 42 10 a plnit úlohy, které mu počítač zadal. V případě, že divák tápal, centrální počítač mu napovídal. Provozovatel prostřednictvím programového průvodce informoval diváky, že vysílání v 19:20 hodin nemusí být dostupné všem, neboť v některých sítích \"Kabel Plus\" může být v té době vysílán regionální program. Od února 1996 se vzhledem k četným stížnostem vysílání tohoto pořadu značně zredukovalo.\n\"Jak lépe bydlet\"\n\nPětidílný informativně-zábavný pořad věnovaný bydlení a architektuře připravil \"Kabel Plus\" ve spolupráci s Českomoravskou stavební spořitelnou. V prosinci 1995 se diváci mohli dozvědět, komu je stavební spoření s liškou určeno, podívali se do zákulisí ČMSS v Praze, \"Marta Elefteriadu\" radila jak zpříjemnit atmosféru domova a zhlédli netradiční úpravu jednopokojového bytu. Další díl nabídl informace o úvěrech, tip na rekonstrukci půdního bytu a návštěvu katastrálního úřadu. V každém díle byla pravidelná rubrika \"Lišákova poradna\", ve které se diskutovalo o spoření, výhodách a variantách spoření, výši státní podpory a měsíčních splátek. Rubrika \"Klub stavební spořitelny\" byla věnována telefonickým diváckým dotazům. Dětem byla určena rubrika \"Lišákův pohádkový svět\", ve které děti malovali, stavěli i modelovali a soutěžili o atraktivní ceny. V pořadu soutěžili i dospělí diváci, kteří poštou zaslali fotografii interiéru či exteriéru, nebo přišli s vlastním nápadem na úpravu bytu.\n\n\"Lidé kolem nás\"\n\nPořad filmových portrétů autorky a redaktorky společnosti \"Kabel+ Severní Morava\" \"Heleny Šímové\" vysílaný od dubna 1995 na stanici \"Kabel Plus Film\" jednou měsíčně. V dubnu se diváci mohli seznámit s nevidomým ladičem pian \"Josefem Kiktou\", sestrou Zdislavou a ředitelkou ústavu pro mentálně postiženou mládež v Opavě. V květnu byl pořad věnován biotronikovi \"Jaroslavu Hejdukovi\" z Prostějova, v červnu pak opavskému hudebníkovi Pavlu Helebrandovi.\n\n\"NENUDO\"\n\nTelevizní pořad moderovaný \"Zdeňkem Kačorem\" a dětmi vyrobený v ostravském studiu \"Kabelu Plus\". Usedalo se na \"Ostrově fantazie\" a dělil se na jednotlivé bloky (tzv. okénka). V bloku \"Malované ZOO s písničkou\" pravidelně zpíval přerovský zpěvák Pavel Novák písničky o zvířatech. Písnička podněcovala školáky malovat a ty mohli získat nějakou cenu. V \"Nenuďáku\" se představili děti z různých kroužků, ve kterých se naučili obdivuhodné věci. V bloku \"Nápodoba\" děti imitovali zpěv a taneční kreace současných hvězd světové populární hudby a blok \"Hitovna\" pro změnu sledovala oblíbenost českých a zahraničních i lidových písniček mezi žáky ostravských škol.\n\n\"Povídání v čase\"\n\nTelevizní pořad \"Povídání v čase\" s moderátorem Milanem Švihálkem byl vysílán od května 1995 pravidelně každý týden. Jednalo se o besedu s hosty. Symbolem pořadu byly přesýpací hodiny, které moderátor na začátku pořadu nastavoval na 15 minut. Hosty pořadů byli cestovatel Miroslav Zikmund, spisovatel sci-fi Ondřej Neff, \"Ladislav Kochánek\" - autor knihy \"1000 českých NEJ\", etnografka \"Nelly Rasmussenová\", novinář \"Bohuslav Šnajder\", otec slavného tenisty \"Jiří Lendl\" a další.\n\n\"Telefór\"\n\nZábavný soutěžní pořad pro děti a mládež zahájil vysílání v dubnu 1994 v severomoravské verzi INFO kanálu Kabel Plus. Od prosince 1994 byl vysílán také na filmovém kanálu každé pondělí od 14:30 hodin. Autorem i moderátorem pořadu se stal IT technik počítačů Amiga \"Dan Tanhäuser\", který již měl zkušenosti s moderováním pořadů \"Infonoviny\" a \"Cestovatelský magazín\" odvysílané na \"Infokanálu\". Při vytváření soutěží pro děti se inspiroval na dětském táboře, kde dělal vedoucího. Původně se mělo jednat o nemoderovaný pořad, do moderování se podle jeho slov vrhl po nátlaků kolegů. Pořad obsahoval tyto soutěže: Hádej číslo, Fórparáda, Hra o tábor a další. Od roku 1996 byl \"Telefór\" vysílán také na terestrické frekvenci severomoravské regionální televize TV Sever Ostrava, kterou sdílela s celoplošnou stanicí Premiéra TV.\n\n\"Kdo umí\"\n\nJednalo se o pořad věnovaný prezetanci firem, na jejichž náklady byl vyroben. Obsahoval besedu a videovizitku prezentované firmy. Vysílal se v sobotu a neděli vpodvečer.\n\n\"Relax\"\n\nTelevizní pořad \"Relax\" se věnoval instruktáži při cvičení jógy. Ačkoliv byl o pořad ze strany diváků zájem a vysílal se v pondělí, středu a pátek, v květnu roku 1995 vypadl z dramaturgie programu. Kdy a zda se pořad obnoví, nebylo známo, ale v dalších měsících se již nepočítalo s pravidelným vysíláním.\n\n\"SAT-TV magazín\"\n\nČtyřiadvacet půlhodinových dílů vysílaných jednou za 14 dní. Informativní pořad, jehož premiéra byla odvysílána 17. října 1996, byl určený začínajícím českým i zahraničním divákům satelitního příjmu. Nekódované vysílání v angličtině a češtině probíhalo v 19:00 hodin, repríza pak následující den dopoledne. Na pořadu se odborně podílela redakce časopisů Satelit (časopis) a technického měsíčníku Satelit plus. Obsahem pořadu byly také přehledy jednotlivých družicových systémů a představení s ukázkami jednotlivých stanic. Prvních 12 dílů bylo věnováno analogovému příjmu a dostupné satelitní technice, zbytek dílů se věnoval příjmu digitálnímu, kde pořad seznámil diváky s uplinkovou stanicí v Irsku, v plánu bylo také odvysílat záznam z mezinárodních veletrhů satelitní techniky \"CeBIT\", \"Cable & Satellite\", nebo \"IFA\".\n\n\"Vysílá studio KABEL PLUS\"\n\nŽivě vysílanou besedu z ostravského \"studia Prométheus\", moderovanou \"Marcelou Heříkovou\" a \"Jiřím Ryšavým\", bylo poprvé možné zhlédnout 1. října 1994. První díl pořadu byl pojat jako propagace služeb společnosti \"Kabel Plus a.s.\".\n\"Vysílá ETV\"\n\nPremiéra vzdělávacího pořadu byla odvysílána 6. dubna 1996 ve dvou blocích v 8 a 9:55 hodin. Televizní pořad představila společnost \"EDUCA a.s.\" a nabídla veřejnou nabídku multimediálních pořadů pro zájemce o vzdělávání a poznání. Po premiéře získal tento pořad pravidelný vysílací čas v pondělí a středu od 18 do 19:20 hodin.\n\nMezi hlavní distributory v roce 1994 patřily americké společnosti \"Turner International\", \"ACI International\", \"Worldvision Enterprises\", britské \"CORI\" a \"Manifesto\", francouzský \"Canal+ Distribution\" a italský \"Mediaset\". Kabel Plus se stal exkluzivním zástupcem \"Playboy Entertainment\" pro kabelové sítě v České republice.\n\nV březnovém čísle časopisu Kabel Plus - Programový průvodce byla zveřejněna kritika kanálu \"Kabel Plus Film\", kde si diváci stěžovali na velmi časté reprízování a na rozdílné názvy filmů v programovém schématu od názvu filmů později ve vysílání. Jako příklad byly uvedeny tyto názvy: \"Dvojitý Standard\" = \"Dvojí život\", \"Jeskyně Zlaté růže\" = \"Tajemství zlaté jeskyně\", \"Leona Hemsleyová\" = \"Královna chamtivých\", \"Utajení\" - \"Dokonalá kamufláž\" a další. Podle vyjádření redaktorů časopisu byla důvodem odlišných názvů dlouhá výrobní doba pro vydávání časopisu, kdy časopis operuje jen s pracovními názvy. Na kritiku častých repríz provozovatel reagoval se slovy, že se jedná o kanál výběrový a jeho sledování je volbou výběru diváka.\n"}
{"id": "930149", "url": "https://cs.wikipedia.org/wiki?curid=930149", "title": "Waldemar Sobota", "text": "Waldemar Sobota\n\nWaldemar Sobota (* 19. května 1987, Ozimek, Polsko) je polský fotbalový záložník a reprezentant, který hostuje v týmu FC St. Pauli z belgického Club Brugge. Má rovněž německé občanství.\n\nV červnu 2010 jej získal klub Śląsk Wrocław, který s hráčem podepsal čtyřletou smlouvu. Ve Śląsku hrál i pod trenérem Stanislavem Levým. V Evropské lize 2013/14 vstřelil dva góly ve 2. předkole černohorskému týmu FK Rudar Pljevlja, další dva přidal ve 3. předkole proti belgickému celku Club Brugge KV (Śląsk postoupil po výsledcích 1:0 doma a 3:3 venku do 4. předkola proti španělskému týmu Sevilla FC).\n\n31. srpna 2013 přestoupil za 1 milion eur do belgického celku Club Brugge, kde podepsal čtyřletou smlouvu. Zájem o hráče projevil i italský klub AC ChievoVerona a německý FC Schalke 04. Sobota zaujal představitele belgického klubu během dvojutkání Brug se Śląskem v třetím předkole Evropské ligy 2013/14, kde dvakrát skóroval a pomohl k postupu do play-off předkola.\n\nV lednu 2015 odešel z Brugg na půlroční hostování do německého druholigového FC St. Pauli.\n\nSobota hrál za polský mládežnický reprezentační výběr U23.\n\nV polském národním A-týmu debutoval 16. prosince 2011 v přátelském zápase s Bosnou a Hercegovinou (hrálo se v Turecku), ve kterém vstřelil branku a zařídil svému týmu výhru 1:0.\n\n14. srpna 2013 se jedním vstřeleným gólem podílel na výhře 3:2 v PGE Areně v Gdaňsku nad hostujícím Dánskem, šlo o přátelský zápas před podzimní částí kvalifikace na mistrovství světa v Brazílii.\n\n"}
{"id": "930151", "url": "https://cs.wikipedia.org/wiki?curid=930151", "title": "Mistrovství světa juniorů v atletice 2006", "text": "Mistrovství světa juniorů v atletice 2006\n\n11. mistrovství světa juniorů v atletice se uskutečnilo ve dnech 15. – 20. srpna 2006 v čínské metropoli Pekingu. Na programu bylo dohromady 44 disciplín (22 chlapeckých a 22 dívčích), které probíhaly na stadionu Chaoyang Sports Centre. Šampionátu se zúčastnilo 1350 atletů (742 chlapců a 608 dívek) ze 176 států světa.\n\n"}
{"id": "930152", "url": "https://cs.wikipedia.org/wiki?curid=930152", "title": "Krimml", "text": "Krimml\n\nKrimml je obec v rakouské spolkové zemi Salcbursko, v okrese Zell am See, 60 km východně od Innsbrucku v Národním parku Vysoké Taury. Na jižním okraji obce se nacházejí Krimmelské vodopády. V roce 2016 zde žilo 833 obyvatel. V obci a okolí je rozvinutý cestovní ruch.\n\nKostel svatého Jakuba je poprvé připomínán v roce 1244. Uvnitř je gotická madona z roku 1480. Dva zvony pochází z let 1537 a 1615. Z Krimmlu pochází spisovatel Franz Innerhofer (1944–2002).\n"}
{"id": "930155", "url": "https://cs.wikipedia.org/wiki?curid=930155", "title": "Comes a Time", "text": "Comes a Time\n\nComes a Time je deváté studiové album kanadského hudebníka Neila Younga, vydané v říjnu 1978 u vydavatelství Reprise Records. Nahráno bylo v různých studiích od listopadu 1975 do listopadu 1977 a o produkci se vedle Younga samotného starali Tim Mulligan (mimo píseň č. 7), Ben Keith (mimo písně č. 3, 4, a 8) a David Briggs (písně č. 3 a 4). V písních „Look Out for My Love“ a „Lotta Love“ jej doprovázela skupina Crazy Horse v sestavě Frank Sampedro (kytara), Billy Talbot (baskytara) a Ralph Molina (bicí). V ostatních písních jej doprovázeli jiní hudebníci. V hitparádě Billboard 200 se album umístilo na sedmé příčce.\n\nNeil Young později odkoupil 200 000 kusů vinylových LP desek tohoto alba, protože nebyl spokojen s jeho zvukovou kvalitou, a využil je jako střešní krytinu své stodoly. Ke zhoršení kvality došlo poté, co byly pásky s nahrávkami odvezeny do New Yorku, kde měly být masterovány.\n\n"}
{"id": "930158", "url": "https://cs.wikipedia.org/wiki?curid=930158", "title": "Piotr Zieliński (fotbalista)", "text": "Piotr Zieliński (fotbalista)\n\nPiotr Sebastian Zieliński [pjotr želiňski] (* 20. května 1994, Ząbkowice Śląskie, Polsko) je polský fotbalový záložník a reprezentant, od léta 2016 hráč klubu SSC Neapol.\n\nZieliński hrál v juniorských týmech polského klubu Zagłębie Lubin, do Itálie přestoupil v roce 2011, kdy jej zaregistrovali skauti Udine na turnaji U17 ve Španělsku.\n\nV dresu Udinese Calcio debutoval v italské Serii A 2. listopadu 2012 v domácím utkání proti Cagliari Calcio (výhra 4:1). Nastoupil na hřiště v 91. minutě, kdy vystřídal Antonia Di Natale. \nV roce 2014 odešel na hostování do Empoli FC, kde hrál dva roky.\n\nV srpnu 2016 přestoupil z Udine do jiného italského klubu SSC Neapol, vicemistra Serie A 2015/16.\n\nZieliński hrál za polské mládežnické reprezentační výběry od kategorie U15.\n\nV polském národním A-mužstvu debutoval 4. června 2013 v přátelském zápase proti týmu Lichtenštejnska, nastoupil do druhého poločasu. Polsko zvítězilo 2:0.\n\n14. srpna 2013 se jedním vstřeleným gólem podílel na výhře 3:2 v PGE Areně v Gdaňsku nad hostujícím Dánskem, šlo o přátelský zápas před podzimní částí kvalifikace na mistrovství světa v Brazílii. Byl to jeho premiérový gól v polském A-mužstvu.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "930160", "url": "https://cs.wikipedia.org/wiki?curid=930160", "title": "Mstislav Keldyš", "text": "Mstislav Keldyš\n\nMstislav Vsevolodovič Keldyš (, Riga, Lotyšsko, Ruské impérium – 24. června 1978, Moskva, Sovětský svaz) byl význačný sovětský vědec, matematik, fyzik a pedagog, v letech 1961–1975 předseda Akademie věd SSSR, jeden z hlavních teoretiků sovětského kosmického programu, blízký spolupracovník Sergeje Koroljova, profesor Moskevské univerzity, člen ústředního výboru Komunistické strany Sovětského svazu, od roku 1962 také poslanec Nejvyššího sovětu SSSR.\n\nNarodil se v lotyšské Rize do ruské šlechtické rodiny. V roce 1915 byla jeho rodina, kvůli probíhající první světové válce, donucena přestěhovat se do Moskvy.\n\nZpočátku měl problémy dostat se na studia kvůli svému šlechtickému původu, několik členů jeho rodiny se také stalo obětí velkých sovětských represí ve 30. letech 20. století. On sám nakonec úspěšně vystudoval fyziku a matematiku na Moskevské státní univerzitě, toto studium ukončil 24. července 1931. Poté pracoval v Ústředním aerodynamickém institutu SSSR, kde se věnoval práci na studiu a popisu nežádoucích oscilací při letu u leteckých podvozků a předních částí trupů letounů a jimi vyvolaných autodestrukci, které tehdy byly příčinou celé řady tehdejších leteckých katastrof.\n\nV roce 1937, ve svých 26 letech, se stal doktorem věd a profesorem Moskevské univerzity. V roce 1943 se stal členem-korespondentem Akademie věd SSSR a ředitelem jeho 1. výzkumného ústavu na Odboru leteckého průmyslu, v roce 1946 byl jmenován akademikem, Později vedl Ústav aplikované mechaniky (v roce 1966 se z něj stal Institut aplikované mechaniky, dnes pojmenovaný po něm) a Steklovův matematický ústav. V letech 1961–1975 působil ve funkci prezidenta Akademie věd Sovětského svazu. Byl členem celé řady zahraničních akademií věd (československé, polské, rumunské, mongolské, maďarské, německé, saské). Byl i čestným členem Americké akademie umění a věd a britské Královské akademie v Edinburghu.\n\nZabýval se zejména aerodynamikou a hydrodynamikou, stal se hlavním teoretikem sovětské kosmonautiky. Teoreticky se zabýval tryskovým pohonem a raketovými motory, nadzvukovou dynamikou proudění plynů, dále také tepelnou fyzikou a technikou proudění kapalin a plynů.\n\nV matematice vytvořil základy teorie aproximací, zde zejména teorií stejnoměrné aproximace funkcí komplexní proměnné mnohočleny a racionálními funkcemi (teorie okrajových vlastností analytických funkcí). Věnoval se i teorii okrajových úloh eliptických rovnic, pracoval také na problémech numerické matematiky.\n\nV roce 1954 společně se Sergejem Koroljovem a Michailem Tichonravovem zaslal dopis sovětské vládě, ve kterém navrhoval vývoj sovětské umělé družice Země, což nakonec vedlo k vypuštění první družice Sputnik 1. V roce 1955 se stal předsedou sovětského výboru pro kosmonautiku při Akademii věd SSSR.\n\nJeho poslední vědecké práce byly věnovány stavbě raketoplánu Buran.\n\nZemřel v 67 letech, sovětská vláda mu uspořádala státní pohřeb a byl pohřben u Kremelské zdi na Rudém náměstí v Moskvě.\n\nPocházel z ruské šlechtické rodiny. Jeho dědeček z matčiny strany Alexander Nikolajevič Skvorcov, byl generálem pěchoty, hrdina z kavkazské války, druhý dědeček Michail Fomič Keldyš (1839–1920) byl armádním lékařem, který to dotáhl až na hodnost generála. Jeho babička Natalia Keldyšová (rozená Brusilovová) byla sestřenice proslulého ruského generála Alexeje Brusilova. Jeho otec Vsevolod Michailovič Keldyš (1878–1965) byl významný vojenský stavbař a armádní pedagog (generálmajor), který se stal jedním z autorů metod pro výpočet pevnosti železobetonu, byl i spoluautorem návrhu projektu Moskevského kanálu a Moskevského metra. Jeho starší sestra Ludmila Keldyšová (1904-1976) byla známá matematička a jeho první učitelka matematiky.\n\nJeho synovci Leonid Keldyš a Sergej Novikov se stali významnými sovětskými matematiky a fyziky.\n\n\n\n"}
{"id": "930168", "url": "https://cs.wikipedia.org/wiki?curid=930168", "title": "Piotr Zieliński", "text": "Piotr Zieliński\n\nJméno a příjmení Piotr Zieliński náleží těmto lidem:\n\n"}
{"id": "930169", "url": "https://cs.wikipedia.org/wiki?curid=930169", "title": "Vražda Ľudmily Cervanové", "text": "Vražda Ľudmily Cervanové\n\nVražda Ľudmily Cervanové je vražda slovenské studentky medicíny, která se stala v noci z 9. na 10. července 1976. Jde o jednu z nejdelších a nejrozporuplnějších kauz ve slovenské justici. Kauza inspirovala řadu knižních a filmových ohlasů.\n\nDne 9. července 1976 se v Bratislavské části Mlýnská dolina konala taneční zábava pro studenty vysokých škol, kteří se zúčastnili brigády na stavbě nových budov místních studentských kolejí. Akce se konala v studentském klubu UNIC a její součástí byl i koncert skupiny Elán. Zábavy se zúčastnila i studentka 2. ročníku medicíny Ľudmila Cervanová (19 let), která dorazila v doprovodu spolužáka. Kolem 22:30 klub opustila a vydala se na autobusovou zastávku. Domluvila se se svým snoubencem, že za ním dorazí nočním vlakem do Košic. Mlýnskou dolinu chtěla opustit autobusem číslo 39, který mířil na hlavní vlakové nádraží, odkud odjížděl vlak do Košic. Tam však ráno nedorazila. Dne 14. července 1976 objevil náhodný svědek pod mostem v říčce Čierna voda u obce Kráľová pri Senci mrtvé tělo ženy. Na druhý den tuto ženu identifikoval podplukovník letectva Ľudovít Cervan podle jejích osobních předmětů (dvou prstenů a řetízku ze žlutého kovu) jako svou nezvěstnou dceru Ľudmilu Cervanovou (* 1956). 16. července byla provedena soudní pitva, 22. července bylo její tělo zpopelněno.\n\nOd 15. července do 28. září bylo vyslechnuto 315 svědků, z toho 11 lidí podrobně popsalo odchod Cervanové z bratislavského Studentského domova Ľudovíta Štúra (Koleje Mlynská dolina) na zastávku MHD. Na základě výpovědí některých svědků se objevily dva základní směry vyšetřování - tzv. \"arabská stopa\" a osoba studenta \"Jána Hrma\".\n\nArabská stopa je označení pro podezření občanů arabských států z této vraždy, přičemž zahrnuty jsou Lýbie, Sýrie, Irák i Irán, který není arabskou zemí.\n\nPodle jedné z verzí vyšetřovatelů v minulosti působil Ľudovít Cervan jako vojenský atašé, přičemž se v některé z těchto zemí stal svědkem krádeže a po jeho svědectví uťali pachatelům ruce a případná vražda jeho dcery měla být pomstou. Muž arabského původu byl viděn v prostorách koleje v době odchodu Cervanové. Nebyl vyslýchán standardními policejními složkami, ale Státní bezpečností. Byl použit jako svědek po zadržení dalšího podezřelého Jána Hrma.\nManželé Bačovi svědčili 23. srpna 1976, že v době odchodu Cervanové z koleje viděli v blízkosti autobusové zastávky automobil Volkswagen Brouk, jehož posádka měla tmavou pokožku. Do tohoto auta podle jejich slov nastoupila mladá dívka, jejíž popis se shodoval s Cervanovou. Neseděla však časová stopa, jelikož se tak mělo stát už ve 21:30 kdy byla Cervanová ještě na zábavě v UNIC klubu. Podle Bačových dívka navíc do tohoto automobilu \"s černochy\" nastoupila dobrovolně. Jednalo se tak zřejmě o dvě různé dívky a dvě rozdílné události, ke kterým došlo v rozmezí přibližně jedné hodiny.\n\nNa základě výpovědi svědka Ladislava Karabinoše byl 21. září 1976 zadržen student Fakulty tělesné výchovy a sportu Ján Hrmo. Karabinoš se podle své výpovědi v inkriminovaném čase na autobusové zastávce u koleje připletl do cesty Hrmově autu, ten vystoupil a chtěl mu nafackovat. Hrma měl znát ze stavby atriové budovy, na kterou se měli chodil studenti opalovat a kde Karabinoš jako dělník pracoval. Hrma v noci údajně viděl i student arabského původu, jak nastupuje do světlého auta a přitom říká svému spolujezdci, že \"pojedou sebrat tu kurvu\". Kromě Hrma byli zatčeni jeho přátelé Viliam Cintula a Peter Kovačič. Hrmo při výslechu nedokázal vysvětlit, kde 9. července byl, přestože měl ten den narozeniny. Lhal, že se s Cervanovou neznal, ačkoliv byly na jeho oblečení nalezeny její pachové stopy. Později se přiznal, že mluvil s Cervanovou a její spolubydlící u nich na pokoji ohledně nelegálního nákupu zboží z Maďarska, o které studentky projevily zájem. Několik měsíců po zadržení se také prokázalo jeho alibi, když se ozvaly jeho známé z Piešťan, se kterými trávil 9. červenec v jednom místním podniku. To dosvědčila i obsluha, která si pamatovala Hrmovo oblečení polité od vína. Všichni tři byli koncem března 1977 propuštěni. Hrmovi byl s ohledem na dobu strávenou ve vazbě prominut trest za jeho nelegální obchody. Poté, co selhalo prověřování arabských studentů i Hrma byl případ bez výsledku odložen.\n\nPo dopise Ľudmiliny matky Margaréty Cervanové prezidentovi Gustávu Husákovi byl v roce 1977 vedením vyšetřování pověřen zástupce Kriminalistického ústavu VB v Praze plukovník Eduard Pálka. V letech 1977–78 byla rozpracována tzv. nitranská stopa, podle Pálky bylo důvodem vyjádření svědka Tokára, kterému se měla svěřit jeho přítelkyně Naděžda Beňová, že její přátelé z Nitry udělali ten večer něco velmi špatného. Vyšetřovatelé získali více svědků, kteří na místě viděli i studenta filmové akademie Romana Brázdu, podle kterého dostala tato akce název \"Kamera\". Beňová byla dotazována ohledně jeho účasti na zábavě v klubu UNIC. Odmítla vypovídat a připustila, že na ni někdo vyvíjel nátlak a zakazoval jí o Brázdově účasti s vyšetřovateli mluvit (Brázda vlastnil bílé auto Fiat 125, které mělo být k únosu použito). Beňová vyšetřovatelům doporučila, aby se pro více informací obrátili na blonďatou studentku medicíny z Nitry, se kterou Brázdu onoho večera potkala. V této studentce byla ztotožněna Viera Zimáková (později Vozárová, Barcíková). Ta jako první vypověděla o únosu Cervanové, při kterém měla být přítomna, a uvedla jména čtyř přátel z Nitry, kteří se na něm měli podílet – Miloš Kocúr, Milan Andrášik, Roman Brázda a František Čerman. Uvedla také, že důvodem únosu mělo být hromadné znásilnění, ke kterému došlo v některém domě v Bratislavě. Na základě výpovědí Tokára, Beňové a především Zimákové byla na podezřelé nasazena vyšetřovací skupina. K jejich zatčení a obvinění však dalších deset měsíců nedošlo. Kvůli těmto průtahům vyšetřovatel Pálka z případu odstoupil a vyzval k urychlenému vznesení obvinění.\n\nV následujících letech byli vytipovaní jedinci sledováni tajnou policií, byly monitorovány jejich styky a v roce 1981 bylo konečně vypracováno obvinění proti třem z nich - zadrženi byli Kocúr, Brázda a Čerman. Andrášik byl předveden k výslechu pouze jako svědek, po další výpovědi Zimákové byl však překvalifikován na pachatele a zadržen. Na základě jejich výpovědí k obviněným přibyli Juraj Lachman, Pavol Beďač a Stanislav Dúbravický. Během vazby jim byli do cel nasazeni konfidenti, kteří podávali vyšetřovatelům informace o jejich vyjadřování se o případu, ale i obecně o jejich chování a názorech.\n\nNa hlavním líčení v roce 1982 Zimáková tvrdila, že v den vraždy byla v Revištském Podzámčí (část Žarnovice) (150 km od Bratislavy) na vodáckém stanovém táboře s cílem splavnění Hronu. Dne 23. února 1982 byla v souvislosti s případem obviněna z křivé výpovědi a odsouzena na dva a půl roku. Ve vazbě byla od 24. září do 6. dubna 1983. V roce 2002 u krajského soudu uvedla, že k výpovědím v neprospěch obžalovaných byla donucena pod silným psychickým nátlakem - vyšetřovatelé jí nedovolili kojit několikaměsíční dceru.\nVe prospěch obžalovaných chtěly vypovědět dvě občanky Francie, sestry Sylvia a Lydia Cohenovy. V roce 1982 jim to nebylo umožněno. V roce 2003 potvrdily alibi na inkriminovaný čas pro Čermana a Andrášika, přičemž Lydia si psala deník.\nOd té chvíle se Pálka zaměřil na tuto stopu, přestože ani jeden z 315 svědků v rámci prvotního šetření nezmínil tyto lidi.\n\nV průběhu vyšetřování přiznali vinu Kocúr, Andrášik, Brázda a Lachman. První dva toto přiznání později odvolali jako vynucené a i na hlavním líčení trvali na své nevině.\n\nV roce 1982 je Krajský soud v Bratislavě odsoudil, přičemž dostali tresty od 4 do 24 let. Rozsudek v roce 1983 potvrdil Nejvyšší soud SSR.\n\n\nCervanová přišla do klubu UNIC v doprovodu kolegy z brigády Igora Blažka. Společně s ním se usadila ke stolu s dalšími studenty, kterým sdělila, že musí z akce odejít na vlak do Košic. Akce se účastnili i korunní svědci Jozef Škrobánek a Igor Urbánek původem z Nitry. Škrobánek znal Cervanovou, jelikož byl také studentem medicíny (ovšem stomatologie). Urbánek se na Cervanovou Škrobánka vyptával a následně ji i oslovil. Cervanová ovšem Urbánka informovala o tom, že má snoubence a chystá se za ním odjet vlakem, takže o žádné sbližování nemá zájem. Urbánek, Škrobánek, Cervanová a její bývalý spolužák z košického gymnázia Pavel Komora se postavili k dřevěnému parapetu u vchodu do sálu. Cervanová opakovaně tančila jak s Urbánkem tak s Komorou. Na akci dorazily také dvě skupiny studentů původem z Nitry. Pouze část z nich však studovala v Bratislavě a zúčastnila se letní brigády. Ostatní neměli na akci povolený vstup, takže sháněli lístky u známých z kolejí. Oslovili také Igora Urbánka, kterému se však nepodařilo lístky sehnat. Část Nitranů byla vpuštěna organizátorem Petrem Hlavandou a předsedou kulturního výboru svazu mládeže Jurajem Tokárem, jehož přítelkyně Beňová některé z nich znala. Kromě nich byly vpuštěny i sestry Cohenovy z Francie, které byly na návštěvě u Čermana a Andrášika. Viera Zimáková se do sálu dostala přes ženské křídlo kolejí a připojila se k nim. Obě skupiny Nitranů společně tančily, až se postupně promíchaly. Ačkoliv se jednalo o nealkoholickou zábavu, někomu z nich se podařilo do sálu propašovat víno. Kocúr se opil a začal obtěžovat některé účastnice akce. K tanci vyzval i Cervanovou, která ho odmítla. Poté se ji snažil na parket dostat násilím, ale někdo z jeho společnosti ho od toho odradil a odvedl ho zpět na jeho místo. Kolem desáté hodiny se Cervanová rozhodla dojít si na pokoj pro tašku a koleje opustit. Škrobánek potřeboval z akce odvézt na nádraží, odkud měl odcestovat za svou přítelkyní do Prahy. Za tímto účelem oslovil i Nitrany, kteří se také chystali ještě před koncem akce odejít. Ti ho však odmítli svézt, protože neměli místo v autě.\n\nCervanová si vzala na pokoji cestovní tašku a v doprovodu studenta ze SSSR Alexandra Nikolaje Kozaka sešla do vestibulu, kde opět narazila na Urbánka, který jí nabídl pomoc s taškou a doprovod na autobusovou zastávku. Nitrané opustili klub UNIC a dále plánovali obstarat si nějaká děvčata, zakoupit alkohol a pokračovat v zábavě v bytě Andrášika a Čermana. Tam však nemohli, jelikož se tam zrovna zdržovala Čermanova snoubenka Bónová. Lachmana a Dúbravického poslali, aby si od Beďače vypůjčili jeho Fiat 500, sestry Cohenovy odvezli k Bónové, potom vyzvedli Beďače a společně dorazili za ostatními do Čermanova a Andrášikova bývalého bytu na Varínské ulici. Čerman měl od bytu stále klíče, jelikož se ještě nestihl kompletně vystěhovat. Do bytu nejprve zatelefonoval, aby si ověřil, že tam není bytná ani nikdo z dalších nájemníků, kteří běžně odjížděli na víkend pryč. Když skupina vešla do vestibulu studentských kolejí, narazili na Cervanovou s Urbánkem. Opilý Kocúr se snažil Cervanovou přesvědčit, aby s nimi odjela na byt, kde bude zábava pokračovat. Urbánek se Cervanové zastal. Kocúr mu za to dal facku, přičemž Urbánek upustil tašku, ze které se vysypaly některé věci. Někdo z přítomných zvedl ze země průkaz, který slíbili vrátit, když s nimi Cervanová odejde. Ta to odmítla, posbírala si zbytek věcí a s Urbánkem odešli směrem na autobusovou zastávku.\n\nKocúr, Andrášik, Čerman a Zimáková nastoupili do Brázdova vozidla značky Fiat 125p. Brázda s Andrášikem seděli vpředu. Se zhasnutými světly se jejich auto přiblížilo k zastávce, na které stáli Urbánek a Cervanová. Zastavili, Kocúr a Andrášik vystoupili. Kocúr opět přemlouval Cervanovou, aby s nimi odjela na byt, ale ta odmítla. Andrášik pozval i Urbánka, který mu řekl, že se chce vrátit do klubu. Kocúr sebral Cervanové tašku a hodil ji na zadní sedadlo auta. Když se pro ni naklonila, natlačil ji dovnitř k Čermanovi a Zimákové. Podle Andrášika Cervanová nekřičela, ani se nijak nebránila. Poté Fiat rozsvítil světla a odjel směrem na Prievoz. Cestou se skupina zastavila v nočním podniku nakoupit vodku a víno. Celkem šlo o 5 lahví vína a 2 lahve vodky. Cervanová byla relativně klidná, celou cestu však opakovala, že musí na vlak. Po příjezdu na Varínskou ulici Čerman opět zkontroloval, že je dům prázdný. Cervanovou dovlekli do obývacího pokoje, kde jí posadili na postel mezi Kocúra a Brázdu. Andrášik nalil každému sklenku vodky a pustil hudbu. Cervanová vodku odmítla a zopakovala, že musí odejít na vlak. Asi 10 - 15 minut po jejich příchodu na byt se k nim připojila i zbylá trojice. Cervanová tyto příchozí prosila o pomoc a vysvětlovala, že musí na vlak a ostatní ji nechtějí pustit. Beďač jí odvětil, že ji odvezou na ten další. Andrášik opět nalil vodku a vybídl i Cervanovou, aby se napila. Když odmítla, Dúbravický ji chytil a Kocúr do ní nasilím nalil asi 4 - 5 sklenek. Poté Brázda vyzval Zimákovou, aby udělala striptýz. Ta nejdříve odmítala, ale nakonec se svlékla do spodních kalhotek a vyzvala Cervanovou, aby se připojila. Cervanová jí řekla, ať se svléká, když se jí chce, ale ona se k ní nepřidá. V tu chvíli někdo navrhl, aby ji svlékli proti její vůli. Všichni přítomní ji násilím svlékli do kalhotek.\n\nZimáková odešla do ložnice s Čermanem a vykonala s ním soulož. Ostatní v čele s iniciativními Kocúrem a Andrášikem Cervanovou osahávali. Poté se rozhodli, že ji znásilní, ale musí se zapojit všichni. Lachman přinesl z koupelny prádelní šňůru, kterou jí za zády svázali ruce. Poté ji postupně (s výjimkou Lachmana, který z opilosti usnul nebo spánek předstíral) znásilnili. Když skončili, odehrála se debata mezi Čermanem a Dúbravickým o to, kolik let mohou dostat za únos a znásilnění, jelikož jim Cervanová stále vyhrožovala, že vše ohlásí. Nakonec Dúbravický navrhl, aby ji zlikvidovali. O to, kdo ji zabije, se losovalo. Brázda a Beďač se jako řidiči losování účastnit nemuseli. Los padl na Kocúra a Andrášika. Cervanové natáhli rifle a ústa jí zavázali kapesníkem, aby na ulici nemohla křičet. Poté ji opět naložili do Brázdova automobilu a vyrazili směrem na Nitru. Beďač, Lachman a Dúbravický je následovali v druhém voze. Cestou Brázda odbočil u obce Kráľová pri Senci k termálnímu jezírku, které bylo populární rekreační oblastí. Zimáková se obávala, že by se mohlo stát něco i jí, a proto navrhla, že počká v autě. Skupina dovedla Cervanovou k jezírku, kde jí svlékli kalhoty a Kocúr ji opět znásilnil. Poté ji Kocúr s Andrášikem za pomoci Brázdy odvlekli do jezírka, kde jí přidrželi hlavu pod vodou. Tělo poté z vody vytáhli a odnesli k nedaleké říčce Čierna Voda, do které ho vhodili. Zimákové řekli, že se Cervanová \"zůstala koupat\" a navzájem se varovali, že kdo něco prozradí, vykoupe se taky. Cestovní tašky se zbavili na smetišti až druhý den.\n\nV roce 1985 požádala matka Ľudmily Cervanové o navrácení osobních věcí, které byly zároveň důkazními předměty. V roce 1987 soud vyhověl matce a rozhodl o zničení šňůry na prádlo, na níž se nacházely biologické stopy (krev skupiny A, části pokožky, tuku, vlasů, svalových vláken). Toto rozhodnutí schválil tehdejší předseda Senátu Nejvyššího soudu SSR Milan Karabín.\n\n23. března 1990 podal generální prokurátor ČSFR Tibor Böhm stížnost proti rozsudku, kterou Nejvyšší soud ČSFR 19. října 1990 akceptoval, Krajskému soudu SR vytkl 72 pochybení, která žádal prošetřit, a všechny obžalované propustil na svobodu.\n\nV letech 1991–95 Krajský soud v Bratislavě vytyčil sedm jednání, z nichž se konalo pět. Po reorganizaci územních celků byl senát JUDr. Vlčka rozpuštěn. V roce 2002 vzniklo nové jednání pod vedením JUDr. Smolové.\n\nV roce 2004 byly objeveny ve Státním archivu v Levoči dosud utajované dokumenty z vyšetřování bezprostředně po vraždě Cervanové. Obvinění a jejich advokáti opakovaně žádali, aby byly tyto dokumenty prošetřeny, což soud odmítl.\n\nV roce 2004 Krajský soud v Bratislavě rozhodl o vině těchto mužů. Případ Romana Brázdy byl pro jeho zdravotní problémy vyloučen k samostatnému řízení. Soud zohlednil průtahy v řízení, bezúhonnost obžalovaných po propuštění a udělil jim mírnější tresty. Po odvolání Nejvyšší soud Slovenské republiky 4. prosince 2006 potvrdil vinu odsouzených a třem z nich (Andrášikovi, Kocúrovi a Dúbravickému) dokonce zvýšil tresty.\n\n\nJako poslední byl propuštěn Milan Andrášik v roce 2009 (na podmínku).\n\nObviněným přiznal v roce 2003 Ústavní soud odškodné za průtahy v řízení v celkové výši 2 300 000 korun, matce Ľudmily Margaretě Cervanové v roce 2006 odškodnění ve výši 650 000 Sk.\n\nV roce 2006 se Dúbravický, Čerman, Beďač a Lachman podrobili testu na detektoru lži, podle kterého s případem neměli nic společného. 17. února 2011 absolvovali tento test i Andrášik a Kocúr, se stejným výsledkem.\n\nTestem na detektoru lži se zabývá i Martin Mojžiš ve své knize Jeden výdych koňa. Připomíná, že detektory nejsou spolehlivé přístroje a akceptovaná úroveň mylných výsledků (člověk lže a detektor indikuje pravdu) se pohybuje na úrovni „několika procent“. Pro svůj argument však připustí až 20% omylnost metody. Nicméně pravděpodobnost, že by všichni čtyři testovaní odsouzení přístroj oklamali, je jen 1,5 ‰.\n\nNovinářka a publicistka Ľuba Lesná napsala román Prípad medička, jehož příběh je inspirován případem, přičemž věří v nevinu odsouzených.\n\nMatka Ľudmily Margaréta Cervanová napsala knihu Případ Ľudmily Cervanové, v níž jednoznačně považuje odsouzené za vrahy své dcery. Kniha vyšla v roce 2010 v českém vydavatelství Epocha.\n\nMartin Mojžiš ve své knize Jeden výdych koňa věnuje kauze sérii 5 článků.\n\nSpisovatel Peter Tóth v roce 2015 publikoval knihu Kauza Cervanová I. O rok později vyšel druhý díl s názvem Kauza Cervanová II. V knihách vylučuje, že by vraždil někdo jiný než skupina z Nitry. Součástí knih jsou také DVD a CD s fotografickým materiálem, fotokopiemi vyšetřovacího spisu a záznamem z výslechu M. Kocúra.\n\nNovinář Martin Hanus patřil původně k zastáncům neviny odsouzených, po nastudování spisů a objevení nových důkazu v archivu státní bezpečnosti v Kanicích u Brna, napsal v roce 2018 knihu Hra sa skončila, kde se přiklání k vině odsouzených.\n\nMargaréta Cervanová publikovala v roce 2018 vzpomínkovou knihu Príbeh mojej Ľudmily, ve které popisuje osobnost a život své dcery.\n\nČeská scenáristka Markéta Zinnerová napsala podle tohoto případu scénář k filmu Bolero. Někteří z odsouzených ji žalovali za to, že je označila za vrahy. Jejich žaloby však byly zamítnuty.\nSlovenský režisér Robert Kirchhoff natočil o kauze film Kauza Cervanová, podle kterého jde v tomto případě o selhání soudců, které nazval „justiční mafií“. Film, který natáčel 8 let, byl do kin uveden 16. května 2013.\n\nModerátor Štefan Hríb pozval do své diskusní relace Pod lampou 23. června 2011 na Dvojce čtyři odsouzené Čermana, Beďače, Kocúra a Andrášika, obhájce prvních dvou z nich JUDr. Allana Böhma, a zastánce jejich neviny Františka Šebeje, Martina Mojžiše a Andreje Bána. Zástupci druhé strany pozvání odmítli. Rada pro vysílání a retransmisi následně rozhodla o pokutě 50 000 euro za to, že podle ní program zasáhl do lidské důstojnosti Ľudmily Cervanové, forenzního psychologa Gejzy Dobrotky a prokurátora Milana Valašíka.\n\n"}
{"id": "930172", "url": "https://cs.wikipedia.org/wiki?curid=930172", "title": "Znamení run", "text": "Znamení run\n\nZnamení run (v anglickém originále \"Runemarks\") je první díl knižní fantasy série od Joanne Harrisové. Jedná se o dobrodružný příběh ze světa inspirovaného severskou mytologií. Česky vyšla tato kniha v roce 2008 v nakladatelství Knižní klub.\n\nHlavní postavou je 14letá dívka Maddy Smithová se zvláštními schopnostmi. Žije v městečku Malbry, v jehož obyvatelích vyvolává strach runa ohně a vášně, kterou nosí na ruce. Život jí změnilo setkání s poutníkem v sedmi letech. Ten ji vyučoval magii a vyprávěl staré ságy.\n"}
{"id": "930173", "url": "https://cs.wikipedia.org/wiki?curid=930173", "title": "Rona Cup 2013", "text": "Rona Cup 2013\n\nRona Cup 2013 byl hokejový turnaj konající se v Trenčíně v roce 2013. Pohár začal 15. srpna a skončil 17. srpna. Turnaj se uskutečnil podruhé jako memoriál Pavla Demitry. Titul získaly počtvrté ve své historii HC Košice.\n\n\"Při rovnosti bodů rozhoduje rozdíl skóre\"\n"}
{"id": "930174", "url": "https://cs.wikipedia.org/wiki?curid=930174", "title": "Jessie Collins", "text": "Jessie Collins\n\nJessica \"Jessie\" Collins (* 8. března 1983, San Antonio, USA) je americká herečka. \n\nPochází z města San Antonio v Bexar County v Texasu. Je jednou ze čtyř sester, které se všechny věnují umění. Vystudovala Juilliard School v New Yorku. Její nejznámější rolí je postava \"Natalie Davis\" pod přezdívkou \"The Miniature Killer\" v Kriminálce Las Vegas.\n"}
{"id": "930175", "url": "https://cs.wikipedia.org/wiki?curid=930175", "title": "AM (album)", "text": "AM (album)\n\nAM je páté studiové album britské indierockové skupiny Arctic Monkeys. Album vydalo v září roku 2013 hudební vydavatelství Domino Records. Název alba byl inspirován titulem kompilace \"VU\" skupiny The Velvet Underground, která − stejně jako v tomto případě − je zkratkou názvu skupiny. Coby hosté se na albu podíleli například Josh Homme a Bill Ryder-Jones.\n\n\n"}
{"id": "930176", "url": "https://cs.wikipedia.org/wiki?curid=930176", "title": "Římskokatolická farnost Polevsko", "text": "Římskokatolická farnost Polevsko\n\nŘímskokatolická farnost Polevsko (něm. \"Blottendorf\") je územní společenství římských katolíků v Polevsku a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPolevsko je poprvé zmiňováno v roce 1400. Kostel Nejsvětější Trojice byl vystavěn v letech 1716-1718, a v roce 1718 zde byla ustavena samostatná farnost. Ještě v roce 1948 je v diecézním katalogu uváděn jako polevský farář P. Jan Wartha, v roce 1954 je však již uváděno, že je farnost administrována excurrendo z Kamenického Šenova. Od 80. let 20. století je farnost administrována excurrendo z Nového Boru.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "930184", "url": "https://cs.wikipedia.org/wiki?curid=930184", "title": "Human Highway", "text": "Human Highway\n\nHuman Highway je americká filmová komedie, kterou režíroval Neil Young (pod pseudonymem Bernard Shakey) spolu s Deanem Stockwellem. Vedle Younga, který si ve filmu také zahrál, v něm hrají například Dennis Hopper, Russ Tamblyn nebo hudební skupina Devo.\n\n"}
{"id": "930185", "url": "https://cs.wikipedia.org/wiki?curid=930185", "title": "Česko na Mistrovství světa v atletice 2009", "text": "Česko na Mistrovství světa v atletice 2009\n\nMistrovství světa v atletice 2009 se ve dnech 15. – 23. srpna účastnilo 22 českých atletů (10 mužů a 12 žen). Šampionát probíhal na olympijském stadionu v Berlíně a jeho okolí. \n\nJedinou českou medaili vybojovala oštěpařka Barbora Špotáková, jež ve finále prohrála pouze s domácí atletkou Steffi Neriusovou, která v témže roce ukončila profesionální kariéru. Němka v první sérii poslal oštěp do vzdálenosti 67,30 metru a tímto výkonem si zajistila titul mistryně světa. Česká atletka se Němce nejvíce přiblížila ve třetí sérii výkonem 66,42 m. \n\nPro většinu atletů skončil šampionát neúspěchem. Dařilo se naopak překážkářům. Petr Svoboda obsadil v semifinále běhu na 110 m překážek výkonem 13,33 s 4. místo a postoupil do osmičlenného finále. V něm nakonec obsadil 6. místo. Lucie Škrobáková skončila v semifinále běhu na 100 m překážek na celkovém 12. místě a mezi Evropankami ji patřila druhá příčka. Lepší Evropankou byla pouze Irka Derval O'Rourkeová, která ve finále skončila na 4. místě. Výškař Jaroslav Bába obsadil ve finále, které bylo pro vydatný déšť o několik desítek minut odloženo dělené 5. místo. Nad jeho síly bylo překonání výšky 228 cm. Na stejné výšce ztroskotalo dalších sedm výškařů, včetně Rusa Ivana Uchova, který skončil desátý. Do finálových bojů zasáhl také oštěpař Petr Frydrych, který výkonem 79,29 m obsadil 10. místo.\n\nDesetiboj\n\nSedmiboj\n\n\n"}
{"id": "930186", "url": "https://cs.wikipedia.org/wiki?curid=930186", "title": "Weld", "text": "Weld\n\nWeld může být:\n\n"}
{"id": "930187", "url": "https://cs.wikipedia.org/wiki?curid=930187", "title": "Římskokatolická farnost – děkanství Louny", "text": "Římskokatolická farnost – děkanství Louny\n\nŘímskokatolická farnost – děkanství Louny (lat. \"Launa\") je územní společenství římských katolíků v Lounech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o lounské farnosti pochází z 2. poloviny 13. století. Matriky jsou vedeny od roku 1687.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Loun. Jsou jimi farnosti (řazeno abecedně):\n\nŘímskokatolická farnost Louny\n\n"}
{"id": "930188", "url": "https://cs.wikipedia.org/wiki?curid=930188", "title": "Weld (album)", "text": "Weld (album)\n\nWeld je koncertní album kanadského hudebníka Neila Younga a skupiny Crazy Horse, vydané v říjnu 1991 u vydavatelství Reprise Records. Nahráno bylo při několika koncertech během jejich amerického turné mezi únorem a dubnem 1991. Album rovněž vyšlo jako součást box setu \"Arc Weld\", na kterém je mimo tohoto alba ještě druhé koncertní album z toho roku \"Arc\".\n\n"}
{"id": "930189", "url": "https://cs.wikipedia.org/wiki?curid=930189", "title": "Antonio Di Natale", "text": "Antonio Di Natale\n\nAntonio Di Natale (* 13. října 1977, Neapol, Itálie) je bývalý italský fotbalový útočník a bývalý reprezentant. Hrál za Udinese Calcio, kde si vybudoval pozici klubové legendy. Odmítl dokonce přestoupit z Udine do věhlasnějších klubů (Juventus FC, AC Milan).\n\nV dresu Udinese Calcio se stal dvakrát nejlepším kanonýrem italské nejvyšší ligy Serie A, konkrétně v sezónách 2009/10 (29 gólů) a 2010/11 (28 gólů).\n\nV A-mužstvu Itálie debutoval 20. listopadu 2002 v přátelském utkání proti Turecku (remíza 1:1). První gól vstřelil v přátelském zápase s Českou republikou 18. února 2004 v Palermu, přispěl k remíze 2:2.\n\nZúčastnil se Mistrovství Evropy ve fotbale 2008 v Rakousku a Švýcarsku, kde Itálie vypadla ve čtvrtfinále se Španělskem až v penaltovém rozstřelu (po prodloužení byl stav 0:0, na penalty 2:4). Di Natale svůj pokus neproměnil.\n\nItálie hrála na Mistrovství světa první utkání v základní skupině F proti jihoamerickému mužstvu Paraguaye, které skončilo remízou 1:1. Di Natale nastoupil na hřiště v 72. minutě. I druhý zápas squadry azzury skončil remízou 1:1, tentokrát proti nováčkovi světového šampionátu Novému Zélandu. Di Natale odehrál celý druhý poločas. V rozhodujícím duelu o postup do osmifinále 24. června 2010 proti Slovensku sice vstřelil jednu branku, ale na bodový zisk to nestačilo, Itálie prohrála 2:3 a skončila na posledním čtvrtém místě základní skupiny F.\n\nDi Natale se zúčastnil Mistrovství Evropy ve fotbale 2012 konaného v Polsku a na Ukrajině a nastoupil hned v prvním utkání základní skupiny C 10. června 2012 a zároveň šlágru skupiny proti favoritovi celého šampionátu Španělsku (remíza 1:1). V 57. minutě střídal na hřišti Maria Balotelliho a o tři minuty později skóroval.\n\nVe druhém utkání proti Chorvatsku rovněž střídal Balotelliho, tentokrát v 70. minutě, Chorvaté v 72. minutě vyrovnali na konečných 1:1. V utkání proti Irsku (výhra Itálie 2:0) poprvé nastoupil v základní sestavě a hrál do 74. minuty, poté jej střídal Balotelli. Po závěrečném hvizdu běželi hráči zjišťovat výsledek druhého utkání Španělsko-Chorvatsko (Itálie neměla ještě jistý postup ze základní skupiny a její postup závisel na výsledku tohoto druhého utkání).\n\nVe čtvrtfinále se střetla Itálie s Anglií a přestože měla většinu zápasu převahu, nedokázali se její hráči střelecky prosadit a utkání dospělo po prodloužení a výsledku 0:0 do penaltového rozstřelu. V tomto utkání Antonio nenastoupil, Itálie nakonec penaltový rozstřel zvládla poměrem 4:2 a postoupila do semifinále Mistrovství Evropy. V semifinále turnaje s Německem opět střídal v 70. minutě Balotelliho, který svými dvěma góly zajistil vítězství 2:1 a postup Itálie do finále. Ve finále Mistrovství Evropy ve fotbale 2012 odehrál proti Španělsku pouze druhý poločas, střelecky se ale neprosadil a jeho tým prohrál 0:4. Získal však stříbrnou medaili.\n"}
{"id": "930192", "url": "https://cs.wikipedia.org/wiki?curid=930192", "title": "Rust Never Sleeps", "text": "Rust Never Sleeps\n\nRust Never Sleeps je album kanadského hudebníka Neila Younga a americké skupiny Crazy Horse, které vyšlo 2. července 1979\nu Reprise Records. Většina písní byla nahrána živě a po té doupravena ve studiu.Young použil název Rust Never Sleeps\npro turné Crazy Horse jako výraz, kterým popírá uměleckou stagnaci a naopak ohlašuje nový progresivnější přístup\nkapely na svých živých vystoupeních.\n\nČást písní byla nahrána živě v San Francisském The Boarding House a během turné Crazy Horse na konci roku 1978.\nHluk z hlediště byl odstraněn, avšak na několika místech je patrný, nejvíce u první a poslední skladby.\nAlbum je rozděleno do akustické a elektrické části, píseň \"Hey Hey, My My\" je zde zahrána akusticky Youngem samotným,\ntato verze album otevírá a elektricky s kapelou stejná píseň album zavírá.\n\n\"My My, Hey Hey (Out of the Blue)\", Thrasher and \"Ride My Llama\" byly natočeny živě v Boarding House začátkem roku 1978\na všechny písně z druhé poloviny desky byly pořízeny během turné na konci roku 1978. Dvě písně z alba živě nahrány\nnebyly: \"Sail Away\" byla nahrána v průběhu nebo až po natáčení alba Comes a Time a píseň \"Pocahontas\" byla\nnahrána sólově Youngem někdy v roce 1975.\n\nNeil také vydal filmovou verzi alba pod stejným názvem. Na konci roku 1979 Young a Crazy Horse vydali koncertní desku Live Rust,\nna které, byly použity jak písně z alba Rust Never Sleeps, tak i klasické koncertní písně kapely. Název Rust Never Sleeps je\npůvodně  sloganem firmy Rust-Oleum, která se zabývala výrobou ochranných barev proti korozi a byl navržen Markem\nMothersbaughem z kapely Devo.\n\n"}
{"id": "930193", "url": "https://cs.wikipedia.org/wiki?curid=930193", "title": "The Mynah Birds", "text": "The Mynah Birds\n\nThe Mynah Birds byla kanadská hudební skupina, založená v roce 1964 v kanadském Torontu. V roce 1965 skupina vydala na značce Columbia Records svůj první singl „The Mynah Bird Hop“, ale žádnou LP desku během své kariéry nevydala. Rozpadla se v roce 1967. Skupinou prošlo více hudebníků, mezi které patří Rick James, Jimmy Livingstone, Neil Young, Goldy McJohn nebo Neil Merryweather.\n\n"}
{"id": "930197", "url": "https://cs.wikipedia.org/wiki?curid=930197", "title": "Life (album, Neil Young &amp; Crazy Horse)", "text": "Life (album, Neil Young &amp; Crazy Horse)\n\nLife je šestnácté studiové album kanadského hudebníka Neila Younga, vydané v červenci 1987 u vydavatelství Geffen Records. Nahráno bylo v listopadu předchozího roku a o produkci se staral Young spolu s Davidem Briggsem (v písni č. 9 pak Jack Nitzsche).\n\nAutorem všech skladeb je Neil Young.\n"}
{"id": "930199", "url": "https://cs.wikipedia.org/wiki?curid=930199", "title": "Sopouch", "text": "Sopouch\n\nSopouch (také \"capouch\"; odvozeno od „sop-“, dýchat, foukat) může být:\n"}
{"id": "930200", "url": "https://cs.wikipedia.org/wiki?curid=930200", "title": "Muco", "text": "Muco\n\nMuco ( ) je malá horská historická vesnice na severovýchodě gruzínské oblasti Chevsuretie, která v minulosti plnila funkci strážní a obranné pevnosti. Nachází se v nadmořské výšce 1880 m na svahu na pravém břehu řeky Andaki.\n\nVesnice je tvořena přibližně 30 opevněnými budovami, čtyřmi věžemi a zříceninami několika budov. Vzhledem k obtížné dostupnosti si zachovala původní vzhled a architekturu, a proto se stává vyhledávaným turistickým cílem. Rekonstrukce vesnice začala v roce 2004, jedná se o památku uvedenou v seznamu nejohroženějších památek v Gruzii.\n\nZ Muca odešla většina obyvatel před více než sto lety, při sčítání v roce 2002 bylo zaznamenáno 39 obyvatel.\n\nPřístupová terénní silnice do vesnice vede ze Šatili podél řeky Andaki a pokračuje dál do Ardoti.\n"}
{"id": "930201", "url": "https://cs.wikipedia.org/wiki?curid=930201", "title": "Městské opevnění (Hlučín)", "text": "Městské opevnění (Hlučín)\n\nMěstské opevnění v Hlučíně bylo patrně vytyčeno při založení města. V nejstarších dobách bylo město ohrazeno palisádami, tj.dřevěnými kůly postavenými jeden vedle druhého. O těchto palisádách se dovídáme z listin z roku 1486 a 1495. Údajně roku 1534 byla za Bernarda ze Zvole dokončena výstavba kamenného opevnění oválného tvaru, na západě opevnění navazovalo na tvrz. Opevnění se skládalo z hradebních zdí přerušených Opavskou (Dolní), Ostravskou (Horní) branou. Hradební zdi vyztužovalo 13 půlkruhových bašt. Tvrz (později zámek) se nacházela uvnitř městského opevnění a od města byla oddělena silnou zdí a příkopem. To bylo obvyklé, panské sídlo mělo být hájitelné i v případě dobytí městských hradeb nepřítelem, a navíc mělo majitele chránit i při případných konfliktech se samotnými měšťany. \nMěstské opevnění dlouho odolávalo, ale zub času udělal své. Na obou stranách města byly vysoké čtyřhranné věže, které byly po Slezských válkách ve špatném stavu. Ostravská věžní brána dokonce hrozila sesutím. Magistrát města proto v roce 1770 napsal žádost vojenskému komisaři do Prudníku, aby „tři sáhy z vrchu mohli strhnout a sedlovou střechou a okapem mohli opatřit a náklady, že budou hrazeny z odprodaného materiálu, tj. kamene“. Žádost doplňovaly kresby, staré a nové podoby věže. Tato stopa je snad jediná z možností, jak zjistit vzhled vstupních bran, neboť do dnešní doby nevíme, jak tyto brány vypadaly. V krátké době přišla odpověď – povolení opravy. \n\nV roce 1821 byly proraženy městské hradby, zarovnán val a zřízena třetí brána zvaná „Ratibořská“ (dnes v místech Penzionu u sv. Floriana). Formani a pěší, kteří chtěli jet nebo jít směrem na Ratiboř, nemuseli objíždět přes Opavskou bránu. Byla vydlážděna nově vzniklá ulice z náměstí k Ratibořské bráně a vydlážděna ulice z náměstí k Ostravské bráně. Dopravní ruch ve městě neustále vzrůstal. Jedni formani do města vjíždějí, druzí z města vyjíždějí a úzká Opavská i Ostravská brána ztěžovaly průjezd. Na Ostravské vstupní věži, která byla dříve snížena, se znovu objevují trhliny, je v chatrném stavu a hrozí sesutím. Proto vedení města rozhodlo tuto bránu zbourat a tak se také v roce 1822 stalo. \nDo roku 1829 bylo město obehnáno silnou zdí, toho roku došlo ke zřícení části zdi poblíž Opavské brány. Důvodem byly stavební zásahy při stavbách nových domků přistěhovalců. Začalo se tedy s bouráním zdi, rovněž byla zbořena Opavská brána, ve které ještě v roce 1805 bylo městské vězení. \n\nPrůběh hradeb dnes dokumentuje dvojitý prstenec ulic, zbytky kamenných zdí a rovněž pozůstatky bašt (ulice Pode Zdí, Na Valech, Hrnčířská, U Bašty). Městské opevnění je kulturní památkou evidovanou pod ev.č. 34596/8-1375.\n"}
{"id": "930202", "url": "https://cs.wikipedia.org/wiki?curid=930202", "title": "Pavol Bajza", "text": "Pavol Bajza\n\nJméno a příjmení Pavol Bajza náleží těmto lidem:\n\n"}
{"id": "930204", "url": "https://cs.wikipedia.org/wiki?curid=930204", "title": "Jan Dobřichovský z Dobřichova", "text": "Jan Dobřichovský z Dobřichova\n\nJan Dobřichovský z Dobřichova (1544 – 1583)byl český šlechtic, který pocházel z rodu Dobřichovských z Dobřichova.\n\nPřed rokem 1560 působil jako hejtman Jenštejnského panství. A v roce 1560 se Jan stal majitelem tohoto panství, které zahrnovalo ves a hrad Jenštejn, Ostrov, Šestajovice, Radonice, Křivenice a Ctěnice. Jan byl muž divoké povahy, kterému hrad pro dluhy a pokuty propadl.\n"}
{"id": "930207", "url": "https://cs.wikipedia.org/wiki?curid=930207", "title": "André Dussollier", "text": "André Dussollier\n\nAndré Dussollier (* 17. února 1946 Annecy, Horní Savojsko) je francouzský divadelní a filmový herec.\n\nJe známý především svým působením ve filmu, hrál asi ve 150 filmech. Během své kariéry získal několik divadelních a filmových ocenění, včetně tří Césarů.\n\nNarodil se v Annecy v jižní Francii, vyrůstal ale ve městě Cruseilles a v Étrigny, malé vesničce v Burgundsku. Už ve svých deseti letech hrál ve školním představení a hraní se mu zalíbilo. Jeho otec trval na klasickém vzdělání, proto vystudoval lietrauru na univerzitě v Grenoblu.\n\nVe věku 23 let přijel do Paříže, kde nejdřív studoval herectví v kurzech Jeana Périmonyho, pak vystudoval známou pařížskou konzervatoř Conservatoire national supérieur d'art dramatique. Téměř okamžitě po ukončení školy, v roce 1972, vstoupil do legendárního francouzského divadelního souboru Comédie-Française, kde zaujal v několika divadelních hrách.\n\nSoučasně začal hrát také ve filmu. V 70. letech 20. století hrál početně v poměrně málo filmech, přesto však spolupracoval s nejvýznamnějšími francouzskými režiséry své doby, jako například François Truffaut, Alain Resnais nebo Claude Pinoteau.\n\nPozději si jej všimlo víc filmových režisérů. Od 80. let až dodnes patří k žádaným filmovým hercům a každoročně hrá v několika filmech. Celkem hrál přibližně v 150 filmech, včetně známých titulů, jako například \"Tři muži a nemluvně\" (1985), \"Amélie z Montmartru\" (2001), \"Drž hubu!\" (2003) nebo \"Válka policajtů\" (2004). Vystupuje v komediích, stejně jako v dramatických filmech. Během své filmové kariéry získal celkem třikrát filmovou cenu César a pět dalších nominací.\n\nOd ukončení školy až dodnes hraje stejně v divadle. Nejvýznamnějším je jeho působení v Comédie-Française nebo v Théâtre de Montparnasse. Kromě klasických rolí hraje také v hrách moderních dramatiků. Během svého života získal celkem čtyřikrát prestižní francouzské divadelní ocenění, Molièrovu cenu.\n\n\n\n\n"}
{"id": "930208", "url": "https://cs.wikipedia.org/wiki?curid=930208", "title": "Pavol Bajza (1991)", "text": "Pavol Bajza (1991)\n\nPavol Bajza (* 4. září 1991, Žilina) je slovenský fotbalový brankář a bývalý mládežnický reprezentant, od léta 2016 hráč klubu Vejle BK.\nMimo Slovensko působil na klubové úrovni v Itálii a Slovinsku, od léta 2016 je v Dánsku.\n\nNa Slovensku začal s profesionálním fotbalem v klubu MFK Dubnica. 1. července 2012 podepsal tříletou smlouvu s italským prvoligovým týmem Parma FC, což byl velký postup z tehdy druholigové Dubnice. Mladého brankáře představitelé Parmy zaregistrovali během listopadového zápasu v roce 2011 o postup na ME 2013 hráčů do 21 let proti Francii (výhra Francie 2:0). V A-mužstvu Parmy debutoval 19. května 2013 v posledním ligovém kole sezóny 2012/13 proti Palermu, nahradil ve 42. minutě svého konkurenta Antonia Miranteho, který se zranil. Bajza šel na hřiště za stavu 2:0 pro Parmu, konečný výsledek zněl 3:1. Podruhé chytal v Serii A 5. října 2013 proti US Sassuolo Calcio, kde v závěru poločasu nahradil vyloučeného brankáře Miranteho. Nařízený pokutový kop sice nechytil, ale poté již neinkasoval a zápas skončil opět vítězstvím Parmy 3:1.\n\nV srpnu 2014 odešel na hostování do italského druholigového FC Crotone. V lednu 2015 se vrátil do Parmy.\n\nV srpnu 2015 přestoupil do slovinského klubu NK Zavrč, kde podepsal smlouvu na 1,5 roku. Po půl roce však v klubu dohodou skončil. Koncem února 2016 se dohodl na angažmá se slovenským druholigovým klubem TJ Iskra Borčice, kde podepsal kontrakt do konce sezóny 2015/16.\n\nV létě 2016 posílil dánský klub Vejle BK.\n\n"}
{"id": "930210", "url": "https://cs.wikipedia.org/wiki?curid=930210", "title": "Korovnice smrková", "text": "Korovnice smrková\n\nKorovnice smrková (\"Sacchiphantes abietis\") je mšice poškozující jehlice sáním. Hmyz vytváří při sání na jehlicích hálky. Korovnice smrková je řazena do čeledě korovnicovití (\"Adelgidae\"), řádu polokřídlí (\"Hemiptera\"). V ČR jsou korovnice nejvýznamnější skupinou savého hmyzu vyskytujícího se na jehličnatých dřevinách. Korovnice zelená (\"Sacchiphantes viridis\") je považována někdy za poddruh tohoto druhu.\n\nOd některých příbuzných druhů korovnice se korovnice smrková liší například tím, že nestřídá hostitele a je vázána výlučně na smrk, zatímco třeba korovnice zelená (\"Sacchiphantes viridis\"), střídá v letní generaci mšic smrk s modřínem.\n\nADLGAB\n\nPodle webu Biolib je pro patogen s označením korovnice smrková \"Sacchiphantes abietis\" používáno více rozdílných názvů, například \"Adelges abietis\" nebo \"Chermes abietis\".\n\nVe všech částech.\n\nBěžný druh.\n\nDélka těla kolem 0,2 cm. Mšice jsou obaleny voskovými strukturami vylučovanými na povrch těla. Druhy se velmi obtížně rozlišují, je potřebná znalost způsobu života.\n\nRod smrk. Pokud je brána v úvahu korovnice zelená jako týž druh, pak i modřín, jako sekundární hostitel.\n\nHálky se mšicemi na větvičkách, jedinci na jehlicích, medovice.\n\nHálkotvorné mšice.\n\nOptické poškození, někdy dochází k odumírání výhonů v důsledku sekundární infekce.\n\nKorovnice má úplný, dvouletý generačním cyklus, během něhož zůstává na jednom hostiteli – smrk\nJe brán v úvahu druh korovnice zelená jako poddruh nebo týž druh, pak má úplný, dvouletý generační cyklus, během něhož jsou vystřídáni dva hostitelé – smrk a modřín.\n\nZ přezimovaného vajíčka se líhne a parazituje na smrku fundatrix („zakladatelka“) a klade základ parthenogetické generace, na smrku se líhne i okřídlené stadium přelétávajícího na modřín (u korovnice zelené). Na modřínu (u korovnice zelené) saje letní generace a přelétá zpět na smrk.\n\nNa smrku saje rovněž letní generace druhu korovnice smrková. Na smrku se na podzim líhne a klade vajíčka jediná oboupohlavní generace „sexuales“ (samec a samice).\n\nLesy, parky, zahrady.\n\nOkřídlené podzimní a letní stádium.\n\nObvykle je napadení omezené a ochrana není nutná. Na nevhodném stanovišti však může dojít k vážnějším poškozením.\n\nPatogen může být omezen chemicky insekticidy. Zimní postřik lze provádět od konce září.\n\nOdstřihávání větviček, nebo likvidace celých stromků.\n\n"}
{"id": "930212", "url": "https://cs.wikipedia.org/wiki?curid=930212", "title": "Bohdan Bondarenko", "text": "Bohdan Bondarenko\n\nBohdan Viktorovyč Bondarenko (ukrajinsky: \"Богдан Вікторович Бондаренко\"; * 30. srpna 1989 Charkov, Ukrajinská SSR) je ukrajinský atlet, mistr světa skoku do výšky z roku 2013.\n\nJeho prvním cenným úspěchem byl zisk bronzové medaile na MS juniorů v Pekingu v srpnu roku 2006. O rok později neuspěl na evropském šampionátu juniorů v nizozemském Hengelu, když ve finále výkonem 214 cm obsadil 9. místo. V roce 2008 se podruhé účastnil účastnil MSJ, které se konalo v Bydhošti. Ve finále překonal 226 cm a stal se juniorským mistrem světa. Stříbro získal Sylwester Bednarek z Polska, jenž zdolal 224 cm. Na halovém ME 2009 v Turíně skončil na devátém místě.\n\nV červenci roku 2011 vybojoval na Městském stadionu v Ostravě-Vítkovicích titul mistra Evropy do 23 let, když poprvé v kariéře překonal hranici 230 cm. O několik týdnů později se stal v čínském Šen-čenu univerzitním mistrem světa. Titul si zajistil výkonem 228 cm. Stejnou výšku skočil také v kvalifikaci na světovém šampionátu v jihokorejském Tegu. Postup do finále mu však unikl, když celkově obsadil dělené 15. místo. Kvalifikací naopak prošel na ME 2012 v Helsinkách, kde se umístil na 11. místě. Na Letních olympijských hrách 2012 v Londýně napodruhé překonal základní výšku 220 cm a poté druhým pokusem také 229 cm. Těmito opravami se připravil o bronzovou medaili. Bronz si totiž rozdělili hned tři výškaři (Derek Drouin, Robert Grabarz, Mutaz Essa Baršim), kteří zdolali 229 cm napoprvé.\n\nDne 4. července 2013 překonal na mítinku Diamantové ligy Athletissima ve švýcarském Lausanne výšku 241 cm. Tímto výkonem se zařadil na dělené třetí místo v dlouhodobých tabulkách. Výše v celé historii skočil pouze Švéd Patrik Sjöberg (242 cm) a několikrát Kubánec Javier Sotomayor, jenž drží světový rekord výkonem 245 cm od roku 1993. Stejnou výšku dokázal znovu překonat také na MS v atletice 2013 v Moskvě a tímto výkonem si zajistil titul mistra světa. Následně se třikrát pokoušel překonat světový rekord, a i když byly jeho pokusy nadějné, rekord odolal.\n\nV estonském Tallinnu byl jako první Ukrajinec vyhlášen nejlepším atletem Evropy pro rok 2013.\n\nV červnu 2014 na mítinku Diamantové ligy v New Yorku skočil 242 cm. Tuto výšku rovněž překonal i Mutaz Essa Baršim pár minut před Bondarenkem.\n\nVe výškařském finále na olympiádě v Rio de Janeiro v roce 2016 vybojoval bronzovou medaili.\n\n"}
{"id": "930213", "url": "https://cs.wikipedia.org/wiki?curid=930213", "title": "Tomáš Košický", "text": "Tomáš Košický\n\nTomáš Košický (* 11. března 1986, Bratislava, Československo) je slovenský fotbalový brankář, od léta 2017 bez angažmá. Jeho fotbalovými vzory jsou Gianluigi Buffon a Petr Čech.\nNa svém kontě má jeden start ve slovenském národním týmu (v roce 2013).\n\nOd dětství hrál za Polygraf Bratislava, v jedenácti letech přešel do mládežnických týmů Interu Bratislava.\n\nPozorovatelé z klubu Calcio Catania jej viděli v akci v utkání slovenské reprezentace U21 a přestože inkasoval čtyři góly, dokázal je zaujmout. V únoru 2008 byl týden v Itálii, aby si prohlédl nové působiště. Podepsal čtyřletou smlouvu platnou od 1. července 2008 (bez asistence agenta). Inter Bratislava mu nabídl prodloužení smlouvy, ale hráči se už rýsovala dohoda s italským klubem. Ve své první sezóně v Catanii byl až třetím brankářem za Albano Bizzarrim a Ciro Politem.\n\nV červnu 2012 přestoupil do druholigového klubu Novara Calcio a v červenci 2014 pak přestoupil do řeckého klubu Asteras Tripolis FC.. S Asterasem si zahrál v základních skupinách Evropské ligy 2014/15 a 2015/16. Část sezóny 2015/16 musel vynechat kvůli zdravotním problémům a od prosince 2015 dostával přednost jeho italský konkurent Antonio Donnarumma, bratr Gianluigiho Donnarummy. V červnu 2017 v klubu skončil a stal se volným hráčem.\n\nKošický byl členem slovenské reprezentace do 21 let.\n\n19. listopadu 2013 debutoval v A-mužstvu Slovenska pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase udržel čisté konto, přesto se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik dalších debutantů.\n\n"}
{"id": "930218", "url": "https://cs.wikipedia.org/wiki?curid=930218", "title": "Sergej Kosorotov", "text": "Sergej Kosorotov\n\nSergej Kosorotov (: ), (* 15. dubna 1965 Kujbyšev, Sovětský svaz) je bývalý reprezentant Sovětského svazu a Ruska v sambu a judu.\n\nVe 12 letech začínal se sambem v rodné Samaře (dříve Kujbyšev). Judo v tomto městě popularizoval začátkem 80. let Chabil Biktašev. Od roku 1986 se tak přeorientoval na boj v judogi. Připravoval se pod vedením Vjašeslava Archipova a do dvou let byl členem sovětské reprezentace.\n\nOd roku 1990 vystřídal na pozici reprezentační jedničky Grigorije Veričeva. Tehdejší reprezentační trenér judistů Vladimir Kaplin na něho spoléhal i v olympijském roce 1992. O účast na olympijských hrách v Barceloně však přišel kvůli dodatečné nominaci určené olympijským vedením Společenství nezávislých států. Prohrál svůj nominační zápas s Davitem Chachaleišvilim, který získal v Barceloně nakonec zlatou olympijskou medaili.\n\nV dalších letech reprezentoval již samostatné Rusko a v roce 1996 si nominaci na olympijské hry v Atlantě vzít nenechal. Ve čtvrtfinále však podcenil mladého Číňana Liou Šeng-kanga a obsadil až 7. místo. Po olympijských hrách v Atlantě o své místo reprezentační jedničky přišel na úkor vycházející hvězdy těžké váhy Tamerlana Tmenova.\n\nSportovní kariéru ukončil po roce 1999, ale i v dalších letech si udržoval výbornou fyzickou kondici. Žije v Moskvě a věnuje se trenérské práci.\n\n"}
{"id": "930220", "url": "https://cs.wikipedia.org/wiki?curid=930220", "title": "Pokyn obecné povahy", "text": "Pokyn obecné povahy\n\nPokyn obecné povahy (obvykle označovaný zkratkou POP) je vnitřní předpis, který vydává nejvyšší státní zástupce. Jejich účelem je sjednocení a usměrnění postupu státních zástupců při výkonu působnosti státního zastupitelství nebo k zajištění jednotné vnitřní organizace státního zastupitelství a jednotného výkonu spisové služby. Lze je dělit na trestní, netrestní a správní, řeší většinou jen procesní otázky a jsou publikovány ve \"Sbírce instrukcí a sdělení Ministerstva spravedlnosti\". \n\nJakožto interní normativní předpis není pokyn obecné povahy pramenem práva, není tedy závazný pro každého. Je ale závazný pro všechny státní zástupce a pokud je to nejvyšším státním zástupce stanoveno, tak i pro další zaměstnance státních zastupitelství. Jejich porušení proto může vyvolat kárnou odpovědnost.\n\n"}
{"id": "930222", "url": "https://cs.wikipedia.org/wiki?curid=930222", "title": "Hugo Göttl", "text": "Hugo Göttl\n\nHugo Göttl (3. listopadu 1821 Jindřichovice – 26. srpna 1896 Karlovy Vary), byl český lékárník a politik německé národnosti, na přelomu 60. a 70. let 19. století poslanec Českého zemského sněmu.\n\nPůsobil jako lékárník v Karlových Varech. Je uváděn i jako chemik. Provozoval lékárnu \"U České koruny\" v Karlových Varech. Zabýval se i farmaceutickou a chemickou teorií. Psal studie o analýze moči a provedl podrobný chemický rozbor karlovarských pramenů. Jako jeden z prvních prováděl také pokusy s vystavováním napodobenin antických váz a amfor působení teplé minerální vody, čímž na nádobách vznikaly kameninové usazeniny a artefakty následně byly prodávány jako suvenýry.\n\nZastával funkci městského radního v Karlových Varech. V září 1868 byl pověřen, aby v Praze dojednal zrušení Bachova lázeňského statutu, který omezoval rozvoj lázeňství, protože podstatnou část příjmů z lázeňství vyjímal z dosahu místních samospráv. Úkol se mu podařil a zemský zákon v říjnu 1868 předal lázeňskou péči do kompetence samosprávy. Byl také předsedou karlovarského spolku ostrostřelců; krátce před smrtí tam oslavil padesáté výročí členství.\n\nV 60. letech 19. století se zapojil i do zemské politiky. V listopadu 1865 byl v doplňovací volbě poté, co rezignoval poslanec Franz Leidl, zvolen do Českého zemského sněmu v kurii venkovských obcí, volební obvod Jáchymov, Blatno. V řádných zemských volbách v lednu 1867 zde mandát obhájil, stejně tak i v krátce poté konaných zemských volbách v březnu 1867.\n\nJeho syn Ernest Göttl byl též magistrem farmacie a vojenským lékařem v záloze.\n"}
{"id": "930223", "url": "https://cs.wikipedia.org/wiki?curid=930223", "title": "Kostel svaté Markéty (Hlučín)", "text": "Kostel svaté Markéty (Hlučín)\n\nKostel svaté Markéty je jedním ze tří památkově chráněných kostelů v Hlučíně. Hřbitovní kostel se hřbitovem se nachází na pozemcích p.č. 673 a 674 a je urbanistickou dominantou města Hlučína. Byl postaven v roce 1820, slohově by se mělo jednat o stavbu pozdního klasicismu, přesto stavba kostela vykazuje prvky regionální barokní architektury. Jako kulturní památka je evidován pod č. 30145/8-1373.\n\nKostel je jednolodní zděná omítaná stavba s věží zapuštěnou do vstupního průčelí. Věž hranolová s okosenými rohy, nad římsou cibulovitá střecha s lucernou. Okna převážně obdélná, se stlačeným odsazeným záklenkem, pouze do věže a na kruchtu okna zaoblených tvarů (oválná, kruhová) bez orámování. Areál hřbitovního kostela je uzavřen různorodou ohradní zdí se vstupní branou. Na hřbitově se nachází neogotická kaple (márnice) z 19. století.\n\nStarší dřevěný kostel byl postaven roku 1538 Kryštofem ze Zvole, kanovníkem v Olomouci na počest jeho zemřelé matky Markéty, při kostele byl založen rovněž hřbitov. Na hřbitově se pohřbívá od roku 1538. Okolo roku 1638 kostel vyhořel, znovu byl postaven roku 1647 jako dřevěná stavba. V září roku 1802, kdy velký požár zničil Dlouhou ves, shořel také do základů kostel sv. Markéty. Tento dřevěný renesanční kostel byl situován tak, že hlavní oltář směřoval na východ a na západní straně byla velká chrámová loď. V malém chóru byl oltář s obrazem sv. patronky, po boku byly sochy sv. Kateřiny a sv. Barbory. V malém chóru byla malá pavlač. V tomto kostele se rovněž nacházely dva boční oltáře \"Ejhle člověk\" a \"Marie Loretana (vavřínová)\". Kostel nebyl zevnitř bílený. Na stěnách viselo mnoho krásných obrazů a ve věžičce, která byla na vrchu střechy, byl zvon. Zvon se při požáru roztavil.\nNa plánu města z roku 1811 je zakreslena jen kaple. Dnešní zděný kostel byl postaven roku 1820.\n\nKe konci 2. světové války kostel znovu vyhořel a krátce po válce byl znovu zastřešen včetně věže a celý opraven.\n\n"}
