{"id": "936023", "url": "https://cs.wikipedia.org/wiki?curid=936023", "title": "Drobýšek nejmenší", "text": "Drobýšek nejmenší\n\nDrobýšek nejmenší (\"Centunculus minimus\") je efemérní, vzrůstem nenápadná, nízká, na vlhkých místech rostoucí bylina s drobnými bílými květy, je to jediný druh monotypického rodu drobýšek.\n\nNěkdy je rod drobýšek (\"Centunculus\") považován za podrod rodu drchnička (\"Anagallis\") a drobýšek nejmenší (\"Centunculus minimus\") za synonymum druhu (\"Anagallis minima\").\n\nDrobýšek je prvotně rozšířený téměř v celé Evropě, včetně evropské části Ruska a na severozápadě afrického kontinentu. Druhotně roste také v Severní a Jižní Americe stejně jako v Austrálii. Z přírody České republiky již delší dobu mizí a v současnosti je velmi vzácný, obdobná je situace i na Slovensku.\n\nTato drobná rostlinka (jak již naznačuje české pojmenování) je konkurenčně velice slabá, vyžaduje rozvolněný, nezapojený vegetační kryt, optimum jejího růstu je od května do září. Vyrůstá na propustných vlhčích obdělávaných půdách, úhorech nebo píscích, často na březích vodních nádrží, řek nebo obnažených rybničních dnech, vápnité půdy ji nesvědčí. V ČR se obvykle vyskytuje v rybničnatých oblastech na jihozápadě Čech a to v mezofytiku do nadmořské výšky 1000 m.\n\nJednoletá lysá rostlina o průměrné výšce 1 až 7 cm s holou přímou nebo vystoupavou lodyhou která se již od spodu větví a může v uzlinách kořenit. Je hustě porostlá střídavými listy jejichž vejčité čepele o velikosti 3 až 5 × 2 až 4 mm jsou u báze zúžené do kratičké stopky a na vrcholu špičaté.\n\nV paždí celokrajných listů vyrůstají jednotlivě a na kratičkých stopkách bílé květy o velikosti větší špendlíkové hlavičky. Mají hluboce dělený čtyřlaločný kalich asi 2 mm dlouhý a vytrvalou baňkovitou bílou nebo narůžovělou štíhlou čtyřcípou trubkovitou korunu (o poloviční délce kalichu) s plochým rozložením konců lístků. Vespod koruny jsou na slunci se lesknoucí buňky s nektarem. Čtyři tyčinky mají nitky částečně srostlé s korunou. Zřídka mohou být květy pětičetné a mít pět tyčinek. Rozkvétá od dubna do června.\n\nV oboupohlavných květech drobýška dozrávají nejdříve blizny které se za příhodného počasí opylují cizím pylem. Pokud hmyz blizny neopylí do doby dozrání vlastního pylu, dojde k samoopylení. Při dlouhotrvajícím nepříznivém počasí se koruny ani neotvírají a květy se opylí kleistogamicky.\n\nPlodem je kulatá tobolka o průměru 1,5 až 2 mm která je obalena zaschlou korunou a otvírá se víčkem. Obsahuje průměrně 10 hnědých semínek kterými se tento druh výhradně rozmnožuje.\n\nDrobýšek nejmenší nikdy nerostl v Česku hojně, v poslední době je však nacházen stále méně a méně. Jeho zjištěné počty v minulosti i současnosti mohou být zkreslené tím, že jeho opravdu nenápadné vzezření a poměrně krátká doba aktivního růstu i kvetení mohly zapříčinit jeho snadné přehlednutí. Je však na pováženou, že v ČR mizí jeho přirozené biotopy. Byl proto \"Červeným seznamem cévnatých rostlin České republiky z roku 2012\" prohlášen za druh kriticky ohrožený (C1t).\n\n\n \n"}
{"id": "936025", "url": "https://cs.wikipedia.org/wiki?curid=936025", "title": "Hospic Štrasburk", "text": "Hospic Štrasburk\n\nHospic Štrasburk byl původně činžovní dům s hostincem v pražských Bohnicích. Klasicistní objekt, který se nachází v Bohnické ulici, která zde zároveň tvoří hranici vesnické památkové zóny Staré Bohnice, je zapsán v Ústředním seznamu kulturních památek České republiky pod číslem 54975/1-1573.\n\nPůvodně měla na místě současného objektu čp. 12 v Bohnicích stát již v 11. století zemanská tvrz, v jejímž areálu byla i nocležna pro kupce, kteří putovali po obchodní stezce ze severních Čech do Prahy. Toto zařízení, označované jako Dolní dvůr, bylo později přeměněno v zájezdní hostinec.\n\nSoučasný objekt pochází pravděpodobně z počátku 19. století, pro potřeby nových ubytovacích kapacit byl přestavěn na počátku 20. století. Zprvu zde byla ubytovna místní psychiatrické léčebny, od roku 1998 v objektech někdejšího zájezdního hostince sídlí hospic.\n\nV areálu lze spatřit cenné klasicistní architektonické prvky. Původní klasicistní budovu však značně poznamenala pozdější přestavba na domov pro seniory. Po této přestavbě se z původního objektu zachovala především původní fasáda, stavební jádro budovy a klasicistní vrata. Průčelí památkově chráněné budov někdejšího hostince je osmiosé. V přízemí je segmentový portál s římsou, která je nesená volutovými konzolkami. V patře je nad vstupem umístěná štuková kartuše s vyobrazením maltézského kříže. \n\n"}
{"id": "936028", "url": "https://cs.wikipedia.org/wiki?curid=936028", "title": "Svízel nízký", "text": "Svízel nízký\n\nSvízel nízký (\"Galium pumilum\") je drobnější, v České republice hojně rozšířená planě rostoucí bylina, druh z rozsáhlého rodu svízel. Je nominátní druh z polyploidního komplexu \"Galium pumilum\" agg. který v České republice obsahuje ještě svízel sudetský, svízel moravský a svízel rakouský. Kvůli |morfologické variabilitě zapříčiněné i opakovanou hybridizací a polyploidizací jsou jednotlivé druhy komplexu obtížně determinovatelné.\n\nSvízel nízký je považován za evropský druh, je rozšířen od Velké Británie, Francie a Beneluxu přes Německo, Švýcarsko, Dánsko a Rakousko po Českou republiku, Polsko, Maďarsko, Rumunsko a dále na v severních částech Apeninského a Balkánského poloostrova. Na Slovensku se nevyskytuje.\n\nV ČR se vyjma vyšších poloh, nejvýše do 800 m, vyskytuje na celém území hojně. Roste na vysychajících stráních porostlých nevysokými travinami, v řídkých a světlých listnatých lesích, na pastvinách a mezích polí, v opuštěných lomech, na sutinách a starých skládkách, kamenitých okrajích polních cest nebo železničních náspů, často jej lze spatřit na místech kde byl zavlečen lidskou činností. Vyhovují mu půdy neutrální až kyselé, silikátové nebo hadcovité, většinou s nedostatkem vápníku.\n\nVytrvalá, řídce trsnatá rostlina s lodyhami 20 až 40 cm vysokými které vyrůstají z oddenku s tenkými, široce se rozvětvujícími kořeny; z trsů vyrůstají i sterilní přízemní prýty. Chabé, tenké lodyhy jsou obvykle vystoupavé nebo řidčeji poléhavé, v průřezu čtyřhranné a na hranách s odstálými papilami drsné, jinak jsou lysé nebo ve spodní části jemně chlupaté a u báze nejsou načervenalé. Lodyžní články jsou různé délky, spodní jsou od velmi krátkých a prostřední jsou 3 až 5násobně delší než listy vyrůstající v uzlinách. Listy i palisty rostou po 6 až 8 v přeslenech a bývají až 20 mm dlouhé a 1,2 mm široké. Jejich dosti tuhé čepele, po obou stranách lysé nebo roztroušeně chlupaté, jsou tvaru podlouhlého až čárkovitě obkopinaté, na konci jsou špičaté a ukončené měkkou osinkou, okraje mají mírně podvinuté a porostlé osténkatými chlupy směřujícími ke špičce. Ve spodní části lodyhy listy postupně uvadají a opadávají.\n\nOboupohlavné květy s bílou, kolovitou, 3 až 4 mm velkou korunou tvořenou čtyřmi plochými, špičatými lístky rostou na stopkách 2 až 5 mm dlouhých, kalich je nezřetelný. Květy jsou sestaveny v rozměrnou, silně větvenou latu; toto rozvolněné květenství válcovitého až vejčitého tvaru tvoří zhruba jednu polovinu až dvě třetiny výšky rostliny. Čtyři tyčinky nesou na krátkých nitkách dvoupouzdré prašníky, na vrcholu dvoudílného oválného semeníku jsou dvě rozeklané blizny s částečně srostlými čnělkami. Plodem jsou lesklá, tmavě hnědá merikarpia ledvinovitého tvaru s poduškovitými hrbolky. Bývají dlouhá 1,4 až 1,8 mm a široká 0,7 až 0,9 mm.\n\nSvízel nízký roste ve dvou cytotypech které nelze od sebe morfologicky odlišit, oktoploidní (2n = 8x = 88) a hexaploidní (2x = 6x = 66). Na území ČR se vyskytuje výhradně populace oktoploidní.\n\n \n"}
{"id": "936037", "url": "https://cs.wikipedia.org/wiki?curid=936037", "title": "Michèle Laroque", "text": "Michèle Laroque\n\nMichèle Laroque (* 15. června 1960 Nice, Alpes-Maritimes) je francouzská divadelní a filmová herečka.\n\nJejími rodiči jsou původem rumunská tanečnice a houslistka Doïna Trandabur a doktor Claude Laroque, z kterého strany je neteří francouzského politika Pierra Laroque.\n\nKromě studia herectví studovala také angličtinu a ekonomii. V roce 1979 odešla za studiem do Spojených států, kde ale utrpěla velmi těžkou autonehodu. Podstoupila několik operací a její rekonvalescence v USA trvala celkem dva roky.\n\nPo její skončení v roku 1981 odjela do Paříže a začala hrát, nejdřív v divadlech, později v televizi a v roce 1988 konečně debutovala i ve filmu, a to v malé roli letušky ve filmu \"Suivez cet avion\".\n\nNejdřív hrála převážně v komediích, například v roce 1992 ve filmu \"Krize\", za který byla nominována na Césara. Ve stejném roce byla nominována na divadelní Molièrovu cenu.\n\nV devadesátých letech 20. století začala hrát také v dramatických filmech, například ve filmu \"\", ve kterém se v roce 1996 setkala s Gérardem Depardieu nebo v snímku \"Můj růžový život\" z roku 1997. Ve stejném roce byla znovu nominována na Césara za výkon ve filmu \"Někdo to rád holky\" z předchozího roku.\n\nOd začátku nového tisíciletí opět hrá spíš v komediích, známým je například film \"KOndoMEDIE\" z roku 2003 s Danielem Auteuilem v hlavní roli.\n\nJejím manželem byl krátkou dobu režisér Dominique Deschamps, s nímž má dceru Oriane, narozenou v roce 1995. Pak se rozvedli a v současnosti je jejím partnerem francouzský politik François Baroin.\n\n\n\n"}
{"id": "936039", "url": "https://cs.wikipedia.org/wiki?curid=936039", "title": "Work Bitch", "text": "Work Bitch\n\n\"Work Bitch\" je pilotní singl americké zpěvačky Britney Spears z jejího osmého studiového alba \"Britney Jean\". Na singlu se podílela autorsky i Britney. Píseň pomohl napsat i produkovat americký producent a člen skupiny Black Eyed Peas, will.i.am. Work Bitch uniklo na internet již 15. září 2013 a proto se Britney rozhodla udělat oficiální rádiovou premiéru téhož dne. Audio bylo na VEVO nahráno pár minut po rádiové premiéře. Na iTunes byl singl k dostání 16. září 2013. Několik hodin po vydání se singl dostal na první místa na iTunes ve čtyřiceti zemích. V roce 2018 se singl stal platinovým.\n\nVideoklip k této skladbě se natáčel po dobu tří dnů (8., 9., 10. září 2013). Režisér videa je Ben Mor, který natočil i videoklip k Scream & Shout. Video vyšlo 1. října 2013. Děj se odehrává převážně v poušti, kde Spears s tanečnicemi tančí na tanečním parketu nebo i u bazénu a v moderním domě. V klipu je hodně sexy tance a tanečnic, které Britney i dokonce mlátí bičem.\n"}
{"id": "936044", "url": "https://cs.wikipedia.org/wiki?curid=936044", "title": "Římskokatolická farnost Klentnice", "text": "Římskokatolická farnost Klentnice\n\nŘímskokatolická farnost Klentnice je územní společenství římských katolíků s farním kostelem svatého Jiří v obci Klentnice v děkanátu Mikulov.\n\nPrvní písemná zmínka o obci pochází z roku 1322. Klentnice patřila do mikulovské farnosti. V šestnáctém století převládal v obci protestantismus, žili zde novokřtěnci. Roku 1783 byl postaven kostel svatého Jiří. Ten nahradil hradní kapli nedalekého Sirotčího hradu, kterou císař Josef II. zrušil a nechal zbořit. O dva roky později byla zřízena lokálie, ze které se roku 1869 stala samostatná farnost.\n\nAdministrátorem excurrendo je od 17. února 2012 R. D. Mgr. Pavel Pacner.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. leden. Adorační den připadá 29. března.\n\nKaždoročně se zde koná tříkrálová sbírka. V roce 2015 se při ní vybralo 10 195 korun.Při sbírce v roce 2016 činil výtěžek 8 362 korun. Výtěžek v roce 2017 dosáhl 13 726 korun.\n\nOd roku 2004 farnost pořádá pouť ke svatému Jiří, spojenou s divadelním představením o tomto světci.\n\n"}
{"id": "936047", "url": "https://cs.wikipedia.org/wiki?curid=936047", "title": "Hrušov (okres Rožňava)", "text": "Hrušov (okres Rožňava)\n\nHrhov ( ) je obec na Slovensku, v okrese Rožňava v Košickém kraji. Území obce sousedí s Maďarskem.\n\nV roce 2011 zde žilo 341 obyvatel. V roce 2001 se 89 % obyvatel hlásilo k maďarské národnosti.\n"}
{"id": "936048", "url": "https://cs.wikipedia.org/wiki?curid=936048", "title": "Neovulkanit", "text": "Neovulkanit\n\nNeovulkanit je magmatická hornina, vzniklá v období výrazné vulkanické aktivity v třetihorách, s přesahem do čtvrtohor. Název byl poprvé použit roku 1887 H. Rosenbuschem.\n\nStarší vyvřelé horniny než třetihorní se podle staršího dělení nazývají paleovulkanity.\n\nPřevážně se jedná o výlevné horniny, vznikající ze sopečného magmatu, které se vylilo na zemský povrch při sopečné činnosti nebo pozvolna utuhlo pod zemským povrchem. \nNeovulkanity vytvářejí jak povrchová, tak i podpovrchová tělesa.\nVyznačují se typickými strukturami, většinou obsahují dvě generace krystalů. Starší generace vznikla ještě před efúzí. Po erupci a výlevech došlo k utuhnutí taveniny, která vytvořila základní hmotu mezi vyrostlicemi. Vyrostlice i základní hmota jsou často výrazně usměrněny ve směru proudění magmatu. Zbarvení neovulkanitů záleží především na obsahu tmavých minerálů. Tmavší, často až černé, jsou bazické typy, např. čediče a nefelinity, světlejší, méně bazické až kyselé horniny, např. trachyty a fonolity. Nejhojnějšími jsou čediče, které výrazně převažují nad ostatními neovulkanity. Vystupují v nejrůznějších formách, často tvoří lávové proudy. V některých podvodních lávových proudech vznikají tzv. pilow lávy (polštářové lávy). Čedičové horniny se používají na výrobu drceného kameniva, využívaného zejména v silničním a železničním stavitelství. Dříve se používaly na výrobu dlažebních kostek, kterými se často dláždila náměstí a chodníky. Čedič těžený v lomu u Slapan u Chebu se taví a firma Eutit ve Staré Vodě u Mariánských Lázní z něj odlévaná čedičové výrobky.\n\nNeovulkanity jsou hojné ve všech geologických útvarech. V Evropě budují mnohá vulkanická pohoří, např. Rhön a Eifel v Německu, Auvergne ve Francii. Čediče tvoří např. Havajské souostroví. V Českém masivu budují vulkanická pohoří, zejména Doupovské hory a České středohoří, v Západních Karpatech Kremnické vrchy a Štiavnické vrchy, na východě Slovenska Vihorlatské vrchy. Kromě pozemských čedičů jsou známy i čediče lunární, pocházející z měsíce. Byly identifikovány v materiálu, který byl odebrán při výpravě Apollo a automatickou sondou Luna. Čediče z měsíce pocházejí z tzv. měsíčních moří, mladších než jsou měsíční pevniny a vysočiny.\n\nNeovulkanity jsou v Českém masivu soustředěny převážně v severních a západních Čechách, kde jsou vázány na linii podkrušnohorského prolomu, podél kterého vystupovalo magma v délce přes 200 km. Vulkanická činnost zde začala již ve druhohorách ve svrchní křídě, ovšem vrcholu dosáhla ve třetihorách. Významnou oblastí neovulkanitů podél Oherského riftu je České středohoří, dále Doupovské hory, dříve považované za jeden stratovulkán, podle nových poznatků soustava stovek menších sopek vzniklých v rozpětí asi 13 miliónů let. \nŘada menších těles se vyskytuje v západní části Krušných hor v okolí Rotavy, Jindřichovic a Ryžovny. V minulosti byla tato tělesa intenzivně těžena. Menší tělesa se vyskytují ve Slavkovském lese a Tepelské vrchovině – Homolka, Hlinky a Podhorní vrch.\nVýskyty neovulkanitů pokračují jihozápadním směrem až do blízkosti Chebu a Františkových Lázní, kde se nacházejí nejmladší sopky na území Česka – Komorní hůrka a Železná hůrka.\nIzolovaně vystupují neovulkanity v České křídové tabuli, např. na Kunětická hoře.\nNa severní Moravě se neovulkanity nacházejí v Nízkém Jeseníku. Nejznámějšími tělesy jsou Uhlířský vrch, Venušina sopka, Malý a Velký Roudný v okolí Bruntálu..\n\nNa řadě lokalit došlo vlivem těžební činnosti k obnažení sloupcové odlučností čediče, vzniklé při tuhnutí magmatu. Tato odlučnost je pro čediče typická. Pokud se čedičové sloupy dochovaly do současnosti, jsou často jejich lokality chráněny jako přírodní památky. Mezi nejznámější patří Národní přírodní památka Panská skála u Kamenického Šenova.\n\n"}
{"id": "936049", "url": "https://cs.wikipedia.org/wiki?curid=936049", "title": "Pedro Páez", "text": "Pedro Páez\n\nPedro Páez Jaramillo ( \"Pêro Pais\") (1564, Olmeda de las Fuentes, Španělsko – 22. května 1622, Gondar, Etiopie) byl španělský jezuita a cestovatel v portugalských službách. Proslavil se svými objevy v Etiopii.\n\nV roce 1589 byl z vyslán z Goy v Indii do Etiopie. Cestou byl zajat piráty a prodán do otroctví v Jemenu, kde zůstal do roku 1596. Během pobytu v otroctví se naučil arabsky. V roce 1596 pokračoval přes Egypt v cestě do Etiopie. Do Massawy v dnešním státě Eritrea dospěl v roce 1603, odtud pokračoval do Debarwy. Během pobytu v Etiopii podnikl několik cest k jezeru Tana a řece Abbaj, o které zjistil, že je totožná s Modrým Nilem. Zjistil také to, že stoupání vody v řece Nil v Egyptě souvisí s dešťovým obdobím v Etiopii.\n\n"}
{"id": "936053", "url": "https://cs.wikipedia.org/wiki?curid=936053", "title": "Andrij Sokolovskyj", "text": "Andrij Sokolovskyj\n\nAndrij Volodymyrovyč Sokolovskyj (ukrajinsky: \"Андрій Володимирович Соколовський\"; * 16. července 1978 Moskva, Sovětský svaz) je bývalý ukrajinský atlet, jehož specializací byl skok do výšky.\n\nPoprvé na sebe výrazněji upozornil v roce 1999 na druhém ročníku mistrovství Evropy do 23 let v Göteborgu, kde vybojoval výkonem 228 cm stříbrnou medaili. V témže roce skončil šestý na halovém světovém šampionátu v japonském Maebaši a zúčastnil se MS v atletice v Seville, kde neprošel kvalifikací. V kvalifikačním kole skončila jeho cesta také na letních olympijských hrách v Sydney.\n\nV roce 2001 uspěl na halovém MS v Lisabonu. Zde ve finále napoprvé překonal 229 cm a tímto výkonem si zajistil stříbrnou medaili. Halovým mistrem světa se stal Švéd Stefan Holm, který skočil 2,32 m. Těsně pod stupni vítězů, na 4. místě se umístil na halovém evropském šampionátu ve Vídni v roce 2002. O rok později skončil osmý na halovém MS v Birminghamu i na světovém šampionátu v Paříži.\n\nV roce 2004 podruhé v kariéře reprezentoval na olympijských hrách. Na olympijském stadionu v Athénách splnil výkonem 228 cm kvalifikační limit a postoupil do dvanáctičlenného finále. V něm procházel čistě až do výšky 232 cm. Na následující postupné výšce 234 cm již uspět nedokázal a obsadil celkové 5. místo. Šestý skončil v roce 2006 na halovém MS v Moskvě, kde ve finále překonal 226 cm. Na ME v atletice 2006 v Göteborgu v kvalifikaci neuspěl na výšce 223 cm a do finálové fáze nepostoupil.\n\n\n"}
{"id": "936055", "url": "https://cs.wikipedia.org/wiki?curid=936055", "title": "Wetland Park (Hong Kong)", "text": "Wetland Park (Hong Kong)\n\nWetland Park v Hong Kongu je ochranné, vzdělávací a turistické zařízení, která se nachází v severní části Tin Shui Wai, v Yuen Long. Mělo být oblastí ekologické stability pro zachování mokřadů zastavěných v důsledku rozvoje části města Tin Shui Wai.\nPark zahrnuje rozlohu plochy 10.000 metrů, kde je umístěno návštěvnické centrum, interaktivní svět mokřadů a 60-ha rezervace. Jsou zde pořádány tematické výstavy obrazů, divadelní představení, je zde obchod se suvenýry a dětský koutek.\nTematické výstavní galerie zahrnují plochy o velikosti od 250 do 1.200 m a ukazují význam mokřadu pro biologickou rozmanitost, civilizaci a ochranu přírody. Návštěvníci se mohou dozvědět více o místní flóře a fauně v Hongkongu pomocí zvířat a modelů zobrazených v galerii, jako například o gaviálu sundském (\"Tomistoma schlegelii\"), o kančilovitých (\"Tragulidae\") a karetě obrovská (\"Chelonia mydas\").\n\nWetland Reserve se skládá z rekonstrukcí stanovišť vodního ptactva a dalších volně žijících živočichů. Mokřad \"Discovery Centre\", který se nachází v tomto parku nabízí návštěvníkům zkušenosti z poznávání místních mokřadů na vlastní oči. Mezi další zařízení patří \"Stream Walk (Cesta pramene), Succession Walk (Cesta vývoje), Mangrove Boardwalk (Procházka mangrovy)\" a tři ptačí skrýše situované vedle rybníka, bažiny a řeky, které vedou návštěvníky k stanovištím volně žijících živočichů, jako je krab houslista, lezec a vzácný kolpík \"Platalea minor\".\n\nHong Kong Wetland Park získal různá místní i mezinárodní ocenění architektury a zahradního designu které udělují profesní organizace, včetně Hong Kong Institute of Architects, Institute of Landscape Architects z Velké Británie, a Urban Land Use Institute z USA. V roce 2013 byl park označen hlasováním široké veřejnosti jako jeden z deseti Hong Kongských divů inženýrství 21. století. \n\n"}
{"id": "936059", "url": "https://cs.wikipedia.org/wiki?curid=936059", "title": "Wenzel Hecke", "text": "Wenzel Hecke\n\nWenzel Hecke (20. února 1824 Liberec – 27. dubna 1900 Vídeň) byl rakouský a český agronom, vysokoškolský pedagog a politik německé národnosti, v 70. letech 19. století poslanec Českého zemského sněmu a Říšské rady.\n\nVystudoval čtyřtřídní reálku v Liberci. V letech 1843–1850 byl písařem ve správě panství Clam-Gallasů ve Frýdlantu. Sám se vzdělával v oboru přírodních věd a od roku 1850 studoval na vysoké zemědělském učení v Mosonmagyaróváru. V letech 1854–1869 zde sám učil. Později byl vrchním ředitelem státního hřebčína v Rădăuți v tehdejší korunní zemi Bukovina. V období let 1872–1895 vyučoval na nově zřízené Vysoké škole zemědělské ve Vídni. Zde v letech 1874/1875 a 1879/1880 zastával funkci rektora. Zasedal také v zkušebních komisích pro učitele středních zemědělských škol. Působil rovněž jako poradce na ministerstvu orby (zemědělství). V 70. letech získal titul vládního rady. Roku 1886 mu byl udělen Řád železné koruny. Po odchodu ze školství byl roku 1895 jmenován dvorním radou.\n\nV 70. letech 19. století se zapojil i do zemské a celostátní politiky. V zemských volbách v roce 1872 byl zvolen na Český zemský sněm za kurii venkovských obcí (obvod Frýdlant). Zasedal také v Říšské radě (celostátní zákonodárný sbor), kde mandát získal po volbách do Říšské rady roku 1873 (kurie venkovských obcí, obvod Karlovy Vary, Jáchymov atd.). Slib složil 30. října 1874, rezignaci na mandát oznámil na schůzi 4. září 1877. Podle jiného zdroje zasedal na Říšské radě v období let 1875–1877.\n\nJeho synem byl fytopatolog Ludwig Hecke.\n\n"}
{"id": "936062", "url": "https://cs.wikipedia.org/wiki?curid=936062", "title": "Symbol (formální jazyky)", "text": "Symbol (formální jazyky)\n\nSymbol (nebo znak) je v teorii formálních jazyků libovolný prvek abecedy. Konečná posloupnost symbolů je \"řetězec\" nebo \"slovo\".\n\nV teorii formálních jazyků se jako symboly zpravidla používají jednotlivá písmena. Při aplikaci na přirozený jazyk mohou být za symboly považována podle potřeby jednotlivá písmena (pro lexikální zpracování) nebo celá slova, případně slovní tvary (pro zpracování syntaxe). Podobně je tomu při zpracování programovacích jazyků: při lexikální analýze se za symboly považují jednotlivě znaky, při syntaktické analýze se za symboly považují posloupnosti znaků tvořící klíčová slova, identifikátory, literály (konstanty), operátory, oddělovače, apod. Při zpracování mluvené řeči se obvykle za symboly považují jednotlivé hlásky (fonémy).\n\nPři popisu gramatik se symboly dělí na terminální a neterminální. V tomto případě se pro terminální symboly používají obvykle malá, pro neterminální symboly velká písmena anglické abecedy.\n\n"}
{"id": "936066", "url": "https://cs.wikipedia.org/wiki?curid=936066", "title": "Sociologie emocí", "text": "Sociologie emocí\n\nZatímco psychologie se zaměřuje na individuální procesy spojené s emocemi a to včetně působení biologických procesů v těle, interakcionalistické pojetí sociologie emocí se zabývá lidmi v kontextu a zkoumá, jak vzbuzování a proudění emocí v jednotlivcích ovlivňují sociální struktury, kulturu a různé interakce. \n\nEmoce jsou přítomny téměř v každém lidském prožitku a tvoří důležitou součást sociálních vztahů, nicméně sociologové se jimi začali systematicky zabývat až v sedmdesátých letech dvacátého století. To, že emoce nejsou jen individuální záležitostí, ukazuje i to, že se lidé snaží prožívat a vyjadřovat své pocity tak, aby byli v souladu se společenskými pravidly. Studium emocí je v poslední době v popředí zájmu mikrosociologie. Pomocí systematického pozorování skupinových interakcí se zjistilo, že výrazný díl skupinové aktivity je věnován tématům vyjadřování afektu a vypořádávání se s napětím.\nTento článek se bude převážně zabývat interakcionistickou perspektivou nahlížení na emoce.\nV rámci sociologie se emocemi z odlišných perspektiv zabývají různé směry, kupříkladu Teorie sociální směny či evoluční teorie. Mezi nejdůležitější patří interakcionalistická perspektiva a strukturální teorie. Základní tezi strukturální teorie k emocím výstižně shrnul Jonathan H. Turner: „Kulturní ideologie, víry a normy, tím jak jsou vtisknuty do sociální struktury, definují, jaké emoce mají být zažívány a jak tyto kulturně definované emoce mají být vyjádřeny.“ Velkou pozornost dále věnují kulturní konstruovanosti lingvistických označení emocí.\nMead je podle Turnerapředchůdcem interakcionistického přístupu ke zkoumání emocí . V odkaze věnovaném Meadovi jsou také vysvětleny pojmy self, druhý, generalizovaný druhý a přebírání rolí (vstupování do role), které budou použity dále v textu. Mead se přímo nevyjadřuje k tématu emocí, nicméně často používá výrazy jako vnitřní lidské impulzy, či přátelské impulzy v jedincích. Impulzy mohou vyvstat, když ostatní neschválí sebepojetí jedince, když se podle nich nechová v souladu s očekáváním generalizovaných druhých. Tuto myšlenku mnohem explicitněji rozvádějí symboličtí interakcionisté následujícím způsobem: \"Nesoulad mezi tím, jak na jedné straně jedinci vnímají sami sebe a jak se prezentují a reakcí druhých z perspektivy kulturních norem na jejich sebeprezentaci na straně druhé, vzbuzuje emoce a motivuje jedince, aby tyto nesrovnalosti eliminovali.\"\n\nDynamiku emocí do sociálního interakcionismu vpracoval Charles Horton Cooley, když uvedl koncept zrcadlového já. Lidé se podle něj v sociálních interakcích odrážejí jako v zrcadle a to následujícím způsobem. Napřed si představí, jak se druhým jeví. Zadruhé si představí, jak je druzí posuzují. A nakonec mají pocity vyvolané hodnocením ostatních, jež si v prvních dvou krocích představili. Velký důraz dával Cooley na emoce pýchy, strachu a studu. Strach a stud podle něj jedinci zažívají, když nedokáží naplnit očekávání ostatních.\n\nShott v článku \"Emocion and social live\" (Emoce a sociální život) popisuje úlohu, kterou hrají rolové emoce v Sociální kontrole. Pro rolové emoce je typické, že k jejich vyvolání je potřeba vstupovat do role ať už konkrétních druhých, nebo generalizovaných druhých (vysvětleno v hesle věnovaném Meadovi) a z této role na sebe nahlížet jako na objekt a ptát se, co je v této roli ode mne očekáváno. Podle Shottové mezi rolové emoce patří vina, stud, pýcha, hrdost, rozpačitost, ješitnost a empatie a jsou důležité pro zvnitřněnou sociální kontrolu, tedy pro sebekontrolu. Lidé se podle ní učí prožívání a vyjadřování emocí v rámci socializace. Sociální normy vytváří nátlak na správné vyjadřování emocí v rámci konkrétních situací. Tyto normy jsou kulturně specifické.\nTito autoři sdílejí přesvědčení, že interakce jsou vedeny dle skript psaných kulturou. \nZároveň vnímají lidi jako předvádějící se na jevišti před diváky – ostatními v souladu s těmito skripty. \nErving Goffman v rámci své dramaturgické sociologie zkoumal\nv druhé polovině padesátých let dvacátého století, jakým způsobem lidské\ninterakce řídí snaha prezentovat se tak, aby účastníci necítili stud či rozpaky.\nRozpaky se objeví vždy, když jedinec cítí, že před ostatními přítomnými vykreslil nekompatibilní definici sám sebe. Pokud někdo z účastníků (náhodného) setkání takto nekompatibilně předvede své self, vzbudí to negativní emoce jak v něm, tak i v druhých. Proto se aktéři takovým situacím pomocí dodržování kulturního scénáře (vysvětlení viz dramaturgická sociologie) snaží vyhnout. \n\nHochschild navazuje na Goffmanovo dramaturgické pojetí. Souhlasí s tím, že se jednotlivci zapojují do strategického předvádění, to však podle jejího názoru často není uspokojující. Kulturní skripta totiž mnohdy kladou požadavky, které jsou stresující a vedou k  odcizení (neboť vzniká rozpor mezi jejich vnitřním rozpoložením a tím, co by měli cítit či vyjadřovat). \nSpolečnosti podle Hochschild disponují emoční kulturou, která zahrnuje pravidla cítění, jež určují, jak by se lidé v rámci různých situací měli cítit, jakou intenzitu by jejich emoce měly mít, zda by měly být kladné či záporné a jak dlouho by měly trvat. Dále zahrnuje pravidla ohledně otevřeného projevování emocí, tedy jaké emoce by se v rámci různých situací měly vyjadřovat a jakým způsobem (příkladem je pravidlo, že na pohřbu se má plakat).\nNa aktéry je kladen tlak, aby vytvářeli prezentaci self, která bude s emoční kulturou a jejími pravidly v souladu.  Tuto prezentaci self podle nároků emoční kultury Hochschild označuje managementem emocí (nebo také emoční prací). Nabízí vysvětlení role emoční práce pro udržování třídní příslušnosti skrze\nsocializaci. Jedná se o vysvětlení spíše strukturalistické a zahrnující aspekty teorie sociální směny. Emoční práci se učí děti v rodinách, přičemž rodiny z nižší třídy na ni kladou menší důraz (namísto toho se zabývají samotným jednáním) než rodiny ze střední třídy.  Emoční práce se v tržním prostředí stává komoditou a to zejména v práci typické pro střední třídu (například letuška musí být milá a veselá), zatímco pro manuální práce typické pro nižší třídu tak důležitá není. Protože se děti z nižší třídy nenaučily emoční práci potřebnou pro získání lepšího postavení na trhu práce, zůstanou stejně jako jejich rodiče pracovat na pozicích typických pro nižší třídu.\n\nCentrální tezí Rosenberga k tématu emocí je, že reflexivita mění fyziologickou podstatu lidských emocí. Reflexivitu v návaznosti na Meada a Cooleyho vnímá následovně:\n„Lidská reflexivita je zakořeněna v sociálních procesech, zejména v procesu přebírání role druhých a vidění se skrze perspektivu druhých.“ Výsledkem tohoto procesu je vytvoření si vědomí sám o sobě. Skrze reflexivní proces jsou emoce transformovány do něčeho jiného.\nIdentifikuje tři způsoby, kterými procesem reflexe dochází k proměně emocí.\n\n1)      Identifikace emocí – Lidé často zažívají rozporuplné vnitřní stavy a v rámci interpretačního procesu využívají reflexivity. Rozporuplnost emocí vychází z toho, že z podobných fyziologických stavů mohou vzejít různé emoce (bušení srdce člověka, který byl napaden může značit strach nebo hněv) nebo třeba z toho, že lidé mohou cítit několik emocí zároveň.\n\n2)      Zobrazování / dávání najevo emocí – Lidé se snaží přesvědčit obecenstvo, že zažívají určité emoce, reflexivita je tedy vyjádřena způsobem chování. \n\n3)      Prožitek emocí – Lidé pomocí kognitivní práce (snaha přemýšlet jinak a v návaznosti na to také odlišně cítit) či práce s tělem (kupříkladu běhání či braní\ndrog) manipulují vnitřní prožitky tak, aby se cítili odlišně. Reflexivita se tedy projevuje vytvořením vnitřního stavu. \nThoits se podobně jako Hochschild zabývá dynamikou emocí v situacích, kdy nastane rozpor mezi aktuálními pocity a emočními pravidly. \n\nPokud lidé nejsou schopnízvládnout své emoce způsobem vhodným pro danou situaci, dopouštějí se emoční deviace. Okolí to může vnímat jako signál toho, že čelí psychickým problémům nebo, pokud je deviace rozsáhlejší, že mají duševní nemoc. K emoční deviaci dochází zejména, pokud stresující situace přetrvává nebo pokud jedinec pro své pocity nedostává dostatečnou sociální podporu. Pokud ostatní vnímají jedincův emocionální stav jako spojený s objektivními podmínkami, budou ho daleko spíše považovat jen za momentální odchylku od normálních citových reakcí.\nClark vytvořila teorii sympatie, v níž poukazuje na to, že lidé se učí specifickým pravidlům – rozdílným pro ženy a pro muže, jež určují kdy, komu a za jakých okolností je vhodné sympatii projevovat, kdy ji vyžadovat a jak ji přijímat. \nPoskytovatelé sympatií mohou pomocí sympatie manipulovat s příjemci sympatií ať už tím, že je dostávají do pozice blízkosti, či do pozice někoho, kdo jim dluží, nebo příjemce sympatií přímo ponižovat tím, že poukazují na jeho problémy a nedostatečnost. \nRandall Collins je přesvědčený, že emoce zaujímají zásadní pozici v rámci obecné sociální teorie. V teorii interakčních rituálů popisuje, jak jsou emoce transformovány: rituál začíná s emočními přísadami (což mohou být různé emoce jedinců, kteří se ho účastní), emoce se stanou intenzivnějšími skrze jejich sdílení a jako výstup vytvářejí dlouhodobější emoce, jež nazývá emoční energií. Úspěšné interakční rituály vytváří symboly skupinové příslušnosti a jedince plní emoční energií (jsou tedy klíčové pro skupinovou solidaritu), zatímco neúspěšné rituály emoční energii odsávají. \nEmoce také zastávají důležitou roli v některých interakcionalistických teoriích identit. Tyto teorie identitou „odkazují na části sebe složené z významů, které lidé přikládají četným rolím, jež typicky hrají v současné rozmanité společnosti.“ Lidé mají tolik identit, jako je různých sociálních sítí, ve kterých zaujímají pozice a hrají role.\n\n Stryker usoudil, že jestliže jedinci mají mnoho identit, musí si podle něčeho vybírat, jaké budou využívat a tedy vytvářet si osobní hierarchie jejich důležitosti. Model emocí na obrázku ukazuje Strykerovo vysvětlení toho, podle čeho jsou tyto hierarchie uspořádány. Emoce jsou podle Strykera rozložené v rámci dvou na sebe kolmých dimenzí - pozitivní versus negativní a silné versus slabé. Přičemž pozitivní emoce vedou ke zvýšení pozice identity v rámci osobní hierarchie důležitosti a čím silnější je emoce, tím silněji ovlivňuje pozici identity v rámci osobní hierarchie důležitosti. Na obrázku je vidět, že Striker považuje za důležitý jak vliv sociální struktury tak interakce s druhými.\n\nMcCall se Simmonsem se stejně jako Stryker zajímali o hierarchie důležitosti identit a v mnohém s jeho pojetím souhlasili, nicméně zastávali méně strukturální pohled. Rolová identita podle nich je \"charakter a role, kterou si jedinec zaujímající konkrétní sociální pozici sám pro sebe vytvoří.\" Jsou přesvědčeni, že hierarchie důležitosti odráží ideální self člověka, to co si přeje, co je pro něj důležité. Pokud je v rámci situace významná identita ohrožena (tím, že její předvádění druzí neuznávají), jedinec bude zažívat negativní emoce. Teorii dále obohacují vysvětlením mechanismů, které jedinec může využít, aby se s takto rozporuplnou situací vypořádal a zmírnil zažívané negativní emoce. Těmi jsou:\n\n\n"}
{"id": "936069", "url": "https://cs.wikipedia.org/wiki?curid=936069", "title": "Georg Löw", "text": "Georg Löw\n\nGeorg Löw (26. srpna 1830 Berg – 8. května 1887 Praha) byl rakouský a český železniční inženýr, manažer a politik německé národnosti, v 70. a 80. letech 19. století poslanec Českého zemského sněmu.\n\nVystudoval pražskou polytechniku a Vysokou školu technickou ve Vídni. V roce 1852 nastoupil na praxi na stavbu železniční trati z Prahy do Podmokel (součást Severní státní dráhy). Následujícího roku přešel na stavbu Buštěhradské dráhy, přičemž na této dráze pak pracoval až do roku 1860, nejdřív jako inženýr a vedoucí v Kralupech. V roce 1860 byl jmenován inspektorem na České západní dráze a působil v tomto železničním podniku i jako ředitel provozu. V roce 1863 se stal vedoucím výstavby Turnovsko-kralupsko-pražské dráhy, kde pak od roku 1865 zastával funkci jejího ředitele. Když se v roce 1866 začala stavět Česká severní dráha, působil jako vedoucí její výstavby a následně od roku 1868 i ředitel zprovozněné dráhy, přičemž si udržel i svůj post v čele Turnovsko-kralupsko-pražské dráhy. Od roku 1883 byl generálním ředitelem zvětšené železniční společnosti Česká severní dráha, která do sebe sloučila i Turnovsko-kralupsko-pražskou dráhu.\n\nV 70. letech 19. století se zapojil i do zemské politiky. V zemských volbách v roce 1872 byl zvolen na Český zemský sněm za kurii venkovských obcí (obvod Cheb – Vildštejn – Aš). Mandát obhájil za týž obvod ve volbách v roce 1878 a volbách v roce 1883. Na sněmu aktivně působil až do prosince 1886, kdy němečtí poslanci spustili politiku pasivní rezistence. Byl také členem zemského výboru. Na sněmu se specializoval na finanční a železniční otázky. Měl zásluhu na výstavbě zemské porodnice, Zemského ústavu pro choromyslné v Dobřanech nebo německého dívčího lycea v Praze. Zasedal jako kurátor České spořitelny. Po 17 let stál ve vedení německého polytechnického spolku v Praze.\n\nZa zásluhy o provoz železnic během války v roce 1866 mu byl udělen Řád Františka Josefa. V roce 1876 získal Řád železné koruny. V roce 1882 mu za zásluhy o výstavbu drah v Čechách udělilo město Velký Šenov čestné občanství. Čestné občanství mu udělily i Kralupy a další obce. Zemřel v květnu 1887.\n\n"}
{"id": "936070", "url": "https://cs.wikipedia.org/wiki?curid=936070", "title": "USS America", "text": "USS America\n\nOznačení USS \"America\" nesla v historii amerického námořnictva čtyři plavidla:\n"}
{"id": "936076", "url": "https://cs.wikipedia.org/wiki?curid=936076", "title": "Mezinárodní letiště Carriel Sur", "text": "Mezinárodní letiště Carriel Sur\n\nMezinárodní letiště Carriel Sur ( \"Aeropuerto Internacional Carriel Sur\"; IATA: CCP, ICAO: SCIE), je mezinárodní letiště v Concepciónu, Chile. Slouží i vnitrostátním letům. Leží přibližně 8 km od středu Concepciónu, na pozemku o velikosti přibližně 8000 m², fungovat začalo v roce 1968.\n\n\n\n\n\n"}
{"id": "936077", "url": "https://cs.wikipedia.org/wiki?curid=936077", "title": "Forhont", "text": "Forhont\n\nForhont čili předák je pojem užívaný při mnoha karetních hrách. Označuje se tím hráč po levici rozdávajícího. \n\nPři řadě zejména zdvihových karetních hrách se pořadí hráčů zpravidla řídí ve směru hodinových ručiček. Hru zahajuje hráč sedící vlevo od hráče rozdávajícího karty, první ve směru sehrávky. V některých druzích her je jeho postavení určeno zvláštními pravidly, dostává např. při rozdání o kartu více, než ostatní hráči. \n\nV hovorové češtině starší výraz \"být na forhontě\" označuje \"být¨na řadě\". \n\n\n"}
{"id": "936082", "url": "https://cs.wikipedia.org/wiki?curid=936082", "title": "Katedrála svatého Michaela archanděla (Soči)", "text": "Katedrála svatého Michaela archanděla (Soči)\n\nKatedrála svatého Michaela archanděla (rusky \"\" – \"Sobor Svjatogo Archistratiga Archangela Michaila\") je hlavní a nejstarší pravoslavný chrám ve městě Soči na jihozápadě Ruska. Patří do Jekatěrinodarské a kubáňské eparchie.\n\nStavbu chrámu nařídil velkovévoda Michail Nikolajevič na památku vítězství Ruského impéria v Kavkazské válce. Stavba podle plánů architekta Alexandra Kaminského začala 26. května 1874. Přestože výstavbu kostela podporovaly významné osobnosti, mj. Savva Ivanovič Mamontov a hrabě Felix Felixovič Sumarokov-Elston, protáhla se na šestnáct let a kostel byl dokončen až 15. října 1890. K vysvěcení kostela pak došlo 24. září 1891.\n"}
{"id": "936083", "url": "https://cs.wikipedia.org/wiki?curid=936083", "title": "Ernst Ocwirk", "text": "Ernst Ocwirk\n\nErnst Ocwirk (7. březen 1926, Vídeň – 23. leden 1980, Klein-Pöchlarn) byl rakouský fotbalista. Hrával na pozici záložníka.\nS rakouskou fotbalovou reprezentací vybojoval bronzovou medaili na mistrovství světa roku 1954. Na tomto turnaji byl též zařazen do all-stars týmu. Rakousko reprezentoval v 62 zápasech, v nichž vstřelil 6 branek.\n\nS Austrií Vídeň se stal pětkrát rakouským mistrem (1949, 1950, 1953, 1962, 1963) a třikrát vyhrál rakouský pohár (1948, 1949, 1962).\n\nRoku 1951 byl vyhlášen rakouským sportovcem roku. V anketě Zlatý míč, která hledala nejlepšího fotbalistu Evropy, skončil roku 1956 sedmý.\n\nPo skončení hráčské kariéry se stal trenérem. Vedl Sampdorii Janov, Austrii Vídeň, 1. FC Köln a Admiru Vídeň.\n\n"}
{"id": "936086", "url": "https://cs.wikipedia.org/wiki?curid=936086", "title": "Anton Meißler", "text": "Anton Meißler\n\nAnton Meißler, uváděn též jako Anton Meissler (21. října 1826 Německé Mlékojedy – 16. listopadu 1893 Německé Mlékojedy), byl rakouský a český politik německé národnosti, v 2. polovině 19. století poslanec Českého zemského sněmu a Říšské rady.\n\nPo patnáct let sloužil v armádě Rakouského císařství, z níž odešel v hodnosti hejtmana. Byl starostou v rodných Německých Mlékojedech.\n\nV 70. letech 19. století se zapojil i do zemské a celostátní politiky. V zemských volbách v roce 1872 byl zvolen na Český zemský sněm za kurii venkovských obcí (obvod Litoměřice – Lovosice – Úštěk). Dlouhodobě zasedal v Říšské radě (celostátní zákonodárný sbor), kde mandát získal poprvé ve volbách do Říšské rady roku 1873 (kurie městská, obvod Litoměřice, Lovosice atd.). Do vídeňského parlamentu byl opakovaně za týž obvod volen i v následujících volbách roku 1879, volbách roku 1885 a volbách roku 1891. Setrval zde až do své smrti roku 1893. Pak ho v poslaneckém křesle nahradil Alois Funke.\n\nPatřil mezi německé liberály (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV Říšské radě dlouhodobě zastával pozici pořadatele (\"ordner\").\n\n"}
{"id": "936091", "url": "https://cs.wikipedia.org/wiki?curid=936091", "title": "Richard Nedvěd", "text": "Richard Nedvěd\n\nRichard Nedvěd (* 23. listopadu 1982) je profesionální český kouzelník, komik, trapnomág a břichomluvec.\n\nV roce 2010 se proslavil účastí v 1. sérii talentové soutěže Česko Slovensko Má Talent, kde se umístil na druhém místě. Od roku 2008 vystupuje v českém stand-up comedy pořadu „Na Stojáka“. Stal se tváří několika reklamních kampaní (T-mobile, mBank, Dům barev) a bývá hostem televizních zábavných pořadů, kulturních akcí a firemních večírků.\n\n\n\n"}
{"id": "936093", "url": "https://cs.wikipedia.org/wiki?curid=936093", "title": "Římskokatolická farnost Milovice u Mikulova", "text": "Římskokatolická farnost Milovice u Mikulova\n\nŘímskokatolická farnost Milovice u Mikulova je územní společenství římských katolíků s farním kostelem svatého Osvalda v obci Milovice v děkanátu Mikulov.\n\nPůvodně ves stávala 1,5 km jihovýchodním směrem od nynějšího umístění, roku 1252 však byla zcela zničena při nájezdu Kumánů. Kolem roku 1259 pak byla vybudována znovu, tentokrát již na stávajícím místě. Nové osazenstvo tvořili převážně Němci. Během třicetileté války zcela zanikly tři čtvrtiny z původních 44 selských usedlostí. Zpustošen byl tehdy i místní kostel, který byl postaven na místě původní kaple. Roku 1672 byl kostel znovu vysvěcen. Velký vliv na charakter Milovic měla také druhé světová válka. Po jejím skončení došlo k odsunu německého obyvatelstva a následnému osidlování obce lidmi z vnitrozemí.\nAdministrátorem excurrendo je od srpna 2011 Mons. Karel Janoušek z Valtic.\nDnem vzájemných modliteb farností za bohoslovce a bohoslovců za farnosti brněnské diecéze je 7. říjen. Adorační den připadá na neděli po 5. červenci.\n\nVe farnosti se pravidelně pořádá tříkrálová sbírka. V roce 2015 se při ní vybralo 5 681 korun.Při sbírce v roce 2016 činil výtěžek 8 559 korun.\n\n"}
{"id": "936094", "url": "https://cs.wikipedia.org/wiki?curid=936094", "title": "Pontus Carlsson", "text": "Pontus Carlsson\n\nPontus Carlsson (* 18. prosince 1982, Cali, Kolumbie) je švédský šachista kolumbijského původu. V srpnu 2005 získal titul mezinárodní mistr a v roce 2007 titul velmistra.\n\nNarodil se v Cali v Kolumbii. Když mu byl jeden rok, přišel o celou rodinu v důsledku tragických událostí. Následně byl adoptován švédským párem a jeho nevlastním otcem se stal Ingvar Carlsson, který byl dřívějším předsedou Švédského šachového svazu a který ho naučil šachy ve věku 4 let.\n\nStudoval ve Španělsku, kde také hrál tamní ligovou soutěž. Mluví plynně španělsky a dobře také anglicky, německy a francouzsky. Plánuje se učit také ruštinu, jelikož v ní existuje mnoho dobré šachové literatury. Má dvojí občanství švédské a kolumbijské. Je fanouškem hip-hopu.\n\nReprezentoval Švédsko již od školních let a v dospělosti se stal členem švédského národního týmu. Velkou část své šachové kariéry strávil cestováním po Evropě. Jeho prvním mezinárodním turnajem bylo Mistrovství Evropy do 10 let, které se konalo v Rimavské Sobotě v tehdejším Československu. Ve velké oblibě má rapid šach a jako jediný zvítězil třikrát ve švédském turnaji „Tusenmannaschacket Rapid“. Zvítězil v mnoha mládežnických mistrovstvích na národní i regionální úrovni. Na Mistrovství Švédska startoval poprvé ve věku 18 let v roce 2001 ve svém bydlišti Linköpingu.\n\nJeho výkonnost stagnovala mezi roky 2001 a 2005, kdy v několika po sobě jdoucích turnajích ztratil několik desítek bodů v ELO ratingu. Tento pokles výkonnosti později přisoudil malému počtu odehraných turnajů. V roce 2006 poprvé reprezentoval Švédsko na šachové olympiádě. V roce 2007 hrál za Švédsko na Mistrovství Evropy družstev s výsledkem 6/9 bez porážky a dosáhl v tomto turnaji výkonnosti 2686, když hrál proti silným hráčům jako např. Dmitrij Jakovenko a Mark Hebden. Jeho mateřským oddílem je Sollentuna SK chess club, se kterým se účastnil Evropského klubového poháru v letech 2002, 2005 a 2007.\n\nČtyři normy pro zisk titulu velmistra získal postupně v letech 2005–2007 na turnajích Mistrovství Evropy družstev 2005, Open de Tarragona, Torneig Internacional Ciutat de Sóller a 3.kolo Evropského klubového poháru. S titulem velmistra byl vybrán do Švédské šachové akademie, jejímiž členy jsou právě švédští šachoví velmistři.\n\nV sezoně 2013–14 hrál na 1. šachovnici týmu ŠK ERA Poštovní spořitelna.\n\n"}
{"id": "936095", "url": "https://cs.wikipedia.org/wiki?curid=936095", "title": "Josef Sobotka", "text": "Josef Sobotka\n\nJméno a příjmení Josef Sobotka má více nositelů:\n\n"}
{"id": "936098", "url": "https://cs.wikipedia.org/wiki?curid=936098", "title": "Římskokatolická farnost Novosedly", "text": "Římskokatolická farnost Novosedly\n\nŘímskokatolická farnost Novosedly je územní společenství římských katolíků s farním kostelem svatého Oldřicha v obci Novosedly v děkanátu Mikulov.\n\nFara byla v Novosedlech zřejmě již od vzniku vsi a připomíná se poprvé v roce 1276. V 15. století se však obyvatelstvo přiklonilo k nekatolickému vyznání a v roce 1565 tady působil luterský farář. Za třicetileté války fara zanikla a obec byla přifařena do Drnholce. V sedmdesátých letech 18. století byla církevní správa obnovena a v roce 1859 byla lokálie povýšena na faru.\n\nAdministrátorem excurrendo je od 1. srpna 2009 R. D. Mgr. Jiří Komárek.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. říjen. Adorační den připadá na nejbližší neděli po 8. dubnu.\n\nFarnost se zapojuje do projektu Noc kostelů.\n\nVe farnosti se pravidelně pořádá tříkrálová sbírka. V roce 2015 se při ní vybralo 24 523 korun.Při sbírce v roce 2016 činil výtěžek 23 302 korun.\n\n"}
{"id": "936099", "url": "https://cs.wikipedia.org/wiki?curid=936099", "title": "Naučná stezka Dymník", "text": "Naučná stezka Dymník\n\nNaučná stezka Dymník byla vytvořena v říjnu 2010 mezi Rumburkem a kopcem s rozhlednou Dymník v děčínském okrese. Je dlouhá 4 km, fyzicky nenáročná, vyznačena a určena pro pěší turisty. \n\nNaučnou stezku nechal vytvořit státní podnik Lesy ČR v říjnu roku 2010 ze svého Programu 2000 na podporu veřejně prospěšné funkce lesů. Náklady byly téměř 950 tisíc korun.\n\nOkružní trasa vede z Rumburka od areálu tamního koupaliště pozvolna vzhůru k 516 metrů vysokému kopci Dymník, k rozhledně na jeho vrcholu a rekreačnímu areálu na jeho úpatí. Je značena čtvercovým turistickým značením KČT a zčásti vedena souběžně po modře a žlutě vyznačených turistických trasách od Rumburka na jih k Vlčí Hoře či do Krásné Lípy. Stezka je mimo území CHKO.\n\nNa trase je několik zastavení s informačními tabulemi o zdejší fauně a floře i pro turisty zajímavých cílů. U několika panelů jsou dřevěné lavičky.\n\nZ rozhledny na Dymníku se nabízí turistům široký rozhled po Šluknovském výběžku na severu České republiky. \n\n"}
{"id": "936100", "url": "https://cs.wikipedia.org/wiki?curid=936100", "title": "Římskokatolická farnost Nový Přerov", "text": "Římskokatolická farnost Nový Přerov\n\nŘímskokatolická farnost Nový Přerov je územní společenství římských katolíků s farním kostelem svatého Michaela archanděla v děkanátu Mikulov.\n\nObec (poprvé připomínaná roku 1350) původně ležela na jiném místě, kde je dnes na rakouské straně hranic dvůr Alt Prerau (Starý Přerov). Za českouherských válek ve druhé polovině 15. století zpustla na celé jedno století. Kolem roku 1570 už na novém místě vznikl Nový Přerov. Farní kostel byl přebudován koncem 17. století z původní kaple pocházející z roku 1600.\n\nAdministrátorem excurrendo je od 1. srpna 2009 R. D. Mgr. Jiří Komárek.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. říjen. Adorační den připadá na nejbližší neděli po 24. březnu.\n\nVe farnosti se pravidelně pořádá tříkrálová sbírka. V roce 2015 se při ní vybralo 5 554 korun.Při sbírce v roce 2016 činil výtěžek 6 113 korun.V roce 2018 dosáhl výtěžek sbírky 6 500 korun.\n\n"}
{"id": "936101", "url": "https://cs.wikipedia.org/wiki?curid=936101", "title": "Michael Achtner", "text": "Michael Achtner\n\nMichael Achtner (14. března 1832 Těšov – 25. srpna 1877 Praha ) byl rakouský a český pedagog a politik německé národnosti, v 70. letech 19. století poslanec Českého zemského sněmu.\n\nPůsobil jako zemský školní inspektor v Čechách. Byl učitelem na gymnáziu na Malé Straně v Praze, učil také na gymnáziu v Hermannstadtu v Sedmihradsku. Později působil coby ředitel německého učitelského ústavu v Praze. Publikoval odborné studie. V roce 1871 inicioval vznik německého gymnázia v Praze na Starém Městě.\n\nV 70. letech 19. století se zapojil i do zemské politiky. V doplňovacích volbách roku 1873 byl zvolen na Český zemský sněm za městskou kurii (obvod Praha-Malá Strana).\n\n- Soupis pražských domovských příslušníků 1830-1910 Achtner, Michael *1832\n"}
{"id": "936105", "url": "https://cs.wikipedia.org/wiki?curid=936105", "title": "Ján Šturdík", "text": "Ján Šturdík\n\nJán Šturdík (22. dubna 1930 Vlčkovce – 9. září 1990) byl slovenský fotbalový útočník.\n\nZačínal v TJ Vlčkovce. V československé lize hrál za Spartak Trnava. Nastoupil ve 173 ligových utkáních a dal 48 gólů.\n\n"}
{"id": "936107", "url": "https://cs.wikipedia.org/wiki?curid=936107", "title": "Josef Heinrich", "text": "Josef Heinrich\n\nJosef Heinrich (19. března 1837 Dolní Jiřetín – 27. října 1908 Horní Krč) byl rakouský a český pedagog a politik německé národnosti, v 2. polovině 19. století poslanec Českého zemského sněmu a Říšské rady.\n\nVystudoval učitelský ústav v Praze, od roku 1856 působil jako učitel na různých školách. V roce 1862 byl domácím učitelem v rodině českého místodržícího Richarda Belcrediho. V roce 1864 založil v Praze první mateřskou školu podle učení Friedricha Fröbela, k níž se později připojila i německá dívčí a chlapecká škola, kterou až do roku 1884 vedl. Od roku 1873 také redigoval odborný profesní časopis pro učitelský stav. Publikoval rovněž učebnice. Zastupoval Prahu v zemské školní radě.\n\nV 70. letech 19. století se zapojil i do zemské a celostátní politiky. V doplňovacích volbách v říjnu 1873 byl zvolen (poté, co rezignoval dosavadní poslanec David Kuh) na Český zemský sněm za kurii venkovských obcí (obvod Most – Hora sv. Kateřiny – Jirkov).\n\nZasedal také v Říšské radě (celostátní zákonodárný sbor), kde mandát získal ve volbách do Říšské rady roku 1873 (kurie venkovských obcí, obvod Žatec, Chomutov, Most, Teplice atd.). Do vídeňského parlamentu se vrátil ještě ve volbách do Říšské rady roku 1885, nyní za kurii venkovských obcí, obvod Litomyšl, Landškroun atd. Slib složil 28. září 1885.\n\nPo volbách do Říšské rady roku 1885 se uváděl jako kandidát Rakouskoněmecké hospodářské strany a jediný poslanec za tento politický subjekt. V roce 1890 se uvádí jako poslanec bez klubové příslušnosti.\n\nKe konci života žil v Horní Krči u Prahy. Zde zemřel v říjnu 1908 po delší nemoci. Pohřben byl na Olšanských hřbitovech.\n\n"}
{"id": "936108", "url": "https://cs.wikipedia.org/wiki?curid=936108", "title": "Oldřich Šubrt", "text": "Oldřich Šubrt\n\nOldřich Šubrt (* 8. února 1923) je československý fotbalový trenér a bývalý fotbalista, útočník.\n\nHrál za Slovenu Žilina a Spartak Hradec Králové. V československé a české lize nastoupil ve 163 utkáních a dal 56 gólů.\n\nV československé lize trénoval Spartak Hradec Králové, Jednotu Žilina, Baník Ostrava a TJ Gottwaldov. V létě 1970 vedl krátce také Sklo Union Teplice.\n\n\n"}
{"id": "936110", "url": "https://cs.wikipedia.org/wiki?curid=936110", "title": "Gerhard Hanappi", "text": "Gerhard Hanappi\n\nGerhard Hanappi (16. únor 1929, Vídeň – 23. srpen 1980, Vídeň) byl rakouský fotbalista. Hrával na pozici záložníka.\nS rakouskou fotbalovou reprezentací vybojoval bronzovou medaili na mistrovství světa roku 1954. Hrál též na světovém šampionátu roku 1958. Rakousko reprezentoval v 93 zápasech, v nichž vstřelil 12 branek. V historickém žebříčku rakouské reprezentace je v počtu startů na třetím místě.\n\nS Rapidem Vídeň se stal sedmkrát rakouským mistrem (1951, 1952, 1954, 1956, 1957, 1960, 1964) a jednou vyhrál rakouský pohár (1961). Je legendou klubu, ve Vídni se dnes po něm jmenuje stadión.\n\nRoku 1955 byl vyhlášen rakouským sportovcem roku. V anketě Zlatý míč, která hledala nejlepšího fotbalistu Evropy, skončil roku 1961 desátý.\n\n"}
{"id": "936113", "url": "https://cs.wikipedia.org/wiki?curid=936113", "title": "František Veselý (1920)", "text": "František Veselý (1920)\n\nFrantišek Veselý (1920 – 2004) byl český fotbalista. Za Slavii hráli i jeho syn František Veselý, vnuk František Veselý a pravnuk Daniel Veselý.\n\nV československé lize hrál v letech 1945–1951 za SK Pardubice, Židenice, Čechii Karlín a Slavii.\n\n\n"}
{"id": "936114", "url": "https://cs.wikipedia.org/wiki?curid=936114", "title": "Lucie Orgoníková", "text": "Lucie Orgoníková\n\nLucie Orgoníková (* 4. prosince 1976 Havlíčkův Brod) je česká politička, v letech 2004 až 2005 byla tiskovou mluvčí ČSSD, v letech 2005 až 2006 pak tiskovou mluvčí Vlády Jiřího Paroubka. Od roku 2018 je zastupitelkou města Přibyslav. \n\nPo vystudování obchodní akademie v Havlíčkově Brodě pokračovala Lucie Orgoníková se studiem na České zemědělské univerzitě. Zde vystudovala obor Veřejná správa a regionální rozvoj. Pracovní kariéru započala jako samostatná účetní v auditorské firmě. V roce 2003 se stala asistentkou místopředsedy ČSSD pro mediální politiku. O rok později nastoupila do funkce ředitelky tiskového odboru a mluvčí ČSSD. V květnu 2005 byla jmenována vládou na pozici ředitelky tiskového odboru a tiskové mluvčí vlády. Na této pozici setrvala až do skončení volebního období v září 2006. Po této zkušenosti setrvala ještě několik měsíců ve službách ČSSD, na konci roku 2006 však zamířila zpět do soukromé sféry. Zde působila ve vedoucích pozicích. V roce 2010 si založila vlastní firmu, se kterou podniká v oblasti PR a marketingu. V březnu 2014 ji ministr školství Marcel Chládek jmenoval vrchní ředitelkou svého kabinetu. Dne 1. 1. 2016 nastoupila na pozici politické náměstkyně místopředsedy vlády pro Vědu výzkum a inovace Pavla Bělobrádka, v této funkci skončila v prosinci 2017. Od jara 2018 je kancléřkou Českého vysokého učení technického v Praze. \n\nJe svobodná, bezdětná. Její matkou byla politička ČSSD Hana Orgoníková, otec František Orgoník.\n\nLucie Orgoníková je členkou České strany sociálně demokratické od roku 2003. V současné době je místopředsedkyní Okresního výkonného výboru v Havlíčkově Brodě. V dubnu 2013 byla zvolena členkou Ústředního výkonného výboru ČSSD, kterou byla 2 roky. V parlamentních volbách roku 2013 kandidovala na 6. místě v Královéhradeckém kraji za ČSSD. \n\nVe volbách do Senátu PČR v roce 2018 kandidovala za ČSSD v obvodu č. 44 – Chrudim. Se ziskem 9,94 % hlasů skončila na 4. místě.\n\nV komunálních volbách v roce 2018 byla zvolena zastupitelkou města Přibyslav, když vedla tamní kandidátku ČSSD.\n"}
{"id": "936115", "url": "https://cs.wikipedia.org/wiki?curid=936115", "title": "Conchita Wurst", "text": "Conchita Wurst\n\nThomas „Tom“ Neuwirth (* 6. listopadu 1988, Gmunden, Rakousko) je rakouský zpěvák a drag queen, vystupující jako vousatá zpěvačka Conchita Wurst. Ta v květnu 2014 zvítězila na Eurovision Song Contest 2014 v Kodani, když se soutěžní písní Rise Like a Phoenix získala 290 bodů. Zpívala i v Organizaci spojených národů či Evropském parlamentu, vystoupila na předávání amerických Zlatých glóbů a v srpnu 2015 zahájila pražský Prague Pride.\n\nThomas se narodil v rakouském Gmundenu.\n\nV roce 2006 se zúčastnil třetí řady pěvecké reality-show \"Starmania\" na ORF. Obsadil druhé místo za Nadine Beiler. O rok později založil čtyřčlenný boyband Jetzt Anders!, který se však zanedlouho rozpadl.\n\nV roce 2011 Tom po dokončení školy ve Štýrském Hradci vytvořil postavu Conchity Wurst, charakteristické svým femininním vzezřením kontrastujícím s hustými vousy. Skrze ní chce \"poukázat na netoleranci k odlišnostem\". Pseudonym „Wurst“ si Neuwirth dle svých slov vzal z německého úsloví „Das ist mir Wurst“ („Je mi to buřt.“), tedy otevřenost odlišnosti. V této roli se zúčastnil talentové soutěže \"Die große Chance\", v níž získal šesté místo.\n\nO rok později Conchita obsadila druhé místo v národním kole Rakouska do Eurovision Song Contest, porazilo ji duo Trackshittaz. Následně se Conchita objevila v reality-show \"The Hardest Jobs of Austria\" a \"Wild Girls\".\n\nV roce 2014 rakouská veřejnoprávní televize nominovala Conchitu jako reprezentantku na Eurovizi, což vzbudilo rozporuplné reakce nejen v Rakousku, ale také v konzervativním Rusku a Bělorusku, kde jsou homosexualita a transsexualita vnímány značně negativně. Petice se ale objevily i v Rakousku.\n\nDne 10. května 2014 Conchita s písní „Rise Like a Phoenix“ se ziskem 290 bodů zvítězila na mezinárodním finále Eurovize v Kodani. Obdržela nejen nejvyšší bodová ohodnocení z třinácti zemí, ale i body z jižní a východní Evropy, čímž se předem ohlášený bojkot porot konzervativních států nepotvrdil.\n\nV únoru 2017 v rozhovoru pro německý deník \"Die Welt\" Neuwirth uvedl, že s rolí Conchity Wurst skončí, neboť s ní již dosáhl všeho, čeho dosáhnout chtěl. Oznámil záměr vytvořit novou roli. Pro rok 2017 však ještě avizoval vydání posledního alba Conchity.\n\nV roce 2018 na svém Instagramu přiznal, že už hodně let je HIV pozitivní.\n"}
{"id": "936116", "url": "https://cs.wikipedia.org/wiki?curid=936116", "title": "Jindřich Houra", "text": "Jindřich Houra\n\nJindřich Houra, \"plným jménem\" Jindřich Vladimír Houra, v matrice zapsán jako \"Henricus Geronimus Haura\" (30. září 1838 Červená Řečice – 14. ledna 1917 Jindřichův Hradec), byl rakouský a český politik, v 2. polovině 19. století a počátkem 20. století poslanec Českého zemského sněmu.\n\nPůsobil jako spisovatel a překladatel her z francouzštiny a polštiny. Publikoval články v historických časopisech. Profesně byl aktivní v Jindřichově Hradci a Pelhřimově.\n\nV 70. letech 19. století se zapojil i do zemské politiky. V doplňovacích volbách v říjnu 1873 byl zvolen za Národní stranu (staročeská) na Český zemský sněm v městské kurii (obvod Jindřichův Hradec – Bystřice). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1874. V doplňovacích volbách roku 1875 byl ovšem v tomto obvodu do sněmu zvolen Ignác Moravec. Do sněmu se vrátil až po značné prodlevě, po zemských volbách v roce 1901, opět za městskou kurii, obvod Jindřichův Hradec. Nyní se uvádí jako mladočech. V roce 1903 se na sněmu zasazoval ve školní komisi o zrušení celibátu učitelek.\n\nZemřel na rakovinu tlustého střeva. 14. ledna 1917 v Jindřichově Hradci č. 6. Uvádí se tehdy jako ředitel městské kanceláře v Jindřichově Hradci ve výslužbě. 17. ledna byl pohřben v krematoriu v Žitavě, přičemž k převozu těla vydalo souhlas okresní hejtmanství. Zesnulý odmítl církevní zaopatření pohřbu.\n"}
{"id": "936121", "url": "https://cs.wikipedia.org/wiki?curid=936121", "title": "Gods of War", "text": "Gods of War\n\nGods of War je desáté studiové album kapely Manowar vydané roku 2007. Album je věnované severské mytologii, především bohu Ódinovi. Všechen text na coveru alba je psán keltskými runami. Cover nakreslil jej dlouholetý spolupracovník Manowar, Ken Kelly.\n\n\n\n"}
{"id": "936125", "url": "https://cs.wikipedia.org/wiki?curid=936125", "title": "Simeon Karamazov", "text": "Simeon Karamazov\n\nSimeon Karamazov (* 19. prosince 1963 Pardubice) je český vysokoškolský pedagog, vědec a politik. Vystudoval fakultu elektrotechniky pražského ČVUT a v současné době působí na pardubické univerzitě jako profesor na Fakultě elektrotechniky a informatiky. Během svého života několikrát studoval v zahraničí, zabývá se řadou výzkumů, vydává pravidelně odborné publikace a v neposlední řadě se aktivně účastní politického života. Mezi lety 2013 a 2017 byl poslancem Poslanecké sněmovny PČR za ODS.\n\nPo úspěšném absolvování oboru mikroelektronika Fakulty elektrotechniky pražského ČVUT krátce působil na pozici programátora v pardubickém podniku Tesla. Zde mu však chyběla možnost zapojit se do vědeckého výzkumu, proto zvolil cestu skrz akademickou půdu. V roce 1991 nastoupil na Univerzitu Pardubice, tehdy jako odborný asistent na katedře fyziky, později jako docent. S jeho velkým přičiněním se podařilo na univerzitě akreditovat dva bakalářské a magisterské programy – Informační technologie (2002) a Elektrotechnika a informatika (2004). Po čase se stal ředitelem Ústavu elektrotechniky a informatiky, později, v roce 2008 přímo děkanem nově vzniklé fakulty. Tuto funkci zastává dodnes. Během života několikrát pobýval v zahraničí (Kanada, USA, Švýcarsko, Kypr) a soustavně se zabýval výzkumem v oblasti krystalů s tetradymitovou strukturou, studiem povrchů polovodičů a polovodičových mikrostruktur a balistickou elektronovou emisní mikroskopií (BEEM). Je členem \"Vědecké rady Univerzity Pardubice, Vědecké rady Fakulty elektrotechniky a informatiky, European Thermoelectric Society (ETS)\" a nositelem několika domácích (GA ČR) i zahraničních (USA, NATO) grantů.\n\nKaramazov je zastáncem povinné maturity z matematiky: „Povinná maturita z matematiky samozřejmě není samospásné řešení, ale důležitý stabilizační prvek pro náš vzdělávací systém. Na jeho konci jsou studenti připraveni analyzovat a samostatně řešit reálné problémy jak v technických oborech, tak i v těch humanitních.“\n\nPravidelně publikuje odborné články v zahraničních časopisech a často mívá přednášky na mezinárodních konferencích. Známé jsou především jeho publikace pedagogické, zejména pro studium fyziky. V současné době se také zaměřuje na elektronické formy studijních materiálů pro studenty, na jejichž financování se mu podařilo získat grant z Evropské unie.\n\n"}
{"id": "936128", "url": "https://cs.wikipedia.org/wiki?curid=936128", "title": "Karl Panowsky", "text": "Karl Panowsky\n\nKarl Panowsky (uváděn též jako Carl Panowsky nebo Karel Panovský; 4. června 1833 Ivančice – 16. ledna 1894 Ivančice) byl rakouský mlynář a politik, na konci 19. století poslanec Říšské rady a Moravského zemského sněmu a starosta Ivančic.\n\nNarodil se v rodině mlynáře Karla Panowského v Ivančicích. Otcovu podnikání se pak sám věnoval po studiu gymnázia a techniky. Později si založil vlastní mlýn. V roce 1864 se stal radním Ivančic, o dva roky později se stal na 10 let starostou. V roce 1876 radnici ovládli Češi.\n\nOd 60. let pomáhal s organizací volebních kampaní. Sám poprvé kandidoval v moravských zemských volbách 1870 za venkovské obce Ivančicka, ale skončil až na třetím místě, zvolen byl redaktor \"Moravské orlice\" Jindřich Dvořák. O první kandidaturu do Říšské rady se pokusil ve volbách v roce 1873 za německé liberály (tzv. Ústavní strana) za venkovské obce okresů Brno, Ivančice, Bučovice, Vyškov a Slavkov u Brna, ale vzhledem k výrazné české povaze jej porazil hrabě Belcredi. Poprvé uspěl až v doplňovacích volbách do Říšské rady v roce 1876 za znojemský městský obvod po rezignaci Michaela Grüblera, když porazil českého kandidáta Smetanu. Mandát obhájil ve volbách v roce 1879. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nV moravských zemských volbách 1878 chtěl kandidovat za městský obvod Ivančic a Moravského Krumlova, ale nebyl nominován, a tak kandidoval v městském obvodu Dačice, Slavonice, Jemnice a Telč, kde nečekaně porazil Antonína Fischera. Stal se zapisovatelem výboru pro obecní záležitosti a později členem školského výboru. Ve volbách 1884 neúspěšně kandidoval za ivančický městský obvod. A po konci mandátu v Říšské radě v roce 1885 dočasně odešel z veřejného života.\n\nV roce 1880 byl ve vedení německých ústaváků. V roce 1883 přešel se svým Politickým spolkem liberálů do Německého spolku pro město a venkov ve Znojmě.\n\nZnovu kandidoval v moravských zemských volbách 1890 v kurii měst, obvod Moravský Krumlov, Ivančice, Moravské Budějovice, proti staročeskému poslanci Antonínu Dvořákovi, který jej v posledních volbách porazil. Panowsky musel v kampani čelit výtkám, že vstal z mrtvých, že si zastánce získává pomocí pohoštění alkoholem a byl obviňován z neschopnosti zajistit přes své členství v silničním výboru lepší silnice na Ivančicku. Říkalo se o prý o něm, že \"po celou dlouhou řadu let ve sněmovně ani huby neotevřel, ani nehlesl, jen diety bral – bylť němým členem parlamentu.\" On sám v kampani příliš nezdůrazňoval svou osobu, ale stavěl na tom, že je členem liberálů, kteří mají většinu. Tentokrát Panowsky těsně zvítězil. Češi jej po volbě obviňovali z uplácení. Zatímco ve svém prvním období byl na sněmu spíše pasivní, tentokrát prosazoval stavbu železnic a zprostředkovával zájmy učitelů. Zemřel v průběhu volebního období. Na sněmu ho nahradil Franz Rund.\n"}
{"id": "936131", "url": "https://cs.wikipedia.org/wiki?curid=936131", "title": "Procesní kříž", "text": "Procesní kříž\n\nProcesní kříž se nosí v čele liturgických průvodů. Na jeho přední straně často bývá tělo Ježíše Krista. Většinou se jedná o latinský kříž, ale může být i jiný (dvojramenný, tlapatý a podobně), jeho součástí je také tyč sloužící jako násada. Má být vždy jen jeden, což vyjadřuje jednotu církve. Nese ho krucifer, jehož někdy z každé strany doprovází ceroferář.\n\nObjevuje se také ve znaku některých měst a vesnic (například Babice nad Svitavou, Dobrkovice, Doubravník, Dražovice, Lukov, Markvartice, Olšany, Rozsochy, Tatenice, Třebešov a Vidče) či kněží, a to buď na štítu, nebo pod ním.\n"}
{"id": "936136", "url": "https://cs.wikipedia.org/wiki?curid=936136", "title": "Antoine-Augustin Parmentier", "text": "Antoine-Augustin Parmentier\n\nAntoine-Augustin Parmentier (12. srpna 1737, Montdidier, Francie – 13. prosince 1813, Paříž, Francie) byl francouzský lékař a dietolog, propagátor konzumace brambor.\n\nJako vojenský felčar se zúčastnil sedmileté války a upadl do pruského zajetí, kde poznal výživnou hodnotu brambor. Ve Francii se tehdy bramborami opovrhovalo, byly pokládány za příčinu malomocenství a používaly se nanejvýš jako krmivo pro prasata. V roce 1772 vypsala besançonská Akademie věd a umění soutěž o nejlepší nápad, jak čelit hladomorům, k nimž ve Francii 18. století pravidelně docházelo. Parmentier získal první cenu právě za návrh na využívání brambor jako plodiny, která není náročná na pěstování a dává velké výnosy. Vymyslel řadu receptů na úpravu brambor, které uspokojily i nejnáročnější labužníky (hostem jeho bramborových večeří býval i Benjamin Franklin) a přesvědčil krále Ludvíka XVI., aby mu poskytl pozemek nedaleko Paříže na experimentální bramborové pole. Zároveň uplatnil psychologickou fintu: nechal pole hlídat armádou, vojáci však dostali instrukce, aby v případě krádeže předstírali, že si ničeho nevšimli. Sedláci v okolí si řekli, že na přísně střeženém poli bude jistě něco cenného, v noci brambory vyhrabávali a sadili je na své pozemky. Tak se brambory rozšířily do celé Francie. V roce 1785 zachránily brambory tisíce životů po velké neúrodě na severu Francie. Ve Versailles se konala velká slavnost na Parmentierovu počest a sám oslavenec předal královskému páru velkou kytici bramborových květů.\n\nParmentier měl mnoho zájmů: zaváděl očkování proti neštovicím, patřil k významným zastáncům fyziokratismu. Založil školu pečení chleba, věnoval se vinařství, sýrařství a pěstování hub, zkoumal různé metody uchovávání potravin. Napoleon Bonaparte ho roku 1805 jmenoval generálním inspektorem zdravotní péče. V této funkci reagoval Parmentier na kontinentální blokádu výrobou cukru z cukrovky.\n\nPo A. A. Parmentierovi je pojmenována \"Avenue Parmentier\" v Paříži a stanice metra, která se nachází na této ulici. Před lékařskou fakultou Descartesovy univerzity stojí jeho socha. Jeho jméno také nese řada bramborových pokrmů, např. \"hachis Parmentier\", bramborová kaše zapečená s mletým hovězím.\n\n\n"}
{"id": "936141", "url": "https://cs.wikipedia.org/wiki?curid=936141", "title": "Jan Kleissl", "text": "Jan Kleissl\n\nJan Kleissl, uváděn i jako Jan Kleisl (1829 – 10. února 1876 Plzeň), byl rakouský a český podnikatel a politik z Plzně, v 60. a 70. letech 19. století poslanec Českého zemského sněmu.\n\nPocházel z rodu přistěhovalého do Plzně z Tyrolska koncem 18. století. Identifikoval se ale s českým národním hnutím. Profesí byl podnikatelem a obchodníkem v Plzni. V Plzni byl rovněž aktivní ve veřejném a politickém životě. Zastával funkci člena městské rady, náměstka starosty a starosty místního Sokola. Plzeňským radním se poprvé stal v roce 1864. V roce 1865 se v obecní samosprávě zasazoval o podporu českého divadla v Plzni. Když se v roce 1866 do Čech blížila invazní pruská armáda, byl Kleissl pověřen převozem obecních cenností a důležitých listin do bezpečí do Lince. Patřil tehdy k hlavním představitelům mladé generace českých plzeňských politiků. Zároveň byl rivalem Emanuela Tuschnera, který se stal koncem 60. let plzeňským starostou. Počátkem 70. let podporoval započetí výstavby obecního vodovodu v Plzni.\n\nV 60. letech 19. století se poprvé nakrátko zapojil i do zemské politiky. V zemských volbách v lednu 1867 byl zvolen za Národní stranu (staročeská) na Český zemský sněm v kurii obchodních a živnostenských komor (obvod Plzeň). Šlo tehdy o velký úspěch, protože etnicky českým kandidátům se podařilo plně ovládnout mandáty přidělované za Plzeň. Mandát ve sněmu obhájil Kleissl i v brzy poté vypsaných zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci politiky pasivní rezistence pak fakticky mandát na zemském sněmu nevykonával. Byl zbaven mandátu pro absenci v září 1868. V doplňovacích volbách v září 1869 kandidoval, ale v kurii obchodních a živnostenských komor místo něj uspěl Josef Fürth.\n\nPo odchodu ze sněmu se po několik let stranil vysoké politiky a plně se zabýval komunálními otázkami, zaměstnávala ho hlavně výstavba dělnické kolonie \"Na Janské\" (na Severním předměstí v Plzni, ulice dnes nazvána Kleisslova). Alespoň tak ho hodnotily posudky státních orgánů. Díky příznivému hodnocení se mohl v březnu 1873 stát okresním starostou plzeňského okresu (místo Emanuela Tuschnera, který sice ve volbách do okresního zastupitelstva zvítězil, ale nezískal potvrzení panovníka do funkce, navíc se v té době Tuschner ocitl v rostoucích finančních obtížích, které později vyvrcholily i soudním stíháním).\n\nDo zemského sněmu se Kleissl vrátil až po několika letech. V doplňovacích volbách v říjnu 1873 byl zvolen na Český zemský sněm v městské kurii (obvod Plzeň). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1874, stejně jako v doplňovacích volbách roku 1875.\n\nPůsobil i jako poslanec Říšské rady (celostátní zákonodárný sbor), kam byl zvolen v prvních přímých volbách roku 1873 za kurii městskou, obvod Plzeň. Z politických důvodů se ale nedostavil do sněmovny, čímž byl jeho mandát i přes opakované manifestační zvolení prohlášen za zaniklý.\n\nKe konci života čelil finančním potížím, podle některých zdrojů v důsledku rozmařilého života, podle jiných coby oběť hospodářské krize roku 1873. Zemřel údajně jako velmi obézní ve Fodermayerově chudobinci v únoru 1876. Příčinou úmrtí byla mrtvice.\n"}
{"id": "936142", "url": "https://cs.wikipedia.org/wiki?curid=936142", "title": "Jan Vojtíšek", "text": "Jan Vojtíšek\n\nJan Vojtíšek (19. července 1917 Linhartské Vážany – ?) byl český fotbalový obránce a trenér.\n\nS kopanou začínal v rodných Linhartských Vážanech spolu s bratry Miroslavem a Jiřím. Od 17 let nastupoval za vážanské muže, poté přestoupil do Moravské Slavie Brno.\n\nV nejvyšší soutěži hrál za SK Prostějov a SK Olomouc ASO. Nastoupil v 90 utkáních, neskóroval. V roce 1940 se stal vítězem Českého poháru jako kapitán mužstva ASO.\n\nHráčskou kariéru ukončil v Křenovicích ve věku 48 let, poslední 2 sezony nastupoval společně se synem Janem.\nZa československé B-mužstvo nastoupil jednou (22. června 1947 v Amsterdamu) ve vítězném utkání proti domácímu Nizozemsku (2:1).\nZačátkem 50. let 20. století se stal hrajícím trenérem v brněnské Líšni a později v Křenovicích.\n\n\n"}
{"id": "936144", "url": "https://cs.wikipedia.org/wiki?curid=936144", "title": "Valerij Voronin", "text": "Valerij Voronin\n\nValerij Ivanovič Voronin, rusky Валерий Иванович Воронин (17. červenec 1939, Moskva – 22. květen 1984, Moskva) byl sovětský fotbalista ruské národnosti. Hrával na pozici záložníka.\n\nDostal se do problémů s alkoholem. V květnu 1984 byl nalezen mrtev v křoví s rozbitou hlavou, šlo o vraždu. Krátce před vraždou byl viděn Jurijem Michajlovičem Stěpaněnkem (trenér Torpeda Moskva v 60. letech 20. století) ve společnosti neznámých osob. Případ byl kvůli nedostatku důkazů odložen.\n\nSe sovětskou fotbalovou reprezentací vybojoval stříbrnou medaili na mistrovství Evropy roku 1964. Hrál též na Euru 68, kde Sověti obsadili čtvrté místo a na světovém šampionátu roku 1962 a 1966 (rovněž čtvrté místo). Sovětský svaz reprezentoval v 63 zápasech, v nichž vstřelil 5 branek.\n\nCelou svou profesionální kariéru (1958–1969) strávil v jediném klubu: Torpedu Moskva. Dvakrát s ním vyhrál sovětskou ligu (1960, 1967), jednou sovětský pohár (1960).\n\nV letech 1964 a 1965 byl vyhlášen sovětským fotbalistou roku. V anketě Zlatý míč, která hledala nejlepšího fotbalistu Evropy, skončil roku 1965 osmý., roku 1964 desátý.\n\n"}
{"id": "936153", "url": "https://cs.wikipedia.org/wiki?curid=936153", "title": "Roald Aas", "text": "Roald Aas\n\nRoald Edgard Aas (25. března 1928 Oslo – 18. února 2012 Oslo) byl norský rychlobruslař a cyklista.\n\nNa Mistrovství Evropy v rychlobruslení debutoval v roce 1951 pátým místem, tentýž rok také poprvé startoval na světovém šampionátu (12. místo). Prvního velkého úspěchu dosáhl na Zimních olympijských hrách 1952, kde v závodě na 1500 m vybojoval bronzovou medaili. O několik týdnů později se umístil na páté příčce na Mistrovství světa. V dalších letech se na světových i kontinentálních šampionátech výsledkově pohyboval většinou v první desítce. Startoval na zimní olympiádě 1956, kde v závodě na 1500 m dobruslil jako desátý a na pětikilometrové distanci byl šestý. V roce 1957 získal na Mistrovství Evropy bronz, stejný cenný kov vybojoval o tři roky později. Bronzovou medaili získal i na Mistrovství světa 1958. Největšího úspěchu ve své kariéře dosáhl na ZOH 1960, kde vyhrál závod na 1500 m; na ostatních tratích se mu již tolik nedařilo (5000 m – 25. místo; 10 000 m – 23. místo). Od sezóny 1960/1961 již startoval pouze na menších závodech a norských šampionátech, poslední závod absolvoval v roce 1964. Mistrovství Norska vyhrál v roce 1956, celkem sedmkrát byl druhý.\n\nV cyklistice zvítězil v roce 1956 na norském silničním i dráhovém šampionátu.\n\n"}
{"id": "936158", "url": "https://cs.wikipedia.org/wiki?curid=936158", "title": "Wim van der Voort", "text": "Wim van der Voort\n\nWillem „Wim“ van der Voort (24. března 1923 's-Gravenzande – 23. října 2016 Delft) byl nizozemský rychlobruslař.\n\nNa Mistrovství Evropy debutoval v roce 1948 desátým místem, o rok později poprvé startoval na Mistrovství světa (11. místo). Prvního velkého úspěchu dosáhl v roce 1951, kdy získal stříbrnou medaili na evropském šampionátu. O rok později se zúčastnil Zimních olympijských her, kde si dobruslil pro stříbro na trati 1500 m, dále byl v závodě na 500 m devatenáctý a na pětikilometrové distanci pátý. Dařilo se mu i v další sezóně, tehdy vybojoval stříbrnou medaili na evropském a bronzovou medaili na světovém šampionátu. Poslední velký mezinárodní závod absolvoval v roce 1954 (osmé místo na Mistrovství Evropy), v dalších dvou letech již startoval pouze na nizozemských šampionátech.\n"}
{"id": "936160", "url": "https://cs.wikipedia.org/wiki?curid=936160", "title": "Ferdinand Pemsel", "text": "Ferdinand Pemsel\n\nFerdinand Pemsel (??? – 26. června 1905 Vrbovec) byl rakouský politik, na počátku 20. století poslanec Říšské rady a Moravského zemského sněmu, starosta Vrbovce.\n\nV německém národoveckém táboře na sebe upozornil při volbách v roce 1891 jako starosta Vrbovce, který horlivě podporoval v kampani Viktora Hübnera. Za badeniovské krize v roce 1897 se stal 2. místopředsedou nacionálně-liberálního Německého spolku pro město a venkov ve Znojmě. Za tento politický tábor byl také vybrán jako kandidát do všeobecné kurie ve volbách do Říšské rady v roce 1901. Díky podpoře českých evangelických voličů porazil českého katolického kandidáta Tomáše Eduarda Šilingera a byl zvolen poslancem. Po zvolení založil ve Vrbovci druhý odbor Svazu Němců jižní Moravy a zasloužil se tak o proměnu tradičního charakteru obce v baštu národovců v regionu.\n\nV moravských zemských volbách 1902 se utkal o poslanecké křeslo s prvním křesťanskosociálním poslancem v Moravském zemském sněmu Ferdinandem Neunteuflem a zvítězil. Stal se členem zemědělského výboru. V roce 1905 předčasně zemřel, takže jeho činnost na sněmu nebyla zásadní.\n"}
{"id": "936161", "url": "https://cs.wikipedia.org/wiki?curid=936161", "title": "Franz Peer", "text": "Franz Peer\n\nFranz Peer (1853 Dyjákovice – 1938 Dyjákovice) byl rakouský a československý politik, na počátku 20. století poslanec Moravského zemského sněmu a starosta Dyjákovic.\n\nNarodil se v Dyjákovicích v rodině čtvrtláníka Franze Peera. Roku 1882 se oženil s Klarou Peer, dcerou pololáníka Floriana Peera, jehož usedlost Franz Peer převzal. Během vojenské služby se účastnil tažení do Bosny a Hercegoviny v roce 1878.\n\nByl aktivní v místní politice v Dyjákovicích, jedné z bašt křesťanskosociálního hnutí na jižní Moravě. Od roku 1891 byl členem obecního výboru. V roce 1896 tam založil a vedl Družstevní konzumní spolek křesťanských rolníků. V letech 1900–1903 a 1906–1909 zastával post místního starosty, v letech 1914–1919 byl obecním radním. Z pozice starosty se dostal do čela křesťanskosociální politiky na jižní Moravě a v roce 1907 stál u zrodu Rolnického svazu (Bauernbund). Profiloval se tudíž nejen jako politik křesťanský, ale i rolnický.\n\nV moravských zemských volbách 1906 byl zvolen poslancem Moravského zemského sněmu za německé venkovské obce skupiny Moravský Krumlov, Jaroslavice, atd., když porazil starostu Micmanic Josefa Haase. Na sněmu hájil zájmy zemědělců a chtěl demokratizaci volebního práva v obcích. Na sněmu ale ani jednou nevystoupil. Ve zemských volbách 1913 již nekandidoval.\n\nVe volbách do Říšské rady v roce 1907 kandidoval za venkovské obce Mikulovska a Jaroslavicka, ale ve druhém kole jej porazil německý lidovec Josef Brunner.\n"}
{"id": "936168", "url": "https://cs.wikipedia.org/wiki?curid=936168", "title": "Liga spravedlnosti", "text": "Liga spravedlnosti\n\nV roce 1940 začaly být vydávány komiksové příběhy superhrdinského týmu Justice Society of America, který stvořili Sheldon Mayer a Gardner Fox. Komiks spojoval nejoblíbenější komiksové postavy od DC Comics a u čtenářů si získal oblibu až do poválečného propadu zájmu o superhrdinský komiks. Poté, co se v 50. letech podařilo obnovit zájem o superhrdinský komiks a s rozsáhlými změnami byly restartovány příběhy postav jako Flash či Green Lantern, přišla řada i na supertým. Tehdejší redaktor u DC Julius Schwartz vyzval Gardnera Foxe, aby znovu vyzvedl jejich JSA tým, avšak s všeobecným zájmem o americké sportovní ligy byl název týmu změněn na Justice League of America.\n\nV lednu 1960 se JLA objevila v komiksu \"The Brave and the Bold #28\" a od října téhož roku získala vlastní komiks \"Justice League of America\". Prvních osm let sérii psal Gardner Fox a kreslil Mike Sekowsky. Série okamžitě zaznamenala úspěch, který se u konkurenčního Marvel Comics odrazil ve stvoření týmu Fantastic Four a později i Avengers. Roku 1968 byli původní autoři nahrazeni scenáristou Dennym O'Neilem a kreslířem Dickem Dillinem, druhý jmenovaný u série vydržel až do roku 1980. V roce 1970 se tým přesídlil ze základny v jeskyni na Rhode Islandu do satelitu na orbitě Země, a tím založil tradici mimozemské základny JLA. Číslem 100 byl O'Neil nahrazen autorem Lenem Weinem. Dalšími autory byli i Martin Pasko a Steve Englehart. Po smrti Dillina se o kresbu starali George Pérez, Don Heck a Rich Buckler. Závěr původní série \"Justice League of America #258-261\" vytvořili J. M. DeMatteis a Luke McDonnell.\n\nRoku 1986 byl komiks týmu nahrazen spin-offem \"Justice League International\", autory byli Keith Giffen, J. M. DeMatteis a Kevin Maguire. V týmu byly postavy Batman, Black Canary, Blue Beetle, Captain Marvel, Doctor Light, Doctor Fate, Martian Manhunter, Mister Miracle a Green Lantern (Guy Gardner). Série byla zrušena v roce 1996.\n\nDalšími spin-offy byly: \"Justice League Europe\", \"Extreme Justice\" a \"Justice League Task Force\".\n\nSlabý prodej spin-offů vedl v roce 1996 k obnově série v limitované sérii \"Justice League: A Midsummer's Nightmare\", jejímiž autory byli Mark Waid a Fabian Nicieza. Série navrátila týmu původní sestavu. Od roku 1997 byla vydávána série \"JLA\", jejímž autory byli Grant Morrison a Howard Porter. V sérii byl Flashem Wally West a Green Lanternem Kyle Rayner. Nová základna týmu nese název \"Watchtower\" a je umístěna na Měsíci. \"JLA\" se brzy stala nejprodávanější sérií u DC. Morrison odešel po čísle 41, novými autory se tak stali Mark Waid a Joe Kelly. V téže době byla vydána i minisérie \"Justice League Elite\". Příběhy poté psali i John Byrne, Chuck Austen a Kurt Busiek. Číslem 115 se k sérii dostali Geoff Johns a Allan Heinberg, kteří se museli poprat s odkazem eventu \"Identity Crisis\" a přivedli tým k eventu \"Infinite Crisis\". Finální příběh \"JLA #120-125\" napsal Bob Harras.\n\nPo událostech z eventu \"Infinite Crisis\" začala být vydávána nová série \"Justice League of America (vol. 2)\". Autory byli scenáristé Brad Meltzer, Dwayne McDuffie, Len Wein a James Robinson, a kreslíři Ed Benes, Mark Bagley a Brett Booth. Série skončila crossoverem \"Flashpoint\".\n\nPo restartu DC vesmíru v roce 2011 známém jako New 52 byla celá série restartována. Novými autory série \"Justice League (Vol. 2)\" se stali Geoff Johns a Jim Lee. Po čísle 12 Leeho nahradil Ivan Reis. Série přinesla nový původ týmu a další příběhy. Základním týmem byli Superman, Batman, Wonder Woman, Green Lantern (Hal Jordan), Aquaman, Flash (Barry Allen) a Cyborg.\n\nRestartem také prošla série \"Justice League International\" a vznikla nová \"Justice League Dark\", kterou tvořili John Constantine, Shade, Changing Man, Madame Xanadu, Deadman a Zatanna. \"Justice League Dark\" vytvořili Peter Milligan a Mikel Janin. V čísle devět se autorem stal Jeff Lemire. Od čísla dvacet čtyři sérii píše J. M. DeMatteis.\n\nSérie \"Justice League International\" byla již po dvanácti číslech zrušena. A od dubna 2013 byla nahrazena sérií \"Justice League of America Volume 3\". Prvních sedm čísel napsal Geoff Johns ve spolupráci s různými kreslíři. Od čísla osm se série chopil autor Matt Kindt. Série se odehrává nezávisle na sérii \"Justice League\". Členy tohoto týmu jsou Steve Trevor, Martian Manhunter, Green Arrow, Hawkman, Catwoman, Green Lantern (Simon Baz), Stargirl, Katana a Vibe.\n\nČlenové Justice League byli i hlavními postavami v crossoverech \"Trinity War\" a \"Forever Evil\".\n\nPo relaunchi Znovuzrození hrdinů DC byla od září 2016 do června 2018 vydávána třetí série titulu \"Justice League\". Sérii ze začátku psal Bryan Hitch a kreslil Tony S. Daniel. Na pozici kreslířů se brzy vystřídala řada dalších osob (Jesús Merino nebo Neil Edwards) V číslech 12 a 13 převzal psaní komiksu Tim Seeley, kresby se chopil Christian Duce. Od čísla 14 pokračoval Bryan Hitch a v roli kreslíře dále působil Fernando Pasarin. Duo sérii opustilo číslem 32. Poté se scénáře ujal scenárista Christopher Priest a kresby Pete Woods a později další kreslíři. Třetí série skončila číslem 43.\n\nV červnu 2018 navázala čtvrtá série, kterou psal Scott Snyder a nejdříve kreslil Jim Cheung.\n\nV České republice vydává komiksové knihy Justice League nakladatelství BB/art.\n\n\n\n\n\n\n\n\n"}
{"id": "936170", "url": "https://cs.wikipedia.org/wiki?curid=936170", "title": "Spiknutí: Echelon", "text": "Spiknutí: Echelon\n\nSpiknutí: Echelon \"(Echelon Conspiracy)\" je americký film z roku 2009 režiséra Grega Marckse, ve kterém se v hlavních rolích objevili Shane West, Edward Burns a Ving Rhames.\n\nMladý americký počítačový inženýr Max Peterson (Shane West) získá přístup k mobilnímu telefonu, který dostává zvláštní textové zprávy. Nejdříve ho vybízejí k tomu, aby zmeškal svůj let a později se dozví, že letadlo, kterým měl letět, havarovalo. Později mu text zpráv doporučí nákup akcií, které následně navýší svou hodnotu o 313%. Textové zprávy ho poté nasměrují do hotelu/kasína v Praze. Díky telefonu vyhraje €100.000 na hracím automatu, které následně vsadí najednou na blackjack a znovu vyhraje. Při odchodu do svého pokoje se na chodbě hotelu střetne se záhadnou kráskou a jejím přítelem, kteří se spolu hádají. Zaplete se do hádky, když se snaží ženu bránit a její přítel ho omráčí a ona zkopíruje jeho telefon. Když se Max probudí, záhadná žena, Kamila, se na něj usmívá a pomáhá mu se zvednout ze země a Max ji při té příležitosti pozve na skleničku.\n\nMax se rozhodne vylepšit si šanci při sázení v kasínu a využije nabídky ruského taxikáře a technického nadšence Yuriho (Sergey Gubanov), který mu dodá technologii pro převod textu na hlas, což mu umožní v kasínu potají přijímat další zprávy. Podaří se mu takto vyhrát i jackpot 3 miliony Euro na dalším výherním automatu, ale je nucen utéct před ochrankou kasína vedenou Johnem Reedem (Edward Burns), která se ho snaží zadržet. Maxův útěk končí zásahem agenta FBI Dava Granta (Ving Rhames), který Maxe zadrží, spoutá a odvede k výslechu ohledně záhadného telefonu. Ačkoliv je Max vyděšený, není schopen agentovi poskytnout žádné užitečné informace.\n\nAgent Grant kontaktuje Raymonda Burka (Martin Sheen) z NSA, který sleduje Maxe právě kvůli zprávám, které mu chodí na telefon ze sledovacího systému Echelon. Tyto zprávy měly za důsledek mimochodem i smrt několika Amerických občanů, z nichž poslední byla smrt IT specialisty pracujícího pro Pentagon. Burke nedávno neuspěl v Kongresu s prosazením rozšíření sledovacího zařízení na všechny osobní počítače po celém světě a rozhodnul se, že Max ví příliš mnoho a musí zemřít. Reed a kráska z hotelu – nyní již víme, že se zná s Reedem – ale přicházejí Maxovi napomoc a přesunou ho do Moskvy. Tam se Max znovu spojí s technikem Yurim a snaží se s jeho pomocí zjistit, kdo mu posílá ony zprávy. Yuri věří, že zprávy přicházejí přímo z počítače Echelon, jehož systém nejakým způsobem nabyl vlastní vědomí. Max a Reed této myšlence odporují, ale jsou nuceni z Yuriho bytu utéct, když se tam objeví ozbrojené komando.\n\nReedovi se úspěšně daří v následné automobilové honičce újíždět, dokud jim cestu neodřízne projíždějícíc vlak. V následné osobní konfrontaci zjistí, že je pronásledoval agent Grant a jeho muži. Při přestřelce vyletí Grantovo auto do povětří. Agent Grant sice zraněn není, ale Max využije jeho nesoustředěnosti a zranění mu zařídí dodatečně. Grant však překvapivě Maxe požádá o pomoc k zastavení Echelonu, protože také začal dostávat textové zprávy – na rozdíl od Maxe jsou ale jeho zprávy výhrůžné. Když tedy Max dostane zprávu, že má odjet nazpět do Omahy v Nebrasce, kde dříve pracoval jako technik pro počítačové zabezpečení, rozhodnou se Max, Grant a Reed letět společně.\n\nPo příletu do Omahy skupina najde uzavřený bunkr se servery a velmi kvalitní technologickou výbavou, kterou Max před několika lety pomáhal instalovat. Podaří se jim zjistit, že to všechno patřilo další oběti zpráv Echelonu; osoby, která Maxovi zaslala záhadný telefon. Max zapne počítač v bunkru a je instruován, aby zapojil servery a spustil síť. Echelon se poté ihned začne stahovat do počítače v bunkru a odtamtud se začne nahrávat na internet. Agent Grant se telefonicky spojí s agentem Burkem z NSA, aby ho o nastalé situaci informovall ael Burke je spokojený s tím, že se Echelon konečně dostane do celého světa a bude tak moci bránit zájmy národní bezpečnosti USA. Grant a Reed přeruší spojení s Burkem, když se pohádají o tom, co může rozšíření Echelonu znamenat a Burke za nimi posílá další agenty FBI, aby je zadrželi. Mezitím se Max marně snažil zastavit šíření Echelonu, dokud si nevzpomněl na myšlenku ze seriálu Star Trek z roku 1968, z dílu Absolutní počítač. Když se Max zeptá počítače, co je jeho základní účel, počítač odpoví \"bránit USA podle Americké ústavy.\" Max tedy přikáže Echelonu hledat hrozby pro americkou ústavu, a počítač mu najde množství článků pojednávajících o snaze prosadit podporu amerického Kongresu na rozšíření Echelonu do světa, což je v článcích kategorizováno jako smrtelná hrozba pro osobní svobody. V tu chvíli si Echelon uvědomí, že on sám je hrozbou a vypne se.\n\nFilm končí scénami, kde agent Grant a Reed posílají Maxe a Kamilu do Paříže, zatímco Burke je předvolán před vyšetřovací komisi. Ve stejnou chvíli je v Moskvě technik Yuri ukázán jako kapitán ruské FSB. V průběhu konverzace vedené v ruštině s jeho nadřízeným je mu gratulováno k dobře odvedené práci. Yuri odpoví, že se o to brzy pokusí znovu, ale snad prozatím Američanům pomohli udělat správné rozhodnutí. V tu chvíli vypne svůj mobilní telefon.\n\nSnímek byl v České republice uveden 30.11.2011 nejdříve na nosičích DVD a v roce 2013 byl film zpřístupněn divákům v českém znění také přes internetový obchod iTunes.\n\n"}
{"id": "936173", "url": "https://cs.wikipedia.org/wiki?curid=936173", "title": "Ivan Ivanovič", "text": "Ivan Ivanovič\n\nIvan Ivanovič (rusky Ива́н Иванович; 28. března 1554 – 19. listopadu 1581) byl následník ruského trůnu, druhorozený syn cara Ivana IV. Hrozného a jeho první manželky Anastasie Romanovny.\n\nV té době patnáctiletý Ivan zjevně doprovázel svého otce během masakru jeho odpůrců v Novgorodu. Údajně také jednou zachránil otce před atentátníkem, kterého ubodal. Je také známo, že sepsal biogafii sv. Antonína Sijského (1477—1556).\n\nV sedmnácti letech byl Ivan zasnoubený s Eudoxií Saburovou, se kterou se nakonec i oženil. Kvůli její neplodnosti car Eudoxii vykázal do kláštera. Později se carevič Ivan oženil Praskovjou Solovovou, kterou starší Ivan ze stejného důvodu rovněž poslal do kláštera. Jeho třetí manželkou se stala Jelena Šeremetěvová.\n\nV roce 1581 se stala nejtěžší rodinná tragédie v carské rodině, když car Ivan surově zbil svoji snachu Jelenu ve vysokém stupni těhotenství, která se prý pohybovala v carském paláci (ovšem ve vlastních komnatách) nedostatečně oděná; žena následně potratila. Svého syna Ivana, který se manželky zastal, car těžce zranil na hlavě železnou holí. Carevič zemřel o několik dní později a dědicem trůnu se tak stal jeho mladší bratr Fjodor I.\n"}
{"id": "936175", "url": "https://cs.wikipedia.org/wiki?curid=936175", "title": "Ferdinand Neunteufl", "text": "Ferdinand Neunteufl\n\nFerdinand Neunteufl (20. května 1854 Heinrichsreuth – 1939 Starý Petřín) byl rakouský politik, na přelomu 19. a 20. století poslanec Říšské rady a Moravského zemského sněmu.\n\nPocházel z rolnické rodiny. V roce 1878 se přiženil do Starého Petřína, kde se krátce na to stal členem obecního výboru. V roce 1889 spoluzakládal místní Rolnické kasino. Zpočátku se snažil prosazovat zájmy zemědělců přes Německou liberální stranu, pak se ale podílel na založení okresního hospodářského spolku na Vranovsku a v roce 1896 se již podílel na činnosti křesťanských sociálů. V roce 1897 stál u zrodu Křesťanské stranické rady pro německé Moravany, jejímž úkolem byla koordinace zakládání okresních katolických spolků.\n\nV moravských zemských volbách 1896 kandidoval za křesťanské sociály v obvodu venkovských obcí okresů Znojmo, Jaroslavice a Vranov nad Dyjí. Šlo o zlomové volby, neboť liberálové byli poprvé poraženi ve venkovské kurii a křesťanští sociálové získali díky Neunteuflovu vítězství ve druhém kole nad dosavadním poslancem Viktorem Hübnerem prvního a jediného poslance na Moravském zemském sněmu. Hned po vstupu na sněm neúspěšně navrhoval zavedení přímého a tajného volebního práva, pak se o to pokusil ještě jednou před koncem volebního období. Dále se věnoval rolnickým daním a pojištění.\n\nVe volbách do Říšské rady 1897 porazil v kurii venkovských obcí na jižní Moravě populárního německého lidoveckého poslance Josefa Luksche. Po badeniovské krizi jeho pozice oslabila, ale dokázal si vždy získat podporu někoho z vídeňského ústředí, často samotného Karla Luegera. Před volbami v roce 1901 se pokusil o kompromis s liberály, ale ti proti němu znovu postavili Luksche, který zvítězil již v prvním kole. Neunteuflovi nepomohl ani volební fond založený hrabětem Ferdinandem Augustem Spieglem. Před zemskými volbami 1902 založil Jihomoravský křesťanskosociální rolnický svaz, ale ani to mu nepomohlo ke zvolení a byl poražen dalším německým lidovcem Ferdinandem Pemselem.\n"}
{"id": "936176", "url": "https://cs.wikipedia.org/wiki?curid=936176", "title": "Marie Bujnosovová-Rostovská", "text": "Marie Bujnosovová-Rostovská\n\nMarie Bujnosová-Rostovská (rusky \"Буйносова-Ростовская, Мария Петровная\"), † 1626) byla jako manželka ruského cara Vasilije IV. ruská carevna v letech 1608–1610.\n\nMarie byla dcerou Petra Ivanoviče Bujnosova-Rostovského. Druhou manželkou Vasilije IV. se stala 17. ledna 1608 a porodila mu dvě dcery:\n\nV roce 1610 její manžel přišel o trůn a skončil jako zajatec v Polsku. Marie vstoupila do kláštera, kde přijala jméno Jelena.\n"}
{"id": "936178", "url": "https://cs.wikipedia.org/wiki?curid=936178", "title": "Marie Vladimirovna Dolgorukovová", "text": "Marie Vladimirovna Dolgorukovová\n\nMarie Vladimirovna Dolgorukovová (rusky \"Мария Владимировна Долгорукова\";(1608 – 17. ledna 1625) byla ruská carevna v letech 1624–1625 coby manželka ruského cara Michaila I. Fjodoroviče.\n\nMarie byla dcerou Vladimira Dolgorukova (1569–1633), jehož rod měl vazby na starou vládnoucí dynastii Rurikovců. Nevěstou cara Michaila Fjodoroviče byla prohlášena 12. července roku 1623, svatební obřad se uskutečnil 19. září roku 1624; ještě v průběhu svatebních oslav onemocněla a již se neuzdravila. Zemřela o několik měsíců později, 17. ledna následujícího roku. Jedna z teorií tvrdí, že byla otrávena, jiná, že carevna zemřela při porodu (což by mohlo znamenat, že si Michail vzal těhotnou ženu; spíše však mohlo jít o předčasný porod či potrat), v každém případě z jejího krátkého manželství s carem Michailem Fjodorovičem nevzešel žádný přeživší potomek.\n"}
{"id": "936179", "url": "https://cs.wikipedia.org/wiki?curid=936179", "title": "Eduard Oberwimmer", "text": "Eduard Oberwimmer\n\nEduard Oberwimmer (12. února 1845 Znojmo – 1923 Znojmo) byl rakouský hoteliér a politik, na začátku 20. století poslanec Moravského zemského sněmu.\n\nVe Znojmě se etabloval, když si v roce 1871 pronajal nejprestižnější hostinec U tří korun na Horním náměstí, kde přespali mj. císaři Karel VI. a František Josef I.. Hostinec v roce 1877 koupil a přeměnil jej na hotel. V roce 1906 ho prodal, protože se jeho syn přestěhoval pryč z města. Vlastnil též vyhlášený vinný sklep.\n\nPoliticky se angažoval u místních liberálů/pokrokářů, za které zasedl v letech 1897–1918 v obecním výboru. V roce 1912 byl náhradníkem do zemského vedení strany. Starosta Heinrich Homma jej do zemských voleb v roce 1906 navrhl místo sebe na místo poslance. Poprvé volby ve znojemském městském obvodu zcela neovládli liberálové a proti Oberwimmerovi se postavil ředitel měšťanky J. Huppert za německé radikály, ale Oberwimmer i tak zvítězil v poměru 792:280. Byl zastáncem moravského vyrovnání a kompromisů s Čechy, představu Předlitavska jako německého státu považoval za nereálnou. Ve sněmu prosazoval subvence do vinařství. Byl proti demokratizaci volebního práva do obcí a proti povinnosti volit. Podporoval vybudování vodní elektrárny na Dyje u Vranova. Před zemskými volbami 1913 kvůli rostoucí nacionalizaci ustoupil německému radikálovi Oskaru Teufelovi.\n\nOd roku 1885 byl členem Deutscher Bürgerverein (Německého měšťanského spolku) ve Znojmě.\n"}
{"id": "936180", "url": "https://cs.wikipedia.org/wiki?curid=936180", "title": "Adolf Skopec", "text": "Adolf Skopec\n\nAdolf Skopec (20. července 1829 Babákov – 8. listopadu 1896 Smíchov) ,byl rakouský a český politik, v 70. a 80. letech 19. století poslanec Českého zemského sněmu a Říšské rady.\n\nVystudoval práva na Karlo-Ferdinandově univerzitě v Praze, kde roku 1861 získal titul doktora práv. V letech 1871–1875 byl členem pražské obecní rady a v letech 1875–1890 zastával funkci ředitele pražské městské spořitelny. Patřil k staročeské straně (Národní strana).\n\nV 70. letech 19. století se zapojil do zemské i celostátní politiky. V doplňovacích volbách v říjnu 1873 byl zvolen na Český zemský sněm v městské kurii (obvod Praha-Hradčany). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1874, nyní ovšem za kurii venkovských obcí (obvod Rokycany – Blovice). Zde obhájil mandát i v doplňovacích volbách roku 1875 a doplňovacích volbách roku 1876. Uspěl i v řádných volbách roku 1878, tentokrát za kurii městskou (obvod Mělník – Brandýs n. L. – Roudnice – Mšeno).\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1873 za kurii venkovských obcí, obvod Příbram, Hořovice atd. Z politických důvodů (pasivní rezistence) se ovšem nedostavil do parlamentu, čímž byl jeho mandát i přes opakované zvolení prohlášen za zaniklý.\n\nZemřel v listopadu 1896 po delší nemoci.\n"}
{"id": "936187", "url": "https://cs.wikipedia.org/wiki?curid=936187", "title": "Michael Grübler", "text": "Michael Grübler\n\nMichael Grübler (1814 Znojmo – 29. dubna 1885 Znojmo) byl rakouský politik, ve 2. polovině 19. století poslanec Říšské rady a Moravského zemského sněmu.\n\nNarodil se v rodině pekařského mistra, který se do Znojma přistěhoval ze Seefeldu v Dolním Rakousku.\n\nPo obnově ústavnosti v roce 1861 vstoupil do místní politiky a za německé liberály zasedl ve znojemském obecním výboru, kde setrval do roku 1876. Po rezignaci starosty Josefa Glaßnera vedl jako jeho zástupce radnici do zvolení nového starosty Josefa Wandrasche. V roce 1868 inicioval vznik Politického spolku liberálů ve Znojmě a během krize spolku 1874 byl pár dní i jeho předsedou.\n\nV roce 1867 kandidoval do Moravského zemského sněmu za městskou kurii (obvod Znojmo) poté, co kandidaturu odmítl vůdce místních liberálů Fossek. Zvítězil v lednových i březnových volbách onoho roku. V mezidobí se ovšem stihl dostat do sporu s části místních liberálů v čele s rodinou Haaseových, kteří pro březnovou volbu navrhovali za kandidáta starostu Wandrasche, který to ale odmítl. Kvůli útokům ze strany voličů pak odmítl kandidovat ve volbách roku 1870. Během svého působení na sněmu navrhl podporu pro moravské studenty ve Vídni a zajímal se o otázku silnic. V roce 1869 podpořil snahu poslance Franze Esingera prosadit nový vinohradnický řád, který by nahradil zastaralý z doby Josefa II..\n\nVe volbách do Říšské rady 1873 znovu kandidoval za místní centralisty a porazil federalistického kandidáta Karla Witteka. V roce 1876 se ale znovu mandátu vzdal a nahradil jej Karl Panowsky. Ve stejném roce odešel i z obecního výboru. V roce 1881 založil Školský spolek ve Znojmě a stal se jeho prvním předsedou. Byl rovněž členem Deutscher Bürgerverein (Německého měšťanského spolku) a podporoval postavení Spolkového domu.\n\nOženil se s Theresií Kremser z významné znojemské měšťanské rodiny, s níž měl čtyři děti. Zemřel v dubnu 1885.\n"}
{"id": "936192", "url": "https://cs.wikipedia.org/wiki?curid=936192", "title": "Lubomír Vosátko", "text": "Lubomír Vosátko\n\nLubomír Vosátko (* 26. ledna 1977 v Praze) je český hokejový obránce.\n\nPrvní hokejové krůčky začínal v pražském klubu HC Kobra Praha, později přešel do sousedního klubu HC Sparta Praha. Za seniorský hokej začínal v moravském klubu HC Olomouc, který hrál druhou nejvyšší soutěž. Po dvou letech odešel do klubu HC Slezan Opava, ve kterém hrával pět let. V ročníku 2001/02 odehrál pět zápasů v nižší lize za klub HC Přerov. V průběhu sezóny 2003/04 dostával příležitost hrát za extraligový celek HC Hamé Zlín, v první sezóně v nejvyšší soutěže odehrál za klub sedmnáct zápasů v základní části, v playoff odehrál pět zápasů a přispěl k zisku titulu. Od sezóny 2004/05 se stal kmenovým hráčem zlínského klubu v obraných řadách. Před začátkem sezóny 2008/09 odehrál za zlínský tým jeden zápas, poté přestoupil do klubu HC Oceláři Třinec. Za ocelářský klub vynechal v prvním ročníku dvanáct zápasů, včetně playoff. V následujícím období hrával převážně v nižší lize za Šumperký klub Salith. První zahraniční angažmá vyzkoušel v roce 2010, ve slovenské nejvyšší soutěži hrával za HKm Zvolen. V klubu nedostával tolik prostoru a v závěru sezóny se dohodl na spolupráci do konce sezóny s klubem HC Vítkovice Steel, se kterým odehrál své třetí finále v playoff a podruhé získal stříbrnou medaili. Nové působiště pro nastávající ročník byl Orli Znojmo, dohodl se s klubem na hostování. Na závěr ročníku se vrátil zpět do Slovenska, vypomoct klubu HK Nitra od sestupu do nižší soutěže. Nitra se udržela v nejvyšší lize a rovněž v klubu zůstal pro celý ročník 2012/13, tým skončil celkově třetí. Poté se s klubem dohodl na rozvázání smlouvy a vrátil se zpět do Česka. Práva na hráče vlastní ocelářský klub Třinec, po uzavření dohody o vypomáhání mezi kluby HC Oceláři Třinec a HC AZ Havířov 2010 byl prvním hráčem, který byl poslán do záložního týmu.\n\nProsincové utkání v roce 2006 došlo ve zlínském klubu marodka obránců. Při zranění opor Martina Hamrlíka a Pavla Zubíčka, nastoupil do utkání i se zlomeným prstem na noze i na ruce. Při nerozhodném stavu utkání a prodloužení byl jediný, který proměnil samostatný nájezd a zajistil Zlínu dva cenné body.\n\n"}
{"id": "936199", "url": "https://cs.wikipedia.org/wiki?curid=936199", "title": "Mokoš (příjmení)", "text": "Mokoš (příjmení)\n\nPříjmení Mokoš pochází ze jména jedné slovanské bohyně. Vykládá se jako \"vlhkost\" – to souvisí i s plodností a mateřstvím. Mokoš je chápána jako forma matky země. Ze dnů jí je zasvěcen pátek (stejně jako Freya. Další podoba může být Mokos i Mokošъ.\nMokoš je slovanská bohyně země, plodnosti, luny a osudu. Dárkyně vlhké úrodné země, strážkyně porodu, ochránkyně ovcí. Mokošin svátek se zahrnuje mezi 25. říjnem a 1. listopadem, neboť to byl počátek ženských zimních prací.\n\n\n"}
{"id": "936200", "url": "https://cs.wikipedia.org/wiki?curid=936200", "title": "Kilkenny", "text": "Kilkenny\n\nKilkenny ( ) je irské město ležící v provincii Leinster 117 km jihozápadně od Dublinu. Podle sčítání v roce 2011 mělo 24 423 obyvatel a je tak nejmenším městem v Irsku, které má statut \"city\" (obdrželo ho roku 1609). Rozkládá se na obou březích řeky Nore v nadmořské výšce 60 metrů a je sídelním městem hrabství Kilkenny.\n\nNázev města znamená irsky \"kostel svatého Kennetha\". První písemná zmínka o Kilkenny pochází z roku 1085. Ve středověku bylo město sídlem království Ossory. V roce 1367 zde Lionel z Antverp vyhlásil takzvaný Kilkennský statut, který rozdělil město na anglickou a irskou část a zakázal sňatky mezi oběma etniky. V letech 1642 až 1649 sídlil v Kilkenny parlament nezávislého Irska.\n\nKilkenny je oblíbeným turistickým cílem pro množství památek středověké architektury, kvůli nimž se mu přezdívá „Mramorové město“ ( ) . Hlavními atrakcemi jsou mohutný hrad ze 12. století, městské hradby, radnice ( ), dva kamenné mosty a dva kostely: římskokatolickou katedrálu Panny Marie ( ) a anglikánskou katedrálu svatého Kanika ( . Z místního průmyslu vyniká pivovar založený roku 1710, kde se vaří pivo značek Kilkenny Beer a Smithwick's.\n\nVe městě sídlí střední škola Kilkenny College založená roku 1538, na které studovali Jonathan Swift a George Berkeley.\n\nV Kilkenny se narodil spisovatel John Banim (1798—1842), zvaný \"irský Walter Scott\".\n\nBojovnost zdejších obyvatel zrodila populární anglické rčení \"Kilkenny Cat\" (\"Kilkennská kočka\"), označující nesmiřitelného rváče. Od roku 1994 se ve městě koná festival divadelních veseloher \"Cat Laughs\".\n\n26. června 1887 byl v Kilkenny naměřen dosud platný irský teplotní rekord 33,3 °C.\n\n"}
{"id": "936201", "url": "https://cs.wikipedia.org/wiki?curid=936201", "title": "SWF", "text": "SWF\n\nSWF je formát souboru pro Adobe Flash, který se využívá v multimédiích, vektorové grafice a pro ActionScript. Formát vznikl ve společnosti FutureWave Software, kterou koupila společnost Macromedia v prosinci 1996. Od konce roku 2005 je formát pod kontrolou společnosti Adobe Systems díky akvizici Macromedia. SWF soubory mohou obsahovat animace nebo applety s různou úrovní interaktivity a funkce.\n\nSWF byl dominantní formát pro zobrazení animované vektorové grafiky na webu. Může být také uplatněn v různých aplikacích. Obvykle jej využívají hry běžící v prohlížeči, které používají ActionScript.\n\nSWF soubory mohou být generovány různými produkty Adobe: Flash, Flash Builder a After Effects. Zároveň je možné je generovat pomocí MXMLC, překladače, který je součástí volně dostupného Flex SDK. Kromě produktů Adobe je možné vytvářet soubory SWF open source nástroji – překladačem MTASC (Motion-Twin ActionScript 2 Compiler) a knihovnou Ming, a softwarovými nástroji SWFTools. Existují také různé programy třetích stran, které mohou produkovat soubory v tomto formátu například Multimedia Fusion 2, Captivate a SWiSH Max.\n\nPůvodně se termín SWF používal jako zkratka názvu ShockWave Flash. Aby nedošlo k záměně s technologií Shockwave, ze které bylo SWF odvozeno, změnil se název na Small Web Format.\n\nMalá firma FutureWave Software původně definovala formát souboru s jedním hlavním cílem: vytvořit malé soubory pro zobrazení zábavných animací. Hlavní myšlenkou bylo vytvořit formát, který je možné pustit v přehrávači na kterémkoli systému a který by bez problémů pracoval i s pomalejším připojením k síti. FutureWave vydala v květnu 1996 FutureSplash Animator (v r. 2016 jako Adobe Animate). V prosinci 1996 společnost Macromedia koupila FutureWave a z FutureSplash Animator se stal Macromedia Flash 1.0.\n\nV roce 2005 proběhla akvizice Macromedia firmou Adobe.\n\nDne 1. května 2008 Adobe opustilo licenční omezení specifikace formátu SWF jako součást projektu Open Screen Project. Rob Savoye, člen vývojového týmu Gnash, však některé části formátu Flash ponechal uzavřené. 1. července 2008 Adobe vydala kód umožňující vyhledávačům Google a Yahoo indexovat soubory SWF.\n\nFormát původně limitovaný pouze na prezentaci vektorově založených objektů a obrázků v jednoduchých sekvencích umožňuje v pozdějších verzích přehrát audio (od verze Flash 3), video (od verze Flash 6) a poskytuje mnoho různých forem interakce s uživatelem. SWF soubor může být po jeho vytvoření přehrán v přehrávači Adobe Flash Player, který funguje jako samostatná aplikace nebo jako modul v prohlížeči. SWF soubor je také možné zabalit s přehrávačem a vytvořit tak samospustitelný film zvaný \"projektor\". Adobe poskytuje moduly Adobe Flash Player a Adobe Integrated Runtime k přehrávání souborů SWF v prohlížečích na mnoha operačních systémech včetně Microsoft Windows, Mac OS X a Linux pro architekturu x86. Od roku 2007 je v intenzivním vývoji Gnash, bezplatná implementace SWF přehrávače. Další variantou je open source projekt Swfdec.\n\nZ nezávislé studie provedené Milwardem Brownem vyplývá, že přes 99% uživatelů internetu má nainstalovaný modul SWF a cca 90% uživatelů používá nejnovější verzi Flash Player.\n\nKonzole PlayStation Portable může omezeně přehrávat soubory SWF v prohlížeči (od verze firmwaru 2.71). Konzole Nintento Wii a Sony PS3 také přehrají soubory SWF ve svém prohlížeči.\n\nAdobe uvolnila částečnou specifikaci formátu SWF. V dokumentu údajně chybí „velké množství“ informací potřebných ke kompletní implementaci SWF. Opomíná specifikace pro RTMP a Sorenson Spark. Specifikace RTMP byla však uveřejněna v červnu 2009 a kodek Sorenson Spark není majetkem společnosti Adobe. Až do května 2008 nebylo možné kvůli licenci implementovat software, který přehraje SWF. Od 1. května 2008 však Adobe upustila od těchto omezení na formátech SWF a FLV. Specifikace SWF je však stále vydána za velice omezujících licenčních podmínek.\n\nImplementace software, který generuje soubory SWF bylo vždy povoleno za podmínky, že výsledné soubory se bezchybně vykreslí v poslední dostupné verzi přehrávače Adobe Flash Player.\n\nGNU začala vyvíjet bezplatný přehrávač SWF zvaný Gnash pod licencí GPL (GNU General Public License). Další variantou je přehrávač Swfdec. GNU však neposkytuje finanční podporu ani jednomu projektu.\n\nScaleform GFx je komerční alternativa přehrávače SWF, která poskytuje plnou hardwarovou akceleraci využívající GPU. Scaleform GFx je licencován jako herní middleware a je využíván v mnoha hrách pro PC a konzole pro tvorbu uživatelských rozhraní, miniher a přehrávání videa.\n"}
{"id": "936203", "url": "https://cs.wikipedia.org/wiki?curid=936203", "title": "Modrý leopard", "text": "Modrý leopard\n\nModrý leopard (1961) je dobrodružný román pro mládež s detektivní zápletkou českého spisovatele Mirko Paška popisující podvody západoněmeckého týmu na mezinárodním šestidenní motocyklové soutěži v Krkonoších, které pomůže odhalit dětský pionýrský kolektiv. Z autorových knih se sociálními motivy se toto dílo jeví jako největší úlitba tehdejšímu komunistickému režimu.\n\nDětský pionýrský kolektiv, dva chlapci a děvče, prožívají přípravy na mezinárodním šestidenní motocyklový závod, který se koná Krkonoších. Když závod začne, stanou se na trati svědky podivné příhody, které chtějí přijít na kloub, a pomohou tak odhalit podvodné jednání západoněmeckého týmu. Jde o to, že vedoucí tohoto týmu, fabrikant Leo Pardus, jehož továrna vyrábí modré motocykly značky Leopard, donutí svého zaměstnance, chudého poctivého jezdce Wolfganga Schulzeho, aby bez ohledu na své vlastní umístění ve Stříbrné váze podporoval na trati svého kolegu Rennera z Trophy Teamu a v případě potřeby mu předal dokonce i svůj stroj. Pardusovi jde totiž o to, aby západoněmecký Trophy team zvítězil, což by pomohlo propagaci jeho výrobků.\n\nSchulze, který byl před tím, než získal místo v Pardusově továrně, po dlouho dobu nezaměstnaný, se bojí vzepřít, protože mu hrozí propuštění. Namítá pouze, že stroje jsou zaplombované, ale na to mu Pardus oznámí, že plomb bude tolik, kolik bude potřeba. Je zřejmé, že podplatil někoho z československých pořadatelů.\n\nNakonec ve Schulzovi zvítězí sportovní čest, obrátí se na pořadatele a přizná se. Poté emigruje do Německé demokratické republiky, kde snadno najde zaměstnání.\n"}
{"id": "936206", "url": "https://cs.wikipedia.org/wiki?curid=936206", "title": "Mário Coluna", "text": "Mário Coluna\n\nMário Esteves Coluna (6. srpen 1935, Inhaca – 25. února 2014) byl portugalský fotbalista. Hrával na pozici záložníka.\nS portugalskou reprezentací získal bronzovou medaili na mistrovství světa roku 1966. Na tomto turnaji byl zvolen i do all-stars týmu. Celkem za národní tým odehrál 57 utkání a vstřelil 8 branek.\n\nS Benficou Lisabon dvakrát vyhrál Pohár mistrů evropských zemí (1961, 1962), desetkrát se stal mistrem Portugalska (1954/55, 1956/57, 1959/60, 1960/61, 1962/63, 1963/64, 1964/65, 1966/67, 1967/68, 1968/69), šestkrát vyhrál portugalský pohár (1955, 1957, 1959, 1962, 1964, 1969).\n\nČasopis Placar ho vyhlásil 67. nejlepším fotbalistou 20. století.\n\n"}
{"id": "936220", "url": "https://cs.wikipedia.org/wiki?curid=936220", "title": "Jean-Marie Dorsenne", "text": "Jean-Marie Dorsenne\n\nJean Marie Pierre François Lepaige Dorsenne (30. dubna 1773 Ardres, Francie - 24. července 1812, Paříž, Francie) byl francouzský generál období revoluce a Francouzského císařství.\n\nNarodil 30. dubna 1773 v městečku Ardres do rodiny středně bohatého měšťana. Jeho otec si přál, aby šel studovat, avšak mladý Dorsenne si zvolil armádu. Roku 1792, tři roky po pádu Bastily, vstoupil jako dobrovolník do batalionu svého kraje. Krátce na to byl jmenován kapitánem. Sloužil v Severní armádě generála Custina, byl několikrát raněn, nakonec byl převelen ke 24. pěší půlbrigádě, kde dostal hodnost \"Chef de bataillon\". Se svou jednotkou se účastnil tažení v armádě Sambry a Meusy, s generálem Bernadottem šel jako posila do Itálie k armádě generála Bonaparta, a se stejným velitelem se nakonec plavil do Egypta. Vyznamenal se v bitvě u pyramid, kde sloužil v divizi generála Desaixe, byl raněn v boji u Kéné, a znovu potom v bitvě u Alexandrie. Za odvahu, kterou v boji prokázal jej generál Kléber, který po Napoleonově odjezdu z Egypta převzal velení, povýšil do hodnosti \"chef de brigade\" (ekvivalent plukovníka).\n\nDo Francie se vrátil až mezi posledními, a pro svou známost s Napoleonem, který mezitím zosnoval státní převrat a stal se prvním konzulem, dostal post majora konzulární gardy (která byla základem pozdější slavně Napoleonovy císařské gardy). Sloužil v jednotce granátníků, nejprestižnějším pluku celé armády, a mezi vojáky velmi záhy proslul tím, jak vyžadoval naprostou disciplínu, a dbal na jakékoli detaily. Zároveň jej ale znali jako důstojníka, který prokázal mnohokrát odvahu, takže jim jeho tvrdost nevadila.\n\nÚčastnil se tažení ke Slavkovu, kde se sice bojů nezúčastnil, přesto byl povýšen na brigádního generála, a získal prestižní post plukovníka gardových granátníků. Prodělal také tažení do Pruska a do Polska, bojoval u Jeny, vyznamenal se u Jílového, kde s pěší gardou doslova odvracel katastrofu, která Napoleonovi hrozila, a za to všechno získal velení v armádě, která se chystala na invazi do Španělska. V této válce na sebe ale příliš neupozornil, a tak mu roku 1809 císař vrátil jeho původní zařazení, avšak s jedním rozdílem. Tentokrát nevelel pouze gardovým granátníkům, ale celé staré císařské gardě (1. a 2. pluk pěších granátníků a 1. a 2. pluk pěších myslivců). V čele této jednotky se účastnil tažení do Rakouska (toto tažení se také nazývá Dunajské), a mimořádnou statečnost prokázal u Wagramu. Jean Roch Coignet, který v gardě sloužil, ve svých pamětech vzpomíná, že gardoví granátníci tehdy stáli čelem přímo k nepřátelským dělům. Palba rakouské artilerie je kosila, a rychle jim upadala morálka. Tehdy vystoupil Dorsenne, v dokonalé uniformě, upravený jako na přehlídku (odtud jeho přezdívka \"\"Fešák Dorsenne\"\") před ně, i s koněm se otočil zády k nepříteli, a s naprostým klidem rozmlouval se svými muži čekal až palba přejde. Jak Coignet píše, neznal v celé gardě, která byla výběrem těch nejstatečnějších a nejtvrdších vojáků z celé francouzské armády, nikoho, kdo by byl schopen otočit se k dělům zády, ani jednou se neohlédnout, a takto okázale palbu ignorovat. Dorsenne na to ovšem doplatil, protože tvořil dokonalý cíl. Nedaleko od něj vybuchl dělostřelecký granát, a střepina jej zasáhla do hlavy. Zranění nijak nekrvácelo, ale střepina zůstala v lebce. Generál se zvedl, a ještě téhož dne vedl gardu do útoku, avšak od té doby trpěl nesnesitelnými bolestmi hlavy. O tři roky později se rozhodl přes všechna rizika, která operace hlavy nesla, k trepanaci lebky. V Paříži ho operovali nejlepší francouzští chirurgové, avšak statečný generál chirurgický zákrok nepřežil.\n\nDorsenne byl jedním z nejstatečnějších velitelů, kteří ve francouzské armádě sloužili. Za svou kariéru utrpěl patnáct zranění, začínal jako obyčejný voják, a ke generálské hodnosti se vypracoval teprve po třinácti letech oddané služby. Byl vyznamenán Čestnou legií, a jeho jméno je také v upomínku vyryto na Vítězném oblouku v Paříži na náměstí Étoile, mezi největšími hrdiny císařství.\n\n\n\n"}
{"id": "936222", "url": "https://cs.wikipedia.org/wiki?curid=936222", "title": "František Tonner", "text": "František Tonner\n\nFrantišek Tonner (20. září 1837 Zdíkov – 22. února 1934 Písek) byl rakouský a český pedagog a politik, v 70. letech 19. století krátce poslanec Českého zemského sněmu.\n\nStudoval na gymnáziu v Praze a Písku, kde maturoval roku 1855. Pak vystudoval přírodní vědy na Karlo-Ferdinandově univerzitě v Praze. V roce 1860 získal ve Vídni kvalifikaci pro výuku chemie a přírodopisu na reálných školách. Téhož roku vznikla v Písku česká reálka a Tonner sem nastoupil jako učitel chemie. V roce 1870 se stal ředitelem písecké reálky a školu vedl po dobu 25 let. Ve funkci ředitele se mu podařilo převzetí chodu školy státem roku 1886 a prosazení výstavby nové školské budovy. Získal titul školního rady. Do penze odešel na vlastní žádost roku 1895. Přednášel chemii ve večerních kurzech. Napsal \"Učebnici lučby organické pro vyšší reálky\" a \"Chemickou technologii pro vyšší dívčí školy\". Kromě toho byl veřejně aktivní. V březnu roku 1872 zasedl do výboru Občanské záložny v Písku a v srpnu 1872 povýšil na ředitele kanceláře této záložny. Dosáhl finanční stabilizace záložny a od roku 1874 byl jejím ředitelem, přičemž jím zůstal až roku 1920. Roku 1890 si záložna postavila nové sídlo. Přispíval do regionálního tisku, popularizoval meteorologii (v Písku zřídil meteorologickou stanici).\n\nV 70. letech 19. století se krátce zapojil do zemské politiky. V doplňovacích volbách v říjnu 1873 byl zvolen za Národní stranu (staročeskou) na Český zemský sněm v městské kurii (obvod Písek). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu. V doplňovacích volbách roku 1874 nekandidoval a místo něj byl do sněmu zvolen Lambert Hessler.\n\nZemřel ve vysokém věku roku 1934. Byl pohřben na hřbitově u Nejsvětější Trojice v Písku.\n\n"}
{"id": "936223", "url": "https://cs.wikipedia.org/wiki?curid=936223", "title": "Kazimierz Sosnowski", "text": "Kazimierz Sosnowski\n\nIgnacy Kazimierz Sosnowski (15. září 1875 Niepołomice – 15. prosince 1954 Krakov) byl profesorem na Ekonomické akademii v Krakově. Byl zakladatelem polské organizované turistiky, etnograf a autor četných turistických průvodců\n\nMaturoval na gymnáziu v Krakově. Vystudoval filologii na Jagellonské univerzitě. Během studií pracoval jako pomocný knihovník na Akademii výtvarných umění. Po absolvování školy se stal učitelem na gymnáziu v Nowym Saczu. V roce 1906 se stal spoluzakladatelem Nowosadeckiego Oddziału Towarzystwa Tatrzańskiego \"Beskid\" a stal se jeho tajemníkem. V roce 1910 se přestěhoval do Krakova a po vypuknutí první světové války byl v září 1914 evakuován do Salcburku, kde vyučoval v kurzech polštiny a latiny. Po válce pracoval ve vedení Polské tatranské společnosti. Stal se zakladatelem mnoha bezkydských a tatranských turistických středisek, tvůrcem turistických tras a autorem řady turistických průvodců. Publikoval články o turistických pozoruhodnostech a historických památkách.\n\nV letech 1920-1921 se podílel na pracích souvisících s referendem o budoucnosti Spiše a Oravy. V roce 1925 ho potkala rodinná tragédie, když při autonehodě zabil svou ženu, syna Jana a dceru Lydii. V roce 1927 se znovu oženil . V roce 1938 odešel do důchodu. Během druhé světové války byl zapojen do odboje. Po válce ještě pracoval jako učitel na obchodního akademii. Zemřel v roce 1954 a je pohřben v Krakově.\n\n\n"}
{"id": "936225", "url": "https://cs.wikipedia.org/wiki?curid=936225", "title": "Seznam kulturních památek ve Vidnavě", "text": "Seznam kulturních památek ve Vidnavě\n\n"}
{"id": "936226", "url": "https://cs.wikipedia.org/wiki?curid=936226", "title": "Seznam kulturních památek ve Zlatých Horách", "text": "Seznam kulturních památek ve Zlatých Horách\n\n"}
{"id": "936227", "url": "https://cs.wikipedia.org/wiki?curid=936227", "title": "Jurij Michajlov", "text": "Jurij Michajlov\n\nJurij Matvejevič Michajlov ( ; 25. července 1930 Ulitino, Ruská SFSR – 15. července 2008 Tver) byl sovětský rychlobruslař.\n\nNa mezinárodních závodech se poprvé objevil v roce 1956. Tehdy získal zlatou medaili v závodě na 1500 m na Zimních olympijských hrách, sprint na 500 m nedokončil. Zúčastnil se také Mistrovství Evropy, na kterém se umístil na 10. místě, a Mistrovství světa, kde skončil osmý. O rok později byl na evropském šampionátu třináctý. V dalších letech již startoval pouze na domácích závodech a sovětských šampionátech, poslední závod absolvoval v roce 1963.\n"}
{"id": "936228", "url": "https://cs.wikipedia.org/wiki?curid=936228", "title": "Aladin (film, 1992)", "text": "Aladin (film, 1992)\n\nAladin (v anglickém originále Aladdin) je americká animovaná filmová pohádka z roku 1992. Jedná se v pořadí o 31. animovaný film z takzvané animované klasiky Walta Disneye. Režii snímku provedli John Musker a Ron Clements. Hudbu složil Alan Menken, který za ni získal celkem dva Zlaté glóby i dva Oscary v kategoriích nejlepší hudba a nejlepší píseň.\n\nDěj vychází z klasické pohádkové předlohy stejnojmenné pohádky \"Tisíc a jedna noc\", nicméně je disneyovsky upraven.\n"}
{"id": "936233", "url": "https://cs.wikipedia.org/wiki?curid=936233", "title": "Antonín Zvěřina", "text": "Antonín Zvěřina\n\nAntonín Zvěřina (8. října 1811 Měšice – 25. dubna 1885 Jičín) byl rakouský a český lékárník a politik, v 70. letech 19. století poslanec Českého zemského sněmu, starosta Jičína.\n\nJeho otec byl hostinským. Antonín Zvěřina vychodil obecnou školu v Líbeznicích. Vystudoval piaristické gymnáziumv Praze a pak medicínu na Vídeňské univerzitě, kde byl promován 31. ledna 1843. Pak působil jako praktický lékař v Sadské. V roce 1844 zanechal lékařské praxe a koupil lékárnu v Jičíně, kam se přestěhoval a kde následně působil jako lékárník. Veřejně se angažoval. Od září roku 1869 byl starostou Jičína a zůstal jím do roku 1878. Zároveň řídil městskou spořitelnu. Po několik let rovněž působil na postu ředitele akciového cukrovaru v Jičíně.]] Dobovým tiskem byl Zveřina popisován jako charakterní ale příliš mírný a měkký člověk. Nechal prý okolo sebe rozhodovat jiné politiky. Během 70. let vedení radnice postupně čelilo kritice kvůli údajným finančním nesrovnalostem v obecním hospodaření. V březnu 1877 se zjistilo, že městský úředník Karel Weinfurter zpronevěřil velkou sumu peněz (2620 zlatých) a byl následně odsouzen na dva roky. Finanční skandály ovšem brzy zasáhly i další funkcionáře jičínské radnice. Starosta Zvěřina byl po dobu vyšetřování suspendován a výkon jeho pravomocí převzal první radní František Lohař. Radniční opozice mezitím kladla starostovi za vinu chybějící kontrolu hospodaření. Vyšetřování Antonína Zvěřiny skončilo v únoru 1878, aniž by mu bylo cokoliv prokázáno. Do úřadu se ale již po skandálu nevrátil. V březnu 1878 byl jeho nástupcem zvolen dosavadní kritik Václav Fejfar.\n\nV 70. letech 19. století se Zvěřina krátce zapojil do zemské politiky. V doplňovacích volbách v říjnu 1873 byl zvolen za Národní stranu (staročeskou) na Český zemský sněm v městské kurii (obvod Jičín – Nový Bydžov). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu. Znovu byl zvolen v doplňovacích volbách roku 1874 a doplňovacích volbách roku 1875. V doplňovacích volbách roku 1876 nekandidoval a místo něj byl na sněm zvolen Hynek Kudrnáč.\n\nZemřel po krátké nemoci v dubnu 1885.\n"}
{"id": "936234", "url": "https://cs.wikipedia.org/wiki?curid=936234", "title": "Boris Stenin", "text": "Boris Stenin\n\nBoris Andrianovič Stenin ( ; 17. ledna 1935 Sverdlovsk, Ruská SFSR – 18. ledna 2001 Moskva) byl sovětský rychlobruslař.\n\nMezinárodní debut absolvoval v roce 1959 na Mistrovství Evropy, kde se umístil na osmé příčce. O rok později již na evropském šampionátu vybojoval stříbrnou medaili, o několik týdnů později zvítězil na Mistrovství světa a následně získal bronz v závodě na 1500 m na Zimních olympijských hrách 1960. V následujících sezónách se na šampionátech většinou výsledkově pohyboval v první desítce, přičemž z Mistrovství Evropy 1962 si přivezl bronzovou medaili. Na posledních závodech startoval v roce 1964.\n\nJeho manželka Valentina byla rovněž rychlobruslařka.\n\nV roce 1960 získal cenu Oscara Mathisena.\n\n"}
{"id": "936238", "url": "https://cs.wikipedia.org/wiki?curid=936238", "title": "Ostrov tisíce drahokamů", "text": "Ostrov tisíce drahokamů\n\nOstrov tisíce drahokamů (1964) je dobrodružný román pro mládež českého spisovatele Mirko Paška odehrávající se na Cejlonu.\n\nRomán vypráví příběh dvou chlapců z rybářské vesnice na Cejlonu: Jmenují se Bandala a Tikiri a jsou stejně jako tisíce ostatních odkázáni na milost a nemilost plantážníka, pro kterého musí pracovat vlastně jako otroci. Nechtějí se s tímto osudem smířit, proto uprchnou a hledají si nový domov, kde by nebyl oběťmi plantážníkovy zvůle.\n\nPutování obou chlapců po ostrově je plné dobrodružných i veselých příhod, při kterých se potkávají s mnoha různými lidmi, přičemž pomoc nacházejí pouze u těch, kteří trpí podobně jako trpěli oni ve své vesnici. Do té se nakonec vrátí. Z cesty si ale přinesli velké poučení, že proti bezpráví je třeba bojovat, že je jen na nich vybojovat si svobodný život. \n"}
{"id": "936239", "url": "https://cs.wikipedia.org/wiki?curid=936239", "title": "Ikaria", "text": "Ikaria\n\nIkaria (druhý pád \"Lemnu\", řecky: Ικαρία) je ostrov na východě Egejského moře patřící Řecku, který zároveň tvoří stejnojmennou obec. Spolu se souostrovím Fournoi Korseon ležícím na východě je součástí stejnojmenné regionální jednotky. Největší a hlavní město Agios Kirykos leží na jihovýchodě ostrova.\n\nV obci žilo v roce 2011 8423 obyvatel. Obec Ikaria se člení na tři obecní jednotky, které se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\nOstrov byl do Balkánských válek turecký. V červenci 1912 obyvatelé ostrova vyhnali tureckou vojenskou posádku, a 17. července prohlásili Svobodný stát Ikaria. Tato nezávislá republika měla vlastního prezidenta, ozbrojené síly, vlajku, hymnu a vydávala vlastní poštovní známky. Koncem roku 1912 ho obsadila řecká vojska, a od roku 1913 patři Řecku.\n\nNázev ostrova je odvozen od řecké mytologické postavy Íkarose, syna Daidalose. Ten podle pověsti spadl do moře nedaleko ostrova.\n"}
{"id": "936243", "url": "https://cs.wikipedia.org/wiki?curid=936243", "title": "Jiří Sosna", "text": "Jiří Sosna\n\nJiří Sosna (* 19. ledna 1960 Vimperk, Československo) je bývalý československý a český zápasník–judista, mistr Evropy z roku 1988 a dvojnásobný účastník letních olympijských her.\n\nJe odchovancem prachatického juda. V československé reprezentaci se poprvé objevil po olympijských hrách v Moskvě od roku 1981 jako člen bánskobystrické Dukly. Po ukončení povinné vojenské služby se připravoval v Praze v klubu Sparta a později jako člen Vysokých škol Praha (dnešní USK) pod vedením Petra Jákla staršího. Od roku 1984 startoval v polotěžké váze do 95 kg, ale o účast na olympijských hrách v Los Angeles ho připravil bojkot zemí východního bloku. Mezi přední evropské judisty se prosazoval od roku 1986. V roce 1988 vybojoval pro Československo první titul mistra Evropy v éře vrcholového sportovního juda. Na olympijských hrách v Soulu ve čtvrtfinále ubránil a na praporky (hantei) zvítězil nad mladým Stéphanem Traineau z Francie. V semifinále však nestačil v boji o úchop na Brazilce Aurélio Miguela a v boji o třetí místo prohrál na body s Britem Dennisem Stewartem a obsadil páté místo. V roce 1991 vybojoval na bronzovou medaili z mistrovství světa, na kterou navázal až po dvaceti letech Lukáš Krpálek. V roce 1992 startoval na olympijských hrách v Barceloně, ale nevyladil optimálně formu a skončil ve druhém kole na Brazilci Aurélio Miguelovi. Vzápětí se rozloučil s reprezentací, do které se krátce vrátil před olympijským rokem 1996. Po skončení sportovní kariéry působil jako instruktor a vedoucí Sportovního klubu policie Praha.\n\n\n"}
{"id": "936245", "url": "https://cs.wikipedia.org/wiki?curid=936245", "title": "Izet Hajrović", "text": "Izet Hajrović\n\nIzet Hajrović (* 4. srpna 1991, Brugg, Švýcarsko) je bosenský fotbalový záložník a reprezentant, který hraje v chorvatském klubu Dinamo Záhřeb. Má bosenské i švýcarské občanství. Účastník Mistrovství světa 2014 v Brazílii za Bosnu a Hercegovinu.\n\nJeho mladším bratrem je Sead Hajrović.\n\nHajrović strávil 9 sezón v letech 2000–2009 v mládežnické akademii Grasshopperu. Hrál zde i se svým bratrem Seadem, který potom odešel do anglického Arsenalu. V sezóně 2009/10 Izet pronikl do A-týmu Grasshopperu, kde se opět sešel s bratrem po jeho návratu z Anglie. V lednu 2014 přestoupil do tureckého Galatasaray SK.\n\nV červenci 2014 přestoupil do německého klubu SV Werder Bremen. V roce 2018 se upsal chorvatskému Dinamu Záhřeb.\n\nIzet Hajrović byl členem švýcarských mládežnických výběrů. Za A-mužstvo Švýcarska odehrál jediný zápas, 14. listopadu 2012 nastoupil v 83. minutě na hřiště v přátelském utkání proti domácímu Tunisku, Švýcaři zvítězili na půdě soupeře 2:1.\n\n13. srpna 2013 FIFA potvrdila, že může nastupovat za národní tým Bosny a Hercegoviny (neboť za Švýcarsko nenastoupil v soutěžním zápase, ale pouze v přátelském, což neodporuje pravidlům).\n26. srpna 2013 jej reprezentační trenér Safet Sušić zařadil do kádru pro kvalifikační dvojutkání se Slovenskem. V bosenském reprezentačním A-mužstvu debutoval Izet 6. září 2013 na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1 (nastoupil v závěru druhého poločasu za Harise Medunjanina). Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Šel na hřiště v 76. minutě za Zvjezdana Misimoviće a o dvě minuty později vstřelil vítězný gól, krásná střela z cca 25 metrů zaplula za záda slovenského brankáře Jána Muchy. Měl tedy podíl na historicky prvním postupu Bosny a Hercegoviny na mundial (definitivní jistota byla po posledním kvalifikačním utkání s Litvou).\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F.\n\n"}
{"id": "936246", "url": "https://cs.wikipedia.org/wiki?curid=936246", "title": "Secondhand Rapture", "text": "Secondhand Rapture\n\nSecondhand Rapture je debutové album amerického indie popového dua MS MR, které vydalo Columbia Records 14. května 2013. Skladby na albu byly napsány a produkovány skupinou MS MR, dodatečnou produkci a mixing obsataral Tom Elmhirst. Toto studiové album obsahuje singly \"Hurricane\", \"Fantasy\" a \"Think of You\".\n\n\n\n\nV roce 2013 zazněly 4 skladby (\"Salty Sweet\", \"Hurricane\", \"This Isn't Control\" and \"Bones\") z debutového alba skupiny MS MR v televizním seriálu \"Pretty Little Liars\".\n\n\"Písně Salty Sweet\" a \"Bones\" byly použity v epizodách 9. řady populárního amerického seriálu \"Chirurgové\".\n\nSong \"Bones\" zazněl v upoutávce na 3. řadu seriálu \"Game of Thrones\", zároveň byl použit v upoutávce na nový seriál stanice TNT s názvem \"Cold Justice\".\n\n"}
{"id": "936249", "url": "https://cs.wikipedia.org/wiki?curid=936249", "title": "Eduard Strelcov", "text": "Eduard Strelcov\n\nEduard Anatoljevič Strelcov (rusky Эдуард Анатольевич Стрельцов; 21. července 1937, Perovo u Moskvy — 22. července 1990, Moskva) byl ruský fotbalový útočník, známý jako \"sovětský Pelé\".\n\nZačínal v týmu továrny Frezer, v roce 1954 talentovaného mladíka získalo Torpedo Moskva. V reprezentaci debutoval jako sedmnáctiletý a hned vstřelil Švédům hattrick. V roce 1955 se s patnácti góly stal nejlepším střelcem sovětské ligy. Byl členem vítězného týmu olympiády v Melbourne, kde vstřelil dvě branky. V roce 1957 skončil na sedmém místě celoevropské ankety Zlatý míč. Proslavil se přihrávkami patičkou, kterým se říkalo „strelcovovský pas“. Byl mu udělen řád Odznak cti a titul Zasloužilý mistr sportu.\n\nV květnu 1958, když se Strelcov připravoval na světový šampionát, byl zatčen a obviněn, že na chatě svého kamaráda u Tiškovské přehrady s dalšími spoluhráči znásilnil dvacetiletou Marinu Lebeděvovou. Ačkoli důkazy byly nejasné (údajní spoluviníci Boris Tatušin a Michail Ogoňkov byli propuštěni) a sama postižená obvinění stáhla, byl Eduard Strelcov odsouzen ke dvanácti letům odnětí svobody a doživotnímu zákazu startu.\n\nDůvody Strelcovova uvěznění zůstávají nejasné. Podle některých se mu KGB pomstila za to, že nechtěl přestoupit do policejního týmu FK Dynamo Moskva. Podle jiných stála za procesem ministryně kultury Jekatěrina Furcevová, protože Strelcov odmítl její dceru Světlanu, která se do něj zamilovala. Každopádně, neposlušný mladík, který díky fotbalovému umění mohl vést nákladný život a byl dokonce populárnější než straničtí funkcionáři, musel být exemplárně potrestán.\n\nStrelcov byl propuštěn v únoru 1963 a nastoupil jako dělník do závodu ZIL. V roce 1965 mu bylo dovoleno vrátit se k fotbalu. Pomohl Torpedu získat mistrovský titul 1965 a vítězství v poháru 1968, dostal se také do reprezentace a byl dvakrát vyhlášen sovětským fotbalistou roku (1967, 1968). Sportovní kariéru, během níž vstřelil 99 gólů v 222 klubových zápasech a 25 gólů v 38 mezistátních zápasech, ukončil v roce 1970.\n\nZemřel na rakovinu plic, zřejmě způsobenou nucenými pracemi v uranových dolech. Na jeho počest byl stadion Torpeda v roce 1996 pojmenován \"Спортивный комплекс имени Эдуарда Анатольевича Стрельцова\", stojí před ním Strelcovova socha. Byly také vydány pamětní mince s jeho podobiznou. Alexandr Nilin o něm napsal knihu \"Strelcov, člověk bez loktů\" (Нилин, Александр, (2002). Стрельцов: Человек без локтей. Москва: Молодая гвардия. ISBN 5-235-02438-9.)\n\n"}
{"id": "936253", "url": "https://cs.wikipedia.org/wiki?curid=936253", "title": "Ferdinand Peroutka, jr.", "text": "Ferdinand Peroutka, jr.\n\nFerdinand Peroutka jr. (* 3. března 1941) je český novinář a publicista. Po několikaletém násilném mlčení, vstoupil po roce 1989 do mediální sféry.\n\nNarodil se 3. března 1941, jeho strýcem je známý český spisovatel a dramatik Ferdinand Peroutka st. Po nucené emigraci svého strýce byl hojně činný v disentu. Po roce 1989 je velmi aktivní jako publicista. Publikoval mimo jiné v takových denících jako byla Lidová demokracie, Telegraf nebo Zemské noviny. Po jejich zániku pracoval jako volný novinář (přispíval mj. i do Mezinárodního katolického reportu). V současnosti jako publicista přispívá svými blogy na portálu ct24.cz. V jeho publicistice se hodně odráží život dnešního českého katolicismu, jeho potíží a kontroverzí, především v nich Ferdinand Peroutka vystupuje jako obhájce křesťanských hodnot v české společnosti a snaží se ukázat, že vnímat máme vždy obě strany mince. V tomto směru jako komentátor narazil v srpnu 2012, když chtěl zveřejnit článek \"Dva pochody a jeden protest\", který redakce zpravodajství České televize označila za projev homofobie.\n\n"}
{"id": "936254", "url": "https://cs.wikipedia.org/wiki?curid=936254", "title": "Isabela Nevillová", "text": "Isabela Nevillová\n\nIsabela Nevillová ( \"Isabel Neville\"; 5. září 1451, hrad Warwick - 22. prosince 1476, hrad Warwick) byla vévodkyně z Clarence, hraběnka z Warwicku a dcera Richarda Nevilla zvaného \"Králotvůrce\", což předznamenalo její osud.\n\nNarodila se jako starší ze dvou dcer Richarda Nevilla a Anny, dcery Richarda Beauchampa, 13. hraběte z Warwicku. 11. července 1469 se v kostele Panny Marie v Calais provdala za Jiřího Plantageneta, mladšího ctižádostivého bratra krále Eduarda IV. Sňatek měl zpečetit spojenectví Richarda Nevilla a Jiřího Plantageneta proti králi. Spiknutí selhalo a při útěku na kontinent porodila Isabela 16. dubna 1470 na lodi u Calais. Dítě při porodu zemřelo. Richard Neville se v úsilí o získání anglického trůnu spojil s Markétou z Anjou, chotí zavřeného krále Jindřicha VI., což by Isabelinu manželovi nástup na trůn neurychlilo. Neville se s francouzskými posilami vrátil do Anglie, v jejich čele vyrazil proti králi a zahynul v bitvě u Barnetu. Jiří se usmířil s bratrem králem Eduardem a vrátil se na londýnský dvůr.\n\nIsabela se po otcově skonu společně s mladší sestrou Annou stala dědičkou obrovského majetku a poté, co se ovdovělá Anna, provdala za Jiřího mladšího bratra Richarda vzplanul mezi oběma muži spor o majetek. Střet hrozil dokonce válkou, dokud nezasáhl král. Oba své mladší bratry bez ohledu na existenci Nevillovy vdovy podělil rovným dílem, „jako by hraběnka byla již mrtvá“. Azyl matce poskytla Anna s Richardem.\n\nIsabela zemřela dva měsíce po porodu syna Richarda v prosinci 1476 a byla pohřbena v klášteře Tewkesbury. Chlapeček umřel na 1. ledna 1477. Krátce po Isabelině smrti Jiří Plantagenet obvinil její dvorní dámu z vraždy jedem a nechal ji oběsit. Následovaly nepokoje podněcované Jiřím proti králi a posléze král nechal zatknout tři členy Jiřího domácnosti s podezřením, že magií chtěli poškodit jeho zdraví. Jiří Plantagenet byl poté zatčen, uvržen do Toweru a odsouzen za všechny své hříchy a zrady. V únoru 1478 byl na příkaz krále popraven a uložen k poslednímu odpočinku po Isabelině boku v Tewkesbury. Syn Eduard byl popraven roku 1499 Jindřichem VII. a dcera Markéta roku 1541 Jindřichem VIII.\n\n"}
{"id": "936255", "url": "https://cs.wikipedia.org/wiki?curid=936255", "title": "ÚstaF-voiceband.cz", "text": "ÚstaF-voiceband.cz\n\nÚstaF-voiceband.cz (zkráceně ÚstaF) je brněnský divadelní soubor, který se zaměřuje na tzv. voiceband, tedy specifický druh sborové recitace. V roce 1997 soubor založil pedagog, germanista a bohemista Zdeněk R. Šturma, jenž stojí po celou dobu v jeho čele. Skupina připravuje zejména vlastní voicebandové jevištní výstupy, příležitostně je však zvána i ke spolupráci na divadelních inscenacích.\n\nVzniku souboru předcházelo počátkem 90. let 20. století působení Zdeňka R. Šturmy v souboru Špatně zabržděno ve Velkém Meziříčí. Členové uskupení se věnovali divadlu poezie, hledali způsoby, jak k literatuře přistupovat, a tak na popud Evy Prešerové zpracovali některé texty metodou voicebandu.\n\nŠturma na tuto tvorbu navázal a v roce 1997 založil soubor ÚstaF Brno, jehož ansámbl tvořilo zhruba patnáct studentů gymnázia v Brně-Komíně. Mladí tvůrci pod Šturmovým vedením převedli do voicebandové formy řadu dalších textů a mezi lety 1999–2000 opět navázali spolupráci se souborem Špatně zabržděno, s nímž vystoupili na českých divadelních přehlídkách s pásmem nonsensových textů The Best of Voiceband.\n\nSezóna mezi lety 2000–2001 byla specifická v tom, že byl Šturma na pracovní cestě a vedení souboru dočasně převzala Karolína Stehlíková. V té době vzniklo pásmo Čemu se báseň říká…, jež bylo sestavené z poezie Jiřího Ortena. Po Šturmově návratu soubor započal práci na dalších textech. \n\nMezi lety 2004–2010 ÚstaF Brno zkoušel i veřejně vystupoval v prostorách kulturně-vzdělávacího centra Stará hasička v Brně-Komíně. Současně založil Šturma v roce 2006 další voicebandový soubor s názvem Voiceband.cz. Působili zde zejména studenti z Gymnázia Křenová, ale doplnili je též někteří členové souboru ÚstaF.\n\nPo pauze, která v souboru Voiceband.cz trvala po celý rok 2009, se v lednu roku 2010 soubory ÚstaF Brno a Voiceband.cz spojily v jeden celek nazvaný ÚstaF-voiceband.cz. Vznikl stálý soubor zkoušející v prostorách Gymnázia Křenová, jehož členové se v průběhu let obměnili do nynější podoby. \n\nOd počátku svého působení se ÚstaF mnohokrát úspěšně zúčastnil soutěžních divadelních přehlídek a vystoupil na festivalech v České republice i v Evropě.\n\nOd roku 2003 zaštiťuje ÚstaF občanské sdružení Inspirace Brno.\n\nHlavním zaměřením souboru je technika sborové recitace zvaná voiceband, již na evropské scéně jako první proslavil Emil František Burian v 1. polovině 20. století. Soubor Burianův voiceband nerestauruje, nýbrž zpracovává nové texty a voicebandovou metodu rozvíjí a obohacuje po svém.\n\nAutorská tvorba uskupení ÚstaF-voiceband.cz spočívá v adaptaci přejatých textových, zejména poetických předloh do zvukově-scénického jevištního tvaru, jenž lze označovat jako jevištní či voicebandový koncert. Kombinuje se v něm hudební, recitační a divadelní složka. Zásadní roli v něm hraje slovo a jeho významy. Tvůrci se při přípravě výstupů nechávají vést zněním slov, rytmem a náladou podkladového textu, hledají v něm vlastní smysl a zkoumají možnosti inscenování, které text nabízí. Kladou důraz na hravost, fantazii a spontaneitu tvůrčího procesu, tedy rysy, které byly charakteristické pro dadaismus a poetismus.\n\nFunkci dramaturga zastává zpravidla Zdeněk R. Šturma. Vybírá text ke zpracování, předkládá souboru prvotní nápad a koncepci. Na úpravě textu a podobě výsledné inscenace se ovšem může podílet kdokoli ze souboru. Divadelníci nejprve ve skupinách upravují text do voicebandové podoby, a navržený tvar poté diskutují a tříbí během kolektivních zkoušek. Šturma proces přípravy řídí, upozorňuje na nedokonalosti a má právo nezdařilé či nezapadající návrhy voicebandových výstupů zamítnout.\n\nVystoupení bývá koncipováno jako monotematický koncertně-divadelní tvar, který se skládá z prezentace série zvoicebandovaných textů. Voicebandová sborová recitace se podobá technice a capella, ovšem zpěvní part je v ní často oslabený a nahrazuje ho výrazně rytmizovaná mluva. Hlasy se melodicky, tónicky a hlasitostně prolínají či tvoří kánony. Voicebandový sbor někdy doplňuje slova dalšími zvuky, beatboxem, recituje pozpátku, zdůrazňuje některé slabiky atd. Příznačná je onomatopoičnost voicebandových výstupů.\n\nZvuková složka je v souboru doprovázena nacvičenou pohybovou choreografií. Herci doplňují slova rytmickými gesty a v pauzách mezi jednotlivými výstupy se přeskupují do rozličných formací, mezi něž patří kromě půlkruhu například dvě řady naproti sobě, více souběžných řad atd. Zdeněk R. Šturma zastává funkci dirigenta.\n\nPodoba scény se odvíjí jednak od tématu konkrétní inscenace, jednak od možností, jež skýtá prostor, ve němž ÚstaF-voiceband.cz vystupuje. Herci mají na sobě kostýmy, jejichž podoba buď vyplývá z charakteru inscenace, nebo je tvořena univerzálním celočerným oděvem. V novějších voicebandových představeních bývá součástí dekorace projekce obrazu na plátno, na postavy či zadní projekce.\n\nSoubor charakterizuje logo, které tvoří otevřená ústa, jejichž rty jsou zbarveny z jedné poloviny černě a z druhé poloviny červeně. Mezi rty je vepsán název souboru se zrcadlově obráceným písmenem „F“.\n\nRoli dramaturga zastával a nadále zaujímá vedoucí souboru a zároveň jeho režisér Zdeněk Šturma. V několika málo případech se na dramaturgii podílel další člověk (Jiří Matoušek u inscenace \"Píseň písní\", Pavel Rybička u inscenace \"Brna\").\n\nDramaturgickou linii lze rozdělit do tří proudů. První linie zahrnuje inscenace či\nspíše voicebandové koncerty složené z dětských říkanek (\"The Best of Voiceband\",\n\"Spolužáčkovina aneb Volte slova!\"). Druhý proud je zdánlivě podobný. Na první pohled jej\ntvoří hravé texty, na druhý však vyjde záhy najevo, že se jedná o hlubší myšlenky, kritiku\nspolečnosti či vyjádření životního postoje (\"Brna\", \"Jsi proklat, majiteli\"). Poslední proud\ndefinuje Zdeněk Šturma jako výzvy. Jde hlavně o větší celky, celkově náročnější ve všech\ninscenačních prostředcích (\"Píseň písní\", \"KY-KY-TI-CE-CE\"). Ve všech případech se jedná o přejaté texty.\n\nJedná se\no nejdéle uváděnou inscenaci, neboť je stále na repertoáru souboru, ač v průběžně\nobměňované podobě. \n\nInscenace \"The Best of Voiceband\" měla premiéru v sezóně 1999–2000. V této sezóně spolupracoval ÚstaF se souborem Špatně zabržděno\nz Velkého Meziříčí. Se společným vystoupením \"The Best of Voiceband\" prošli úspěšně sítem Wolkrova Prostějova a zúčastnili se přehlídky Jiráskův Hronov.\n\nVoicebandový koncert \"The Best of Voiceband\" se na počátku skládal z textů André Bretona,\nAdolfa Hoffmeistera, Josefa Hiršala, Jiřího Suchého a Jiřího Oulíka, playlist je však neustále obměňován a objevilo se na něm to nejlepší z předtavení Zaklínání malého Radka, Kykyticece či čísla vytvořená pro queer filmový festival Mezipatra. \n\nDress code dříve tvořila černá sukně, resp. kalhoty a bílá košile. V současnosti jsou kostýmy sjednocené a všichni oblékají černé oblečení,\nindividualita je podtržena barevnými kravatami. Sboristé mají červeno-černě nalíčená ústa. (odkazující k logu souboru, toto líčení se poprvé objevilo až ve \"Spolužáčkovině\")\n\nZáznam představení je možné zhlédnout zde: https://www.youtube.com/watch?v=yBIQdwgHf3E\n\nPodobně jako výše zmiňovaná inscenace se i montáž \"Spolužáčkovina aneb Volte slova!\" skládá z krátkých básnických útvarů. Jak název napovídá, dominují básně Jiřího Žáčka, které doplňují jedna Krieblova a jedna anonymní báseň. Premiéra se uskutečnila v sezóně 2001–2002 a ÚstaF se s ní probojoval až na Jiráskův Hronov.\n\nNa jevišti stálo asi dvacet dívek v černých kalhotách a chlapců v suknicích s nabílenými obličeji\na červeno-černými zvýrazněnými rty. Kostým měl setřít rozdíly mezi pohlavími. Zvýrazněná ústa odkazovala na logo souboru ÚstaF a zároveň zdůrazňovala důležitost úst jako zdroje sdělení. Stejné líčení se rozšířilo do inscenací \"The Best of Voiceband\" a \"Zaklínání malého Radka\". Společně recitovali básně Jiřího\nŽáčka („Halí, belí“, „Nohy“, „Říkanka pro berušku“, „Aprílové limeritky“, „Kdo má pod\nčepicí“), Zdeňka Kriebla („Popěvek o zvonu“) a neznámého autora („Střízlík“). Jednotlivé\nvýstupy byly uvedeny jemně ironickými nápisy na cedulích, které reagovaly na soudobou\npolitickou situaci. Například Krieblova báseň byla uvedena nápisem „Eurozvony“, který\nodkazoval na byrokratické evropské předpisy. Žáčkově „Halí, belí“ předcházel transparent\n„Legalizace petržele“.\n\nKaždá báseň měla někdy nesouvisející pohybový doprovod. Herec udělal nějaký\npohyb či gesto, jindy se pohyby propojily, aby znázornily jeden společný posunek.\nSoučástí choreografie byly i přesuny herců z místa na místo či z jedné skupiny do druhé.\nPostavy mezi básněmi přecházely se sklopenou hlavou a s rukama za zády.\nDíky složení z krátkých textů mohla každá báseň dostat jedinečný tvar založený\nna rytmu. Uspořádání těchto částí se lišilo v průběhu času. Jen úvod, kdy byli diváci\nv různých jazycích požádáni o vypnutí telefonů, následné „Halí, belí“, které vítalo diváky,\na závěrečná „Pohádka“, kde byl použit znakový jazyk, zůstaly na svých místech. Některé\nbásně se přesunuly do voicebandového představení \"The Best Of\".\n\nInscenace \"Píseň písní\" měla premiéru v sezóně 2003–2004. ÚstaF s ní soutěžil\nna Wolkrově Prostějově, ale zde se setkala s nepochopením a do Hronova nominována\nnebyla.\n\nTato inscenace se od předešlých v mnohém lišila, nebyla složena z jednotlivých\nnesouvisejících básní, ale nesla příběh inspirovaný biblickou Písní Šalamounovou. Svým\nrozsahem, téměř 50 minut, byla doposud nejdelší inscenací. Soubor se pustil\ndo experimentálnějšího divadla doplněného hudebním doprovodem. Bylo využito\nafrického bubnu djembe pro rytmické vedení chóru a flétny k udávání tónu pro zpěv.\nRytmus se proměňoval v závislosti na ději. K navození strachu sloužilo zrychlování\na akcentace slov, výkřik a vzápětí ticho.\n\nZdeněk Šturma a dramaturg Jiří Matoušek využili různých překladů biblického\ntextu i několika přebásnění (Bible kralická, Český ekumenický překlad, Jeruzalémská bible, překlad Jana Ámose Komenského, Dvořákův překlad z 19. století, Seifertova Píseň písní, Novákové Píseň písní, Olbrachtovo Čtení z Biblí kralické, Husův překlad české Bible.) a z textu \"Písně písní\" vyfabulovali dějový prvek pro\nčtyřčlennou skupinu sólistů (Šalamoun, Šulamit, Pastýř, Strážce), kterou doplnili bubeník\na mužský a ženský chór. Výsledný text revidoval Jindra Kamenský.\n\nPastýř se zamiluje do Šulamit, ale protože je hrdý, nechce se vázat. Král spatří\nŠulamit, unese ji a zamiluje se do ní, jeho láska je opětována. Šulamit však řeší dilema,\nkoho doopravdy chce. Uteče z paláce, je ale zajata a odvlečena zpět. Další linii příběhu\ntvoří láska Strážce k Šalamounovi. Jeho role byla složena z ženských textů. Šalamoun\nnechává popravit Pastýře, aby se zbavil soka v lásce. Šulamit je zpět u krále: \"„Tancuj, tancuj, Šulamit, tancuj, ať se na tebe můžeme dívat!“\". Strážce s výkřikem: \"„Co vidíte na Šulamit, která víří mezi plameny?“\" spáchá sebevraždu. Zůstane jen král a Šulamit, kteří si vyznají lásku.\n\nKostýmy byly jednobarevné v tělové barvě, odlišeni byli jen sólisté. Dívky měly\ndlouhé sukně a zdobený top s rukávem, chlapci nosili plátěné kalhoty a košile. Pastýř měl\nobnažený vršek, světle zelené kalhoty a na hlavě věnec upletený z břečťanu. Strážce měl\nstejné oblečení jako ostatní, ale v bílé barvě. Šalamoun oblékal lahvově zelený dlouhý\nplášť a nosil korunu. Šulamit se lišila od ostatních žen jen šatem vínové barvy. Bubeník\npředstavoval osud a smrt, a proto byl oblečen v červené barvě. \"Píseň písní\" existovala\ni v koncertní verzi, ve které se oblečení omezilo jen na rifle a bílé košile.\n\nZáznam koncertní verze s funkovou skupinou GOM XXL je možné zhlédnout zde: https://www.youtube.com/watch?v=0BX4tOv6TG0\n\nDalší výjimečnou inscenací v hned další sezóně 2004–2005 se stala \"Brna\" podle\nstejnojmenné skladby mladého básníka Jakuba Kostelníka. Představení vycházelo z prvního zpěvu básně z celkových čtyř. Výjimečná byla tím, že hotový text ÚstaFu nabídl na zpracování přímo brněnský básník. Na dramaturgii se podílel člen souboru Pavel Rybička. S touto inscenací ÚstaF přes Wolkrův Prostějov opět postoupil na Jiráskův Hronov.\n\nChlapci nosili jednobarevný tmavý oblek a barevnou košili, dívky měly společenské šaty. Oblečení sólistů bylo sladěno do červeno-bíla, což jsou barvy na znaku města Brna. Chlapec měl oblek a červenou košili s bílým límcem, dívka oblékla bílé večerní šaty a červený šál. Kostýmy interpretů doplňovaly extravagantní účesy.\n\nNa začátku představení stál na jevišti jen dirigent. Postupně se pod jeho taktovkou a za hudebního doprovodu objevovali na pódiu další herci, kteří zosobňovali obyvatele města. Pod tlumeným světlem tanečním krokem jako první nastoupily dívky, do plného světla poté nastoupili chlapci. Jako poslední na katafalk vystoupil pár představující\nmužskou a ženskou duši Brna. Zdánlivě chaotický nástup byl podpořen rozmístěním netradičních hudebních nástrojů hned vedle herců. Po \"Písni písní\" se jedná o další inscenaci doplněnou hrou na hudební nástroje, jenže tentokrát roli převzaly nezvyklé instrumenty jako plechový barel, ocelová tyč, valcha či noviny. Hraní na ně dodalo představení\nindustriálně syrový a chladný zvuk. Podobné principy jako v \"Písni písní\" byly použity i zde. Například pro navození prostředí brněnského náměstí jednotlivci přes sebe říkali slova „hluky hluků“ a „zvuky zvuků“, a tím vznikla zvuková iluze vrkajících holubů na náměstí.\n\nZáznam představení je možné zhlédnout zde: https://www.youtube.com/watch?v=jrnZyH9DMzo (1.část), https://www.youtube.com/watch?v=hpajtusy5uc (2.část)\n\nInscenace \"Jsi proklat, majiteli\" vznikla pro nově vytvořený soubor voiceband.cz. Premiéru měla v sezóně 2006–2007. Na přehlídce experimentujícího divadla Jarní divadelní festival v Brně získala inscenace dvě čestná ocenění poroty za kostýmy a režii. Soubor se zúčastnil přehlídek Wolkrův Prostějov a Jiráskův Hronov. S touto hrou vystoupil i na festivalu Hviezdoslavov Kubín na Slovensku.\n\nText inscenace byl odvozen z básně Christiana Morgensterna „Košilela“, která se zakládá na pravidelném rýmu způsobeném refrénem v každém druhém verši. V inscenaci bylo využito jedenáct různých textů „Košilely“, střídala se čeština s němčinou. Pro výběr překladu nebyla rozhodující jeho kvalita, ale to, jak se souboru s překladem dobře pracovalo.\n\nHerci byli oblečeni v dlouhých bílých košilích. Ústřední postava ztvárněná režisérem měla oprátku kolem krku a oblečena byla v dlouhé černé košili. Soubor předváděl společně s různými překlady textu rozličná divadelně-poetické ztvárnění, např. erotickou, moravskou či fotbalovou „Košilelu“. Báseň je situována na šibeniční vrch. Původní text pochází ze sbírky nazvané \"Šibeniční písně\". Košile je artefakt, jehož účelem je být nošen. Když je však člověk oběšen, jako mrtvý už košili nepotřebuje a ta ztrácí svůj význam. Na šibeničním vrchu se proto hromadí „vyprázdněné“ košile a čekají, dokud nezetlí. Dlouhý čas si krátí hraním, např. hrají fotbal, což se v recitaci projevilo skandováním. Režisér na závěr inscenace vystoupil na šibeniční vrch, nakupený z těl aktérů hry, a byl jimi proklet.\n\nZáznam představení je možné zhlédnout zde: https://www.youtube.com/watch?v=pO6QPMJ-pqw (1.část), https://www.youtube.com/watch?v=E9Xud62uX3k&t=205s (2.část)\n\nJiž sjednocený soubor ÚstaF-voiceband.cz vytvořil hru \"Zaklínání malého Radka\", která měla premiéru v sezóně 2012 - 2013 na prknech HaDivadla, kde ÚstaF-voiceband.cz od sezóny 2011–2012 hostuje. Předtavení prezentoval soubor i na Wolkrově Prostějově, kde za něj získal Zvláštní cenu Vojty Bárty a Jitky Šotkovské. V listopadu 2014 proběhla derniéra.\n\nRadek Malý je olomoucký básník a překladatel. Z jeho knížky básní \"Listonoš vítr\" určené dětem a jejich babičkám a z dětské knížky \"Poetický slovníček dětem v příkladech\" vybral Zdeněk Šturma několik textů, které použil jako koláž vzpomínek malého Radka na svoji babičku a na to, jak spolu chodili na podzim zaklít les.Představení je jakousi cestou zpět ke hravému vnímání reality očima dítěte. Zakletí vnáší prvek tajemna a obohacuje děj o záhady a mýty. Název voicebandového koncertu odkazuje k autorovi básní a k Zdeňkovi Šturmovi, který ztvárňuje malého Radka a zároveň provádí představením. Svým složením z jednoduchých říkanek nechá inscenace vzpomenout na \"Spolužáčkoviny\", kdežto prokomponovaným příběhem připomíná \"Píseň písní\".\n\nPřed sborem a až těsně u diváků v hledišti divadla stál Zdeněk Šturma v kápi a průvodním slovem uváděl jednotlivá recitační vystoupení. Vzpomínal na hřbitov, Dušičky, vydlabanou dýni atd. Při vytváření inscenace bylo využito storytellingu neboli vypravěčství. Vypravěč nemá dán pevný příběh, jeho cílem je vyvolat v divákově představě dané obrazy, vytváří atmosféru a svůj příběh ilustruje divadelními prostředky. V úvodu nastoupila ve dvojstupu asi třicítka lidí z hloubi jeviště a za doprovodu veršů znějících jako zaklínadlo postupovala „z hloubi lesa“ před diváky. Herci oblékli stylizované kostýmy (farář, kurtizána aj.) v černé barvě s červeným doplňkem (šátek, kravata, podvazek aj.) a s patřičnou rekvizitou (bičík, slunečník, malířská paleta aj.) Oblečení doplnilo červeno-černé líčení úst odkazujíc k barvám ÚstaFu. Výrazná dvoubarevnost měla umocnit mystickou atmosféru. V mezičase mezi recitací se interpreti stylizovanou chůzí pohybovali „chaoticky“ z místa na místo, aby vytvořili půlkruh, dvojřad či jiné uspořádání. Pohyb byl přítomný i při samotné recitaci. Inscenace \"Zaklínání malého Radka\" je zatím nejdynamičtějším představením ÚstaFu.\n\nPři koncertu se pracovalo mimo jiné s principem převrácení, kdy polovina sboru recitovala pozpátku. Bylo užito hádanek, v těchto místech mohl divák vykřiknout řešení do hlediště jako odpověď tazateli.\n\nSoučástí výtvarného řešení bylo nápadité užití světel. Ve chvíli, kdy průvodce stál vpředu u diváků a vyprávěl svůj příběh, světlo zabíralo jen jeho postavu. Sboristé v pozadí se mezitím v přítmí přeskupovali. Během dění se rovněž měnily světelné podmínky a dokreslovaly tak atmosféru tajemného a mystického podzimu.\n\nKrátkou recenzi si můžete poslechnout zde: https://prehravac.rozhlas.cz/audio/2760412 (recenze představení je od 26. minuty)\n\nZáznam představení je možné zhlédnout zde: https://www.youtube.com/watch?v=ZTprl6Pvl8c\n\nV roce 2014 soubor dokončuje další projekt \"Vytrženo z čítanky\". Voicebandově upravené čítankové texty mají za cíl zpochybnit způsob, jakým česká škola, škola která se zaklíná Komenským, pracuje s čítankovým kánonem. V rámci ,protestu\" proti soudobým způsobům dojde dokonce i na provokativní trhání stránek z knih. Členové souboru jsou oděni do bílých košil a černých kalhot, respektive sukní doplněných o barevnou kravatu což poněkud navozuje dojem úhledně upraveného školáka. Premiéru mělo představení na festivalu Špíl-berg a z krajského kola postoupilo na Wolkrův Prostějov, kde získalo jak cenu diváka, tak nominaci na celostátní přehlídku Jiráskův Hronov. Přestože tedy tento projekt zaznamenal značný úspěch, mezi samotnými členy souboru nebyl názor na něj jednotný a prezentace na Jiráskově Hronově znamenala derniéru.\n\nAnotace:\n\n\"„...to se naučíte nazpaměť!!!“\" \n\n\"A tak jsme se učili... a snad každý z nás chtěl někdy tu stránku z čítanky vytrhnout, zahodit a zmačkat do kuličky... A udivuje nás pak v dospělosti, jak jsme schopni po několika nápojích vylovit z útrob mozku kdysi namemorovaná torza, která pak dobrovolně mocným hlasem recitujeme... a po několika dalších nápojích přidáváme backround o okolnostech autorova úmrtí, jeho nevlastních dětech, milenkách a pohlavních chorobách... mocné české školství...\"\n\n\"Je s podivem, jak se čítankový kánon ustálil a my stále bijem o mříže, na břehu řeky Svratky stále kvete rozrazil a křišťálová studánka se stále nachází v nejhlubším lese. Na recitačních soutěžích školáčci mocným hlasem recitují o dubovém stolu, králi Karlovi a Buškovi z Velhartic, školačky se pak dojímají nad otřesnou sociální situací na Frýdecko-Místecku a pak z oka skane nejedna slza doprovázející Maryčku na její cestě k sebevraždě.\"\n\n\"Nezpochybňujeme kánon jako takový, zpochybňujeme způsob, jakým s ním zachází česká škola, škola, která se zaklíná Komenským. Je čas bořit i čas budovat.\"\n\nV roce 2015 se soubor pouští do ,staronového\" projektu, kterým jsou \"Brna\". Skladbu brněnského básníka Jakuba Kostelníka, kterou soubor částečně zpracoval již v roce 2005, nicméně uskupení, v té době již ve značně obměněné sestavě, uchopilo jako nový projekt, kdy nebylo cílem zrekonstuovat původní verzi, nýbrž vytvořit zcela nové voicebandové představení. Soubor navíc tentokrát zpracoval všechny čtyři zpěvy básně. Premiéra a zároveň derniéra představení, která proběhla 23. dubna 2016 opět v HaDivadle, byla spojena rovněž s vydáním samotné básnické sbírky Brna Jakuba Kostelníka, přičemž finance na výtisk a realizaci byly získány prostřednictvím startovače financování projektů.\n\nVoicebandové zpracování skladby Brna je z hlediska technik, jež soubor užívá zcela inovativní a netradiční, přesto vzhledem k heslu voiceband zcela logické. Uskupení v tomto představení využilo pedálového efektu - looperu, pomocí kterého pětice členů vytváří působivou smyčku s melodií, rytmem a variací slov. Za těchto zvuků postupně nastupují na jeviště ostatní členové odění netradičně do zvláštních bílých kostýmů z vrstev primitivní bílé látky. Jakmile jsou všichni členové nastoupeni, smyčka končí a začíná první ze čtyř zpěvů básně ve voicebandovém podání tak jak jej od tohoto souboru známe. Po konci zpěvu opět nastupuje pětice s novou smyčkou a herci postupně mizí z jeviště, aby se po chvíli znovu vrátili, tentokrát však již méně oděni v bílém kostýmu, začíná se objevovat černá košile a kalhoty. Stejný proces následuje i po druhém zpěvu načež herci nastoupí již tradičně v černém pouze s bílou kravatou, aby po třetím zpěvu a další smyčce odložili i tu.\n\nVýraznou výtvarnou složku dotvářejí nejen bílé kostýmy a jejich postupné odkládání, ale i různé projekce na plátno za herci, přičemž v prvním a částečně druhém zpěvu, když ještě herci mají bílé kostýmy, dotvářejí i oni sami toto plátno.\n\nZáznam představení je možné zhlédnout zde: https://www.youtube.com/watch?v=DokUFk1QFMQ\n\nV roce 2016 začíná soubor pracovat na voicebandovém zpracování klasiky české literatury - Erbenově Kytici. Představení pod názvem \"KY-KY-TI-CE-CE\", jehož příprava si nakonec vyžádá více než dva roky, se své premiéry dočká v Divadle U Stolu v Brně až v červnu 2018, přesto jej soubor uvede ještě v ne zcela dokončené formě již o rok dříve na krajské přehlídce Špíl-berg a vyslouží si doporučení na 1. místě na Wolkrův Prostějov, kde se nakonec rovněž prezentuje a za představení tehdy ještě pod názvem Erben Květy získá druhé místo v anketě diváků a Cenu poroty. \n\nV původní jestě nedokončené verzi je na jevišti uprostřed scény ,papundeklový\" pomníček doplněný o několik bílých květů, který se překlopením mění v nápis Erben: Kwěty (podle staré češiny w). Členové mají výhradně černý oděv a tváře jim zdobí slova vytrhaná z jednotlivých balad, která pod modrofialovým světlem světélkují. Práce se světlem je zachována i ve finální verzi, kde však již slova na obličeji pro svou nevýraznost nejsou užita, zmizel i papundeklový pomníček/nápis místo něhož se na jevišti nachází kovový barel, který je využíván ke zvukovým efektům při přechodech herců mezi jednotlivými baladami. Světelné efekty jsou užity ke zvýraznění jednotlivých skupin či jednotlivců podle jejich významu v dané baladě a dále je využívána projekce různých obrazů/videí na provizorní plátno vytvořené z bílých záclon a jednotlivých členů, kteří mají černý oděv zepředu překryt bílým plátnem a sami tedy rovněž dotvářejí projekční plochu. Chodidla zůstávají bosá a viditelná.\n\nStejně výrazný jako výtvarná složka je i posun od rytmu k melodii, kterou je toto zpracování charakteristické.\n\nSoubor kombinuje klasické Erbenovy balady (ve finální verzi je jich 12, vicebandové podoby se nedostalo pouze 13. baladě Lilie), které povětšinu známe z čítanek literatury, přesunuje celé pasáže, zkracuje je až na dřeň a tím vším míří k samé podstatě textů a nabízí nám pohled nový, originální.\n\nAnotace:\n\n\"Pro legendární obrazoborecký voicebandový soubor není Erbenova Kytice jen další pojem ze školních osnov, je to dílo tak nadčasové, že má stále smysl se k němu vracet a hledat v něm nové skryté hlubiny.\"\n\n\"Otvíráme Erbena aktuálně, nově, neotřele, lomíme hřbet a žvýkáme stránky, trháme, skládáme a znova trháme, tříštíme se a scelujeme.\"\n\n\"Neúprosná moc osudu, síla a pokora víry, tíživost tradic a magie krajiny, koncentrovaná smrt a život až na kost. To podstatné, výtažek z 12 balad je podáván prostřednictvím představení brněnského voicebandového tělesa ÚstaF-voiceband.cz.\"\n\n\"Již jedenáctá odbila a pohnul se obraz na stěně... Kterak mám se káti?\"\n\n"}
{"id": "936260", "url": "https://cs.wikipedia.org/wiki?curid=936260", "title": "Železniční viadukt v Nové Rudě", "text": "Železniční viadukt v Nové Rudě\n\nŽelezniční viadukt v Nové Rudě je součástí železniční trati č. 286 (Kłodzko – Wałbrzych). Nachází se ve městě Nová Ruda, 15 km východně od Broumova, na polském území.\n\nMost byl vybudován v letech 1879 a 1880 nad potokem Woliborka jako jeden z nejvyšších v tehdejším Německu. Na rozdíl od celé řady viaduktů je ten novorudský vedený v oblouku a místní obyvatelé ho často nazývají také Černý most (polsky \"Czarny most\"). V nejvyšším místě se nachází železniční trať 36 m nad terénem. Původně byly na celkem čtyřech kamenných sloupech položeny dvě 148 m dlouhé příhradové ocelové konstrukce, nicméně v roce 1993 byla jedna z nich snesena, a to z důvodu snížení zatížení mostu (provoz na trati č. 286 nevyžaduje dvoukolejnou trať).\n"}
{"id": "936261", "url": "https://cs.wikipedia.org/wiki?curid=936261", "title": "Thomas Bach", "text": "Thomas Bach\n\nThomas Bach (* 29. prosince 1953, Würzburg) je bývalý německý šermíř a nyní sportovní funkcionář, devátý předseda Mezinárodního olympijského výboru. Je olympijským vítězem v šermu fleretem družstev z LOH 1976 v Montrealu.\n\nVěnoval se též tenisu a fotbalu, ale vynikl v šermu. V roce 1971 vyhrál bronz na juniorském mistrovství světa a záhy se začal prosazovat do německé reprezentace i v seniorské kategorii. V soutěžích družstev získal v letech 1973 až 1979 celkem čtyři medaile na mistrovství světa, z toho dvě zlaté včetně největšího úspěchu, olympijského vítězství na Letních olympijských hrách 1976 v Montrealu. V individuální soutěži nestartoval.\n\nMezitím se také stal dvakrát mistrem Německa ve fleretu jednotlivců v letech 1977 a 1978.\n\nUž od roku 1975 byl zástupcem sportovců ve vedení Německého šermířského svazu a hned po skončení sportovní kariéry se zapojil do vedení sportovních organizací. Věnoval se též oblasti sportovního práva a byl členem odvolacího tribunálu Mezinárodní sportovní arbitráže v Lausanne. Zapojil se též do pořádání Mistrovství světa ve fotbale 2006 a Mistrovství světa ve fotbale žen 2011 v Německu.\n\nMimo sportovní oblast se stal mj. předsedou Arabsko-německé obchodní a průmyslové komory (GHORFA) a byl řadovým členem nebo předsedou správních či poradních rad několika obchodních společností. V letech 1988 až 1990 působil také jako člen poradního orgánu německého spolkového ministerstva hospodářství.\n\nV roce 1991 se stal členem Mezinárodního olympijského výboru (MOV), kde byl členem různých komisí, např. hodnotící, která slouží k posuzování měst kandidujících na pořádání olympijských her, marketingové, mediální, právnické a též komise sportovců. V roce 1996 byl zvolen do exekutivy MOV a v roce 2000 se stal jeho místopředsedou.\n\nV roce 2006 se stal zakládajícím předsedou Německého svazu olympijských sportů (DOSB), který vznikl sloučením dosavadního Německého olympijského výboru a Německého sportovního svazu (DSB).\n\nV květnu roku 2013 oznámil jako první ze všech zájemců, že hodlá kandidovat na místo předsedy MOV za Jacquesa Rogga, kterému končil třetí a podle pravidel poslední mandát. Ve své kampani, kterou označil mottem \"„Jednota v rozmanitosti“\" mj. požadoval větší transparentnost MOV, větší diskusi o způsobu výběru olympijských sportů, revizi Olympijských her mládeže nebo zavedení věkového omezení pro členy MOV na maximálně 70 let. Bach byl před volbou z celkem šesti kandidátů označován za favorita. Zvolen byl na zasedání MOV v Buenos Aires nadpoloviční většinou hlasů již ve druhém kole, ve kterém členové MOV přitom stále ještě vybírali z pěti možností. Následně se vzdal postu předsedy DOSB, přestože jeho mandát měl vypršet až v roce 2014.\n\nByl důležitým činovníkem neúspěšné kandidatury Mnichova na uspořádání Zimních olympijských her 2018.\n\nV roce 1993 byl jmenován čestným členem Mezinárodní šermířské federace.\n\nVystudoval práva a politickou vědu na univerzitě ve Würzburgu.\n\nV roce 1977 se oženil s Claudií Karglovou.\n"}
{"id": "936264", "url": "https://cs.wikipedia.org/wiki?curid=936264", "title": "April Flores", "text": "April Flores\n\nApril Flores ( 30. dubna 1976, okres Los Angeles) je americká pornoherečka a modelka.\n\nPodle vlastního prohlášení pochází z hluboce věřící rodiny. Po otci je ekvádorsko-amerického původu a mexicko-amerického původu po matce, sama se nazývá \"Mexidorian\". V dětství si přála být plastickým chirurgem, jednoduše proto, že vydělávají spoustu peněz. Od mládí bojovala s nadváhou a přála si být štíhlá, ale když na střední škole zhubla, zjistila že život „je pořád stejný“, a proto se s myšlenkou rozloučila.\n\nKariéru modelky začala erotickými fotografiemi pro časopisy věnované BBW modelkám: \"Bizarre\", \"Juggs\" a \"Big Butt Magazine\" (tady se objevila na titulní stránce dokonce dvakrát).\n\nV roce 2001 začala spolupracovat s fotografem Carlosem Battsem, za kterého se později vdala. S ním nakonec přešla od fotografií k amatérským filmům. Ve stejné chvíli se jednou z jeho modelek stala Belladonna. Belladonna a Flores se začaly objevovat na fotografiích společně a společně se objevily ve filmu \"Evil Pink 2\", který se stal Floresinou první sexuální filmovou scénou, rovněž první sexuální zkušeností, neboť ve filmu ztratila s Belladonou panenství. Nehledě na to, sama Flores považuje \"Alter Ego\" za její první film. Také se považuje spíše za „erotickou umělkyni“ než za pornohvězdu.\n\nFlores se cítí být bisexuálkou a pornografickou kariéru zahájila v dívčích scénách, avšak později nebyla tak vybíravá. Vdala se za Carlose Battse a zmiňuje Jeana Val Jeana jako nejoblíbenější pornohvězdu se kterou spolupracovala. Také přiznala, že rezavá barva vlasů není její vlastní.\n\n"}
{"id": "936270", "url": "https://cs.wikipedia.org/wiki?curid=936270", "title": "Kings of Metal MMXIV", "text": "Kings of Metal MMXIV\n\nKings of Metal MMXIV, je třinácté studiové album kapely Manowar, které oslavuje 25. výročí alba Kings of Metal z roku 1988. Ovšem na tomto albu už nespolupracovali tehdejší členové: Ross the Boss (kytara), který neuchovává s Manowar dobré vztahy a nyní hraje v kapele Death Dealer a Scott Columbus (bubeník), který zemřel.\n\n„Kings Of Metal MMXIV“ bylo vydáno 28. února 2014, jako 2 CD se dvěma 24-strannými brožurkami a dalším novým uměním podle legendárního fantasy umělce a dlouholetého spolupracovníka Kena Kellyho, + jako digitální dvojité album. Následně k albu nastalo světové turné, které zahájili 21.3. v Moskvě.\n\n7. února 2014 Manowar vydává digitální podobu tohoto alba, pod názvem „Kings Of Metal MMXIV (Silver Edition)“\n\n\nCD 1:\n\nBonusový CD 1:\n\nCD 2:\n"}
{"id": "936271", "url": "https://cs.wikipedia.org/wiki?curid=936271", "title": "Ermin Bičakčić", "text": "Ermin Bičakčić\n\nErmin Bičakčić (* 24. ledna 1990, Zvornik, Jugoslávie) je bosenský fotbalový obránce a reprezentant, který hraje v německém klubu Eintracht Braunschweig. V mládí nastupoval za německou reprezentaci do 18 let. Má německé i bosenské občanství. Účastník Mistrovství světa 2014 v Brazílii.\n\nV Německu hrál za kluby VfB Stuttgart a Eintracht Braunschweig. S Braunschweigem postoupil po sezóně 2012/13 ze 2. do 1. německé Bundesligy.\n\nErmin Bičakčić obdržel 16. května 2008 německý pas a 22. května 2008 debutoval v německé reprezentaci U18 v utkání proti Turecku, které skončilo remízou 1:1.\n\n21. dubna 2009 nastoupil poprvé za bosenskou reprezentaci U19 v utkání proti Slovinsku. V květnu 2013 znovu nabyl bosenské občanství.\n\nV bosenském reprezentačním A-mužstvu debutoval pod trenérem Safetem Sušićem 14. srpna 2013 proti týmu Spojených států amerických, kde nastoupil na hřiště v základní sestavě. Bosna a Hercegovina prohrála tento domácí přátelský zápas 3:4. 6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Bičakčić v zápase vstřelil hlavou po rohovém kopu vyrovnávající branku na 1:1, když jej obránci Slovenska dostatečně nepokryli.\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F.\n\n"}
{"id": "936273", "url": "https://cs.wikipedia.org/wiki?curid=936273", "title": "Karel Šubrt", "text": "Karel Šubrt\n\nKarel Šubrt (31. srpna 1891 – ???) byl český fotbalista, útočník.\n\nHrál v předligové éře za SK Viktoria Žižkov a AC Sparta Praha. Vítěz Mistrovství Českého svazu fotbalového 1912, vítěz Poháru dobročinnosti 1909 a finalista 1912. Jeho fotbalovou kariéru ukončila amputace roky po pozdě ošetřené zlomenině.\n\n\n"}
{"id": "936277", "url": "https://cs.wikipedia.org/wiki?curid=936277", "title": "Rainer Bonhof", "text": "Rainer Bonhof\n\nRainer Bonhof (* 29. březen 1952, Emmerich am Rhein) je bývalý německý fotbalista. Hrával na pozici defenzivního záložníka nebo krajního obránce.\nMá čtyři medaile z vrcholných turnajů, z toho tři zlaté: S reprezentací někdejšího Západního Německa vyhrál mistrovství světa roku 1974, mistrovství Evropy 1972 a mistrovství Evropy 1980. Získal též stříbrnou medaili z mistrovství Evropy 1976. Hrál i na světovém šampionátu 1978. Celkem za národní tým odehrál 53 utkání a vstřelil 9 branek.\n\nS Valencií vyhrál v sezóně 1979/80 Pohár vítězů pohárů, s Borussií Mönchengladbach Pohár UEFA (1974/75). Čtyřikrát se v dresu Borussie stal mistrem Německa (1970–71, 1974–75, 1975–76, 1976–77).\n\nV anketě Zlatý míč, která hledala nejlepšího fotbalistu Evropy, skončil v roce 1976 devátý.\n"}
{"id": "936281", "url": "https://cs.wikipedia.org/wiki?curid=936281", "title": "Ferdinand Spiegel-Diesenberg", "text": "Ferdinand Spiegel-Diesenberg\n\nFerdinand Spiegel-Diesenberg, také Ferdinand Spiegel nebo celým jménem i s titulem Ferdinand hrabě Spiegel na Diesenbergu a Hanxledenu ( \"Ferdinand Graf von Spiegel zum Diesenberg und Hanxleden\", 12. srpna 1815 Tribuswinkel, Rakouské císařství – 23. července 1877 Višňové, Rakousko-Uhersko), byl moravský šlechtic z rodu Spiegel-Diesenbergů původem z Vestfálska, velkostatkář a poslanec Moravského zemského sněmu.\n\nJeho otec Kaspar Phillip Spiegel-Diesenberg pocházel z Vestfálska, vstoupil do služeb císaře Františka I. a v roce 1836 koupil panství Višňové u Znojma. V politice se angažoval i jeho bratr Christoph a syn Ferdinand August.\n\nZasedal již na Moravském zemském sněmu během revolučního roku 1848. Nastoupil sem po zemských volbách roku 1848. Na sněmu zasedal od roku 1848 do roku 1849 za kurii virilistů a velkostatků.\n\nPo obnovení ústavnosti v roce 1861 se zapojil do konzervativního a klerikálního proudu moravské politiky. Působil v Katolicko-politickém spolku ve Znojmě, v němž patřil k vůdčím osobnostem. Podporoval federalisty, např. při moravských zemských volbách 1871 podporoval zvolení federalistického poslance za venkovské obce Znojemska.\n\nSám byl zvolen poslancem Moravského zemského sněmu za velkostatkářskou kurii v letech 1867 a 1871. Po smrti jej nahradil Carl Lützow. V prvních přímých volbách do Říšské rady v roce 1873 se ucházel o mandát ve venkovské kurii v jihomoravském obvodě, ale porazil jej Johann Fux v poměru 231:192.\n"}
{"id": "936283", "url": "https://cs.wikipedia.org/wiki?curid=936283", "title": "C++11", "text": "C++11\n\nC++11 (dříve C++0x) je standard programovacího jazyka C++.\nByl schválen organizací ISO dne 12. srpna 2011 a nahrazuje C++03. Označení navazuje na tradici pojmenovávání verzí jazyka podle roku publikování specifikace. C++11 přidává několik prvků k jádru jazyka a rozšiřuje standardní C++ knihovnu. V září 2011 byl standard publikován jako ISO/IEC 14882:2011.\n\nNejnovější standard je C++17 a pracuje se na standardu C++20.\n\nPři vytváření standardu C++11 byl kladen důraz na:\n\nUmožňuje použít referenci na objekt jako r-hodnotu. R-hodnota je dočasná konstanta, do které nelze nijak zapisovat.\nMove konstruktor lze využít pro přesun zdrojů z jedné třídy do druhé bez alokace a dealokace paměti. C++11 zavádí operátor && jako referenci na r-hodnotu. Move konstruktor je definován jako codice_1, a zavolá se při konstrukci objektu z reference na objekt, který je r-hodnotou.\nC++11 zavádí klíčové slovo codice_2, které u funkce nebo objektu vynutí, že bude vyhodnocena (objekt konstruován) v době kompilace.\nC++03 má přísná pravidla, pro označení třídy nebo struktury jako (POD – surová data, přístup z C++ ke struktuře v jazyce C). Taková třída (struktura) vyžaduje kompatibilitu s jazykem C a umožnit statickou inicializaci. Pro takovou třídu v C++03 nelze definovat nevirtuální metody, přestože v tomu nebraní technický problém.\n\nC++11 umožňuje jako POD použít třídu nebo strukturu, která není virtuální, nedědí virtuální třídu ani ji nemá jako členskou proměnnou. Třídy dělí na a . Triviální třída musí mít triviální konstruktor a umožňuje statickou inicializaci a použití funkce codice_3.\n\nC++11 rozšiřuje statickou inicializaci pole nebo struktury známou z C. Pomocí codice_4 umožňuje konstruktoru předat pole inicializačních parametrů uzavřených v {}.\n\nC++11 zavádí dvě nové metody, jak deklarovat proměnné. Klíčové slovo codice_5 doplní typ proměnné automaticky podle přiřazované hodnoty. Funkce codice_6 vrací typ parametru.\nVýhodu přináší u složitých typů, zkracuje zápis.\nRozšiřuje o novou definici cyklu for. Tento cyklus je známý z jiných jazyků jako cyklus foreach.\nTento cyklus lze také použít pro kontejnery, které poskytují metody begin a end.\n\nC++11 zavádí anonymní funkce (lambda funkce). Lambda funkce umožňuje deklarovat i definovat dočasnou funkci (například jako parametr funkce nebo uvnitř jiné funkce).\nV hranatých závorkách lze předat proměnné z rozsahu platnosti, ve které je funkce definovaná. Lze předat všechny, nebo jen výčet a je možné je předat hodnotou nebo referencí.\nPříklad lambda funkce:\n\nnamespace ab\nnamespace x=ab;\nx::zdvojnasob(5);//To samé jako ab::zdvojnasob(5)\n\n//C++98\ntypedef int my_type;\n//C++11\ntypedef int my_type;//Zpětná kompatibilita\nusing my_type=int;//Nová syntaxe\n\n//Toto pomocí typedef nelze:\ntemplate<typename T>using ptr=T*;\nNové knihovny:\n"}
{"id": "936285", "url": "https://cs.wikipedia.org/wiki?curid=936285", "title": "La Tour-du-Pin", "text": "La Tour-du-Pin\n\nLa Tour-du-Pin je francouzská obec v departementu Isère v regionu Auvergne-Rhône-Alpes. V roce 2010 zde žilo 7 975 obyvatel. Je centrem arrondissementu La Tour-du-Pin.\n\n\"Počet obyvatel\"\n\n"}
{"id": "936288", "url": "https://cs.wikipedia.org/wiki?curid=936288", "title": "Josef František Habsbursko-Lotrinský", "text": "Josef František Habsbursko-Lotrinský\n\nJosef František Habsbursko-Lotrinský (: \"Joseph Franz Leopold Anton Ignatius Maria von Habsburg-Lothringen\"; 28. března 1893, Brno – 25. září 1957, Carcavelos) byl rakouský arcivévoda z uherské linie habsbursko-lotrinské dynastie.\n\nNarodil se v Brně jako prvním potomek arcivévody Josefa Augusta a bavorské princezny Augusty Marie Luisy. V Budapešti navštěvoval střední školu, po které se věnoval studiu práv na tamní univerzitě. Poté studoval na kadetní škole a na akademii Ludovika.\n\nOd roku 1915 byl praporčíkem 7. c. a k. německého husarského pluku Viléma II. O rok později se stal nadporučíkem. Bojoval pod velením generálů Arza a Boroeviče. Za statečnost v bitvě, která se konala u Putny v Rumunsku, získal hodnost rytmistra. \n\nRoku 1919 byl zajat stoupenci Maďarské republiky rad, avšak s pomocí anglické královské rodiny byl propuštěn a mohl zůstat v zemi. \n\nOd roku 1927 byl členem obnovené horní sněmovny a započal studium hospodářských věd, které ukončil doktorátem. \n\nOd roku 1944 žil mimo Maďarsko. Zemřel v portugalském Carcavelos, jeho ostatky však byly po smrti převezeny do Bavorska a uloženy na hřbitově ve Feldafingu.\n\nOd roku 1924 byl ženatý s dcerou saského krále Bedřicha Augusta III., princeznou Annou Piou, se kterou měl osm dětí.\nMarkéta (1925–1979)\nHelena (Ilona) (1927–2011)\nAnna Terezie Gabriela (1928–1984)\nJosef Arpád (1933–2017)\nStěpán (István) Dominik (* 1934)\nMarie Kynga (* 1938)\nGéza Ladislav (* 1940)\nMichael Koloman (* 1942)\n\n"}
{"id": "936292", "url": "https://cs.wikipedia.org/wiki?curid=936292", "title": "Porušení ochrany paměti", "text": "Porušení ochrany paměti\n\nPorušení ochrany paměti (též chyba paměťové ochrany, anglicky segmentation fault) je obecně snaha přistoupit k paměti počítače, kterou procesor nemůže fyzicky adresovat. Nastává v případě, kdy hardware upozorní operační systém o nepovoleném přístupu k paměti. Jádro operačního systému na tuto událost obvykle zareaguje nápravným krokem. Například odešle procesu, který chybu vyvolal, signál k jeho ukončení a výpisu paměti (core dump). Za určitých podmínek je možné, aby procesy požádaly o svolení samy se obnovit zavedením vlastní obsluhy signálu.\n\nNa POSIX-kompatibilních systémech chyby sběrnice obvykle vyústí v zaslání signálu SIGBUS procesu, který chybu způsobil. SIGBUS může být také způsoben nějakou obecnou vadou zařízení, kterou počítač detekoval. Chyba sběrnice zřídkakdy znamená, že hardware počítače je fyzicky poškozen – je většinou způsobena programovou chybou ve zdrojovém kódu programu.\n\nExistují dvě hlavní příčiny chyby sběrnice:\n\n\n\nCPU všeobecně přistupuje k datům v celé šířce jejich sběrnice po celou dobu. Pro adresování jednotlivých bytů přistupují k paměti v celé šířce jejich sběrnice, potom získanou hodnotu zamaskují a posunou. Systémy tolerují tento neefektivní algoritmus, neboť jde o jednu ze základních funkcí většiny softwarů, obzvláště při zpracování řetězců. Větší jednotky na rozdíl od bytů mohou zahrnovat dvě zarovnané adresy, a tudíž budou vyžadovat více než jedno načtení dat z datové sběrnice. Pro CPU je možné tuto funkci podporovat, ale málokdy je to vyžadováno přímo na úrovni strojového kódu. Návrháři CPU se tedy za normálních okolností implementaci této podpory vyhýbají a místo toho implementují oznámení chyby sběrnice kvůli nezarovnanému přístupu do paměti. \n\nToto je příklad nezarovnaného přístupu do paměti, napsaný v programovacím jazyce C se AT&T syntaxí pro assembler.\n\nKompilace a spuštění příkladu na POSIX-kompatibilním systému na platformě x86:\n\ncodice_1\n\nGDB debugger ukazuje, že hodnota 0x2a je uložena na adresu uloženou v EAX registru, použitím X86 assembleru. \n\nVypsáním nejméně významných bitů adrset ukazuje, že není zarovnána na velikost slova (\"dword\" v x86 terminologii).\n"}
{"id": "936295", "url": "https://cs.wikipedia.org/wiki?curid=936295", "title": "Ferdinand August Spiegel-Diesenberg", "text": "Ferdinand August Spiegel-Diesenberg\n\nFerdinand August Spiegel-Diesenberg, celým jménem s titulem Ferdinand August hrabě Spiegel na Diesenbergu a Hanxledenu ( Ferdinand August Graf von Spiegel zum Diesenberg und Hanxleden), uváděn též pouze jako Ferdinand August Spiegel nebo jen Ferdinand Spiegel (18. května 1850 Višňové – 1913), byl moravský šlechtic z rodu Spiegel-Diesenbergů původem z Vestfálska, velkostatkář a poslanec Moravského zemského sněmu.\n\nV roce 1870 absolvoval práva na Vídeňské univerzitě, pak ještě studoval na zemědělské akademii ve württemberském Hohenheimu. V roce 1878 působil v armádě při tažení do Bosny a Hercegoviny. Po návratu se začal věnovat správě rodinného velkostatku.\n\nPo smrti otce Ferdinanda Spiegela-Diesenberga převzal jeho roli šedé eminence moravské Strany konzervativního velkostatku. Do roku 1890 vedl Katolicko-politický spolek ve Znojmě a pak spoluzakládal místní Křesťansko-sociální spolek. Stejně jako otec podporoval ve volbách federalistické kandidáty, již v roce 1879 třeba Josefa Purcnera, který neúspěšně kandidoval v kurii venkovských obcí na jižní Moravě. V letech 1900–1901 zřídil speciální předvolební fond pro kandidáty křesťanských sociálů.\n\nV roce 1897 stál u zrodu Křesťanské stranické rady pro německé Moravany, jejímž úkolem byla koordinace zakládání okresních katolických spolků. V roce 1902 podpořil program nově vzniklé Křesťanské lidové strany, která měla ambici politicky zastupovat všechny moravské, případně i slezské německé katolíky.\n\nV roce 1883 byl zvolen poslancem Moravského zemského sněmu ve velkostatkářské kurii. Později byl ještě pětkrát znovuzvolen. Věnoval se oblasti zemědělství a byl aktivní i při projednávání moravského vyrovnání.\n\nV roce 1908 jej za zásluhy jmenoval císař František Josef I. tajným radou. Stal se také komandérem papežského řádu sv. Řehoře Velikého.\n"}
{"id": "936304", "url": "https://cs.wikipedia.org/wiki?curid=936304", "title": "Gaston Taument", "text": "Gaston Taument\n\nGaston Taument (* 1. října 1970, Haag) je bývalý nizozemský fotbalista. Hrával na pozici pravého záložníka, ale mohl nastoupit i jako druhý útočník. Velkou část své kariéry strávil v nizozemském klubu Feyenoord. V roce 1991 získal v Nizozemsku ocenění Talent roku (Nederlands Voetbal Talent van het Jaar). Účastník Mistrovství světa 1994 a Mistrovství Evropy 1996.\n\nTaument prošel mládežnickou akademií Feyenoordu, v jehož dresu debutoval v profesionálním fotbale. V sezóně 1988/89 odehrál za klub jeden ligový zápas, druhý pak v následující sezóně 1989/90. Pro tuto sezónu byl odeslán na hostování do druholigového rotterdamského klubu SBV Excelsior, s nímž Feyenoord úzce spolupracuje. Po návratu do Feyenoordu vytvořil efektivní dvojici s Regi Blinkerem (v letech 1991–1995).\n\nS Feyenoordem Rotterdam jednou vyhrál Eredivisie (1991/92) a čtyřikrát nizozemský fotbalový pohár (1990/91, 1991/92, 1993/94 a 1994/95). V sezóně 1991/92 se gólem ve finále poháru podílel na porážce Rody Kerkrade 3:0 a skóroval i ve finále pohárového ročníku 1994/95 proti FC Volendam (výhra 2:1).\n\nV zahraničí zažil Taument krátkodobé anabáze v portugalské Benfice Lisabon, belgickém RSC Anderlecht a řeckém OFI Kréta. V letech 2000–2002 hrál za rakouský Rapid Vídeň, kde v červnu 2002 ukončil ve věku 31 let aktivní hráčskou kariéru.\n\nV A-týmu Nizozemska debutoval 12. února 1992 v přátelském zápase s domácím Portugalskem, kde se dostal na hřiště ve druhém poločase (prohra 0:2).\n\nS nizozemskou fotbalovou reprezentací hrál na Mistrovství světa 1994 v USA (Nizozemsko prohrálo 2:3 ve čtvrtfinále s Brazílií, Taument na turnaji vstřelil vítězný gól v utkání se Saúdskou Arábií) a Mistrovství Evropy 1996 v Anglii (kde Nizozemci podlehli ve čtvrtfinále Francii na pokutové kopy).\n\n"}
{"id": "936306", "url": "https://cs.wikipedia.org/wiki?curid=936306", "title": "Římskokatolická farnost Pavlov u Mikulova", "text": "Římskokatolická farnost Pavlov u Mikulova\n\nŘímskokatolická farnost Pavlov u Mikulova je územní společenství římských katolíků s farním kostelem svaté Barbory v děkanátu Mikulov.\n\nVes Pavlov se nachází přímo pod hradem Děvičkami, náležela k hradnímu zboží a s ním se roku 1334 dostala do svazku mikulovského panství. Kostel svaté Barbory na návsi se svou orientací přizpůsobuje terénní situaci. Jeho presbytář tudíž není obrácen k východu, nýbrž k jihozápadu, a za ním stojí ještě věž, nejstarší část kostela. Nynější kostel byl vystavěn roku 1742.\nAdministrátorem excurrendo je od 17. února 2012 R. D. Oldřich Chocholáč.\n\nDnem vzájemných modliteb farností za bohoslovce a bohoslovců za farnosti brněnské diecéze je 4. říjen. Adorační den připadá na 5. dubna.\n\nVe farnosti se pravidelně pořádá tříkrálová sbírka. V roce 2015 se při ní vybralo 11 728 korun. Při sbírce v roce 2016 činil výtěžek 13 455 korun. V roce 2018 dosáhl výtěžek sbírky 10 057 korun.\n\n"}
{"id": "936307", "url": "https://cs.wikipedia.org/wiki?curid=936307", "title": "Polohy", "text": "Polohy\n\nPolohy (ukrajinsky '; rusky ' – \"Pologi\") je město v Záporožské oblasti na Ukrajině. Leží na levém břehu řeky Kinsky zhruba sto kilometrů jihovýchodně od Záporoží. V roce 2013 v něm bydlelo bezmála dvacet tisíc obyvatel.\n\nPolohy byly pod tímto názvem založeny v roce 1887, ale pak byly v letech 1923–1937\npojmenované \"Čubarivka\" ('; rusky ' – \"Čubarevka\") na počest Vlase Čubara, který upadl v nemilost za stalinských čistek.\n\nV roce 1938 se Polohy staly městem.\n\n\n"}
{"id": "936312", "url": "https://cs.wikipedia.org/wiki?curid=936312", "title": "Peter Lundgren", "text": "Peter Lundgren\n\nPeter Lundgren (* 29. ledna 1965 Gudmundrå) je švédský tenisový trenér a bývalý profesionální tenista, který se na okruhu pohyboval v letech 1983–1996. V rámci ATP Tour získal tři tituly ve dvouhře a tři ve čtyřhře. Grandslamové finále si zahrál v mužské čtyřhře Australian Open 1988, kde spolu s Jeremym Batesem nestačili na americký pár Rick Leach a Jim Pugh.\n\nNa žebříčku ATP byl ve dvouhře nejvýše klasifikován v prosinci 1985 na 25. místě a ve čtyřhře pak v listopadu 1990 na 36. místě.\n\nVe švédském daviscupovém týmu debutoval v roce 1990 prvním kolem Světové skupiny proti Finsku, v němž dopomohl k hladké výhře 5:0 vítězstvím ve čtyřhře po boku Stefana Edberga. V soutěži nastoupil ke dvěma mezistátním utkáním s bilancí 0–0 ve dvouhře a 1–1 ve čtyřhře, když byl celkově čtyřikrát nominován do výběru.\n\nV roce 1987 byl vyhlášen tenistou s největším zlepšením na okruhu ATP Tour.\n\nLundgren patřil ke druhé generaci švédských tenistů otevřené éry spolu s Matsem Wilanderem, Stefanem Edbergem, Joakimem Nyströmem, Andersem Järrydem, Henrikem Sundströmem, Hansem Simonssonem a Kentem Carlssonem, kteří vstoupili do profesionálního tenisu, jakožto nástupci světové jedničky a legendy Björna Borga. V osmnácti letech opustil Sundsvall a tenisovou kariéru dále rozvíjel ve švédské metropoli Stockholmu.\n\nSezónu 1984 zakončil na 274. místě žebříčku ATP. Následoval největší meziroční skok o 249 příček, když následující sezónu 1985 završil již na 27. pozici světové klasifikace. Na konci října 1985 vyhrál premiérový turnaj kariéry, když do hlavní soutěže předposledního ročníku Grand Prix v Kolíně nad Rýnem postoupil z kvalifikace. Na cestě do finále si 20letý Švéd poradil s Wojtekem Fibakem, Goranem Prpićem, Jeremym Batesem a Timem Wilkinsonem. V bitvě o titul zdolal indického hráče Rameše Krišnana. Po výhře byl díky podobnosti švédské legendě v talentu a dlouhým vlasům vzýván jako „nový Björn Borg“, který se také stal jeho občasným sparingpartnerem. Na žebříčku dosáhl maxima v prosinci 1985, kdy mu patřila 25. příčka. Ovšem díky zlaté éře švédského tenisu, která vygenerovala silnou generaci hráčů, byl v dané chvíli až sedmým nejlepším švédským mužem, když před ním figurovali Mats Wilander, Stefan Edberg, Anders Järryd, Joakim Nyström, Henrik Sundström a Jan Gunnarsson. Na nejvyšší grandslamové úrovni se ve dvouhře nejdále probojoval do osmifinále Wimbledonu 1989, kde ve čtyřech setech nestačil na světovou jedničku Ivana Lendla. Naopak ve čtvrtfinále turnaje SAP Open v San Franciscu československého tenistu zdolal poměrem 6–3, 4–6 a 7–6 a po výhře nad Jimym Pughem si připsal titul.\n\nO zlaté éře prohlásil: „\"Měli jsme čtrnáct tenistů v první stovce (a nezapomínejte na velikost švédské populace, která tento výkon umocňuje)\"“. Během své aktivní kariéry zaznamenal vítězství nad světovými jedničkami, jakými byli Ivan Lendl, Mats Wilander, Jim Courier, Thomas Muster a Pete Sampras nebo výhru nad druhým hráčem Michaelem Changem. Nedostatkem byla jeho nevyrovnaná forma, o níž se vyjádřil: \"„Bylo to trochu jako na houpačce. Když jsem někdy ztratil motivaci, byl jsem schopen nečekaně prohrát s níže postaveným hráčem.\"“ Poslední zápas na okruhu ATP odehrál ve třiceti letech proti Slovákovi Karolu Kučerovi na kodaňském turnaji Copenhagen Open 1995. Následně se stal trenérem.\n\nPo ukončení aktivní dráhy začal v roce 1996 trénovat Chilana Marcela Ríose, kterému pomohl do první světové desítky. Oba se rozešli poté, co trenér o hráči prohlásil, že „\"potřebuje víc psychologa než kouče“\". Následně byl zaměstnán u Švýcarské tenisové federace, kde se staral o juniory. Jeho svěřencem se stal Roger Federer, jenž v roce 1999 ukončil spolupráci s Australanem Petrem Carterem. Lundgren jej trenérsky vedl mezi lety 2000 až 2003.\n\nPoté převzal koučing ruského hráče Marata Safina, kterému dopomohl k titulu na Australian Open 2005. Dvojice se rozešla v srpnu 2006. Následující měsíc bylo oznámeno, že další dva roky bude působit u britského daviscupového týmu.\n\nNeplacené volno od Britského tenisového svazu dostal v červnu 2007. Během sezóny 2008 se převážně staral o nemocného otce. Později vyjádřil zájem se k britskému družstvu vrátit. V sezóně 2008 navázal spolupráci s Kypřanem Marcosem Baghdatisem a v únoru 2009 se stal koučem bulharské naděje Grigora Dimitrova. Poté vedl švýcarského tenistu Stanislase Wawrinku, než se v září 2011 rozešli.\n\n"}
{"id": "936319", "url": "https://cs.wikipedia.org/wiki?curid=936319", "title": "Jaroslav Vojta (1942)", "text": "Jaroslav Vojta (1942)\n\nJaroslav Vojta (5. srpna 1942 Čtyřicet Lánů – 2. července 2015 Svitavy) byl český fotbalový útočník.\n\nV československé lize hrál za Spartak ZJŠ Brno (1963–1967) a Sklo Union Teplice (1968–1972). Nastoupil ve 170 prvoligových utkáních, v nichž dal 15 gólů.\n\nV pátek 19. února 1999 oddíl TJ Svitavy vyhlásil výsledky ankety \"O nejlepšího hráče fotbalu ve Svitavách za posledních padesát let\", ve které zvítězil před Richardem Juklem a Jiřím Valtou ml.\n\nZaznamenal celkem 11 startů a 2 branky v Poháru veletržních měst, Veletržním poháru a Poháru UEFA (všechny tyto pohárové soutěže jsou předchůdci Evropské ligy UEFA). V dresu Spartaku ZJŠ Brno zasáhl do 9 utkání a vstřelil 2 góly – v úterý 15. září 1964 dal jediný gól brněnské odvety s maďarským Ferencvárosem Budapešť a v úterý 28. září 1965 byl autorem druhé branky brněnských v domácím zápase s bulharským Lokomotivem Plovdiv (výhra 2:0). Zbylá dvě utkání absolvoval v dresu Sklo Unionu Teplice na podzim 1971 proti polskému Zagłębie Wałbrzych.\n\n\n"}
{"id": "936320", "url": "https://cs.wikipedia.org/wiki?curid=936320", "title": "Krysí stezky", "text": "Krysí stezky\n\nKrysí stezky (angl. \"Ratlines\") je pojmenování pro systém únikových cest, díky němuž nacisté a fašisté prchali z Evropy v závěru druhé světové války. Tyto trasy vedly zejména do Jižní Ameriky, konkrétně do Argentiny, Paraguaye, Brazílie, Uruguaye, Chile a Bolívie. Cílem lidí, snažících se uniknout zodpovědnosti za své činy během války, však byly i destinace ve Spojených státech, Velké Británii, Kanadě a na Středním Východě.\n\nExistovaly dvě hlavní trasy: první vedla z Německa do Španělska, a poté do Argentiny; druhá z Německa do Říma a dále přes Janov do Jižní Ameriky.\n\nVýznamnou postavou \"krysích stezek\" byl rakouský katolický biskup Alois Hudal, který pracoval v Římě. Ke konci druhé světové války a po ní pomáhal k útěku nacistickým zločincům, většinou do Argentiny. Celkově pomohl uprchnout minimálně několika tisícům lidí. Novou identitu a řadu let na svobodě díky němu získal např. německý válečný zločinec Adolf Eichmann nebo velitel vyhlazovacích táborů v Sobiboru a Treblince Franz Stangl.\n\nDíky skrývaní uprchlíků v klášterech, jejichž obyvatelé většinou netušili, o koho jde, se zdařil útěk také mnoha vedoucím představitelům chorvatského ustašovského režimu.\n\n"}
{"id": "936323", "url": "https://cs.wikipedia.org/wiki?curid=936323", "title": "Dimitris Salpingidis", "text": "Dimitris Salpingidis\n\nDimitris Salpingidis (řecky Δημήτρης Σαλπιγγίδης; * 18. srpna 1981, Soluň) je bývalý řecký fotbalový útočník nebo krajní záložník, PAOK FC byl posledním klubem, za který nastupoval. V sezónách 2007/08 a 2008/09 se stal nejlepším fotbalistou řecké Superligy (resp. řeckým Fotbalistou roku). V sezóně 2005/06 se stal se 17 brankami nejlepším kanonýrem řecké Superligy.\n\nVelkou část kariéry strávil v klubu PAOK FC, se kterým vyhrál titul v řecké Superlize a získal prvenství v řeckém fotbalovém poháru.\n3. září 2013 v základní skupině Evropské ligy 2013/14 vstřelil v nastaveném čase gól v utkání proti domácímu nizozemskému celku AZ Alkmaar, střetnutí skončilo remízou 1:1. 24. října 2013 v dalším utkání Evropské ligy s izraelským celkem Makabi Haifa se gólem podílel na vítězství PAOKu 3:2.\n\nV A-mužstvu Řecka debutoval 17. srpna 2005 proti domácímu týmu Belgie, kde nastoupil na hřiště ve druhém poločase. Řecko tento přátelský zápas prohrálo 0:2.\n\n15. listopadu 2013 vstřelil gól v barážovém utkání proti domácímu Rumunsku a podílel se tak na výhře 3:1. Řecko poté v odvetném zápase remizovalo 1:1 a zajistilo si tak postup na Mistrovství světa ve fotbale 2014 v Brazílii.\n\nÚčast Dimitrise Salpingidise na vrcholových turnajích:\n\n"}
{"id": "936328", "url": "https://cs.wikipedia.org/wiki?curid=936328", "title": "Zdeněk Kovář (fotbalista)", "text": "Zdeněk Kovář (fotbalista)\n\nZdeněk Kovář (12. srpna 1949 – 23. února 2013) byl český fotbalista, obránce. Po skončení aktivní kariéry byl dlouholetým funkcionářem FK Chmel Blšany a FK Teplice a také až do konce osmdesátých let působil jako fotbalový rozhodčí, i v nejvyšší soutěží. Do týmu Blšan získal z mladšího dorostu Plzně za 350 000 Kč brankáře Petra Čecha, kterého později prodal do Sparty za 21 milionů.\n\nZačínal v Motorletu, jako dorostenec přišel do Sparty, kde hrál i tehdejší 2. celostátní ligu za béčko. Na vojně hrál za VTJ Žatec. Do Teplic přišel v roce 1971 z Chomutova. V československé lize hrál v letech 1971–1974 za Sklo Union Teplice. Nastoupil ve 21 ligových utkáních. V zimě 1974 odešel do Děčína a přes Most se vrátil do VTJ Žatec, se kterým postoupil do druhé nejvyšší soutěže. Do Blšan přestoupil v době, kdy hrály v krajské soutěži.\n\n\n"}
{"id": "936337", "url": "https://cs.wikipedia.org/wiki?curid=936337", "title": "Vodní elektrárna Kníničky", "text": "Vodní elektrárna Kníničky\n\nVodní elektrárna Kníničky je vodní elektrárna na řece Svratce provozovaná společností ČEZ. Nachází se v hrázi Brněnské přehrady. Byla uvedena do provozu roku 1941. Hydroelektrárna využívá jednu Kaplanovu turbínu o výkonu 2,88 MW (instalovaný výkon je 3,1 MW). V případě ostrovního provozu (tj. samostatně, odpojeno od sítě např. při rozpadu přenosové soustavy) může být tato využita k rozběhu plynové spalovací turbíny v teplárenském provozu Červený mlýn. Jako vyrovnávací elektrárna slouží Vodní elektrárna Komín.\n\n"}
{"id": "936343", "url": "https://cs.wikipedia.org/wiki?curid=936343", "title": "Podjáhen", "text": "Podjáhen\n\nPodjáhen neboli subdiakon je křesťanský duchovní s nižším stupněm svěcení než u jáhna.\n\nV římskokatolické církvi bylo podjáhenství nejnižším z vyšších svěcení a jeho přijetím vznikala povinnost dodržovat celibát a modlit se denní modlitbu církve. Podjáhni četli epištolu při slavné mši, pečovali o liturgické nádoby a prováděli první praní použitých korporálů, pall a purifikatorií. \n\nPři bohoslužbách nosili albu, manipul a dalmatiku. Podjáhenství zrušil papež Pavel VI. apoštolským listem \"Ministeria quaedam\" ze dne 15. srpna 1972 s účinností od 1. ledna 1973.\n\nPodjáhni však dosud existují v dalších církvích, například v pravoslavné, řeckokatolické a arménské apoštolské církvi, kde patří subdiakonát mezi nižší svěcení (protodiákon).\n\nV katolické církvi jsou stále na podjáhny svěceni seminaristé, kteří podstupují formaci v seminářích tradičněkatolických skupin jako Institut Krista Krále, FSSP či FSSPX.\n\n"}
{"id": "936351", "url": "https://cs.wikipedia.org/wiki?curid=936351", "title": "Jevdokija Lukjanovna Strešněvová", "text": "Jevdokija Lukjanovna Strešněvová\n\nJevdokija Lukjanovna Strešněvová (rusky \"Евдоки́я Лукья́новна Стрешнёва\"; 1608, Měščovsk, Rusko – 18. srpna 1645, Moskva, Rusko) byla jako manželka ruského cara Michaila Fjodoroviče ruská carevna v letech 1626–1645.\n\nJevdokiji, dceru Lukjana Strešněva, si car zvolil jako svou druhou manželku v roce 1626. Táhlo mu tehdy na třicátý rok a byl bezdětný vdovec. Byla tedy uspořádána nová volba nevěsty, na kterou bylo přivezeno na šedesát krasavic ze šlechtických rodin. Michailovi se však zalíbila Jevdokija – jedna ze služebných dívek, dcera měščovského dvořana Lukjana Strešněva a vzdálená příbuzná jedné z bojarských dcerek. \n\nSkromná svatba se uskutečnila 5. února roku 1626 v Moskvě, snoubence oddal sám patriarcha Filaret, otec ženicha. Michail uvedl nevěstu do kremelských komnat pouhé tři dny před svatbou v obavách, aby nepřátelé dívce neublížili, navíc ji doma střežili otec a bratři. Tato opatření měla své kořeny v tom, že první Michailova nevěsta byla v důsledku dvorských intrik ještě před svatbou odstraněna od dvora a o jeho první ženě, jež onemocněla hned po svatbě a zemřela o několik měsíců později, se proslýchalo, že byla otrávena.\n\nJevdokija odmítla změnit si jméno na Anastázii, jak se po ní požadovalo, protože ani Anastázii Romanovně (první žena cara Ivana Hrozného), ani Marii Chlopové (první Michailova nevěsta) podle jejích slov «\"toto jméno štěstí nepřineslo\"». Byla vzdálená dvorským politickým bojům a intrikám. Rodinný život Jevdokije a Michaila Fjodoroviče nakonec byl šťastný. Jevdokija porodila manželovi deset dětí – sedm dcer a tři syny, z nich se však dospělého věku dožily jen tři dcery a jediný syn, nejstarší Alexej, který nastoupil po svém otci na trůn. Žádná z dcer, které dosáhly dospělosti, se neprovdala.\n\nU dvora však byla Jevdokija v obtížné situaci. Zastiňovala ji Michailova matka Xenie Ivanovna. Obě měly stejného zpovědníka a Xenie svou snachu doprovázela během návštěv klášterů i jiných míst. Vybírala také vychovatele pro svá vnoučata. Zdá se také, že Jevdokija neměla na Michaila vliv ani po smrti Marfy (Xenie) Ivanovny. Zemřela přibližně měsíc po svém manželovi.\n"}
{"id": "936354", "url": "https://cs.wikipedia.org/wiki?curid=936354", "title": "Carl Lützow", "text": "Carl Lützow\n\nCarl Lützow, také Karel Lützow (celým jménem s titulem \"Karel hrabě Lützow na Drei-Lützow a Seedorfu\", \"Carl Graf von Lützow zu Drei-Lützow und Seedorf\", 24. září 1830 – 1913), byl moravský šlechtic z hraběcího rodu Lützowů, velkostatkář v Kravsku a poslanec Moravského zemského sněmu.\n\nJeho otec hrabě Rudolf von Lützow byl c. k. rakouským komorníkem a tajným radou a před rokem 1848 velvyslancem v Papežském státě, matka byla hofmistryní císařovny Charlotty Mexické. Jeho synovcem byl František Lützow. V roce 1858 se v Benátkách oženil s hraběnkou Carolinou Marií Chotkovou. Působil jako důstojník v armádě, stal se čestným rytířem Řádu maltézských rytířů.\n\nDo politiky vstoupil jako spojenec konzervativního hraběte Ferdinanda Spiegel-Diesenberga z Višňového, s nímž podporoval federalistické kandidáty (Špatinku v roce 1871 do Moravského zemského sněmu, a Purcnera v roce 1879 do Říšské rady).\n\nV roce 1878 nahradil Ferdinanda Spiegela-Diesenberga ve velkostatkářské kurii Moravského zemského sněmu. Na sněmu nikdy nepromluvil a o 8 let později rezignoval. Nahradil ho Spiegelův syn Ferdinand August.\n"}
{"id": "936357", "url": "https://cs.wikipedia.org/wiki?curid=936357", "title": "Karl Goldberg", "text": "Karl Goldberg\n\nKarl Goldberg, plným jménem Karl Raimund Goldberg (23. září 1836 Varnsdorf – 9. října 1897 Varnsdorf), byl rakouský a český podnikatel a politik německé národnosti, v 2. polovině 19. století poslanec Českého zemského sněmu a starosta Varnsdorfu.\n\nPůsobil jako podnikatel, v rodném Varnsdorfu založil textilní továrnu. V letech 1872–1897 byl starostou Varnsdorfu. Funkci zastával nepřetržitě 25 let.\n\nV 70. letech 19. století se zapojil i do zemské politiky. V doplňovacích volbách v roce 1874 byl zvolen na Český zemský sněm za městskou kurii (obvod Varnsdorf). Mandát obhájil za týž obvod i v řádných volbách v roce 1878, volbách v roce 1883, volbách v roce 1889 a volbách v roce 1895.\n\nPatřil mezi německé liberály (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n\nZemřel v říjnu 1897 po delší nemoci.\n\n"}
{"id": "936361", "url": "https://cs.wikipedia.org/wiki?curid=936361", "title": "HC Dukla Jihlava 2013/14", "text": "HC Dukla Jihlava 2013/14\n\nTento článek se podrobně zabývá soupiskou a statistikami týmu HC Dukla Jihlava v sezoně 2013/2014.\n\n"}
{"id": "936364", "url": "https://cs.wikipedia.org/wiki?curid=936364", "title": "Seznam jezer v Indonésii", "text": "Seznam jezer v Indonésii\n\nIndonéská jezera (indonésky jezero - \"Danau\"). Seznam neobsahuje indonéské přehradní nádrže.\n\nSeřazena jsou podle rozlohy.\n"}
{"id": "936365", "url": "https://cs.wikipedia.org/wiki?curid=936365", "title": "Jakub Hruška", "text": "Jakub Hruška\n\nJakub Hruška (1824 – 1897) byl rakouský a český podnikatel a politik, starosta Humpolce, v 70. letech 19. století poslanec Českého zemského sněmu, jeden z prvních zvolených zákonodárců za mladočeskou stranu.\n\nProfesně působil jako podnikatel, byl starostou Humpolce. V roce 1873 byla díky jeho iniciativě dobudována nová radnice v Humpolci. Starosta Hruška se totiž v Praze seznámil s architektem Josefem Zítkem (autor projektu Národního divadla) a Zítkovi pak město zadalo architektonický návrh nové radnice.\n\nV 70. letech 19. století se zapojil i do zemské politiky. V doplňovacích volbách roku 1874 byl zvolen na Český zemský sněm za městskou kurii (obvod Německý Brod – Polná – Humpolec). Reprezentoval nově vzniklou mladočeskou stranu (Národní strana svobodomyslná), která odmítala pokračující bojkot zemského sněmu (pasivní rezistence) a sedm jejích zvolených zákonodárců (včetně Hrušky) se proto 15. září 1874 aktivně ujalo výkonu svých mandátů. Za týž obvod obhájil mandát i v řádných volbách roku 1878, opět za mladočeskou stranu.\n"}
{"id": "936367", "url": "https://cs.wikipedia.org/wiki?curid=936367", "title": "Zákon o státní památkové péči", "text": "Zákon o státní památkové péči\n\nZákon České národní rady č. 20/1987 Sb., o státní památkové péči, zkráceně památkový zákon, upravuje s účinností od 1. ledna 1988 pro území České republiky státní politiku a formu státní památkové péče. Poslední novelizací památkového zákona je zákon č. 142/2012 Sb. s účinností od 1. července 2012. Zákon provádějí mj. vyhlášky Ministerstva kultury č. 187/2007 Sb., která stanovuje obsah a náležitosti plánu území s archeologickými nálezy, a č. 420/2008 Sb., která stanovuje náležitosti a obsah plánu ochrany památkových rezervací a památkových zón. Po roce 1990 se stále očekává přijetí nového památkového zákona. Návrhy Zákona o ochraně památkového fondu projednávalo ministerstvo kultury v letech 2008 a 2013–2014, věcný návrh schválila vláda v březnu 2013. Návrh zákona o ochraně památkového fondu schválila vláda 20. listopadu 2015. Do doby voleb do Poslanecké sněmovny v roce 2017 však nebyl zákon schválen a bude nutné projednávání opakovat v novém volebním období.\n\nV roce 1850 byla pro Rakouské císařství zřízena \"Centrální komise pro výzkum a zachování stavebních památek\" a zároveň byl vydán císařský patent, který předával stavební památky pod ochranu ministerstva obchodu, průmyslu a veřejných prací. Nicméně rakouský památkový zákon nikdy vydán nebyl. Ani v období samostatného Československa neexistoval speciální zákon o ochraně památek a na výkon památkové péče dohlížel \"Státní památkový úřad v Praze\".\n\nPo druhé světové válce byla ochrana nejvýznamnějších památek, jež byly zkonfiskovány na základě prezidentských dekretů, svěřena do správy \"Národní kulturní komise pro správu státního kulturního majetku\". Prvním zákonem upravujícím ochranu památek byl zákon č. 22/1958 Sb., o kulturních památkách, ke kterému byly následně vydány prováděcí předpisy. Kulturní památkou se rozuměl dle zákona každý kulturní statek, který vykazoval historickou, architektonickou a památkovou hodnotu. Zákon se vztahoval též na ochranu přírodních památek.\n\nNový zákon č. 20/1987 Sb. přijala Česká národní rada dne 30. března 1987 s účinností od 1. ledna 1988. Dne 26. dubna 1988 Ministerstvo kultury vydalo k zákonu prováděcí vyhlášku č. 66/1988 Sb. s platností od 1. července 1988.\n\nPo roce 1990 došlo k množství novelizací: č. 242/1992 Sb., č. 361/1999 Sb., č. 122/2000 Sb., č. 132/2000 Sb., č. 146/2001 Sb., č. 320/2002 Sb., č. 18/2004 Sb., č. 186/2004 Sb., č. 1/2005 Sb., č. 3/2005 Sb., č. 240/2005 Sb., č. 203/2006 Sb., č. 186/2006 Sb., č. 158/2007 Sb., č. 124/2008 Sb., č. 189/2008 Sb., č. 307/2008 Sb., č. 223/2009 Sb., č. 227/2009 Sb., č. 124/2011 Sb. a č. 142/2012 Sb.\n\nZákon určuje rozsah státní památkové péče, definuje kulturní památku a způsob jejího prohlášení, evidence a ochrany, rovněž se dotýká památkových rezervací a památkových zón a archeologických výzkumů a nálezů. Dále stanovuje orgány moci výkonné v oblasti státní památkové péče, kterými jsou Ministerstvo kultury (mj. koordinuje oblast státní památkové péče, zřizuje Národní památkový ústav), krajské úřady (mj. dohlíží na národní kulturní památky) a obce s rozšířenou působností (mj. dohlíží na kulturní památky), památková inspekce (dohlíží na dodržování památkového zákona) aj.\n\nZákon se člení na pět částí o 47 paragrafech a má čtyři přílohy.\n\n\nPo dvaceti letech očekávání a příprav v roce 2008 za ministra kultury Jehličky zveřejnilo ministerstvo kultury návrh nového památkového zákona, který vzbudil mohutný odpor u odborné veřejnosti. Návrh měl ještě více oslabit roli Národního památkového ústavu a posílit roli místních orgánů veřejné správy. Některé památky byly do seznamů v minulosti zapsány bez jakéhokoliv správního řízení nebo se spis nedochoval nebo rozhodoval jiný než ze zákona příslušný orgán, takže jak samo ministerstvo kultury, tak ústavní soud zpochybňovaly legitimitu, případně i právní platnost takových rozhodnutí. Například zámek v Dobříčanech byl podle rozhodnutí soudu zapsán do seznamu památek neplatně. Návrh zákona předpokládal přechodné období 10 let (v novějších návrzích prodloužené na 15 let), v němž ze stávajících památek (asi 42 tisíc nemovitých a podle Týdne.cz 900 tisíc movitých, dle Archiwebu asi 50 tisíc movitých), musely projít správním řízením podle nového zákona všechny, o jejichž řádném prohlášení ve správním řízení nemá ministerstvo doklady, pokud by měly památkami zůstat. Kritici návrhu se obávali, že by ministerstvo nestihlo řízení provést a mnoho památek by tak přišlo o ochranu. 17 institucí, od nejvýznamnějších státních odborných institucí až po významné spolky a osobnisti, proti návrhu sepsalo memorandum. \n\nV letech 2012–2014 ministerstvo kultury pracuje na přípravě dalšího návrhu nového zákona, který má pracovní název \"Zákon o ochraně památkového fondu\". Věcný návrh zákona schválila vláda usnesením č. 156 ze dne 6. března 2013. Stávající památkový fond má být téměř kompletně automaticky převzatý (s výjimkou archiválií) a mají být zachovány dosavadní formy ochrany (kulturní památka, národní kulturní památka, památková rezervace, památková zóna). Nově zákon zavádí pojem památka s mezinárodním statusem, jímž označuje součásti památkového fondu, které požívají ochrany nebo evidence podle mezinárodní úmluvy. Nově měly mít obce možnost v samostatné působnosti vyhlašovat obecně závaznou vyhláškou památky místního významu, tyto památky měly být evidovány v samostatné části centrálního seznamu památkového fondu – ministerský a vládní návrh z roku 2015 již pojem památky místního významu neobsahují. Návrh zákona o ochraně památkového fondu schválila vláda 20. listopadu 2015.\n\nVláda předložila návrh zákona 4. prosince 2015 poslanecké sněmovně, 12. července 2017 pak sněmovna návrh zákona zamítla. \n\nPo sněmovním zamítnutí vládního návrhu z roku 2015 zahájilo Ministerstvo kultury nové práce na přípravě nového památkového zákona, přičemž nový návrh vychází z prací na předchozím návrhu zákona o ochraně památkového fondu. 7. února 2018 byl usnesením vlády č. 91 schválen Plán legislativních prací vlády na zbývající část roku 2018, který předpokládal předložení návrhu zákona o ochraně památkového fondu v září 2018. Porada vedení Ministerstva kultury projednala dne 6. března 2018 upravenou verzi zákona o ochraně památkového fondu a tím byla zahájena prezentace této verze návrhu odborné veřejnosti před jejím předložením do vnějšího připomínkového řízení. Z tohoto důvodu opět Ministerstvo kultury začalo zveřejňovat dokumenty k této problematice na svých webových stránkách.\n\n"}
{"id": "936368", "url": "https://cs.wikipedia.org/wiki?curid=936368", "title": "Tamara Todevska", "text": "Tamara Todevska\n\nTamara Todevska makedonsky \"Тамара Тодевска\" (* 1. června 1985 Skopje, SR Makedonie, Socialistická federativní republika Jugoslávie, dnes Severní Makedonie) nebo jen Tamara je severomakedonská popová zpěvačka. Tamara se narodila makedonskému otci Velku Todevskemu a srbské matce původem z Bosny a Hercegoviny, Brance. Její sestra je dobře známá popová zpěvačka Tijana Dapčević, která reprezentovala Severní Makedonii na Eurovision Song Contest 2014 v Dánsku.\n\nTamara se narodila ve Skopje 1. června 1985 jako mladší sestra Tijany Todevske (dnes Tijany Dapčević). Vyrůstala v hudební rodině. Její otec Velko Todevski je profesor na hudební škole a její matka Branka Todevska je operní pěvkyně. Tamara má talent od matky, protože její barva hlasu je velmi podobná matce a má velmi hluboký operní hlas.\n\nJejí první oficiální píseň je duet se sestrou Tijanou nazvaný \"\"Igra luda\"\" (Bláznivá hra) byl vydán v roce 1997. Nicméně její opravdová hudební kariéra odstartovala v roce 2003, kdy na slavném černohorském festivale Sunčane skale interpretovala svůj hit \"\"1003\"\" (srbsky Хиљаду и три, makedonsky Илјада и три), který se umístil na druhém místě.\n\nV roce 2005 realizovala své debutové album pod názvem \"Sino\" (česky Modrá). Hudební producent a skladatel tohoto alba je Aleksandar Masevski, se kterým Tamara spolupracovala od roku 2004. V roce 2006 album vyhrálo cenu \"Nejlepší album roku 2005\". Album obsahuje hity jako jsou například \"\"Sino\"\", \"\"Molci, molci\"\", \"\"A,shto ako? \"\", \"\"Ljubovna prikazna\"\", \"\"Najverni prijateli\"\", \"\"Ljubi, ljubi\"\", \"\"Shetaj\"\" a další.\n\nTamara byla úspěšná během makedonského národního kola pro Eurovision Song Contest 2007. Získala 105 bodů a umístila se na úctyhodném druhém místě s písní \"Kazi Koj Si Ti\" (Řekni mi kdo jsi). Autor a hudební producent písně je Aleksandar Masevski. Ve skutečnosti je to dodnes poslední píseň, kterou pro Tamaru Aleksandar Masevski napsal.\n\nV únoru 2008 vyhrála soutěž Skopje Fest 2008 se skladbou \"\"Vo ime na ljubovta\"\", kde jí sekundoval Vrčak a Adrian. Píseň byla na Balkáně hitem a bylo jí předpovídáno dobré umístěna na Eurovision Song Contest 2008. Byla nazpívána v šesti jazycích, a to v makedonštině, angličtině, srbštině, turečtině, ruštině a albánštině a videoklip vytvořil Dejan Milićević. Na Eurovision Song Contest 2008 vystoupila v 1. semifinále na pozici číslo 18. Zazpívali anglickou verzi písně \"\"Vo ime na ljubovta\"\" nazvanou \"\"Let me love you\"\" a dosáhli na desátou semifinálovou pozici. Ale díky volbě poroty na poslední postupovou pozici postoupila Charlotte Perrelli s písní \"\"Hero\"\", která reprezentovala Švédsko.\n\n\n\n"}
{"id": "936369", "url": "https://cs.wikipedia.org/wiki?curid=936369", "title": "Edmund Kaizl", "text": "Edmund Kaizl\n\nEdmund Kaizl, plným jménem Edmund Břetislav Kaizl (20. února 1836 Cítoliby – 14. dubna 1900 Karlín), byl rakouský a český advokát a politik, v 70. a 80. letech 19. století poslanec Českého zemského sněmu a Říšské rady.\n\nV roce 1854 absolvoval střední školu. Vystudoval práva na Karlo-Ferdinandově univerzitě v Praze, kde roku 1860 získal titul doktora práv. Od roku 1868 měl vlastní advokátní kancelář v Karlíně a od roku 1871 trvale zasedal v karlínském obecním zastupitelstvu, kde se angažoval hlavně ve školském odboru. Působil i literárně; překládal z francouzštiny a angličtiny a psal i básně a právnické spisy.\n\nV 70. letech 19. století se zapojil do zemské i celostátní politiky. V doplňovacích volbách roku 1874 byl zvolen na Český zemský sněm v kurii venkovských obcí (obvod Příbram – Dobříš). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1875, doplňovacích volbách roku 1876 a doplňovacích volbách roku 1877. Uspěl za svůj obvod i v řádných volbách roku 1878. Mandát obhájil i ve volbách roku 1883.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1873 za kurii venkovských obcí, obvod Karlín, Brandýs, Jílové atd. Z politických důvodů (pasivní rezistence) se ovšem nedostavil do parlamentu, čímž byl jeho mandát i přes opakované zvolení prohlášen za zaniklý. Opětovně byl zvolen ve volbách do Říšské rady roku 1879, nyní za městskou kurii (obvod Litomyšl – Polička). Rezignaci na mandát oznámil na schůzi 30. listopadu 1880.\n\nPatřil k staročeské straně (Národní strana). Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nByl strýcem politika Josefa Kaizla.\n"}
{"id": "936372", "url": "https://cs.wikipedia.org/wiki?curid=936372", "title": "Karin Viardová", "text": "Karin Viardová\n\nKarin Viardová, nepřechýleně Karin Viard (* 24. ledna 1966 Rouen, Seine-Maritime), je francouzská divadelní, filmová a televizní herečka, držitelka dvou Césarů.\n\nJe dcerou ředitele ropní plošiny. Herectví studovala na Lyceu Pierre-Corneille v Rouenu, pak odešla do Paříže, kde navštěvovala herecké kurzy.\n\nV roce 2003 byla členkou poroty na Filmovém festivalu v Cannes. V roce 2009 jí francouzský prezident udělil Řád za zásluhy. Během své kariéry byla celkem osmkrát nominována na ocenění César a dvakrát ho získala. Patří k herečkám, uznávaným také filmovou kritikou.\n\n\n\n"}
{"id": "936374", "url": "https://cs.wikipedia.org/wiki?curid=936374", "title": "Dominique Blancová", "text": "Dominique Blancová\n\nDominique Blancová, nepřechýleně Dominique Blanc (* 25. dubna 1956 Lyon), je francouzská divadelní a filmová herečka, několikanásobná držitelka Césara a divadelní Molièrovy ceny.\n\nPochází z pěti sourozenců. Herectví studovala na pařížské škole Cours Florent. Ve svých hereckých začátcích spolupracovala s Patricem Chéreau a hrála pouze v divadle, zejména ve hrách A. P. Čechova nebo například v \"Peerovi Gyntovi\" Henrika Ibsena.\n\nV roce 1986 hrála ve svém prvním filmu \"Žena mého života\" postavu alkoholičky, která jí hned vynesla nominaci na Césara. Také s ní začali rychle spolupracovat významní režiséři, například Claude Sautet, Louis Malle nebo Claude Chabrol.\n\nV 90. letech 20. století dosáhla mimořádných úspěchů na filmové i divadelní scéně a stala se jednou z mála hereček, vysoce ceněných také uměleckou kritikou. Několikrát byla nominována na Césara a za filmy \"Milou v máji\", \"Indočína\" a \"Všichni, kdo mě mají rádi, pojedou vlakem\" ocenění skutečně získala. Za další Ibsenovo drama, \"Domeček pro panenky\" získala v roce 1998 Molièrovu cenu.\n\nV roce 2001 získala svého čtvrtého Césara za film \"Stand-by\". Z mnoha dalších filmů lze považovat za významný například film \"Ta druhá\", za který kromě další nominace na Césara získala \"Volpiho pohár\" pro nejlepší herečku na Benátském filmovém festivalu. V divadle hrála v Racinově \"Faidře\" nebo v známém díle \"Bolest\" od Marguerite Duras, které několik let uváděla na několika různých francouzských divadelních scénách a za které pak v roce 2010 získala další Molièrovu cenu.\n\nV roce 1999 byla členkou poroty na Filmovém festivalu v Cannes a v roce 2001 na německém festivalu Berlinale.\n\nJe vdaná a má dvě dcery.\n\n\n\n\n"}
{"id": "936375", "url": "https://cs.wikipedia.org/wiki?curid=936375", "title": "František Podveský", "text": "František Podveský\n\nFrantišek Podveský (1. února 1835 Únanov – 20. ledna 1904 Únanov) byl rakouský hostinský, rolník a politik, v roce 1870 krátce poslanec Moravského zemského sněmu.\n\nNarodil se v Únanově jako syn hostinského Antonína Podveského (1787–??) a matky Mariany, rozené Branské. Dne 28. června 1859 se oženil s Marií Annou Wobornou z Krhovic.\n\nV moravských zemských volbách 1870 kandidoval ve znojemském venkovském obvodě za české federalisty. Obvod se v té době vyznačoval střídavými úspěchy Čechů a Němců. Díky svému vlastnímu hlasu zvítězil nad Johannem Fuxem v poměru 78:77. Němečtí liberálové volbu napadli kvůli formálním nedostatkům a úřady jejich protest přijaly a volba byla 22. srpna 1870 anulována.\n\nKandidoval ještě v obou volbách do sněmu v roce 1871, ale pokaždé jej porazil Antonín Konvalín, jehož podporovali němečtí liberálové.\n"}
{"id": "936377", "url": "https://cs.wikipedia.org/wiki?curid=936377", "title": "Seznam kulturních památek v Horním Jiřetíně", "text": "Seznam kulturních památek v Horním Jiřetíně\n\n\n"}
{"id": "936382", "url": "https://cs.wikipedia.org/wiki?curid=936382", "title": "Řeka slz", "text": "Řeka slz\n\nŘeka slz (v angličtině \"Moonshine river\") je 1. epizoda 24. série seriálu \"Simpsonovi\". V Americe se tato epizoda vysílala 30. září 2012, v České republice 4. července 2013 na stanici Prima Cool.\n\nBart se rozhodne zjistit, proč mu nikdy nevydržel žádný vztah dlouho. Všechny jeho bývalky ho nenávidí, poslední šance je Mary Spucklerová, ale ta bohužel odjela do New Yorku. Bart přesvědčí celou rodinu, aby se do New Yorku vydali.\n"}
{"id": "936383", "url": "https://cs.wikipedia.org/wiki?curid=936383", "title": "Aneta Havlíčková", "text": "Aneta Havlíčková\n\nAneta Havlíčková (* 3. července 1987, Mladá Boleslav) je reprezentantka Česka ve volejbale. V reprezentaci i klubu hraje na pozici univerzálky.\n\nK volejbalu jí přivedli rodiče. Začínala v klubu SK Meteor a se vstupem do mladežnických reprezentací hrála za klub PVK Olymp, se kterým získala v sezona 2004/05 titul. Po zisku druhého titulu v sezoně 2007/08 odešla do Nizozemska, kde hrála jednu sezonu za klub VC Weert. Od sezony 2009/10 hrála tři roky v Itálii a s klubem Busto Arsizio vyhrála v roce 2012 Pohár CEV. Následovala roční štace v Ázerbájdžánu, ze kterého se přemístila do Istanbulu, kde hraje za klub Fenerbahçe. V roce 2014 vyhrála s Fenerbahçe podruhé Pohár CEV.\n\n\n"}
{"id": "936384", "url": "https://cs.wikipedia.org/wiki?curid=936384", "title": "Josef Ugarte", "text": "Josef Ugarte\n\nJosef hrabě Ugarte (27. října 1804 Brno – 27. července 1862 Schönau an der Triesting) byl moravský šlechtic z původně aragonského rodu Ugartů, velkostatkář a politik, v letech 1861–1862 poslanec Říšské rady a Moravského zemského sněmu.\n\nNarodil se jako syn hraběte Maximiliana Ugarteho a jeho ženy Gabriely von Lützow. Po smrti svého děda Johanna Ugarteho a jeho bezdětného bratra Aloise v roce 1817 zdědil panství v Jevišovicích a po dosažení plnoletosti v roce 1829 se ujal jeho správy.\nJeho strýcem byl hornorakouský a později moravskoslezský gubernátor Alois Ugarte.\n\nDo roku 1849 působil v diplomatických službách. Reprezentoval Rakousko v Petrohradě, Karlsruhe (1840–1844) a Stuttgartu (1844–1848). V roce 1859 koupil statky v Sollenau a Schönau an der Triesting v Dolním Rakousku. V 50. letech se věnoval Jevišovicím, kde si získal popularitu podporou místního školství, chudých a na vlastní náklady nechal zbudovat městský vodovod. Po zřízení obecní samosprávy zastával také úřad místního starosty. Patřilo mu rovněž panství Pavlice.\n\nPo obnovení ústavnosti se v roce 1861 stal poslancem Říšské rady a Moravského zemského sněmu. Sympatizoval se Stranou konzervativního velkostatku. Již v roce 1862 ale zemřel po pádu z koně.\n\nByl dvakrát ženatý. Poprvé se oženil 15. ledna 1843 s Helenou von Stackelberg (nar. 1820), která ale hned 12. února téhož roku zemřela. Podruhé se jeho ženou stala 24. ledna 1845 Elizabeth von Rochow-Briest (1822–1896), s níž měl tři děti – Gabrielu (nar. 1848), Annu (nar. 1855) a Maximiliana (1851–1875).\n"}
{"id": "936385", "url": "https://cs.wikipedia.org/wiki?curid=936385", "title": "Osudové město", "text": "Osudové město\n\nOsudové město, uváděno i pod názvem Město Osudu, anglicky \"The City of Your Final Destination\", je britský film z roku 2009, jehož režii provedl James Ivory.\n\nPředlohou snímku se stala novela \"The City of Your Final Destination\" amerického spisovatele Petera Camerona, jejíž příběh se z velké části odehrává v malé vesničce v Uruguayi. Natáčení filmu ale probíhalo v Argentině, protože knižní popis uruguayské krajiny a kultury neodpovídá úplně realitě. Začátek a konec novely se oproti tomu odehrává v Kansasu, kde hlavní hrdina studuje na Kansasské univerzitě.\nV roce 2007 se studio Merchant Ivory Productions rozhodlo produkovat film podle této knihy. Režisérem filmu byl vybrán James Ivory a scénář napsala Ruth Prawer Jhbvala. Oficiální premiéra filmu proběhla až v roce 2009.\n\nFilm sleduje vysokoškolského studenta Omara Razaghiho (Omar Metwally), který chce napsat biografii záhadného spisovatele Julese Gunda. Aby mohl se svým záměrem pokročit, musí se vydat do Uruguaye, aby získal od rodiny Gundových souhlas k sepsání biografie.\n\n\nFilm byl v České republice uveden 27. září 2010 pouze na DVD, ale od května 2013 je film dostupný i přes iTunes Store, kde je možné se podívat na trailer filmu a další detaily.\n\n"}
{"id": "936386", "url": "https://cs.wikipedia.org/wiki?curid=936386", "title": "Filip Číhal", "text": "Filip Číhal\n\nFilip Číhal (8. března 1981 – 5. března 1998 Kladno) byl český hokejový obránce SK Jihlava.\n\nFilip Číhal patřil do širšího kádru dorostenecké reprezentace. Působil v klubu SK Jihlava na postu obránce.\n\nTři dny před sedmnáctými narozeninami nastoupil za domovský klub k utkání prvního kola play off extraligy dorostu na ledě Kladna. Domácí klub získal rozhodující náskok pěti gólů, který již hosté nemohli dohnat. Tři minuty před koncem utkání Jihlava hrála přesilovku, když Filip Číhal bez cizího zavinění upadl na hranici útočného a středního pásma. První pomoc poskytl lékař domácího mužstva, srdeční činnost se ovšem nepodařilo obnovit ani přivolané záchranné službě. Příčina úmrtí zůstala nejasná, zdravotní stav hráče byl podle předchozích prohlídek dobrý.\n\nSpoluhráči se po dohodě s prezidentem klubu Ivanem Padělkem rozhodli nenastoupit k odvetnému zápasu. Trenér Jan Hrbatý i po deseti letech označil úmrtí za nejhorší zážitek spojený s hokejem, když musel jako první osobně o úmrtí informovat rodiče.\n"}
{"id": "936392", "url": "https://cs.wikipedia.org/wiki?curid=936392", "title": "Faidra (Racine)", "text": "Faidra (Racine)\n\nFaidra (fr. Phèdre) je nejznámější tragédie francouzského dramatika Jeana Racina. Její děj se odehrává ve starověkém Řecku. Premiéra se konala 1. ledna 1677.\n\nKrál Théseus se podruhé ožení s mladou dívkou Faidrou, jeho syn Hippolytos to těžce snáší. Faidra je však do Hippolyta zamilovaná, ale snaží se své city potlačit. Faidra se dovídá o tom, že Theseus v cizině zahynul. Rozhodne se Hippolytovi vyznat ze svých citů, ale ten její návrhy odmítá. Nabídne mu, že se s ním podělí o athénský trůn. Theseus však mrtvý není a vrací se z ciziny. Faidřina chůva mu poví, že se Hippolytos pokusil zneuctít Faidru. Theseus ho okamžitě vyžene z domu. Poté se ještě obrací k bohům, aby potrestali zločin. Faidra si uvědomuje, že byl Hippolytos nařknut neprávem, vypije jed, ale předtím se ještě přiznává Theseovi, že byl oklamán. \"Snažil jsem se učinit Faidru méně odpuzující než je v antických tragédiích. Ve skutečnosti není vinna ani zcela bez viny, z vůle osudu a hněvu bohů, stává se obětí nepravé vášně, která v ní samé probudí ošklivost.\"\n"}
{"id": "936395", "url": "https://cs.wikipedia.org/wiki?curid=936395", "title": "Faidra (rozcestník)", "text": "Faidra (rozcestník)\n\nFaidra může být:\n\n"}
{"id": "936396", "url": "https://cs.wikipedia.org/wiki?curid=936396", "title": "Antonín Konvalín", "text": "Antonín Konvalín\n\nAntonín Konvalín, uváděn též jako Anton Konwalin nebo Antonín Konvalina (10. června 1839 Nové Syrovice – ???), byl rakouský rolník a politik z Moravy, po roce 1871 poslanec Moravského zemského sněmu, kromě toho také starosta Nových Syrovic.\n\nV období let 1866–1874 byl starostou obce Nové Syrovice.\n\nDo Moravského zemského sněmu byl zvolen dvakrát v roce 1871 v rámci ostrého boje mezi Čechy a Němci v kurii venkovských obcí Znojemska, Vranovska a Moravskobudějovicka. Když němečtí liberálové (tzv. Ústavní strana) po porážce Johanna Fuxe Františkem Podveským v anulované volbě v rámci moravských zemských voleb 1870 zjistili, že v obvodě neuspějí, podpořili Konvalína, o němž se domnívali, že je přátelský k Němcům a že sympatizuje s centralisty. S jejich podporou Konvalín v obou volbách Podveského porazil. Volební obvod byl pak pozměněn tak, aby v něm byla německá většina (místo Moravskobudějovicka k němu bylo připojeno Jaroslavicko). Konvalín na sněmu ani jednou nevystoupil. \"Národní listy\" ho v roce 1871, po zemských volbách v září 1871, označily za národnostně \"nerozhodného\" kandidáta.\n\nZemský sněm ho roku 1871 delegoval i do Říšské rady (celostátní parlament, volený nepřímo zemskými sněmy).\n"}
{"id": "936397", "url": "https://cs.wikipedia.org/wiki?curid=936397", "title": "ComAp", "text": "ComAp\n\nComAp a.s. (Computer Applications Company) je česká společnost, která se zaměřuje na oblast vývoje a výroby řídicích systémů používaných v různých průmyslových odvětvích a energetice. Produkty, software a příslušenství firmy ComAp zajišťují řízení a monitoring u zařízení, která využívají k pohonu spalovací motory (motorgenerátory, kompresory, pumpy, lodní šrouby apod.).\n\nSpolečnost Libora Mertla a Aleše Procházky Computer Applications Company (ComAp) vznikla 1. března 1991. První zakázkou firmy byl kontrakt na zvukové hlásiče pro nevidomé, který měl hodnotu 300 USD. V roce 2008 měla společnost ComAp samostatné pobočky v Rusku, Itálii, Singapuru, Spojených státech amerických, Austrálii, Spojených arabských emirátech a Německu, a prostřednictvím distributorů se její působnost rozšířila do zemí všech kontinentů. V České republice stojí za zmínku například projekt pro O arenu v Praze nebo Nemocnici Jihlava.\n\nRoku 2009 firma ComAp v rámci České republiky získala ocenění Nejlepší zaměstnavatel (Best Employer) v kategorii malých a středních společností.\n\n\nKoncept bi-fuel firma ComAp představila v roce 1994. Řídicí zařízení využívající technologie bi-fuel umožňují přechod dieselových motorů na duální palivo (plyn/nafta). Díky tomu lze ušetřit až 80 % nafty, což prodlužuje čas chodu zařízení bez nutnosti doplnění paliva. Navíc během provozu dochází i ke snížení produkovaných zplodin, a to konkrétně CO₂, NOₓ a SOₓ. Technologie bi-fuel se používá například v těžebním průmyslu nebo v dopravě.\n\n"}
{"id": "936401", "url": "https://cs.wikipedia.org/wiki?curid=936401", "title": "Eduard Knoll", "text": "Eduard Knoll\n\nEduard Knoll (12. prosince 1839, Karlovy Vary – 24. listopadu 1890, Karlovy Vary), byl rakouský a český právník a politik německé národnosti, v 2. polovině 19. století poslanec Českého zemského sněmu a starosta Karlových Varů.\n\nProfesí byl právník. Absolvoval gymnázium a Karlo-Ferdinandovu univerzitu v Praze. Byl přítelem pražského advokáta a politika Adolfa Marii Pinkase. Po dokončení vysoké školy žil jako majitel realit v Karlových Varech. Zapojil se do místního veřejného života.\n\nV období let 1877–1890 byl starostou Karlových Varů. Za jeho působení došlo k stavebnímu rozvoji města a rozmachu lázeňské péče. Ve městě bylo postaveno městské divadlo a založen městský park. Knoll rovněž zasedal v okresním výboru karlovarského okresu a ve vedení městské spořitelny. Velký rozvoj prodělaly také lesoparkové areály v okolí města.\n\nV 70. letech 19. století se zapojil i do zemské politiky. V doplňovacích volbách roku 1874 byl zvolen na Český zemský sněm za městskou kurii (obvod Karlovy Vary – Jáchymov). Mandát obhájil za týž obvod ve volbách roku 1878. Patřil mezi německé liberály (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n\nV posledních letech před smrtí již se jeho zdravotní stav zhoršoval. Zemřel za dramatických okolností v listopadu 1890, kdy v Karlových Varech vrcholila katastrofální povodeň. Coby čestný náčelník městského hasičského sboru se sám podílel na záchranných pracích. Před jeho očima rozvodněná řeka Teplá strhla jednoho místního občana. Knoll pod tlakem událostí dostal záchvat mrtvice, kterému na místě podlehl. Podle jiného zdroje mu \"puklo srdce\".\n\n"}
{"id": "936404", "url": "https://cs.wikipedia.org/wiki?curid=936404", "title": "Mounir El Hamdaoui", "text": "Mounir El Hamdaoui\n\nMounir El Hamdaoui ( ; * 14. července 1984, Rotterdam) je v Nizozemsku narozený marocký fotbalista, který hraje na pozici útočníka, ofenzivního nebo krajního levého záložníka. V současné působí v saúdskoarabském klubu Al Taawon FC.\nRoku 2009 byl vyhlášen nejlepším fotbalistou Nizozemska. V sezóně 2008/09 se stal v dresu AZ Alkmaar s 23 vstřelenými brankami nejlepším střelcem Eredivisie.\n\nHrál postupně za kluby SBV Excelsior, Tottenham Hotspur, Derby County, Willem II Tilburg, AZ Alkmaar, AFC Ajax, ACF Fiorentina, Málaga CF.\n\nV dresu anglického Tottenhamu neodehrál jediný ligový zápas, pouze předsezónní přátelské střetnutí včetně turnaje Peace Cup v červenci 2005. Poté odešel na hostování do Derby County, kde ho pronásledovala zranění. Poté, co se nedokázal prosadit do kádru Spurs (Tottenham) následoval návrat do Nizozemska, konkrétně do Willem II Tilburg. Po jedné sezóně přestoupil do AZ Alkmaar, kde zažil velmi úspěšné období. V dresu AZ vyhrál Eredivisie, Johan Cruijff Schaal (nizozemský Superpohár), stal se nejlepším střelcem ligy a fotbalistou roku 2009. Následoval přestup do Ajaxu, s nímž vyhrál také jednou Eredivisie (v sezóně 2010/11). I následující sezónu 2011/12 byl členem Ajaxu, ale neodehrál jediný ligový zápas kvůli komplikovaným vztahům s trenérem Frankem de Boerem. Hrával pouze s rezervním týmem (Jong Ajax), tudíž nemá podíl na zisku ligového titulu, který klub v této sezóně dobyl.\n\nV červenci 2012 El Hamdaoui konečně opustil Ajax a podepsal tříletou smlouvu s klubem italské Serie A, s ACF Fiorentina. Dostal dres s číslem 9. Po sezóně 29. srpna 2013 odešel na hostování do španělského celku Málaga CF.\n\nHrál za nizozemskou mládežnickou reprezentaci do 21 let (3 zápasy, 1 vstřelený gól).\n\nPoté, co se v roce 2006 v interview pro nizozemský fotbalový magazín \"Voetbal International\" vyjádřil, že by jednou rád hrál v A-mužstvu Maroka, se mu toto přání splnilo v roce 2009. Debutoval 11. února 2009 v domácím přátelském utkání s Českou republikou, které skončilo remízou 0:0. I přes výsledek podal kvalitní výkon, který ocenili fanoušci i média. Následně se začlenil do marockého národního týmu.\n\n"}
{"id": "936406", "url": "https://cs.wikipedia.org/wiki?curid=936406", "title": "Göthe Hedlund", "text": "Göthe Hedlund\n\nGöthe Emanuel Hedlund (31. července 1918 Orksta – 15. prosince 2003 Lidingö) byl švédský rychlobruslař.\n\nPrvního Mistrovství Evropy se zúčastnil v roce 1939 (16. místo), o několik týdnů později debutoval i na Mistrovství světa (19. místo). Během druhé světové války startoval na domácích závodech, v roce 1946 vyhrál neoficiální Mistrovství Evropy a byl druhý na neoficiálním Mistrovství světa. V letech 1947 a 1948 získal na evropských šampionátech stříbrné medaile. Startoval na Zimních olympijských hrách 1948, kde vybojoval bronz na trati 5000 m. Kromě toho byl dvacátý ve sprintu na 500 m, osmý na patnáctistovce a desetikilometrovou distanci nedokončil. V dalších letech byl jeho nejúspěšnější sezónou ročník 1949/1950, kdy byl čtvrtý na Mistrovství Evropy a pátý na Mistrovství světa. Zúčastnil se zimní olympiády 1952, kde se umístil na 11. místě v závodě na 5000 m a na 9. místě na trati 10 km. Po sezóně 1951/1952 ukončil sportovní kariéru.\n"}
{"id": "936411", "url": "https://cs.wikipedia.org/wiki?curid=936411", "title": "Knoll", "text": "Knoll\n\nPříjmení Knoll nosí tyto osobnosti:\n\n"}
{"id": "936413", "url": "https://cs.wikipedia.org/wiki?curid=936413", "title": "Reidar Liaklev", "text": "Reidar Liaklev\n\nReidar Kristofer Liaklev (15. července 1917 Jaren – 1. března 2006 Jaren) byl norský rychlobruslař.\n\nNa velkých mezinárodních závodech se poprvé objevil v roce 1947, kdy debutoval čtvrtým místem na Mistrovství světa. Nejúspěšnější sezónu prožil v následujícím roce. Na Zimních olympijských hrách 1948 získal zlatou medaili v závodě na 5000 m (dvojnásobnou trať nedokončil), následně na to zvítězil také na Mistrovství Evropy, na světovém šampionátu byl šestý. Zlatou medaili na kontinentálním šampionátu 1949 neobhájil, skončil pátý. Poslední cenný kov, stříbro, získal na Mistrovství Evropy 1950. Po sezóně 1949/1950 ukončil sportovní kariéru.\n\n"}
{"id": "936416", "url": "https://cs.wikipedia.org/wiki?curid=936416", "title": "Noora Noor", "text": "Noora Noor\n\nNoora Noor (* 8. července 1979), známá též jen jako Noora, je norská neosoulová zpěvačka.\n\nVyrůstala ve Spojených arabských emirátech, přičemž její otec pochází ze Somálska a matka z Jemenu. Do Norska přišla v jedenácti letech spolu s rodinou jako politická uprchlice a v patnácti letech uzavřela smlouvu s hudebním vydavatelstvím Warner Music Group. Debutovala v roce 1999 s albem \"Curious\" a od té doby vydala dvě další alba, a to \"All I Am\" (2004) a \"Soul Deep\" (2009). V roce 2000 získala ocenění Hit Award pro nejlepší hudební umělkyni. V roce 2011 reprezentovala Norsko na soutěži Eurovision Song Contest s písní „Gone With The Wind“.\n\n\n"}
{"id": "936419", "url": "https://cs.wikipedia.org/wiki?curid=936419", "title": "Pavel Calda", "text": "Pavel Calda\n\nPavel Calda (7. ledna 1957 Praha) je český lékař, porodník, gynekolog a genetik, profesor 1. lékařské fakulty UK.\n\nPromoval v roce 1983 na Fakultě všeobecného lékařství v Praze, habilitoval se v roce 1998 a v roce 2012 byl jmenován profesorem na 1. lékařské fakultě Univerzity Karlovy v Praze. Má atestaci z porodnictví a gynekologiie, genetiky a fetomaternální medicíny. Již od studií se zajímal zejména o porodnictví a perinatologii a položil u nás základy fetální medicíny. Vedle porodnictví, kterému se aktivně věnuje je světově uznávaným expertem ve fetomaternální medicíně (prenatální diagnostika a léčba plodu).\n\nOd počátku své pracovní kariéry je zaměstnaný na Gynekologicko-porodnické klinice u Apolináře a pracuje jako vedoucí Centra fetální medicíny a oddělení ultrazvukové diagnostiky. Absolvoval řadu pobytů na univerzitách a klinikách v Německu, v USA a ve Velké Británii, je členem řady vědeckých společností a šéfredaktorem odborného časopisu \"Aktuální gynekologie a porodnictví\" eISSN 1803-9588 a od roku 1998 do roku 2014 byl šéfredaktorem časopisu \"Moderní Gynekologie\", vyd. LEVRET.\n\nByl presidentem několika světových kongresů, International Society of Ultrasound in Obstetrics and gynecology (2010) www.isuog.org , Obstetrics Forum (2015) a European gynecologic society www.seg2015.com (2015).\nV letech 2007-11 byl členem výboru Mezinárodní společnosti pro ultrazvuk v porodnictví a gynekologii ISUOG. V roce 2014 obdržel jako nejvyšší ocenění společnosti za dlouholetý přínos pro obor, Fellow of ISUOG. Od roku 2010 je členem mezinárodního výboru poradců American Journal of Obstetric and Gynecology. Je zakládajícím členem International Society for Abnormally Invasive Placenta a členem jejího výboru. Je předsedou a zakladatelem České společnosti pro ultrazvuk v porodnictví a gynekologii (ČSUPG ČLS JEP), je členem revizní komise České lékařské společnosti JEP. Je předsedou Komise pro státní závěrečné zkoušky z gynekologie a porodnictví a členem znalecké komise Ministerstva zdravotnictví a odborným zpravodajem ústřední znalecké komise. Působil v komisi pro vzdělávání EAPM (European association of perinatal medicine) a byl členem komise pro tvorbu standardů ISUOG Mezinárodní společnosti pro ultrazvuk v gynekologii a porodnictví.\n\nObdržel několik cen, např. v oblasti využití ultrazvuku v gynekologii a porodnictví (Sonkova cena), v imunologii (Liškova cena) a gynekologii a porodnictví (Pawlikova cena). V roce 2010 obdržel cenu ISUOG Service Award za přínos v rozvoji společnosti. V roce 2017 obdržel ocenění 1.lékařské Fakulty UK v Praze za dlouholetý přínos.\n\nVydal základní učebnici  Ultrazvuková diagnostika v těhotenství a gynekologii, která vyšla zatím ve 2 vydáních. Je autorem 174 publikací, má h-index 16 a jeho publikace mají nyní 1097 citací\n\n\n\n"}
{"id": "936420", "url": "https://cs.wikipedia.org/wiki?curid=936420", "title": "Sverre Ingolf Haugli", "text": "Sverre Ingolf Haugli\n\nSverre Ingolf Haugli (23. dubna 1925 Jevnaker – 18. října 1986 Jevnaker) byl norský rychlobruslař.\n\nPrvního Mistrovství Evropy se zúčastnil v roce 1950, kdy také získal svoji jedinou evropskou medaili, bronzovou. O rok později byl jedenáctý, premiérově poté startoval na Mistrovství světa, kde skončil na čtvrtém místě. Na Zimních olympijských hrách 1952 vybojoval bronzovou medaili v závodě na 5000 m, na desetikilometrové trati byl šestý. V následujících sezónách bylo jeho největším úspěchem čtvrtá příčka na Mistrovství Evropy 1954 a páté místo na Mistrovství světa 1954. Zúčastnil se také zimní olympiády 1956, kde ve svém jediném závodě na 10 000 m zajel čtvrtý nejrychlejší čas. V letech 1957 a 1959 startoval na evropských šampionátech, v obou případech však skončil ve třetí desítce. Po sezóně 1958/1959 ukončil sportovní kariéru.\n\nJeho vnuci Sverre Haugli a Maren Haugliová jsou rovněž rychlobruslaři.\n\n"}
{"id": "936422", "url": "https://cs.wikipedia.org/wiki?curid=936422", "title": "Sino (album)", "text": "Sino (album)\n\nSino (makedonsky \"Сино\" česky \"Modrá\") je debutové album a v současnosti jediné album vydané makedonskou zpěvačkou Tamarou Todevskou. Album je vrcholné dílo Aleksandara Masevského, který byl do roku 2007 Tamařiným producentem. Obsahuje deuty s Vrčakem, který je také skladatelem.\n"}
{"id": "936426", "url": "https://cs.wikipedia.org/wiki?curid=936426", "title": "Paige Turco", "text": "Paige Turco\n\nPaige Turco (* 17. května 1965 Springfield, Massachusetts, USA) je americká herečka. V dětství se věnovala baletu. S herectvím začala v roce 1987 v seriálu \"U nás ve Springfieldu\". Později hrála v několika dalších seriálech a filmech jako \"Tajemný příběh z Ameriky, All My Children\", \"Policie New York\". Od roku 2014 hraje v seriálu \"The 100\".\n\nV roce 2003 se provdala za irského herce Jasona O'Maru a spolu mají syna Davida. V červenci 2017 se dvojice rozvedla.\n\n"}
{"id": "936427", "url": "https://cs.wikipedia.org/wiki?curid=936427", "title": "Kees Broekman", "text": "Kees Broekman\n\nCornelis „Kees“ Broekman (2. července 1927 De Lier – 8. listopadu 1992 Berlín, Německo) byl nizozemský rychlobruslař.\n\nNa mezinárodní scéně debutoval v roce 1947 na Mistrovství Evropy (14. místo), o rok později byl pátý a na Mistrovství světa 1948 skončil čtvrtý. Podobných výsledků dosáhl i na Zimních olympijských hrách 1948 (500 m – 28. místo, 1500 m – 9. místo, 5000 m – 6. místo, 10 000 m – 5. místo). První medaili, stříbrnou, získal na světovém šampionátu 1949, na Mistrovství Evropy skončil tentýž rok čtvrtý. Na zimní olympiádě 1952 vybojoval na tratích 5000 m a 10 000 m stříbrné medaile, kromě toho byl pátý na patnáctistovce. Na evropském šampionátu téhož roku získal rovněž stříbro, na světovém byl čtvrtý. O rok později Mistrovství Evropy vyhrál a obhájil čtvrtou příčku na Mistrovství světa. V dalších dvou sezónách se většinou výsledkově pohyboval kolem pátého místa. Zúčastnil se ZOH 1956, kde nejlépe dosáhl čtvrtého místa v závodě na 5000 m a páté příčky na distanci 10 000 m (kromě toho byl čtrnáctý na 1500 m a ve sprintu na 500 m skončil na 37. místě). V následujících letech se na šampionátech umisťoval většinou ve druhé desítce, na Zimních olympijských hrách 1960 absolvoval dva závody: 5000 m – 20. místo, 10 000 m – 16. místo. Na posledních závodech startoval v roce 1962.\n\n"}
{"id": "936429", "url": "https://cs.wikipedia.org/wiki?curid=936429", "title": "Toronto International Film Festival", "text": "Toronto International Film Festival\n\nToronto International Film Festival (česky: \"Mezinárodní filmový festival v Torontu\") je filmový festival, který se každoročně koná v září v kanadském Torontu. Začíná vždy ve čtvrtek po kanadském dni práce (první pondělí v září) a trvá po dobu jedenácti dnů. \n\nNa festivalu je promítáno přibližně 300 až 400 filmů na více než dvaceti různých místech po celém městě. Na festival každoročně zavítá kolem 400 tisíc diváků.\n\nPrvní ročník festivalu se konal v roce 1976 a je považován za jeden z předních světových filmových festivalů.\n\n"}
{"id": "936430", "url": "https://cs.wikipedia.org/wiki?curid=936430", "title": "František Neubauer", "text": "František Neubauer\n\nFrantišek Neubauer (24. července 1818 Soutice – 24. listopadu 1883 Döbling) byl rakouský a český stavební podnikatel a politik, v 70. a 80. letech 19. století poslanec Českého zemského sněmu a Říšské rady, starosta Vlašimi.\n\nJeho otcem byl stavitel Jan Neubauer. František se rovněž vyučil stavitelem a převzal rodinnou firmu ve Vlašimi, podílel se i na stavbě železničních tratí. V roce 1851 postavil ve Vlašimi zájezdní hostince U Karla IV. V roce 1858 jeho firma (\"Houdek a Neubauer\") postavila vlašimskou synagogu. Zbudoval také novou školu a chudobinec a podílel se na regulaci řeky Blanice.\n\nV období let 1861–1864 a 1870–1883 zastával funkci starosty Vlašimi. Zároveň dlouhodobě předsedal místní záložně (postavil pro ni i v letech 1872–1873 nové sídlo). Byl také okresním starostou.\n\nV 70. letech 19. století se zapojil do zemské i celostátní politiky. V doplňovacích volbách roku 1874 byl zvolen na Český zemský sněm v kurii venkovských obcí (obvod Benešov – Neveklov – Vlašim). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1875, doplňovacích volbách roku 1876 a doplňovacích volbách roku 1877. Uspěl za svůj obvod i v řádných volbách roku 1878. Mandát obhájil i ve volbách roku 1883.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1873 za kurii venkovských obcí, obvod Něm. Brod, Polná, Ledeč atd. Z politických důvodů (pasivní rezistence) se ovšem nedostavil do parlamentu, čímž byl jeho mandát i přes opakované zvolení prohlášen za zaniklý. Opětovně byl za týž obvod zvolen ve volbách do Říšské rady roku 1879. Setrval zde do své smrti.\n\nPatřil k staročeské straně (Národní strana). Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nPřed smrtí onemocněl duševní chorobou a již během posledních měsíců zasedání Říšské rady jevil příznaky pomatenosti. Objevovaly se u něj známky slavomamu. Nemoc postupovala rychle a v roce 1883 již se Neubauer nemohl zúčastňovat zasedání zemského sněmu. Byl následně dopraven do ústavu pro choromyslné v Döblingu u Vídně. Zde zemřel v listopadu 1883. Jeho ostatky pak byly pohřbeny v domovské Vlašimi.\n"}
{"id": "936433", "url": "https://cs.wikipedia.org/wiki?curid=936433", "title": "Albert Šestěrňov", "text": "Albert Šestěrňov\n\nAlbert Alexejevič Šestěrňov, rusky Альберт Алексеевич Шестернёв (20. červen 1941, Moskva – 5. listopad 1994, Moskva) byl sovětský fotbalista ruské národnosti. Hrával na postu obránce.\n\nSe sovětskou fotbalovou reprezentací vybojoval stříbrnou medaili na mistrovství Evropy roku 1964. Hrál též na mistrovství Evropy 1968, kde Sověti obsadili čtvrté místo a Šestěrňov byl zařazen do all stars, a na mistrovství světa 1962, 1966 (rovněž čtvrté místo) a 1970. Sovětský svaz reprezentoval v 90 zápasech, což je třetí nejvyšší počet v historii sovětské reprezentace.\n\nCelou svou kariéru (1959–1972) strávil v jediném klubu: CSKA Moskva. Roku 1970 s ním vyhrál sovětskou ligu, roku 1967 sovětský pohár.\n\nRoku 1970 byl vyhlášen sovětským fotbalistou roku. V anketě Zlatý míč o nejlepšího fotbalistu Evropy skončil toho roku desátý.\n"}
{"id": "936434", "url": "https://cs.wikipedia.org/wiki?curid=936434", "title": "Ricky van Wolfswinkel", "text": "Ricky van Wolfswinkel\n\nRicky van Wolfswinkel (* 27. ledna 1989, Woudenberg, Nizozemsko) je nizozemský fotbalový útočník a člen širšího kádru nizozemské reprezentace, který hostuje v klubu Betis Sevilla z Norwich City.\n\nRicky van Wolfswinkel zahájil svou profesionální fotbalovou kariéru v klubu Vitesse, kde dříve prošel mládežnickou akademií. 29. května bylo oznámeno, že přestoupil za 5 milionů eur do týmu FC Utrecht, kde podepsal tříletou smlouvu. Zájem o něj měly i větší kluby AZ Alkmaar a FC Twente, ale hráč upřednostnil Utrecht kvůli vidině pravidelného zápasového vytížení. V dresu Utrechtu si zahrál Evropskou ligy 2010/11, kde v zápase 26. srpna 2010 vstřelil hattrick skotskému celku Celtic FC a přispěl tak k vítězství 4:0. Klub se probojoval do základní skupinové fáze, kde později skončil na posledním čtvrtém místě ve své skupině a před jarními boji byl vyřazen.\n\nPoté následovaly zahraniční angažmá, nejprve v portugalském týmu Sporting Lisabon (2011–2013) a od července 2013 v anglickém Norwich City (zde se sešel s krajanem Leroyem Ferem).\nV srpnu 2014 odešel hostovat z Norwiche do francouzského prvoligového celku AS Saint-Étienne. V létě 2015 následovalo hostování ve španělském mužstvu Betis Sevilla.\n\nVan Wolfswinkel byl členem nizozemských mládežnických výběrů v kategoriích od 19 let. V kvalifikačním zápase s domácí polskou reprezentací U21 vstřelil v říjnu 2009 v dresu nizozemské jedenadvacítky hattrick, čímž se výrazně zapsal pod vítězství svého týmu 4:0.\n\nV nizozemském reprezentačním A-mužstvu debutoval pod trenérem Bertem van Marwijkem 11. srpna 2010 v přátelském zápase proti domácí Ukrajině na NSK Olimpijskyj v Kyjevě. Nastoupil v základní sestavě a v 70. minutě byl střídán, Nizozemci remizovali s Ukrajinou 1:1. Na další šanci si musel počkat až do 7. června 2013, kdy nastoupil do druhého poločasu přátelského zápasu s domácí Indonésií (výhra Oranje 3:0).\n\n"}
{"id": "936435", "url": "https://cs.wikipedia.org/wiki?curid=936435", "title": "Šimon Partlic", "text": "Šimon Partlic\n\nŠimon Partlic ze Špicberku, zvaný též Třestský (latinsky: \"Simeon Partlicius\"; 1588 nebo 1590 , Třešť – kolem 1650), byl český matematik, astronom, učitel, filosof a lékař. Napsal několik vědeckých spisů a byl vychovatelem synů Fridricha Falckého.\n\nOd roku 1610 studoval na Karlově univerzitě, kde se roku 1612 stal bakalářem a roku 1614 mistrem svobodných umění. Působil jako rektor škol v Klatovech, Pelhřimově nebo u sv. Jindřicha na Novém Městě pražském. Odebral se i do Wittenberku, kde navštěvoval tamní protestantskou univerzitu. Pobýval u pánů ze Šumburku na dnes saském Penigu, kde sledoval dvě komety, jež později popsal. Od roku 1619 působil ve škole v Hradci Králové.\n\nPo porážce stavovského povstání roku 1620 odešel ze země a začal studovat na univerzitě v Basileji, kde roku 1621 získal doktorát z lékařství. Působil v meklenburském univerzitním městě Roztoky. V roce 1623 údajně působil jako vychovatel synů Fridricha Falckého. Roku 1625 se stal členem Akademie v holandském Leydenu. Přestoupil na katolickou víru, díky čemuž se později mohl opět usadit v českých zemích. Na konci 30. let vydával své kalendáře v Praze, což svědčí o jeho pobytu v Čechách. Poslední jeho dílo byl kalendář s pranostikou vydaný v Trenčíně k roku 1650. Kdy a kde zemřel, není známo.\n\n"}
{"id": "936439", "url": "https://cs.wikipedia.org/wiki?curid=936439", "title": "Seznam vrcholů v Oravských Beskydech", "text": "Seznam vrcholů v Oravských Beskydech\n\nSeznam vrcholů v Oravských Beskydech zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk.\n\n"}
{"id": "936444", "url": "https://cs.wikipedia.org/wiki?curid=936444", "title": "Béatrice Dalle", "text": "Béatrice Dalle\n\nBéatrice Dalle (* 19. prosince 1964 Brest) je francouzská herečka. Svou první velkou roli ve filmu \"37,2 po ránu\" dostala v roce 1988. Za tuto roli byla nominována na Césara. Později hrála v řadě dalších filmů v hlavních i vedlejších rolích. V letech 1985 až 1988 byl jejím manželem malíř Jean-François Dalle.\n\n\n\n"}
{"id": "936446", "url": "https://cs.wikipedia.org/wiki?curid=936446", "title": "Moric Schöne", "text": "Moric Schöne\n\nMoric Schöne (25. února 1817 Brno – 14. listopadu 1883 Tábor) byl rakouský a český politik, v 70. a 80. letech 19. století poslanec Českého zemského sněmu, starosta Tábora.\n\nProfesí byl barvířským mistrem. Přesídlil do Tábora a zapojil se zde do veřejného a politického života. V letech 1861–1870 byl zástupcem starosty a pak v období let 1870–1883 starostou Tábora. Zasloužil se o rozvoj místního školství. V roce 1862 vzniklo v Táboře reálné gymnázium a v roce 1866 zemědělská škola. Od roku 1878 fungovalo městské muzeum.\n\nV 70. letech 19. století se zapojil do zemské politiky. V doplňovacích volbách roku 1874 byl zvolen na Český zemský sněm v městské kurii (obvod Tábor – Kamenice – Pelhřimov). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1875 a doplňovacích volbách roku 1876. Uspěl za svůj obvod i v řádných volbách roku 1878. Mandát obhájil i ve volbách roku 1883.\n\nPatřil k staročeské straně (Národní strana), respektive k jejímu konzervativně-katolickému křídlu.\n"}
{"id": "936450", "url": "https://cs.wikipedia.org/wiki?curid=936450", "title": "Seznam starostů Tábora", "text": "Seznam starostů Tábora\n\nToto je seznam starostů města Tábor (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n\n"}
{"id": "936452", "url": "https://cs.wikipedia.org/wiki?curid=936452", "title": "Římskokatolická farnost u katedrály sv. Petra a Pavla, Brno", "text": "Římskokatolická farnost u katedrály sv. Petra a Pavla, Brno\n\nŘímskokatolická farnost u katedrály sv. Petra a Pavla, Brno je územním společenstvím římských katolíků na území děkanátu Brno brněnské diecéze. Jde však o exemptní farnost, která není součástí děkanátu.\nPočátky chrámu na petrovském kopci sahají až do 70. let 12. století. Původně šlo o filiální kostel románského kostela sv. Michala, ve 13. století se stal farním. Jeho význam vzrostl roku 1296, kdy se stal kostelem proboštským s kolegiátní kapitulou kanovníků. V období gotiky prošel kostel několika přestavbami. Během třicetileté války kostel vyhořel a jeho obnova proběhla ve dvou barokních fázích v letech 1651–52 a 1743–46. Když papež Pius VI. bulou z roku 1777 potvrdil zřízení Biskupství brněnského, byl kostel sv. Petra a Pavla povýšen na katedrálu.\n\nFarářem byl od 1. srpna 2013 jmenován R. D. Mgr. Ing. Pavel Konzbul, Dr.Spolu s ním ve farnosti od 29. června 2014 působil farní vikář R. D. Mgr. Bc. Václav Hejč.Novým farářem byl od 1. srpna 2016 jmenován R. D. ThLic. Tomáš Koumal.\n\nV roce 2015 byli vysvěceni dva novokněží, pocházející z farnosti - Mgr. Zdeněk Drštka a Mgr. Tomáš Fránek, B.A.\n\nV roce 2005 byla v chrámu otevřena trvalá expozice s názvem Klenotnice katedrály, v níž mohou návštěvníci vidět bohoslužebné textilie, monstrance, kalichy a další předměty. Vedle kaple Zvěstování Páně se vzácným renesančním oltářem byla v severním vchodu katedrály zpřístupněna nová adorační kaple Těla Kristova, jejíž oltář i interiér navrhl a realizoval Otmar Oliva. Od roku 2000 je každý čtvrtek v katedrále sloužena poutní bohoslužba. V 16.30 hodin jí předchází adorace, v 17.25 hodin následuje modlitba na úmysly Svatého otce a v 17.30 hodin poutní mše. Každý pátek večer od 20.00 hod je příležitost k tiché adoraci a k přijetí svátosti smíření - tzv. Nikodémova noc. Farnost se pravidelně účastní akce Noc kostelů.\nVe farnosti je aktivní Dómský smíšený sbor, orchestr katedrály, Dómský komorní sbor, scholy Pavlováček a Petrováček. Při nedělní latinské bohoslužbě jednou měsíčně vystupuje Svatomichalská gregoriánská schola. Zejména v období kolem vánočních a velikonočních svátků se v katedrále koná řada koncertů duchovní hudby, často benefičních. Tradici mají také folkové večery v kryptě.\nKaždý pátek po mši svaté probíhá \"Biblická hodina\". Každý čtvrtek se konají hovory o víře pro dospělé - příprava ke křtu a biřmování. Dvakrát měsíčně se koná ve středu setkání tzv. třicátníků, v adventní a postní době pak farní duchovní obnova. Každé úterý v akademickém roce se nabízí setkání a přednášky pro společenství vysokoškoláků. V kryptě katedrály probíhá cyklus přednášek na různá aktuální témata.\nKaždou neděli dopoledne je možnost setkání ve farní kavárně. Konává se farní karneval, farní ples i farní grilování. V pátek po večerních bohoslužbách se schází společenství mladších ministrantů a v neděli v podvečer společenství farní mládeže.\n\n"}
{"id": "936453", "url": "https://cs.wikipedia.org/wiki?curid=936453", "title": "23. základna vrtulníkového letectva", "text": "23. základna vrtulníkového letectva\n\n23. základna vrtulníkového letectva byla součástí Vzdušných sil Armády České republiky. Základna vznikla v roce 2004 reorganizací 33. základny vrtulníkového letectva a obdržela čestný název „Edvarda Beneše“. Organizační struktura základny, platná od 1. ledna 2011, zahrnovala 23. křídlo se dvěma vrtulníkovými letkami s vrtulníky Mi-17 a Mi-171Š. Základna byla zrušena 31. prosince 2013 a její úkoly i techniku převzala nově vytvořená 22. základna vrtulníkového letectva.\n\nVýstavba letiště v Bochoři u Přerova probíhala od roku 1937. Během druhé světové války zde operovaly cvičné i bojové letouny německé Luftwaffe. Po roce 1945 působilo na přerovském letišti několik školních a bombardovacích leteckých jednotek. Po rozdělení Československa sem byly v roce 1994 přemístěny vrtulníky ze zrušených základen v Prostějově a Líních u Plzně. Vrtulníky Mi-24 se z Přerova přesunuly v roce 2008 do Náměště nad Oslavou a vrtulníky PZL W-3 Sokół spadají pod letiště Praha-Kbely. 23. základna poté disponovala pouze transportními vrtulníky Mi-17 a Mi-171Š. Personál základny se v letech 2010 a 2011 zapojil do operace ISAF jako Task Force HIPPO se třemi modernizovanými stroji Mi-171Š. V souvislosti s rušením základny odstartovalo 24. září 2013 z přerovské základny zbývajících devět vrtulníků Mi-171Š a po závěrečném průletu nad okolními obcemi se přesunuly na novou základnu v Sedlci, Vícenicích u Náměště nad Oslavou. Provoz vrtulníků Mi-171Š z tohoto letiště byl zahájen na začátku listopadu.\n\nPod velení 23. základny vrtulníkového letectva, které zajišťovalo chod základny po stránce personální, zpravodajské či logistické podpory, spadaly následující útvary:\n\nMezi úkoly 231. a 232. vrtulníkové letky, resp. 23. křídla, patřily přepravní lety, vzdušný průzkum, vysazování průzkumných skupin, spolupráce se speciálními jednotkami nebo zabezpečení velení. Další oblastí působnosti byla spolupráce a cvičení se složkami integrovaného záchranného systému. Obě letky byly vyzbrojeny stejným druhem a počtem letecké techniky, konkrétně 8 transportními vrtulníky Mi-171Š a 1 transportním vrtulníkem Mi-17.\n\nÚkolem jednotky byla ostraha letiště, biologická ochrana, hasičská hotovost, plánování letového výcviku a řízení letového provozu v letištním prostoru letiště Přerov.\n\nJednotka zabezpečovala například opravy automobilní a speciální pozemní techniky, skladování materiálu a jeho přepravu, přepravu osob, letištní zabezpečení nebo letištní provozní zabezpečení.\n\n\n"}
{"id": "936454", "url": "https://cs.wikipedia.org/wiki?curid=936454", "title": "Seznam kulturních památek v Bečově", "text": "Seznam kulturních památek v Bečově\n\n\n"}
{"id": "936457", "url": "https://cs.wikipedia.org/wiki?curid=936457", "title": "Josef Sýkora", "text": "Josef Sýkora\n\nJosef Sýkora (Josif Josifovič Sikora, rusky Иосиф Иосифович Сикора, 28. ledna 1874 v Chrudimi nebo Charkově – 23. února 1944 v Benešově, pohřben v Ondřejově) byl český astronom a astrofyzik působici v Rusku, pak v Čechách.\n\nJeho rodiče byli čeští emigranti. Od roku 1892 pracoval v astronomické observatoři Charkovské univerzity. Prováděl také pozorování v astonomické observatoři v Tartu, Moskvě a Pulkovu. Zúčastnil se rusko-švédské expedice na Špicberky v zimě 1899/1900, zabýval se výzkumem polární záře a jako jeden z prvních objasnil příčiny tohoto jevu. Od roku 1906 pracoval v observatoři v Taškentě. Jako první v Rusku prováděl systematická pozorování meteorů. V roce 1921 reemigroval do Československa, kde se stal v Praze profesorem astronomie.\n\nNa jeho počest je pojmenován Sýkorův ledovec na Špicberkach a Sýkorův ostrov ležící v jihovýchodní části Karského moře.\n\n\n"}
{"id": "936458", "url": "https://cs.wikipedia.org/wiki?curid=936458", "title": "Kostelní vrch (Ralská pahorkatina)", "text": "Kostelní vrch (Ralská pahorkatina)\n\nKostelní vrch (500 m n. m.) leží v okrese Liberec Libereckého kraje, asi 0,5 km jihozápadně od Jítravy ve stejnojmenném katastrálním území.\n\nNávrší náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Rynoltická pahorkatina a Janovické části.\n\nAutomobilem lze nejblíže dojet do Jítravy. Od místa křížení červené a zelené turistické stezky a překročení Panenského potoka lze vystoupat pěšky na vrchol ze západní strany.\n"}
{"id": "936460", "url": "https://cs.wikipedia.org/wiki?curid=936460", "title": "Běloruská latinka", "text": "Běloruská latinka\n\nBěloruská latinka (лацінка, łacinka) – běloruská varianta latinky přizpůsobená k zapisování běloruštiny. \n\nBěloruská latinka byla vybudována na základech latinky používané za Polsko-litevské unie s dodatkem diakritických znaků původem z českého jazyka a písmena ǔ.\n\nPo rozpadu Sovětského svazu a získání nezávislosti Běloruska byly započaty práce nad obnovením zápisu běloruštiny latinkou, avšak v praxi je používána jen zřídka. Používají ji například lidé zkoncentrovaní kolem týdeníku Naša Niva, časopisu Arche, a také kapela N.R.M. – většina názvů jejich alb a skladeb je zapsána právě latinkou. \n\nVerš Natallie Arseňněvy – \"Mahutny Boža\"\n"}
{"id": "936461", "url": "https://cs.wikipedia.org/wiki?curid=936461", "title": "Ernst Weiss", "text": "Ernst Weiss\n\nErnst Weiss, \"v němčině též\" Ernst Weiß, (28. srpna 1882, Brno - 15. června 1940, Paříž) byl židovský, německy píšící lékař, spisovatel a dramatik narozený v Brně. Z literárněvědného hlediska bývá řazena jeho raná tvorba k literárnímu expresionismu, pozdní pak k Nové věcnosti (Neue Sachlichkeit), neboť toto mísení, či překrývání směrů je jevem signifikantním pro Pražskou německou literaturu.\n\nNarodil se v Brně v rodině obchodníka s textilem Gustava Weisse a jeho ženy Berty, rozené Weinberg. Otec mu zemřel 24. listopadu 1886, když mu byly čtyři roky. Studoval gymnázium v Brně, Litoměřicích a v Hostinném (1899–1900). Po maturitě na Druhém německém gymnáziu v Brně v roce 1902. Pak studoval lékařství v Praze a ve Vídni. Doktorem medicíny byl promován ve Vídni v roce 1908. Poté pracoval jako chirurg v Bernu u Emila Theodora Kochera a v Berlíně u Augusta Biera. V roce 1911 se vrátil do Vídně a pracoval zde u Julia Schnitzlera. Onemocněl tuberkulózou. Proto se nechal v roce 1912–1913 zaměstnat jako lodní lékař rakouské pobočky firmy Lloyd na parníku \"Austria\". S touto lodí absolvoval cesty do Indie, Japonska a do Karibiku. Během první světové války pracoval jako vojenský lékař v Uhrách a na Volyni.\n\nPo válce pracoval jako chirurg ve Všeobecné nemocnici v Praze. Přátelil se s pražskými německými spisovateli Franzem Kafkou (se kterým se seznámil již v roce 1913, Kafka jej opakovaně zmiňuje ve svých denících), Franzem Werflem, Maxem Brodem a Johannesem Urzidilem. Po roce 1920 práci lékaře opustil. Odešel do Berlína a věnoval se pouze literatuře.\n\nV roce 1928 obdržel Cenu Adalberta Stiftera (Der Adalbert-Stifter-Preis des Landes Oberösterreich für besondere Leistungen zur Literatur). Téhož roku obdržel stříbrnou olympijskou medaili v umělecké soutěži na Letních olympijských hrách 1928 v Amsterdamu za román \"Boetius von Orlamünde\".\n\nKrátce po požáru Říšského sněmu odešel zpět do Prahy, kde pečoval o umírající matku. Po její smrti v lednu 1934 se nemohl vrátit do Berlína a emigroval do Paříže. Zde žil v hotelích a penzionech v nouzi a nemocen díky podpoře od Thomase Manna a Stefana Zweiga. Příležitostně přispíval do německého exilového tisku v Paříži, Praze a v Curychu. Poté, co dne 14. června 1940 vstoupila nacistická vojska do Paříže, spáchal sebevraždu. Zemřel ale až následující den v nemocnici.\n\n\n\n\n\n\nV roce 1982 vydalo nakladatelství Suhrkamp souborné vydání díla Ernsta Weisse v šestnácti svazcích. Editoři: Peter Engel a Volker Michels.\n\n\n\n"}
{"id": "936462", "url": "https://cs.wikipedia.org/wiki?curid=936462", "title": "Vagrant Records", "text": "Vagrant Records\n\nVagrant Records je indie rockové hudební vydavatelství sídlící ve městě Los Angeles, Kalifornie. Je domovem pro umělce a skupiny, mezi které patří The 1975, EELS, The Hold Steady, Edward Sharpe and the Magnetic Zeros, Active Child, PJ Harvey, Reptar, School of Seven Bells, Black Rebel Motorcycle Club, Thrice, James Vincent McMorrow, Placebo, Band of Skulls a mnoho dalších.\n\nRich Egan a Jon Cohen založili vydavatelství Vagrant Records v roce 1996. Původní kořeny mělo vydavatelství v punk rocku, pop punku a emu, mezi domácí umělce patřili Dashboard Confessional, Saves The Day, The Get Up Kids a Alkaline Trio.\n\nPrvní kapela, která podepsala s vydavatelstvím Vagrant Records smlouvu, byl Boxer, jejich album, \"The Hurt Process\", vyšlo 5. května 1998.\nV roce 1999 se k Vagrant Records upsala kansaská skupina The Get Up Kids a jejich debutové album u Vagrant Records, \"Something to Write Home About\", vyšlo v září 1999. Egan a Cohen si od Cohenových rodičů půjčili 50 000 amerických dolarů, aby financovali nahrávání alba. Album bylo velmi úspěšné, což z Vagrant Records udělalo jedno z nejlepších nezávislých hudebních vydavatelství v zemi.\n\n25. července 2000 vydalo druhé studiové album kapely Automatic 7 s názvem \"Begger's Life\". Následovalo podepsání smluv a vydání alb jedněch z nejvlivnějších kapel emo scény: Alkaline Trio, Saves the Day a Dashboard Confessional. Hudební videoklip k písni \"Screaming Infidelities\" kapely Dashboard Confessional, režírované Eganovou sestrou Maureen a jejím partnerem Matthewem Barrym, získalo v roce 2002 ocenění MTV2 na předávání cen MTV Video Music Awards.\nNásledovalo vydání sólového materiálu frontmana kapely The Replacements, Paula Westerberga, což znamenalo významný odklon od předcházejícího devadesátkového punku a ema, na který bylo vydavatelství zaměřeno.\n\nNedlouho poté získalo vydavatelství skupinu EELS a vydalo jejich album \"Blinking Lights and Other Revelations\". V roce 2005 získalo newyorské nezávislé vydavatelství Startime International, se kterým společně vydali alba skupin The French Kicks a The Futureheads. Během toho času Vagrant podepsal smlouvy s kapelami The Hold Steady a The Lemonheads.\n\nV roce 2006 založil Vagrant dětské dceřiné vydavatelství, Poquito Records.\n\nV roce 2007 byla založena další dceřiná společnost, Density Records, která se zaměřuje na těžší hudební materiál, než který doposud Vagrant vydával.\n\n5. srpna 2009 získali pro americký trh berlínskou kapelu Rammstein.\n\nVagrant records získalo kapelu The 1975 v říjnu roku 2012. The 1975 je britská alternativní kapela pocházející z Manchesteru.\nSkupinu tvoří Matthew Healy (zpěv/kytara), Adam Hann (kytara), George Daniel (bicí) a Ross MacDonald (bass). Dosud vydali tři kritiky ceněná EP: Facedown, Sex a Music For Cars. Jejich velmi očekávané debutové album vyjde v září roku 2013.\n\nActive Child • Alexander • Band of Skulls • Benjamin Francis Leftwich • Black Rebel Motorcycle Club • California Wives • City and Colour • Dustin Kensrue • Edward Sharpe and the Magnetic Zeros • EELS • The Elected • French Kicks • The Grates • The Hold Steady • John Gold • J Roddy Walston and the Business • Missy Higgins • MonstrO • The Night Marchers • Pete Yorn • PJ Harvey • Placebo • Reptar • Rogue Wave • School of Seven Bells • Senses Fail • The 1975\n\nAce Enders and a Million Different People • Alkaline Trio • Alexisonfire • The Anniversary • The Appleseed Cast • The A-Sides • Audio Learning Center • Automatic 7 • Biology • The Bled • Boxer • The Comas • A Cursive Memory • Dashboard Confessional • Down To Earth Approach • Dr Manhattan • Electric Owls • Emanuel • Face to Face • FACT • Far • From Autumn To Ashes •The Futureheads • The Get Up Kids • Gotohells • Hey Mercedes • The Hippos • Horse the Band • Hot Rod Circuit • The (International) Noise Conspiracy • John Ralston • Koufax • The Lemonheads • Matt Pryor • Moneen • Murder by Death • The New Amsterdams • The Night Marchers • No Motiv • Olivia Broadfield • Ocuban • Protest the Hero • Paul Westerberg • Rammstein • Reggie and the Full Effect • Rocket From The Crypt • Saves the Day • School Boy Humor • Senses Fail • Stars • Two Tongues • Thrice • Viva Death • Warship\n\n"}
{"id": "936463", "url": "https://cs.wikipedia.org/wiki?curid=936463", "title": "USS Constellation", "text": "USS Constellation\n\nOznačení USS \"Constellation\" nesla v historii amerického námořnictva čtyři plavidla:\n"}
{"id": "936464", "url": "https://cs.wikipedia.org/wiki?curid=936464", "title": "Karel Schwarz", "text": "Karel Schwarz\n\nKarel Schwarz (30. září 1828 Drozdov – 21. dubna 1891 Praha) byl rakouský a český římskokatolický kněz, v letech 1884–1891 světící biskup pražský, titulární biskup anastasiopoliský; politik, v 70. a 80. letech 19. století poslanec Českého zemského sněmu.\n\nPocházel z rodiny zemědělce. V letech 1839–1840 navštěvoval v Praze německojazyčnou piaristickou hlavní školu, v letech 1841–1842 pak novoměstské gymnázium. Od roku 1843 byl žákem v semináři v Mikulově. Od roku 1849 studoval na pražském kněžském semináři. Vysvěcen byl roku 1852.\n\nNastoupil coby kaplan v Cerhovicích, později v kostele Nejsvětější Trojice na pražském Podskalí (zde byl od roku 1856 kooperátorem). Od roku 1856 rovněž působil jako katecheta na pražských německých školách. Roku 1864 se stal profesorem katechetiky a pedagogiky na Katolické teologické fakultě Univerzity Karlovy. V období let 1864–1872 byl zároveň prvním katechetou na německém učitelském ústavu při pražské kapitule. Navíc poskytoval soukromé doučování v šlechtických rodinách. V roce 1872 se stal kanovníkem metropolitní kolegiátní kapituly u svatého Víta v Praze. V letech 1878–1884 byl ředitelem spolku Dědictví svatojanské. V roce 1884 se stal světícím biskupem pražským (a titulárním biskupem anastasiopoliským). Funkci světícího biskupa zastával do své smrti roku 1891. Podporoval rozvoj české katolické literatury.\n\nV 70. letech 19. století se zapojil do zemské politiky. V doplňovacích volbách roku 1874 byl zvolen na Český zemský sněm v městské kurii (obvod Praha-Hradčany). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1875, doplňovacích volbách roku 1876 a doplňovacích volbách roku 1877. Uspěl za svůj obvod i v řádných volbách roku 1878. Mandát obhájil i ve volbách roku 1883. Patřil k staročeské straně (Národní strana).\n\nV období let 1876–1884 zasedal v pražském obecním zastupitelstvu.\n\nJeho bratr Lambert Schwarz byl chórovým sbormistrem a pedagogem na Piaristickém gymnázium v Kroměříži a\nposledním regentem Lichtenštejnského pěveckého semináře.\n"}
{"id": "936465", "url": "https://cs.wikipedia.org/wiki?curid=936465", "title": "Zaalajský hřbet", "text": "Zaalajský hřbet\n\nZaalajský hřbet ( ; ; ; ) je pohoří v severním Pamíru, na hranicích Kyrgyzstánu a Tádžikistánu; východní okraj leží v Číně. Pohoří je dlouhé asi 250 km, nejvyšší horou je Pik Lenina (7134 m). Hřbet se táhne ze západu na východ od soutoku řek Muksu a Kyzylsu po kyrygyzsko-tadžické hranici a hranici kyrgyzsko-čínské, za jejímž ohybem na sever zaniká. Hřbet tvoří severní hranici Pamíru, ze severu je od Alajského hřbetu Pamíro-Alaje oddělen Alajskou dolinou. Na východě je od hřbetu Kingtau oddělen průlomem řeky Markansu, na jihu je horskými sedly propojen se hřbetem Saukdara a údolí řeky Muksu jej odděluje od hřbetů Akademie věd a Petra I. Pohoří je charakteristické velkým množstvím hlubokých údolí a mnoha ledovci (dohromady jich je asi 550), které pokrývají plochu okolo 1300 km. Pod čarou věčného sněhu jsou louky a horské stepi. Přes průsmyk Kyzylart prochází důležitá silnice M41 (zvaná Pamírský trakt), spojující Ferganskou kotlinu a město Chorog.\n\nHřbet se člení na tři části oddělené výraznými sedly Tersagar a Kyzylart:\n\nCelé pohoří je vzhledem ke své vysoké nadmořské výšce intenzivně zaledněno. Dohromady zde koncem 80. let bylo 550 ledovců s celkovou plochou 1329,3 km. Nadmořská výška sněžné čáry stoupá od západu k východu a zároveň je významně výše na jižních svazích hřbetu než na svazích severních. Na severních svazích leží sněžná čára ve výšce 4200 - 4500 metrů, na svazích jižních 4500 - 5400 metrů. Výrazný vliv zde mají úhrny srážek, které jsou přinášené od západu a jsou vyšší na severních svazích pohoří obrácených do Alajské doliny. \nV západní části hřbetu je celkem 135 ledovců. Jejich celková plocha je 222 km, z toho 44 ledovců s plochou 94,6 km na severních svazích a 91 ledovců s plochou 127,4 km na svazích jižních. Největším ledovcem je zde ledovec Kyzylsu s délkou 13,3 km a plochou 22,5 km, stékající ze severovýchodních svahů vrcholu Sat. \nNejvíce zaledněná je střední část hřbetu, kde se nachází okolo 60 % plochy všech ledovců hřbetu - 334 ledovců o celkové ploše 803,7 km, z toho 98 ledovců o ploše 361,7 km na severních svazích a 236 ledovců o ploše 442 km na svazích jižních. Největší plochu zde zaujímají velké údolní a dendritické ledovce, 16 ledovců s plochou větší než 10 km má celkovou plochu 504,7 km. K největším ledovcům zde patří ledovce Lenina (13,5 km, 55,3 km) a Korženěvského na severních svazích a ledovce Ujsu, Oktjabrskij (19 km, 88,2 km), Velká (20,6 km, 23,5 km) a Malá Saukdara (14,3 km, 23,5 km), Dzeržinského (14,9 km, 19 km) a Bali (7,6 km, 11,9 km) na svahu jižním. \nVe východní části hřbetu je celkem 81 ledovců s plochou 303,6 km, z nichž většina (45 s plochou 240,1 km) je na severních svazích. Největšími ledovci jsou zde ledovce Kyzylsu (15,1 km, 43 km) a Nura na severních svazích a ledovec Kurumdy na jižním svahu.\n"}
{"id": "936466", "url": "https://cs.wikipedia.org/wiki?curid=936466", "title": "Citlivý tón", "text": "Citlivý tón\n\nCitlivý tón (něm. \"Leitton\", lat. \"subsemitonium\"; franc. \"note sensible\"; angl. \"leading note\") je takový tón, který vzbuzuje očekávání dalšího vedení (rozvodu) do o půltón výše nebo níže položeného cílového tónu. Citlivý tón rozvodnou tendencí v opačném směru se nazývá sestupný tón.\n\nV durové stupnici je sedmý stupeň citlivý tón k osmému, tedy k vyšší oktávě základního tónu (tónice). Díky stejnorodosti obou tetrachordů, z nichž jsou stupnice složené, je také třetí stupeň citlivý ke čtvrtému (i když se slabším účinkem). V jiné souvislosti ovšem také čtvrtý stupeň (jako sestupný tón) tíhne ke třetímu stupni.\n\nV moll funguje šestý stupeň jako přirozený sestupný tón k pátému stupni, avšak, na rozdíl od durové tóniny, u přirozené tóniny moll nepostupuje žádný citlivý tón k tónice. Proto se tvoří v harmonické a melodické moll uměle přidaným zvýšením sedmého stupně. \n\nV mollové subdominantě se postupuje tak, že tercie klesá k tónické kvintě. V případě zástupce subdominanty se při pohybu dolů paralelní kvinty nepokládají za chybu. \n\nPnutí citlivých tónů vzniká na nestabilitě tritonu, známé již od středověku. Ke každému citlivému tónu existuje vždy uvnitř téhož akordu, či uvnitř užité stupnice ještě druhý tón, který s ním vytváří interval zvětšené kvarty (tritonu). Například ve stupnici C-dur jsou to tóny f a h tvořící interval zvětšené kvarty (tritonus), jehož disonantní nestabilita může být rozvedena do konsonantního a stabilního zvuku. V takovém případě tón h směřuje k tónu c a tón f k tónu e, kdy dochází k jednotlivému rozvodu, nebo obou současně.<-->\n\nVedle doškálných citlivých tónů (patřících stejné stupnici) se mohou vyskytovat také cizoškálné vedlejší tóny, vytvořené chromatickým posunem v rámci stupnice, v intervalu malé sekundy k některému z tónů stupnice, ty fungují jako \"umělé\" citlivé tóny.\n\nExistují pravidla vedení hlasů, která jsou v klasickém čtyřhlasé úpravě dodržována. Základní pravidlo zní, že citlivý tón nesmí být zdvojen (existuje jediná výjimka a tou je sekvence). Další pravidlo říká, že citlivý tón má být (v souladu se svým napětím) rozveden půltónovým krokem směrem vzhůru, a naproti tomu sestupný tón se rozvádí směrem dolů. V kadenci C-dur musí být tón \"h\", jakožto citlivý tón, rozveden k základnímu tónu tóniky. Tón \"f\", je-li součástí dominantního akordu, musí být rozveden směrem dolů k tónu \"e\".\n\nLeží-li citlivý tón dominantního akordu v jednom ze středních hlasů, vzniká často při jeho přísném rozvodu neúplný trojhlas (chybí kvinta nebo tercie). Proto se často používá mimořádného „odskoku“ citlivého tónu do chybějícího akordického tónu tak, aby bylo dosaženo plného závěrečného trojhlasu. Johann Sebastian Bach tohoto postupu užíval ve svých chorálních skladbách prakticky neustále.\n\nNepravidelně klesající (dolů „ohnutý“) citlivý tón se často nachází v italské lidové hudbě a také jako zvláštní výrazový prostředek italské opery 19. století. Ale je možné se s (sentimentálně působícím) klesajícím citlivým tónem setkat i v hudbě romantismu.\n\n"}
{"id": "936470", "url": "https://cs.wikipedia.org/wiki?curid=936470", "title": "Skalka (Nízké Tatry, 1980 m)", "text": "Skalka (Nízké Tatry, 1980 m)\n\nSkalka (1980 m n. m.) je hora v Nízkých Tatrách na Slovensku. Nachází se asi 10 km severně od vsi Dolná Lehota na území okresu Brezno v Banskobystrickém kraji. Leží v jižní rozsoše vrcholu Kotliská (1937 m), od kterého je oddělena bezejmenným sedlem (1865 m). Další sedlo (1783 m) ji na jihozápadě odděluje od vrcholu Žiarska hoľa (1841 m). Z vrcholu vybíhá jihovýchodním směrem ještě další klesající hřbet zakončený vrcholem Snožka (1378 m). Severozápadní svahy hory spadají do horní části Lomnisté doliny, severovýchodní do horní části Vajskovské doliny a pod jižními svahy pramení potok Dve Vody. Hora je budována převážně diority a granodiority, na jižní straně se pak objevují i krystalické břidlice. Celé území je od roku 1997 součástí Národní přírodní rezervace Skalka o rozloze 2660 ha. Kromě introdukovaného kamzíka horského zde žije svišť horský, medvěd hnědý, rys ostrovid a další. Původní kosodřevinové porosty byly v minulosti nahrazeny travnatými holemi, kde nyní roste množství chráněných rostlin, například zlatobýl obecný alpinský, koniklec bílý či netřeskovec výběžkatý tatranský.\n\n\n\n"}
{"id": "936471", "url": "https://cs.wikipedia.org/wiki?curid=936471", "title": "Leroy Fer", "text": "Leroy Fer\n\nLeroy Johan Fer (* 5. ledna 1990, Zoetermeer, Nizozemsko) je nizozemský fotbalový záložník a člen širšího kádru nizozemské reprezentace, který hraje v velšském klubu Swansea City. Účastník Mistrovství světa 2014 v Brazílii.\n\nFer hrál v Nizozemsku za kluby Feyenoord (v jehož dresu debutoval v profesionálním fotbale) a FC Twente. S Feyenoordem vyhrál v sezóně 2007/08 nizozemský fotbalový pohár (KNVB beker). Za FC Twente odehrál celkem 71 zápasů a nastřílel 21 branek.\n\nV červenci 2013 přestoupil do anglického klubu Norwich City, kde podepsal čtyřletou smlouvu. Zde se sešel s krajanem Ricky van Wolfswinkelem. Po sezoně 2013/14 Norwich City sestoupil z Premier League do druhé ligy a Fer přestoupil do Queens Park Rangers, nováčka Premier League.\n\nLeroy Fer byl členem nizozemských mládežnických výběrů v kategoriích od 17 let. V červnu 2013 byl nominován na Mistrovství Evropy hráčů do 21 let konané v Izraeli. 6. června se podílel jedním gólem na výhře Nizozemska 3:2 v základní skupině B nad Německem a 9. června opět jednou brankou na výhře 5:1 nad Ruskem. S týmem se dostal do semifinále, kde Nizozemsko vypadlo s Itálií po porážce 0:1.\n\nV nizozemském reprezentačním A-mužstvu debutoval pod trenérem Bertem van Marwijkem 11. srpna 2010 v přátelském zápase proti domácí Ukrajině na NSK Olimpijskyj v Kyjevě. Nastoupil v 64. minutě, Nizozemci remizovali s Ukrajinou 1:1.\n\nTrenér Louis van Gaal jej vzal na Mistrovství světa 2014 v Brazílii. Jako střídající hráč vstřelil vítězný gól v zápase s Chile (výhra 2:0). Nizozemsko obsadilo s plným počtem 9 bodů první místo v základní skupině B. Nizozemci se nakonec dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "936475", "url": "https://cs.wikipedia.org/wiki?curid=936475", "title": "Art brut", "text": "Art brut\n\nArt brut neboli \"syrové umění\" (anglicky \"Outsider art\") je označení pro umělecká díla (především výtvarná), která vytvářejí lidé s duševní poruchou nebo jinak společensky marginalizovaní. Jako art brut bývá označována také tvorba mediumní, vytvářená ve spiritistickém transu. Termín poprvé použil v roce 1945 Jean Dubuffet, který viděl v této rozumem nekorigované, spontánní tvorbě zdroj inspirace a nové impulsy. Roger Cardinal razil pro tento styl výraz \"outsider art\", který se používá v anglicky mluvících zemích.\n\nArt brut je uměle vytvořenou kategorií pro v podstatě nezařaditelné a někdy těžko pochopitelné projevy tvůrců, kteří si vytvořili vlastní systém, zákonitosti, logiku a pouze z niterných důvodů a příčin a ze souvislostí a okolností známých jen jim samým, vytvářejí svou osobní mytologii a zcela se tak vymykají zažitým způsobům jak nahlížet na umění.\n\nNaivní umění se od art brut liší tím, že jeho tvůrci sice nemají formální vzdělání, ale jsou obvykle respektovanými příslušníky společnosti. Pojem \"insitní umění\", zavedený Štefanem Tkáčem, zastřešoval art brut i naivní umění a mnohdy se pod něj schovala i naivizující tvorba profesionálů.\n\nAouam Abdellarrazzak, Alfred Corinne Marié (ACM), Horst Ademeit, Albert, Aloïse Corbaz, Chelo (Amezcua), Franz Artenjak, Artur, Rose Aubert, Beverly Baker, Joseph Barbiero, Barbus Müller, Koumei Bekki, Franco Belucci, Harald Bender, Emery Blagdon, Julius Bockelt, Anselme Boix-Vives, Thérèse Bonnelalbay, David Braillon, Albino Braz, Anibal Brizulea, Emmanuel Calligraphe, Raimundo Camilo, Alberto Cammi, Carlo (Zinelli), Pedro Cornas, Fleury-Joseph Crépin, Attilio Crescenti, Kazimierz Cycon, Henry Darger, Heide De Bruyne, Eric Derkenne, Fernand Desmoulin, John Devlin, Petr Dobšák, Janko Domšič, Eva Droppová, El Garrell (Josep Pujiula), Hans Fahrni, Jaime Fernandes, Jean Fick, Auguste Forestier, Karel Forman, Frances (František Vaněček), Jevgenij Gabričevskij, Pepe Gaitán, Giancarlo “giga“ Galatol, Giovanni Galli, Anne-Marie Gbindoun, Hans-Jörg Georgi, Madge Gill, Johann Gittenberger, Paul Goesch, Ted Gordon, Richard Greaves, Martha Grünenwaldt, Guyodo (Frantz Jacques), Hassan, Johann Hauser, Karel Havlíček, Karl Hel, Margarethe Held, Ilse Helmkamp, Miguel Hernandez, Carl Fredrik Hill, Emile Josome Hodinos, Josef Hofer, Rudolf Horacek, Georgiana Houghton, Georgine Hu, Wolfgang Hueber, Vojislav Jakić, James Harold Jennings, Leonide Jilkin, Estrianna Johnson, Clyde Jones, Julius B., Karl Junker, Michail Kaljakin, Franz Kamlander, Peter Kapeller, Terao Katsuhiro, Yumiko Kawaï, Davood Koochaki, Johann Korec, Zdeněk Košek, K. L., Joseph Lambert, Augustin Lesage,\nLuigi Lineri, Alexandr Pavlovič Lobanov, Raphaël Lonné, Emil Theodor Lundkvist, Dwight Mackintosh, Michel Macreau, Pascal-Désir Maisonneuve, Bonaria Manca, Barbara Massart, Kunizo Matsumoto, Max (Rudolf Limberger), Alexandr Alexejevič Medveděv, Riccio Melina, Gene Merritt, Christian Michaud, Daniel Miller, Donald Mitchell, Eijiro Miyama, Edmund Monsiel, Marc Moret, Satoshi Morita, John J.B. Murray, Oreste Fernando Nannetti (sign. NOF4), Nikifor (Epifan Drowniak), Nino (João Cosmo Félix dos Santos), Koji Nishioka, Léon Petitjean, Luboš Plný, Jean Pous, Guillaume Pujolle, Josef Karl Rädler, Miloslava Ratzingerová, Maria Reinshasen, Renaud,\nAchilles G. Rizzoli, André Robillard, Miguel Rodriguez, Veïjo Ronkkönen, Yuichi Saito, Chiyuki Sakagami, Ikuyo Sakamoto, Henri Salingardes, Eugenio Santoro, Victorien Sardou, Philipp Schöpke, Friedrich Schröder-Sonnenstern, Judith Scott, F. Sedlák, Jose Johann Seinen, Zbyněk Semerák, Eiichi Shibata, Takashi Shuji, Elis Sinistö, Fjodor Smirnov, Hélène Smith, Mary T. Smith, Louis Soutter, L.C. Spooner, Harald Stoffers, Daniela Süssmlchová, Herai Takanori, Noriko Tanaka, Pascal Tassini, Théo, Martin Thompson, básník Ticho (František Frances), Bill Traylor, Jeanne Tripier, Oswald Tschirtner, Yasuyuki Ueno, Jindřich Vik, August Walla, Melvin Way, Helen Butler Wells, Leoš Wertheimer, George Widener, Scottie Wilson, Adolf Wölfli, Gu Ya, Joseph Elmer Yoakum, Hideack Yoshikawa, Malam Zabeirou, Stanisław Zagajewski, Anna Zemánková, Zephir.\n\nGiovanni Abrignani, Aloïse (Corbaz), Paul Amar, Antonio Roseno de Lima, Benjamin Arneval, Josef Bachler, Fausto Badari, Morton Bartlett, Gregory L. Blackstock, Giovanni Bosco, David Braillon , John Byam, Carlo (Zinelli), Gaston Chaissac, Nek Chand, Kashinath Chawan, Fleury-Joseph Crépin, Henry Darger, James Edward Deeds, Serge Delaunay, Eric Derkenne, Curzio di Giovanni, Jules Doudin, Gaston Duf, Paul Duhem, Paul End, Auguste Forestier, Clément Fraisse, Sylvain Fusco, Willem van Genk, Madge Gill, Joaquim Vicens Gironella, Helga Goetze, Guo Fengyi, Johann Hauser, Helmut (Nimczewski), Motooka Hidenori, Emile Josome Hodinos, Josef Hofer, Vojislav Jakic, Franz Kernbeis, Hans Krüsi, Laure (Pigeon), Le Prisonnier de Bâle (Joseph Giavarini), Philippe Lemaire, Augustin Lesage, Aleksander Pavlovitch Lobanov, Raphaël Lonné, Dwight Mackintosh, Pascal-Désir Maisonneuve, Kunizo Matsumoto, Angelo Meani, Gene Merritt (Clyde Eugene Merritt), Ezekiel Messou, Reinhold Metz, Eijiro Miyama, Edmund Monsiel, Heinrich Anton Müller, Fernando Oreste Nannetti, Michel Nedjar, Ni Tanjung, Masao Obata, Ataa Oko, Francis Palanc, Han Ploos Van Amstel, Giovanni Battista Podestà, Guillaume Pujolle, Emile Ratier, André Robillard, Hans Saletmeier, Henri Salingardes, Eugenio Santoro, Gaston Savoy, Shinichi Sawada, Armand Schulthess, Judith Scott, Takashi Shuji, Marguerite Sir, Charles Steffen, Pascal Tassini, Jeanne Tripier, Oswald Tschirtner, Pascal Verbena, Pépé Vignes (Joseph Vignes), August Walla, Georges Widener, Scottie Wilson (Louis Freemann), Josef Wittlich, Adolf Wölfli, Erich Zablatnik, Stanislaw Zagajewski, Anna Zemánková.\n\nElse Blankenhorn, Josef Forster, Paul Goesch, Heinrich Hack, Oskar Herzberg, August Klett, Johan Knopf, Paul Kunze, Marie Lieb, Peter Meyer, Heinrich Anton Müller, August Natterer, Clemens von Oertzen, Adolf Schudel, Gustav Sievers, Oskar Voll.\n\nTakanori Herai, Yumiko Kawai, Satoshi Morita, Masao Obata, Chiyuki Sakagami, Shinichi Sawada, Takashi Shuji, Yoshimitsu Tomizuka\n\n\n\n"}
{"id": "936476", "url": "https://cs.wikipedia.org/wiki?curid=936476", "title": "Bergvallův systém", "text": "Bergvallův systém\n\nBergvallův systém byl používán na olympiádách v letech 1912 až 1924 pro turnaje ve fotbalu, vodním pólu, ledním hokeji a přetahování lanem. Vymyslel ho Erik Bergvall, švédský vodní pólista, sportovní reportér a ředitel olympijského stadionu ve Stockholmu. Vycházel z postřehu, že tradiční vyřazovací systém poškozuje tým, který je vylosován v prvním kole proti pozdějšímu vítězi. Po první porážce v soutěži hned skončí, i když vlastně může být lepší než poražený finalista. Proto se v Bergvallově systému hrálo způsobem k. o. jen o první místo; pak spolu o stříbro hráli všichni, kteří vypadli s celkovým vítězem. Pokud druhé místo uhájil finalista, následovala opět utkání o bronz mezi těmi, které v jednotlivých kolech vyřadil. Týmy, jejichž přemožitel v další zápase prohrál, už ale neměly šanci na reparát, stejně jako v dosavadním pavouku. \n\nBergvallův systém byl ze sportovního hlediska spravedlivější než ten vyřazovací, měl však dvě praktické nevýhody: 1. o tom nejdůležitějším, tedy celkovém prvenství, se rozhodlo už v polovině turnaje a dál se hrály jen méně atraktivní zápasy o dílčí umístění; 2. vyřazené týmy musely čekat v dějišti soutěže na výsledky ostatních a nevěděly, jestli vůbec dostanou možnost zasáhnout do dalších bojů. Proto se od Bergvallova systému v kolektivních sportech nakonec upustilo, některé jeho prvky však převzal systém oprav v zápase a judu.\n\n\n"}
{"id": "936477", "url": "https://cs.wikipedia.org/wiki?curid=936477", "title": "USS Independence (CV-62)", "text": "USS Independence (CV-62)\n\nUSS \"Independence\" (CV-62) je letadlová loď Námořnictva Spojených států, která působila ve službě v letech 1959–1998. Jedná se o čtvrtou a poslední jednotku třídy \"Forrestal\". Postavena a zařazena byla jako útočná letadlová loď s označením CVA-62, v roce 1973 byla překlasifikována na víceúčelovou letadlovou loď CV-62.\n\nJejí stavba byla zahájena 1. července 1955 v loděnici New York Navy Yard v New Yorku. K jejímu spuštění na vodu došlo 6. června 1958, do služby byla zařazena 10. ledna 1959. Během své služby se zúčastnila např. operací během války ve Vietnamu, prováděla letecké údery proti syrským silám v libanonské občanské válce a podílela se na operaci Southern Watch, při níž pomáhala vytvářet bezletovou zónu nad jižním Irákem. Ze služby byla vyřazena 30. září 1998, z rejstříku námořních plavidel byla vyškrtnuta v roce 2004 a zůstala odstavena. V roce 2017 byla odtažena k sešrotování.\n\n"}
{"id": "936480", "url": "https://cs.wikipedia.org/wiki?curid=936480", "title": "Mathieu Amalric", "text": "Mathieu Amalric\n\nMathieu Amalric (* 25. října 1965 Neuilly-sur-Seine, Hauts-de-Seine) je francouzský filmový herec a režisér, vícenásobný držitel Césara a několika dalších filmových cen.\n\nJe synem Jacquesa Amalrica, zahraničního dopisovatele deníku \"Le Monde\" a Nicole Zand, literární kritičky stejného listu. Matka byla po rodičích židovského původu.\n\nVe filmu debutoval v roce 1984 ve filmu \"Milenci luny\", načež na několik let přerušil uměleckou činnost. V dalších filmech se pak objevil až na začátku 90. let 20. století, významnější snímky ale natočil až v novém tisíciletí. K nejvýznamnějším filmům, v nichž hrál, patří \"Učená pře aneb Můj pohlavní život\" z roku 1996, za který získal prvního Césara, \"Králové a královna\" z roku 2004 nebo o rok později snímek \"Mnichov\", režírován Stevenem Spielbergem, díky kterému vešel i do mezinárodního povědomí.\n\nV roce 2007 hrál hlavní postavu ve filmu \"Skafandr a motýl\", díky kterému získal svého třetího Césara. Kromě toho film získal množství různých mezinárodních filmových cen a tento film lze považovat za dosavadní vrchol jeho herecké kariéry. O rok později získal roli v bondovce \"Quantum of Solace\", díky čemuž se stal jedním z nejznámějších francouzských herců.\n\nPo roce 2010 se kromě ojedinělých divadelních aktivit intenzivněji věnuje také filmové režii. Za film \"Turné\" byl jakožto režisér, kromě jiných ocenění, oceněn například cenou pro nejlepšího režiséra na Filmovém festivalu v Cannes.\n\nByl ženatý s herečkou Jeanne Balibar, se kterou má dva syny. Momentálně žije v pařížské čtvrti Belleville se svou přítelkyní Stéphanie Cléau. V roce 2007 se jim narodilo třetí dítě, rovněž syn.\n\n\n"}
{"id": "936482", "url": "https://cs.wikipedia.org/wiki?curid=936482", "title": "USS Independence", "text": "USS Independence\n\nOznačení USS \"Independence\" neslo v historii amerického námořnictva sedm plavidel:\n"}
{"id": "936486", "url": "https://cs.wikipedia.org/wiki?curid=936486", "title": "Kostel Narození Panny Marie (Toužim)", "text": "Kostel Narození Panny Marie (Toužim)\n\nKostel Narození Panny Marie je římskokatolický farní kostel v historickém jádru města Toužimi v okrese Karlovy Vary. Od roku 1964 je chráněn jako kulturní památka.\n\nKostel byl založen někdy kolem po roce 1488, patrně v souvislosti s nástupem nové katolické toužimské vrchnosti, pánů z Plavna. Dokončen kolem roku 1500. Později přešel do správy protestantů, po nástupu nové katolické vrchnosti, Julia Jindřicha Sasko-Lauenburského, v roce 1623 přešel opět do správy římskokatolické církve. Zdejší farnost byla v roce 1786 povýšena na děkanství. Původní středověká fara čp. 64/65 u kostela byla v letech 1738-42 nahrazena novostavbou barokní fary v Dolním Předměstí, nyní děkanství čp. 19.\n\nStavba kostela je v jádru pozdně gotická (kostelní věž, patrně i větší část zdiva lodi a presbytáře), upravovaná po požáru v roce 1620, 1652 a 1752. V roce 1699 přistavěna severní kaple, po roce 1752 jižní kaple. V letech 1738–1742 proběhla barokní přestavba pod vedením mistra Johanna Schmieda, kdy kostel získal dnešní vzhled (přistavěna patrová sakristie s panskou oratoří). Další úpravy kostela probíhaly v letech 1776–1778. Obnoven po požáru 1872, a ve třicátých letech 20. století. Do 18. století byl kostel obklopen hřbitovem, v kostelním dvoře kromě fary stála i farní škola, nyní dům čp. 9.\n\nV Toužimi byly v minulosti celkem tři kostely. Nejstarší toužimský kostel, zvaný v 16. století též český kostel, původně založený premonstráty z milevského kláštera při jejich toužimském proboštství (později hradu), byl zasvěcen svatému Janu Křtiteli. Zanikl po požáru města v roce 1620 a následné přestavbě zámku. Nejmladší toužimský kostel, zasvěcený svatému Martinu, byl založen jako hřbitovní na Předměstí kolem roku 1600. Po roce 1632 sloužil také jako kostel špitální. Zbořen byl v roce 1964.\n\nKostel je jednolodní orientovaná stavba, s dvojicí bočních kaplí po stranách hlavní lodi, jižní patrovou sakristií s oratoří, a s postranní severní hranolovou věží.\n\nStavba je relativně členitá, k obdélné lodi jsou při presbytáři přiloženy boční kaple, severní Krista Trpitele, jižní archanděla Michaela, k nim a k presbytáři přiléhají patrová sakristie z roku 1752 na jihu a kostelní věž na severu.\nHlavní průčelí kostela ukončené obdélným štítem je členěno dvojicemi vysokých pilastrů, v ose prolomeno kasulovým oknem v jednoduché šambráně (po roce 1930 zaslepeným) a hlavním vstupem s masivními dveřmi v kamenném obdélném portálu s klenákem a supraportou. Po stranách prolomena menší novodobá obdélná okénka schodišť. Štít s bočními křídly ukončen trojúhelníkovým nástavcem nad profilovanou římsou. Na křídlech a na římse štítu po stranách nástavce kulovité čučky na soklech. Boční stěny jsou při hlavním průčelí členěny dvojicemi pilastrů, jinak jsou hladké, prolomeny bočními vstupy v kamenných portálech, kasulovými okny v jednoduchých šambránách, sokl je opatřen obkladem ze žulových bloků, korunní římsa bohatě profilovaná. Střecha lodi polovalbová, novodobé vikýře.\n\nPresbytář obdélný, s trojbokým závěrem, stěny hladké, prolomené menšímu kasulovými okny v jednoduchých šambránách, sokl opět obložen žulovými bloky, korunní římsa profilovaná. Střecha polovalbová, novodobé vikýře.\n\nKostelní věž na čtvercovém půdorysu je hladká, jen korunní římsa profilovaná, zakončená barokní cibulovou bání s lucernou a cibulkou s hrotnicí. Stěny prolamují vstup do věže, střílnovitá okénka (jedno obdélné zazděno) v kamenných ostěních s okosením, spodní štěrbinové s chybně osazeným překladem (okosení otočeno do interiéru), spodní zvonová okna polokruhově zakončená, horní ležatá oválná. Původní vstup do patra věže s kamenným hrotitým portálkem zazděn při přístavbě boční kaple (současně vybudován nynější nový vstup s vřetenovým schodištěm).\n\nPatrová, obdélná sakristie vybudovaná po požáru v roce 1752, fasáda je jednoduše členěna soklem, pásovou římsou a profilovanou korunní římsou, obdélnými okny v šambránách (spodní opatřena kovanými svazkovými mřížemi), vstupy do sakristie a na panskou oratoř v kamenných portálcích, nároží s oblým ústupkem. Střecha valbová.\n\nSeverní boční severní kaple čtvercového půdorysu s okosenými nárožími je jednoduše členěna soklem, lizénami a profilovanou korunní římsou, prolomena obdélným vstupem v kamenném ostění s klenákem a polokruhovými okny v pasové šambráně, v okosených nárožích polokruhově zakončené niky. Zastřešená kopulí s válcovými lucernami s obdélnými okénky, zakončenými helmicemi s hrotnicí.\n\nJižní boční kaple rovněž čtvercového půdorysu, obdobně členěná jako severní kaple.\n\nPo stranách hlavního průčelí přiléhají k lodi architektonicky členěné boční branky do kostelního dvora se štíty. K jižní přiléhá původní barokní márnice, později přeměněná na kapli Olivetské hory, nyní prázdná. Za kostelem, k farní ulici se nacházejí fragmenty kamenné městské hradební zdi.\n\nLoď kostela je zaklenuta třemi poli, presbytář dvěma poli obdélné placky na pasech, které sbíhají na sdružené pilastry se štukovými hlavicemi, boční kaple jsou sklenuty kopulemi se světlíky. Závěr presbytáře je oválný. Okenní otvory lemují jednoduché šambrány s kapkami. Kůr s konvexně prohnutou předprsní je podpírán dvojicí toskánských sloupů, přístupný je postranními vřetenovými schodišti v koutech lodi.\n\nDo lodi jsou prolomeny zaklenuté otvory do bočních kaplí, vstupy do podvěží a sakristie opatřeny kamennými obdélnými portálky, panská oratoř v patře sakristie otevřena do presbytáře velkým zaklenutým oknem. Sakristie zaklenuta valenou klenbou s výsečemi, oratoř plochostropá. Přízemí věže je zaklenuto masivní křížovou klenbou do níž je vloženo barokní vřetenové schodiště do patra věže. Tři plochostropá patra, z prostředního patra vstup do podkroví, v horní části je věž osmiboká, v koutech trompy. V horním, zvonovém patře patrová zvonová stolice pro čtyři zvony.\n\nHlavní oltář s hladkou zděnou menzou má novodobý, pseudobarokní, dřevěný řezaný svatostánek s nástavcem, dílo řezbářského mistra z Fulneku z roku 1931. Boční oltáře sv. Jana Nepomuckého a sv. Františka Serafínského jsou iluzivní\n\nV jižní kapli výklenkový portálový oltář sv. Michaela Archanděla, barokní, dřevěný řezaný, ze druhé poloviny 18. století, se sochami sv. Michaela Archanděla, postranními sochami sv. Josefa a sv. Heleny, s obrazem Panny Marie Růžencové v baldachýnovém nástavci V severní kapli panelový oltář Krista Trpitele, dřevěný řezaný, s Božím hrobem.\n\nVětšinou novodobé, část ukradena nebo v depozitáři.\n\nVětšinou novodobé, část ukradena nebo v depozitáři.\n\nNejsou dochovány.\n\nV kostele se nachází několik nástěnných maleb. Cenné jsou iluzivní oltáře, hlavní na závěrové stěně presbytáře má sloupovou portálovou architekturu, a dva boční po stranách triumfálního oblouku jsou portálového typu, díla malíře J. Kramolína z roku 1779.\nDalší malba zobrazuje patronátní erb Alžběty Augusty, markraběnky z Baden-Baden, s chronogramem v nápisové stuze 1778.\n\nNovodobé, z poloviny 19. století.\n\nVe věži kostela nyní zavěšeny dva zvony. Původně zde byly čtyři zvony. Po požáru v roce 1872 ulity nové zvony v roce 1874 Johannem Grasmayrem ve Wiltenu u Innsbrücku. Za první světové války v roce 1916 dva největší sejmuty a zrekvírovány pro válečné účely. Nové ulity zvonařskou dílnou Pernerů z Českých Budějovic, za druhé světové války opět zrekvírovány.\n\nRokoková křtitelnice, dřevěná polychromovaná, zdobená rokaji a hřebínky, se soškami Boha Otce a Krista, a na víku se skupinou Kristova křtu, z roku 1778. Kazatelna, pseudobarokní, z roku 1928.\n\n"}
{"id": "936487", "url": "https://cs.wikipedia.org/wiki?curid=936487", "title": "Safírový potok", "text": "Safírový potok\n\nSafírový potok je vodní tok, který se nachází na více místech, a sice:\n"}
{"id": "936488", "url": "https://cs.wikipedia.org/wiki?curid=936488", "title": "Safírový potok (přítok Smědé)", "text": "Safírový potok (přítok Smědé)\n\nSafírový potok je vodní tok v České republice nacházející se na severu Libereckého kraje ve Frýdlantském výběžku. Délka toku činí 2,2 km. \n\nPramení na východním úbočí vrchu Ořešníku a po jeho severním svahu stéká do údolí k městu Hejnice, v němž se levostranně vlévá do Smědé. Ještě před soutokem se však ze Safírového potoka levostranně odděluje 0,33 km dlouhý kanál, který napájí místní koupaliště. To vzniklo roku 1931 z bývalého obecního rybníka, který se zde nacházel.\n"}
{"id": "936489", "url": "https://cs.wikipedia.org/wiki?curid=936489", "title": "Adam Hansen", "text": "Adam Hansen\n\nAdam Hansen (* 11. května 1981, Southport) je australský profesionální silniční cyklista jezdící za stáj Lotto-Soudal.\n\nV roce 2012 Hansen jako 32. v historii dokončil během jednoho kalendářního roku všechny Grand Tour. V roce 2013 vyhrál sedmou etapu Giro d'Italia, v roce 2014 pak devatenáctou etapu Vuelty a Espana. V roce 2015 překonal rekord v počtu dokončených Grand Tour v nepřerušené řadě za sebou. Tento rekordní zápis se zastavil na čísle 20.\n\nAdam Hansen žije od roku 2005 ve Frýdlantu nad Ostravicí.\nV = Vzdal; J = Právě jede\n"}
{"id": "936494", "url": "https://cs.wikipedia.org/wiki?curid=936494", "title": "Amvrosijivka", "text": "Amvrosijivka\n\nAmvrosijivka (ukrajinsky '; rusky ' – \"Amvrosijevka\") je město v Doněcké oblasti na Ukrajině. Nachází se na jihu Donbasu 29 kilometrů jižně od Čisťakove a 82 kilometrů jihovýchodně od Doněcku. V roce 2013 žilo v Amvrosijivce bezmála dvacet tisíc obyvatel.\n\nDějiny osídlení začínají v roce 1869 vznikem železniční stanice na trati Kursk–Charkov–Azov. Další rozvoj Amvrosijivky souvisí s těžbou slínu, nejdůležitější suroviny pro cement. Jeho bohatá ložiska byla objevena už v roce 1836 na březích řeky Krynky, pravém přítoku Miusu. V roce 1896 byla postavena první cementárna. Od 15. ledna 1929 byla Amvrosijivka sídlem městského typu a v roce 1938 se stala městem.\n\nOd 22. října 1941 do 23. srpna 1943 byla Amvrosijivka obsazena německou armádou.\n"}
{"id": "936497", "url": "https://cs.wikipedia.org/wiki?curid=936497", "title": "Clémence Thioly", "text": "Clémence Thioly\n\nClémence Thioly (* 25. července 1987, Paříž) je francouzská divadelní, televizní a filmová herečka.\n\nNarodila se v Paříži, kde studovala nejprve literaturu na Pařížské univerzitě a posléze drama na konzervatoři. Natáčení se věnovala již od dětství, avšak první větší roli měla až v roce 2003 v krátké komedii \"Bien dit\" režisérky Zabou Breitman. Kromě divadla a filmové tvorbě (např. \"\") se věnovala natáčení televizních seriálů (např. \"Julie Lescautová\"). Na mezinárodní scéně se poprvé objevila v roce 2013 v českém filmu \"Colette\" režiséra Milana Cieslara, natočeného na motivy povídky spisovatele Arnošta Lustiga. Ten vypráví o vztahu dvou mladých Židů v koncentračním táboře Auschwitz. Jejím hereckým kolegou zde byl Jiří Mádl.\n\nDne 13. září 2013 byla hostem pořadu moderátora show Jana Krause.\n\n"}
{"id": "936500", "url": "https://cs.wikipedia.org/wiki?curid=936500", "title": "Hans-Peter Briegel", "text": "Hans-Peter Briegel\n\nHans-Peter Briegel (* 11. říjen 1955, Rodenbach) je bývalý německý fotbalista. Hrával na pozici záložníka nebo obránce.\nMá tři medaile z vrcholných turnajů: S reprezentací někdejšího Západního Německa získal stříbrnou medaili na mistrovství světa roku 1982 a roku 1986. Zlato získal na mistrovství Evropy 1980. Na tomto turnaji byl zařazen i do all-stars týmu. Hrál též na Euru 1984. Celkem za národní tým odehrál 72 utkání a vstřelil 4 branky.\n\nS klubem Hellas Verona vyhrál v sezóně 1984–85 italskou ligu, se Sampdorií Janov získal jednou italský pohár (1987–88).\n\nRoku 1985 byl vyhlášen Fotbalistou roku Německa. V anketě Zlatý míč, která hledala nejlepšího fotbalistu Evropy, skončil ve stejném roce osmý.\n\nPo skončení hráčské kariéry se stal trenérem. Vedl národní týmy Albánie či Bahrajnu, z klubů například Besiktas Istanbul či Trabzonspor.\n\n"}
{"id": "936502", "url": "https://cs.wikipedia.org/wiki?curid=936502", "title": "Paddy John", "text": "Paddy John\n\nPaddy John (* 23. února 1990, Zwedru, Libérie) je nizozemský fotbalový útočník liberijského původu, který je momentálně bez angažmá.\n\nV mládí odcestovala rodina s matkou Esther a bratry z Libérie do Nizozemska poté, co byl jeho otec zabit roku 1991 v občanské válce. Stejně jako jeho bratři Ola a Collins nastoupil do mládežnické fotbalové akademie FC Twente. Má také sestru Fate.\n\nSvou profesionální kariéru zahájil v nizozemském klubu Heracles Almelo poté, co zde přestoupil z mládežnických týmů FC Twente. Následně hrál v klubech RKC Waalwijk a Fortuna Sittard. Sezónu 2011/12 strávil v třetiligovém německém celku VfL Osnabrück, kde odehrál 10 ligových zápasů, aniž by vstřelil branku. Po sezóně se vrátil do Nizozemska a zakotvil v klubu AGOVV Apeldoorn. Zde odehrál pouze necelou sezónu, klub totiž v lednu 2013 zkrachoval a všichni jeho profesionální fotbalisté se stali volnými hráči.\n\n"}
{"id": "936503", "url": "https://cs.wikipedia.org/wiki?curid=936503", "title": "Peter Tremayne", "text": "Peter Tremayne\n\nPeter Berresford Ellis (* 10. března 1943 v Coventry), publikující také pod pseudonymy Peter Tremayne a Peter MacAlan je britský spisovatel a historik. V češtině vyšly jeho historické detektivní romány tvořící sérii s hlavní postavou sestrou Fidelmou.\n\nPeter Berresford Ellis se narodil v anglickém Coventry, přítomnost jeho rodiny na místě byla doložena už v roce 1288. Vystudoval Brighton College of Art, University of London a North East London Polytechnic. Začínal jako novinář, od roku 1975 se plně věnuje spisovatelské dráze.\n\nPo odborné stránce se zabýval keltskou historií a kulturou. Napsal také životopisy spisovatelů jako Henry Rider Haggard, William Earl Johns a Talbot Mundy.\n\nZnalost historie uplatnil ve své beletristické činnosti, vydal přibližně stovku knih historického a fantasy žánru. Pod pseudonymem Peter Tremayne vydává známou sérii detektivních příběhů se sestrou Fidelmou, odehrávající se většinou na britských ostrovech v 7. století, která je překládána také do češtiny. Sestra Fidelma, pocházející z irské královské rodiny, řeší případy se svým společníkem bratrem Eadulfem. V příbězích hraje často roli politická a náboženská situace a propracovaný irský právní systém.\n\n\npovídky:\n\n\n"}
{"id": "936507", "url": "https://cs.wikipedia.org/wiki?curid=936507", "title": "Tony Roche", "text": "Tony Roche\n\nAnthony „Tony“ Dalton Roche (* 17. května 1945 Wagga Wagga, Nový Jižní Wales) je australský tenisový trenér a bývalý profesionální tenista, který aktivní sportovní dráhu ukončil v roce 1979. Ve své kariéře vyhrál dvacet šest turnajů ve dvouhře, z toho devět v rámci otevřené éry, během níž také získal osmnáct titulů ve čtyřhře.\n\nPředstavuje nejmladšího člena z generace „velkých“ Australanů, který vynikal útočným stylem hry s kvalitním bekhendovým volejem. \nNa žebříčku ATP byl ve dvouhře nejvýše klasifikován v listopadu 1975 na 8. místě a ve čtyřhře pak v srpnu 1977 na 12. místě. Před zavedením světové klasifikace byl jako amatér ve dvouhře hodnocen nejlépe v sezóně 1969, kdy mu patřila 2. příčka (Lance Tingay) a roku 1965 figuroval ve čtyřhře na 1. příčce.\n\nNa nejvyšší grandslamové úrovni vyhrál dvouhru antukového Roland Garros 1966 a po boku Newcomba získal jedenáct z dvanácti titulů v mužském deblu. Navíc dosáhl na dvě trofeje ve smíšené čtyřhře, a to na Australian Championships 1966 a ve Wimbledonu 1976.\n\nV australském daviscupovém týmu debutoval v roce 1964 montréalským čtvrtfinále Americké zóny proti Kanadě, v němž dopomohl k výsledku 5:0 výhrami ve čtvrté dvouhře a spolu s Emersonem i ve čtyřhře. V soutěži nastoupil ke dvanácti mezistátním utkáním s bilancí 7–3 ve dvouhře a 7–2 ve čtyřhře. S australským družstvem získal Davis Cup v letech 1965, 1966, 1967 a 1977, když vždy nastoupil do světového finále. V závěru září 1975 odehrál na Štvanici mezipásmové semifinále proti Československu. V páteční dvouhře nestačil na Hřebce po pětisetovém průběhu 6–3, 6–4, 1–6, 3–6, 3–6 a v neděli podlehl Kodešovi 3–6, 1–6 a 4–6. Australané tak vypadli 1:3 na zápasy a Československo poprvé v historii postoupilo do světového finále.\n\nV roce 1986 byl se svým deblovým spoluhráčem Johnem Newcombem přijat do Mezinárodní tenisové síně slávy.\n\nTenis začal hrát ve škole v devíti letech. Otec byl řezník. Matka provozovala tenis rekreačně a podporovala syna v jeho zájmu. Roche později trénoval pod vedením daviscupového kapitána Harryho Hopmana, který také připravoval další krajany Roda Lavera a Kena Rosewalla.\n\nLevoruký Australan dosáhl na jediný grandslamový titul z dvouhry, když vyhrál French Championships 1966 na antukových dvorcích Roland Garros. Ve finále si poradil s Maďarem Istvánem Gulyásim. Z dalších pěti přímých bojů o titul odešel jako poražený finalista. Jednalo se o French Championships 1965 a 1967, kde prohrál s Fredem Stollem, respektive s Royem Emersonem. Ve Wimbledonu 1968 nestačil na dalšího krajana Roda Lavera a konečně na US Open 1969 a 1970, jej v prvním případě zdolal Rod Laver a ve druhém pak Ken Rosewall.\n\nSpolu s australským hráčem Johnem Newcombem nastupovali jako stabilní spoluhráči do soutěží čtyřher. Na Grand Slamu dokázali vybojovat jedenáct titulů, z čtyřikrát triumfovali na Australian Open a pětkrát ve Wimbledonu. Poslední dvanáctou trofej vyhrál s Arthurem Ashem na travnatém Australian Open 1977 hraném v lednu.\n\nMezi lety 1966–1970 patřil do první světové pětky. Následné poranění lokte a opakované operace významně utlumily další tři roky jeho kariéru. V lednu 1968 se stal profesionálem, když podepsal smlouvu na účast v okruhu World Championship Tennis. Společně s dalšími hráči, jakými byli Cliff Drysdale, Nikola Pilić a Roger Taylor, vytvořili skupinu přezdívanou „Handsome Eight“.\n\nVe finále Davis Cupu 1977 proti Itálii nastoupil vedle čtyřhry poprvé i do dvouhry, když ve třech předcházejících finále Australanů, odehrál pouze sobotní debl. V nedělním singlu porazil Adriana Panattu 6–3, 6–4, 6–4 a pro tým získal rozhodující třetí bod. Po výsledku 3–1 na zápasy tak slavil čtvrtou daviscupovou trofej.\n\nDlouhodobé zdravotní problémy s ramenem a loktem ukončili jeho aktivní kariéru poté, co šest let za sebou patřil v konečném žebříčku do první desítky.\n\nStále v průběhu aktivní kariéry koučoval družstvo Denver Racquets, které vyhrálo inaugurační ročník americké tenisové ligy World Team Tennis 1974.\n\nPo skončení aktivní dráhy spolupracoval s Čechoameričanem Ivanem Lendlem. Pomáhal mu především s volejovou technikou. Lendl chtěl zkompletovat kariérní grandslam a vyhrát Wimbledon. Roche byl znám jako kvalitní hráč na trávě s výbornými voleji. Mezi lety 1997–2002 vedl Australana Patricka Raftera, jenž se pod jeho vedením v roce 1999 stal světovou jedničkou, vyhrál US Open 1997 a 1998, stejně tak si dvakrát zahrál finále Wimbledonu.\n\nNa začátku sezóny 2005 navázal spolupráci na částečný úvazek se světovou jedničkou Rogerem Federerem ze Švýcarska. Jednalo se o vzájemnou gentlemanskou dohodu podáním ruky. Roche byl vyplácen v týdenních intervalech. Švýcar jej najal z opačných důvodů než Lendl, aby zdokonalil svou hru na antuce. Spolupráci ukončili k 12. květnu 2007. Poté se snažil nastartovat „zašlou“ kariéru bývalé světové jedničky Lleytona Hewitta.\n\nNaturalizovaná Australanka Jelena Dokićová si v den utkání prvního kola na Australian Open 2010 proti Alise Klejbanovové vyžádala od Roche předzápasový hodinový trénink. Duel poté prohrála ve dvou setech.\n\nMimo jiné také připravoval na sydneyských dvorcích Olympijského parku australské juniory na jejich profesionální kariéru.\n\n"}
{"id": "936511", "url": "https://cs.wikipedia.org/wiki?curid=936511", "title": "Konzervativní strana (Norsko)", "text": "Konzervativní strana (Norsko)\n\nKonzervativní strana (norsky \"\") je středopravicová liberálně konzervativní politická strana v Norsku. Je členem Mezinárodní demokratické unie a na evropské úrovni je přidruženým členem Evropské lidové strany. Byla založena 25. srpna 1884 a patří dlouhodobě k nejsilnějším norským stranám. Od roku 2004 je její předsedkyní Erna Solbergová. V parlamentních volbách v roce 2013 získala Konzervativní strana 26,8 % hlasů a 48 mandátů v 169 členném norském parlamentu. Předtím byla strana ve vládě naposledy v letech 2001–2005 a 1989–1990. \n\nV parlamentních volbách roku 2017 se Konzervativní strana propadla z 26,8% na 25%, přesto si dokázala spolu s koaličními partnery udržet většinu 88:81. \n\n"}
{"id": "936518", "url": "https://cs.wikipedia.org/wiki?curid=936518", "title": "Pavel Kulig", "text": "Pavel Kulig\n\nPavel Kulig (* 24. září 1974) je bývalý český fotbalista, záložník.\n\nS fotbalem začínal v Ostravě, dále hrál za FK Baník Havířov, FC Karviná a TJ Bohumín, do Bohemians přišel v roce 1999 z VP Frýdek-Místek. V lednu 2003 byl prodán do 1. FC Košice jako splátka starého dluhu za Čontofalského. Na východě Slovenska vydržel jen pár měsíců a v září 2003 odešel do Opavy, protože v Košicích mu neplnili smlouvu. Záložník s dobrou levačkou, který dával góly z přímých kopů, technicky solidně vybavený s chybějícím důrazem a rychlostí. V české lize nastoupil ve 110 utkáních a dal 8 gólů. Ve slovenské lize nastoupil v 17 utkáních a dal 5 gólů.\n\n"}
{"id": "936523", "url": "https://cs.wikipedia.org/wiki?curid=936523", "title": "Marie Iljinična Miloslavská", "text": "Marie Iljinična Miloslavská\n\nMarie Iljinična Miloslavská (rusky \"Мария Ильинична Милославская\"; 1625, Moskva, Rusko – 3. března (13. března) 1669, Moskva, Rusko) byla jako manželka ruského cara Alexeje I. Michajloviče ruská carevna v letech 1648–1669.\n\nMarie byla dcerou šlechtice Ilji Miloslavského. V roce 1648 car Alexej dosáhl věku vhodného ke sňatku a nevěstu si vybíral ze stovek urozených dívek. Volbu řídil carův vychovatel Boris Morozov, který sjednal Alexejův sňatek s Marií a zároveň pojal za manželku její sestru Annu. Další Mariina sestra se vdala za knížete Dmitrije Dolgorukova.\n\nMorozovovi a zvláště Iljovi Miloslavskému, který se stal bojarem a byl jedním z nejvlivnějších dvořanů až do své smrti v roce 1668, tyto sňatky mocensky pomohly. Zdá se, že manželství Alexeje a Marie bylo šťastné. Marie byla popisována jako krásná, ale říkalo se i to, že je čarodějnice s kozí nohou. Carevna zemřela několik měsíců po svém otci a zprvu se zdálo, že Alexej se už znovu neožení.\n\n\nMarie porodila třináct dětí, ale jen dva synové přežili dětský věk: budoucí car Fjodor III. a Ivan V., který spoluvládl se svým nevlastním bratrem Petrem Velikým. Mariina dcera Sofie byla regentkou Ruska v době nedospělosti Petra Velikého.\n"}
{"id": "936525", "url": "https://cs.wikipedia.org/wiki?curid=936525", "title": "Erna Solbergová", "text": "Erna Solbergová\n\nErna Solbergová (nepřechýleně \"Solberg\", * 24. února 1961 Bergen, Hordaland) je norská politička a od října 2013 předsedkyně vlády Norska. Od roku 2004 také působí jako předsedkyně Konzervativní strany, v níž byla mezi lety 2002–2004 místopředsedkyní.\n\nV období 2001 až 2005 působila jako ministryně místní správy v druhé vládě Kjella Bondevika, kde mimo jiné údajně zpřísňovala přistěhovalecké zákony, což jí vysloužilo přezdívku „železná Erna“ (). V parlamentních volbách v roce 2013 se strana pod jejím vedením umístila druhá, ale s větším koaličním potenciálem než první Norská strana práce, tedy se předpokládalo, že se stane premiérkou.\n\nZískala magisterský titul na Bergenské univerzitě, kde studovala sociologii, politologii, ekonomii a statistiku.\n\nJe vdaná a má dvě děti.\n\nZúčastnila se natáčení patnáctého dílu první série norské talkshow \"I Kveld Med Ylvis\", kde jí moderátoři zpívali píseň „You Raise Me Up“.\n"}
{"id": "936528", "url": "https://cs.wikipedia.org/wiki?curid=936528", "title": "Vilém z Ilburka", "text": "Vilém z Ilburka\n\nVilém z Ilburka (1415 – 11. září 1489) byl český šlechtic z rodu Ilburků, pocházejícího původně z Míšně a vlastnícího další statky v Horní i Dolní Lužici. \n\nByl synem Půty z Ilburka, zástavního držitele královského hradu Lokte, podporovatele císaře Zikmunda. Držel ve vlastnictví Mšené, Stvolínky, postavil či přebudoval hrady Ronov a Himlštejn. \n\nDlouhou dobu byl spojencem Jiřího z Poděbrad, po jeho zvolení králem se od něj však postupně odklonil a stal se členem Zelenohorské jednoty. Poté, co členové Zelenohorské jednoty zvolili českým králem uherského šlechtice a krále Matyáše Korvína, byl Půta jmenován do úřadu nejvyššího podkomořího. K jeho vlastnictví po určitou dobu patřily také hrady Týřov, Borek, Šumburk, Helfenburk a Hauenštejn.\n\nByl ženatý s Magdalenou z Koldic († 1500), se kterou měl jediného syna Viléma II. z Ilburka (1469–1538) a snad také dceru Kateřinu provdanou za Albrechta z Lichtenburka a Bítova. \n\nVilém, jeho manželka i syn jsou pohřbeni v charvateckém kostele Nanebevzetí Panny Marie, kde se dochovaly jejich náhrobníky. Vilémův je vysoce hodnocenou památkou sepulkrálního sochařství doby jagellonské.\n"}
{"id": "936529", "url": "https://cs.wikipedia.org/wiki?curid=936529", "title": "Náboženství v Brazílii", "text": "Náboženství v Brazílii\n\nReligiozita v Brazílii je v porovnání s dalšími státy Latinské Ameriky vysoká. K některé z církví či náboženských hnutí se v této dvěstěmilionové zemi hlásí asi 92 % populace. V roce 2010 zhruba 65 % obyvatel, tehdy asi 123 milionů lidí, patřilo k římskokatolické církvi, což z Brazílie činí zemi s nejvyšším počtem katolíků na světě. Asi 22 % lidí (asi 42 mil.) deklarovalo svou příslušnost k protestantismu, přes pět procent (9,3 mil.) pak k jiným náboženstvím. \n\nBez vyznání je tedy asi 8 % obyvatel (15,3 mil.). Pouhých 600 tisíc z nich se však definuje jako ateisté, dalších 124 tisíc jako agnostici.\n\nZdaleka nejvýznamnější postavení zde od začátku 16. století měla a stále má římskokatolická církev. V koloniálním období možnost zvolit si jiné náboženské vyznání ani neexistovala. Na území Brazílie se však katolická víra, šířená jezuity a vyznávaná portugalskými osadníky, setkávala a mísila s náboženskými tradicemi původních obyvatel i otroků z Afriky. \n\nPrvní brazilská ústava z roku 1824 sice zavedla náboženskou svobodu, oficiálním náboženstvím ale zůstal římský katolicismus. V roce 1891 došlo k odluce státu od církve. Katolická církev si nicméně zachovala politický vliv a naprosto dominantní postavení až do 70. let 20. století. Kvůli jejímu odporu např. nebyl až do roku 1977 povolen rozvod. \n\nV posledních desetiletích však došlo k výraznému vzestupu pentekostalismu a afro-brazilských náboženských směrů, poměrně málo vzrostl počet lidí, kteří se nehlásí k žádné církvi. Tyto tendence snížily podíl římských katolíků v brazilské společnosti: zatímco v roce 1970 se za ně považovalo 90 % populace, v roce 2010 to bylo již méně než 65 %.\n\nSpektrum církví, ke kterým se dnes Brazilci hlásí, je velice široké. Všechny níže uvedené počty jejich členů pocházejí z roku 2010, není-li uvedeno jinak.\n\nPřes značný pokles členů zůstává římskokatolická církev v Brazílii se 123 miliony věřících nejmohutnějším náboženským proudem. Ke katolicismu se ještě hlásí Brazilská katolická apoštolská církev se zhruba půl milionem členů, která se od ní v roce 1945 odštěpila a funguje jako na Římu nezávislá. \n\nProtestantismus se v Brazílii šířil zejména s působením amerických misionářů ve 2. pol. 19. století. Od konce 20. století zažívá nebývalý vzestup a k nejrůznějším protestantským církvím a hnutím se v roce 2010 hlásilo již přes 22 % společnosti (v roce 2000 to bylo asi 15 %). \nDominantní v jeho rámci jsou pentekostální směry: mohutný růst zaznamenalo především Shromáždění Boží (12,3 mil. v roce 2010 vs. 8,4 mil. v roce 2000), silnější postavení mezi nimi dále mají Brazilská křesťanská kongregace (2,3 mil.) nebo Všeobecná církev království Božího (1,9 mil.). \nMezi tradičními protestantskými církvemi mají nejvíce členů baptisté (asi 3,7 mil.).\n\nK protestantismu se však celkem hlásí více než 15 významnějších církví či hnutí, z početnějších dále např. pentekostální Igreja do Evangelho Quadrangular (1,8 mil.) či tradiční Adventisté sedmého dne (1,6 mil.) a luteráni (1 mil.).\n\nMezi ostatními náboženstvími převažuje spiritismus (3,8 mil. v roce 2010 vs. 2,3 mil. v roce 2000), Svědkové Jehovovi (1,4 mil.) a dále afro-brazilské synkretické kulty umbanda (400 tisíc) a candomblé (170 tisíc). Asi 240 tisíc lidí vyznává buddhismus.\n"}
{"id": "936530", "url": "https://cs.wikipedia.org/wiki?curid=936530", "title": "Seznam řek v Srbsku", "text": "Seznam řek v Srbsku\n\nSeznam řek v Srbsku (srbsky řeka ) obsahuje řeky, které mají na území Srbska délku 100 km a více a také některé kratší.\n"}
{"id": "936533", "url": "https://cs.wikipedia.org/wiki?curid=936533", "title": "Georginio Wijnaldum", "text": "Georginio Wijnaldum\n\nGeorginio Gregion Emile Wijnaldum (* 11. listopadu 1990, Rotterdam, Nizozemsko) je nizozemský fotbalový záložník surinamského původu, který v současnosti působí v klubu Liverpool FC. Hraje většinou ve středu zálohy. Účastník Mistrovství světa 2014 v Brazílii.\n\nVlastní nizozemské i ghanské občanství. Jeho mladším bratrem je fotbalista Giliano Wijnaldum.\n\nProfesionální fotbalovou kariéru zahájil ve Feyenoordu, s nímž vyhrál v sezóně 2007/08 nizozemský fotbalový pohár (KNVB beker) po výhře 2:0 ve finále nad Rodou Kerkrade. 27. února 2011 zavěsil při výhře 5:1 čtyři branky do sítě FC Groningen.\n\nV červenci 2011 přestoupil za 5 milionů eur do konkurenčního PSV Eindhoven, se kterým se mu v sezóně 2011/12 opět podařilo vyhrát nizozemský pohár (výhra 3:0 ve finále nad Heracles Almelo).\n\nV červenci 2015 odešel na své první zahraniční angažmá do anglického klubu Newcastle United, kde podepsal pětiletou smlouvu. 18. října 2015 vstřelil 4 góly v zápase Premier League proti týmu Norwich City FC, čímž výrazně přispěl k výhře 6:2.\n\nV červenci 2016 přestoupil do klubu Liverpool FC za částku 25 miliónů liber (23 miliónů přestupová částka + 2 milióny v bonusech), kde podepsal pětiletou smlouvu.\n\nWijnaldum byl členem nizozemských mládežnických výběrů od kategorie U17.\nV červnu 2013 byl nominován na Mistrovství Evropy hráčů do 21 let konané v Izraeli. 6. června se podílel jedním gólem na výhře Nizozemska 3:2 v základní skupině B nad Německem a 9. června opět jednou brankou na vysoké výhře Nizozemska 5:1 v základní skupině B nad Ruskem. Nizozemský tým si tímto výsledkem (a díky příznivé situaci v dalším utkání) zajistil účast v semifinále, kde vypadl po porážce 0:1 s Itálií.\n\nV A-mužstvu Nizozemska debutoval 2. září 2011 pod trenérem Bertem van Marwijkem v kvalifikačním zápase se San Marinem. Nastoupil na hřiště v 86. minutě a v 90. minutě zaznamenal svůj první gól v národním týmu, kterým uzavřel skóre na konečných 11:0.\n\nTrenér Louis van Gaal jej vzal na Mistrovství světa 2014 v Brazílii. Nizozemci se dostali do boje o třetí místo proti Brazílii, vyhráli 3:0 a získali bronzové medaile. V zápase o bronz vstřelil v závěru jeden gól.\n\n"}
{"id": "936534", "url": "https://cs.wikipedia.org/wiki?curid=936534", "title": "Lufengpithecus", "text": "Lufengpithecus\n\nLufengpithecus je rod vyhynulých hominidů, žijících ve svrchním miocénu (asi před 7 - 9 miliony let) na území dnešní Číny. Pravděpodobně patří k vývojové linii současných orangutanů.\n\nOstatky, nalézané od 70. let 20. století v hnědouhelném dole Š’-chuej-pa u města Lu-feng v jihočínské provincii Jün-nan, byly původně přiřazeny dvěma odlišným rodům pod názvy \"Sivapithecus yunnanesis\" a \"Ramapithecus lufengensis\". Ramapithecus byl přitom považován za předka moderních lidí, zatímco Sivapithecus za lidoopa. Později však bylo zjištěno, že se jedná o samce a samici jediného rodu s výrazným pohlavním dimorfismem. Pro odlišení od jihoasijských nálezů rodu Sivapithecus, byly v roce 1987 sjednoceny do nového rodu Lufengpithecus.\n\nLufengpithecus byl velkým býložravým hominidem, který dosahoval hmotnosti asi 50 kg. Nalezeno bylo dosud více než 1000 kusů izolovaných zubů, dále několik zlomků dolních čelistí, lebek a kostí končetin. Velké množství nálezů však bylo v odborném tisku popsáno jen okrajově.\n\nKostra rodu Lufengpithecus nese četné znaky, podobné s moderními orangutany, ale zároveň vykazuje některé rozdíly. Zuby a zejména stoličky se silnou vrstvou skloviny a výrazně zvrásněným povrchem jsou orangutanovi blíže než stoličky rodu Sivapithecus, zatímco morfologie tváře tolik podobná není. Má například méně vystupující čelisti či mnohem širší a spíše hranaté očnice, usazené v porovnání s orangutany dál od sebe.\n\nVzácně nalézané části postkraniální kostry zahrnují lopatku, klíční kost, vřetenní kost, nártní kost a dva články prstů. Také tyto ostatky se svým utvářením značně podobají kostem moderních orangutanů. Články prstů dobře odpovídají adaptaci na plně stromový život. Jsou dlouhé a silně zakřivené, takže umožňují silný úchop a ručkování v závěsu na větvích. Lufengpithecus se tedy již byl schopný pohybovat jako moderní orangutan, na rozdíl od staršího Sivapitéka.\n\nV současnosti jsou rozeznávány tři druhy, které se od sebe liší velikostí těla a místem výskytu. Všechny nálezy pocházejí pouze z provincie Jün-nan v jižní Číně. Druh \"Lufengpithecus chiangmuanensis\" z Thajska byl po přezkoumání přesunut do nově vytvořeného rodu Khoratpithecus jako \"Khoratpithecus chiangmuanensis\".\n\nLufengpithecus lufengensis je díky intenzivním výzkumům v 70. letech 20. století nejlépe známým druhem rodu Lufengpithecus a je doložen i několika nálezy postkraniální kostry. Jeho ostatky pocházejí z hnědouhelné pánve Š’-chuej-pa u města Lu-feng. Tento druh žil podle starších předpokladů asi před 8 - 9 miliony let, avšak novější analýzy udávají stáří jen 6 - 7 milionů let.\n\nLufengpithecus keiyuanensis je druh, který byl zachycen v hnědouhelném dole Siao-lung-tchan poblíž města Kchaj-jüan již v roce 1956, původně byl však popsán pod názvem \"Dryopithecus keiyuanensis\". Nálezy jsou paleomagneticky datované do doby před 8,3 miliony let, ovšem podle biostratigrafie by měly být staré až 10 milionů let.\n\nLufengpithecus hudienensis je nejnověji rozeznaným druhem, jehož početné ostatky jsou nacházeny na několika lokalitách v oblasti Jüan-mou (Pao-c’-tung-čching, Chu-tie-liang-c’, Fang-pej-liang-c’ a Ta-šu-čching-liang-c’), ve vrstvách starých 7,2 - 8,2 milionů let. Dobře dochovaná lebka nedospělého jedince ze stejné oblasti byla popsána jako \"Lufengpithecus yuanmouensis\", přestože se patrně jedná o tentýž druh. Většina nalezeného materiálu však zatím nebyla publikována.\n\nK poslední oblasti s nálezy rodu Lufengpithecus patří lokalita Jang-i u města Pao-šan, nálezy ovšem dosud nebyly dostatečně publikovány. Ostatky objevené v roce 1992 nebyly zatím připsány žádnému konkrétnímu druhu. Předpokládá se, že jsou staré jen asi 3 - 5 milionů let. Pokud by se toto stáří potvrdilo, byl by Lufengpithecus jedním z posledních vyhynulých hominoidů v Eurasii.\n\nK rodu Lufengpithecus by mohl patřit i zlomek spodní čelisti, nalezený v roce 1947 na lokalitě Wu-tu v provincii Kan-su ve střední Číně. Popsán byl až v roce 1988 jako \"Dryopithecus wuduensis\". Datován je do doby před 6 - 8 miliony let.\n\nFylogenetická pozice rodu Lufengpithecus není v současné době zcela jasná. Převážná většina odborníků jej řadí do vývojové linie orangutanů, ačkoliv by mohl být i součástí slepé vývojové větve bez vazby na žijící hominidy. Velká část znaků na kostře odpovídá příbuznosti s rodem Pongo (orangutan) objevují se ovšem i charakteristiky, typické spíše pro evropské hominidy (například rod Dryopithecus). Lufengpitecus se orangutanovi více podobá morfologií zubů, zatímco Sivapithecus je mu bližší stavbou tváře. Přesnější příbuzenské vazby rodů Sivapithecus, Lufengpithecus a Pongo však zatím nelze určit.\n\nRodu Lufengpithecus může patřit i zlomek spodní čelisti, nalezený roku 1984 v jeskyni Lung-ku-pcho v okresu Wu-šan při východní hranici provincie S’-čchuan. Tento zlomek, zachycený společně s kostmi dalších savců včetně rodu Gigantopithecus byl datován až do časného pleistocénu (před 1,8 - 2 miliony let) a popsán jako \"Homo erectus wushanensis\". V případě, že by nalezená čelist byla lidská, jednalo by se o nejstarší doklad přítomnosti rodu Homo v Číně. Tuto teorii podporuje i nález typicky lidského řezáku na téže lokalitě a několik hrubě opracovaných kamenů. Nález by posouval počátek výskytu rodu Homo v Asii téměř o jeden milion let, což by mohlo svědčit o původu lidstva v Asii spíše než v Africe.\n\nNález je ovšem problematický, protože zuby v čelisti jsou ve srovnání s jinými nálezy druhu Homo erectus archaičtější. Většina autorů je po přezkoumání pokládá za ostatky lidoopa, nikoliv člověka a řadí je často právě do rodu Lufengpithecus. Lidský řezák může pocházet i od druhu Homo sapiens a mohl se do jeskyně dostat později, jako intruze. Stejně tomu mohlo být i v případě kamenných nástrojů, které jsou ovšem mnoha autory pokládány spíše za přírodní výtvory (takzvané eolity).\n\nV případě že v jeskyni Lung-ku-pcho byla skutečně nalezena čelist rodu Lufengpithecus, posunula by se hranice výskytu tohoto hominida výrazně směrem k současnosti, až na rozhraní pliocénu a pleistocénu.\n"}
{"id": "936535", "url": "https://cs.wikipedia.org/wiki?curid=936535", "title": "Brašna", "text": "Brašna\n\nBrašna je specializovaná taška, aktovka, pouzdro či kabela určená pro snadné a bezpečné přenášení přístrojů, nářadí, náčiní a různých pomůcek (například školních, řemeslnických, sportovních, lékařských, obchodních). \n\nObvykle bývá vyrobena z usně, umělé kůže nebo koženky. Pro přenášení bývá opatřena uchem pro úchop rukou a popruhem resp. řemenem pro snadné nošení na rameni. Podobně jako aktovka bývají větší brašny vybaveny klopnou, někdy opatřené s aktovkovým zámkem nebo řemínky s přezkami (zde záleží předevšín účelu). \n\nSpecializované brašny se používají pří jízdě na jednostopých dopravních prostředcích (jízdní kola, motocykly) nebo při delší jízdě na koni (terénní jezdectví).\n\n"}
{"id": "936536", "url": "https://cs.wikipedia.org/wiki?curid=936536", "title": "Natálie Kirillovna Naryškinová", "text": "Natálie Kirillovna Naryškinová\n\nNatálie Kirillovna Naryškinová (rusky \"Ната́лья Кири́лловна Нары́шкина\"; 1. září 1651 – 4. únor 1694) byla jako druhá manželka ruského cara Alexeje I. Michajloviče ruská carevna v letech 1671–1676.\n\nNátalie byla dcerou Kirilla Naryškina (1623–1691) a její rodina patřila k nižší šlechtě. Vyrůstala však v domě bojara Artamona Sergejeviče Matvejeva. 1. února 1671 se stala druhou manželkou cara Alexeje, se kterým měla tři děti:\n\n\nSyn Petr se stal carem s přídomkem „Veliký“. Princezna Natálie založila první veřejné divadlo v Rusku a sama psala divadelní hry. Nevlastní matku si oblíbili i Alexejovi synové z předchozího manželství Fjodor a Ivan.\n\nNatálie ovdověla v roce 1676 a na trůn se dostal její devatenáctiletý nevlastní syn Fjodor. Tím se moci chopili Miloslavští, rodina matky mladého cara. Fjodor však zemřel už v roce 1682. Natáliin desetiletý syn Petr byl učiněn spoluvládcem Ruska a Natálie se stala regentkou.\n\nV tuto dobu se do Moskvy vrátil bojar Artamon Sergejevič Matvejev, kdysi velmi významný velitel střelců a především hlavní zprostředkovatel sňatku Natálie a Alexeje I. Miloslavští se proto rozhodli co nejrychleji jednat. Dne 15. května 1682 byl zahájen převrat, střelci, se seznamem zrádců v rukou, se blížili ke kremelskému paláci s křikem: „Naryškinové zabili careviče Ivana! Na Kreml! Naryškinové zabijí celou carskou rodinu! Do zbraně! Potrestejte zrádce!“ Matvejev se okamžitě snažil situaci zachránit, a tak poslal regentku Natálii s malým Petrem a Ivanem na ochoz. Když rozbouřený dav střelců uviděl živého Ivana, byl značně zaskočen. Již se zdálo, že povstání bude zažehnáno, avšak kvůli zcela absurdní zámince se dav střelců rozohnil znovu. Povstání se již zabránit nedalo, střelci vtrhli do paláce a Matvejeva rozsekali na kusy. Carská rodina musela dokonce vydat bratra regentky Natálie. Novou regentkou se stala Natáliina nevlastní dcera Žofie Alexejevna.\n\nNatálie poté žila v relativní chudobě a trávila se synem čas především v Alexejově letním paláci pět kilometrů od Moskvy. V srpnu 1689 se Petr zmocnil vlády a pokračoval ve spoluvládě s nevlastním bratrem Ivanem. Natálie se znovu stala důležitou osobou u dvora. Její bratr Lev Naryškin byl jmenován ministrem zahraničních věcí a de facto předsedou vlády.\n\nBývalá carevna zemřela v roce 1694 ve věku 42 let.\n"}
{"id": "936540", "url": "https://cs.wikipedia.org/wiki?curid=936540", "title": "Luuk de Jong", "text": "Luuk de Jong\n\nLuuk de Jong (* 27. srpna 1990, Aigle, Švýcarsko) je nizozemský fotbalový útočník a reprezentant, který v současnosti hraje v klubu Sevilla FC.\n\nNarodil se ve švýcarském městě Aigle, kde jeho rodiče hráli profesionálně volejbal. Rodina se s ním i jeho bratrem Siemem vrátila do Nizozemska, když mu byly čtyři roky.\n\nProfesionální fotbalovou kariéru zahájil v nizozemském klubu De Graafschap, odkud v létě 2009 přestoupil do FC Twente. Zde zažil velmi úspěšné období, neboť s týmem vyhrál ligovou soutěž Eredivisie (2009/10), nizozemský fotbalový pohár (KNVB beker v sezóně 2010/11) po výhře 3:2 ve finále nad Ajaxem a dvakrát Johan Cruijff Schaal (nizozemský Superpohár v letech 2010, 2011).\n\nV červenci 2012 přestoupil za 5 milionů eur do německého bundesligového klubu Borussia Mönchengladbach, kde podepsal pětiletý kontrakt. Koncem ledna 2014 odešel na půlroční hostování do anglického mužstva Newcastle United FC.\n\nV červenci 2014 přestoupil z Borussie do nizozemského PSV Eindhoven, kde podepsal pětiletou smlouvu. Po sezóně 2018/2019, kdy skončil s PSV Eindhoven druhý v lize, podepsal smlouvu se španělským klubem Sevilla FC.\n\nLuuk de Jong byl členem nizozemských mládežnických výběrů od kategorie U19.\nV červnu 2013 byl nominován na Mistrovství Evropy hráčů do 21 let konané v Izraeli. 9. června se podílel jedním gólem na vysoké výhře Nizozemska 5:1 v základní skupině B nad Ruskem. Nizozemský tým si tímto výsledkem (a díky příznivé situaci v dalším utkání) zajistil účast v semifinále, kde vypadl po porážce 0:1 s Itálií.\n\nV A-mužstvu Nizozemska debutoval 9. února 2011 pod trenérem Bertem van Marwijkem v přátelském zápase s Rakouskem. Nastoupil na hřiště Philips Stadionu v 75. minutě za Dirka Kuijta, Nizozemci vyhráli 3:1.\n\n"}
{"id": "936547", "url": "https://cs.wikipedia.org/wiki?curid=936547", "title": "Siem de Jong", "text": "Siem de Jong\n\nSiem de Jong (* 28. ledna 1989, Aigle, Švýcarsko) je nizozemský fotbalový záložník a reprezentant, který v současnosti působí v  klubu Newcastle United. Může nastoupit i na postu útočníka.\n\nNarodil se ve švýcarském městě Aigle, kde jeho rodiče hráli profesionálně volejbal. Rodina se s ním i jeho bratrem Luukem vrátila do Nizozemska, když mu bylo šest let.\n\nS fotbalem začal v nizozemském amatérském klubu DZC'68, kde jej objevili skauti klubu De Graafschap, odkud v roce 2005 přestoupil do vyhlášené mládežnické akademie Ajaxu Amsterdam. V dresu A-týmu Ajaxu debutoval v profesionálním fotbale 26. září 2007 v utkání proti Kozakken Boys.\n\nZažil v Ajaxu velmi úspěšné období, neboť s týmem vyhrál čtyřikrát ligovou soutěž Eredivisie (2010/11, 2011/12, 2012/13, 2013/14), nizozemský fotbalový pohár (KNVB beker v sezóně 2009/10 po výhrách 4:1 a 2:0 ve finále nad Feyenoordem, ve kterém Siem celkem čtyřikrát skóroval) a jednou Johan Cruijff Schaal (nizozemský Superpohár v roce 2013).\n\nV červenci 2014 přestoupil do anglického Newcastle United, kde podepsal 6-letou smlouvu.\n\nSiem de Jong byl členem nizozemských mládežnických výběrů od kategorie U17.\n\nV nizozemském reprezentačním A-mužstvu debutoval pod trenérem Bertem van Marwijkem 11. srpna 2010 v přátelském zápase proti domácí Ukrajině na NSK Olimpijskyj v Kyjevě. Nastoupil v základní sestavě a hrál až do 63. minuty, Nizozemci remizovali s Ukrajinou 1:1.\n\n"}
{"id": "936548", "url": "https://cs.wikipedia.org/wiki?curid=936548", "title": "Jack Charlton", "text": "Jack Charlton\n\nJohn \"Jack\" Charlton (* 8. května 1935, Ashington) je bývalý anglický fotbalista, bratr Bobbyho Charltona. Hrával na pozici obránce.\nS anglickou fotbalovou reprezentací vyhrál mistrovství světa roku 1966 a získal bronzovou medaili na mistrovství Evropy roku 1968. Hrál též na mistrovství světa v Mexiku roku 1970. Celkem za národní tým odehrál 35 utkání a vstřelil v nich 6 gólů.\n\nCelou svou hráčskou kariéru (1952–1973) strávil v jediném klubu: Leeds United. Dvakrát s ním vybojoval Veletržní pohár (1967/68, 1970/71), jednou titul mistra Anglie (1968/69), jednou FA Cup (1972) a jednou ligový pohár (1968).\n\nRoku 1967 byl vyhlášen nejlepším fotbalistou Anglie (v anketě FWA). V anketě Zlatý míč, která hledala nejlepšího fotbalistu Evropy, skončil roku 1969 desátý.\n\nPo skončení hráčské kariéry se stal trenérem, deset let (1986–1996) vedl reprezentaci Irska, zúčastnil se s ní dvou světových šampionátů (1990, 1994) a mistrovství Evropy roku 1988. Odkoučoval na lavičce Irska 94 utkání, což je irský rekord.\n\n"}
{"id": "936550", "url": "https://cs.wikipedia.org/wiki?curid=936550", "title": "Světový pohár klubů ISBHF", "text": "Světový pohár klubů ISBHF\n\nSvětový pohár klubů ISBHF (anglicky World Cup Club ISBHF) je turnaj hokejbalových týmů, který pořádá hokejbalová federace ISBHF. První turnaj se konal v roce 1995 ve Švýcarsku a vyhrál jej švýcarský Cormorants Zug 97. Od té doby je turnaj pořádán každoročně a místo konání je vybrané výběrovým řízením ISBHF. Tohoto turnaje se zpravidla účastnila hokejbalová družstva z evropských zemí. Od roku 2013 má turnaj zastoupení i z amerického kontinentu.\n\nSvětového poháru klubů se účastní 12 týmů (není pravidlem), z toho Česko, Slovensko a Švýcarsko má minimálně dvojí zastoupení. Herní systém není pravidelný, vytváří se až před začátkem turnaje. Týmy jsou rozlosovány do tří nebo do čtyř skupin, kde hrají ve skupině systémem každý s každým o postup do vyřazovací části. Vyřazené týmy hrají zápasy o celkové umístění. Základní hrací doba zápasu je 2x 15 minut a za nerozhodného stavu následují samostatná střílení.\n\n"}
{"id": "936556", "url": "https://cs.wikipedia.org/wiki?curid=936556", "title": "Erik Nilsson", "text": "Erik Nilsson\n\nErik Nilsson (6. srpen 1916 Malmö – 9. září 1995) byl švédský fotbalista. Hrával na pozici obránce.\nSe švédskou fotbalovou reprezentací získal bronzovou medaili na mistrovství světa 1950. Na tomto turnaji byl federací FIFA zpětně zařazen do all-stars týmu. Hrál též na světovém šampionátu roku 1938, kde Švédové skončili čtvrtí. Má i dvě medaile z olympijských her: Zlato z Londýna 1948 a bronz z Helsinek 1952. Celkem za národní tým odehrál 57 utkání.\n\nCelou svou kariéru (1934–1953) strávil ve švédském klubu Malmö FF. Odehrál za něj 326 prvoligových utkání a získal s ním čtyři mistrovské tituly.\n\nRoku 1950 byl vyhlášen nejlepším fotbalistou Švédska.\n"}
{"id": "936561", "url": "https://cs.wikipedia.org/wiki?curid=936561", "title": "Danny Hoesen", "text": "Danny Hoesen\n\nDaniel „Danny“ Hoesen (* 15. ledna 1991, Heerlen, Nizozemsko) je nizozemský fotbalový útočník, který v současnosti působí v klubu FC Groningen. Má nizozemskou matku a marockého otce.\n\nV létě 2009 přešel z mládežnického týmu U19 do A-mužstva nizozemského klubu Fortuna Sittard, kde si 15. srpna 2009 připsal jeden start jako střídající hráč proti Go Ahead Eagles. Ještě téhož srpna odešel za 250 000 eur do anglického klubu Fulham FC, kde byl zařazen do rezervního týmu. Poté byl odeslán na hostování, nejprve do finského celku HJK Helsinki a následně do Fortuny Sittard.\n\nV srpnu 2012 přestoupil do slavného nizozemského klubu AFC Ajax, kde podepsal tříletý kontrakt. V Ajaxu sklízel úspěchy, neboť s týmem vyhrál ligovou soutěž Eredivisie (2012/13), a Johan Cruijff Schaal (nizozemský Superpohár v roce 2013). 26. listopadu 2013 vstřelil vítězný gól v základní skupině Ligy mistrů UEFA proti FC Barcelona, Ajax vyhrál 2:1 a uchoval si naději na postup do osmifinále. V lednu 2014 odešel na půlroční hostování do řeckého PAOKu Soluň.\n\nV létě 2014 přestoupil do FC Groningen. S  týmem vyhrál v sezóně 2014/15 nizozemský fotbalový pohár.\n\nHoesen byl členem nizozemských mládežnických výběrů U17 a U21.\nV červnu 2013 byl nominován na Mistrovství Evropy hráčů do 21 let konané v Izraeli. 9. června se podílel jedním gólem na vysoké výhře Nizozemska 5:1 v základní skupině B nad Ruskem. Nizozemský tým si tímto výsledkem (a díky příznivé situaci v dalším utkání) zajistil účast v semifinále, kde vypadl po porážce 0:1 s Itálií.\n\n"}
{"id": "936567", "url": "https://cs.wikipedia.org/wiki?curid=936567", "title": "Památková péče v Česku", "text": "Památková péče v Česku\n\nPamátková péče v České republice je vykonávána především prostřednictvím státních orgánů na základě zákona České národní rady č. 20/1987 Sb., o státní památkové péči. Probíhá formou evidence, ochrany a záchrany (konzervace, restaurování, rekonstrukce) a vhodného společenského uplatnění památek, případně vyhlášením tzv. ochranného pásma (dle § 17). Jedná se o ochranu vybraných objektů (věc nebo soubor věcí) movitého i nemovitého kulturního dědictví, které byly prohlášeny za kulturní památku České republiky. Chráněny mohou být též části sídel jako památková rezervace či památková zóna. Národní kulturní památky a památkové rezervace vyhlašuje nařízeními vláda, památkové zóny a kulturní památky vyhlašuje ministerstvo kultury.\n\nDeklarovaným účelem zákona je chránit kulturní památky jako nedílnou součást kulturního dědictví lidu, svědectví jeho dějin, významného činitele životního prostředí a nenahraditelné bohatství státu a vytvořit všestranné podmínky pro další prohlubování politickoorganizátorské a kulturně výchovné funkce státu při péči o kulturní památky, o jejich zachování, zpřístupňování a vhodné využívání, aby se podílely na rozvoji kultury, umění, vědy a vzdělávání, formování tradic a vlastenectví, na estetické výchově pracujících a tím přispívaly k dalšímu rozvoji společnosti.\n\nPrvní snahy týkající se péče o kulturní dědictví v moderním slova smyslu se objevují již v 18. století za vlády Marie Terezie. Dne 24. února 1776 byl vydán dvorský dekret (doplněný později dekretem z 5. března 1812) o povinnosti nálezců starožitností (tj. mincí, soch, pohanských model, zbraní, nádob a náhrobních kamenů) zaslat nalezené předměty Kabinetu mincí a starožitností k odkoupení. Dvorský dekret z 28. prosince 1818 upravoval vývoz a obchod s uměleckými díly a zakazoval vyvážet vzácná umělecká díla jako obrazy, sochy, mince a mědirytiny, rukopisy a prvotisky apod.\n\nDne 31. prosince 1850 byla při Ministerstvu obchodu, průmyslu a veřejných prací založena \"Centrální komise pro výzkum a zachování stavitelských památek\". V rámci této komise byli pro Čechy a Moravu jmenováni odborní konzervátoři. V roce 1859 byla komise převedena k Ministerstvu kultu a vyučování. Komise se zpočátku věnovala výhradně stavební památkám, takže mezi členy převažovali architekti. V roce 1872 byla přejmenována na \"Centrální komisi pro péči o památky\" a její působnost se rozšířila také na umělecké předměty. Vzhledem k tomu, že nebyl přijat památkový zákon, neměla komise téměř žádné pravomoci. V roce 1911 vznikl ve Vídni při komisi \"Památkový úřad\" a v roce 1918 ještě před zánikem Rakouska-Uherska byl zřízen odborný \"Zemský památkový úřad pro České království\". Morava a Slezsko zůstaly pod správou vídeňského úřadu.\n\nVýznamnou osobností byl Josef Mocker (1835–1899), architekt a restaurátor, představitel novogotiky a puristického přístupu v restaurování. Zakladatel moderně pojaté památkové péče byl Alois Riegl (1858–1905). Na počátku 20. století definoval jako hlavní hodnotu památky stáří, jehož známky jsou každému patrné, a proto musí být cílem památkové péče je uchovat. Tento názor se postupně rozšířil i do ostatních zemí. Po smrti Aloise Riegla převzal místo profesora na vídeňské univerzitě historik umění Max Dvořák (1874–1921), autor mimo jiné důležitého spisu \"Katechismus památkové péče\" (1924). Výbor z uměnovědných studií Maxe Dvořáka vyšel česky r. 1936 v souboru \"Umění jako projev ducha\".\n\nPo vzniku samostatného Československa byl \"Zemský památkový úřad pro České království\" přeměněn na \"Státní památkový úřad\" a dále vznikly \"Státní fotoměřický ústav\" pro dokumentaci památek a \"Státní archeologický ústav\" pro výzkum archeologických památek. Ani v meziválečném období nebyl přijat zákon o památkové péči. V přístupu k památkám se prosadila analytická metoda vycházející z Rieglovy školy, která spočívala v odhalování, konzervování a prezentaci prvků z jednotlivých stavebně-historických fází památky.\n\nV období Protektorátu (1939-1945) spadala památková péče pod úřad německého státního sekretáře. Bylo přijato vládní nařízení č. 274/1941 Sb., o archeologických památkách.\n\nPo druhé světové válce vznikla \"Národní kulturní komise pro správu státního kulturního majetku\" (zákon č. 137/1946 Sb.). Tato komise dohlížela mj. na památky, které podle Benešových dekretů přešly do vlastnictví státu, např. zámky a hrady.\n\nV roce 1947 vznikl ateliér, který se specializoval na obnovu jednotlivých památek, i celých památkových rezervací. Z tohoto ateliéru vznikl v roce 1956 \"Státní ústav pro rekonstrukci památkových měst a objektů\" (SÚRPMO). Péče o církevní památky měl na starost podle vládního nařízení ze dne 25. října 1949 \"Státní úřad pro věci církevní\". Dne 11. července 1950 vyhlásila vláda 30 měst za památkové rezervace, z toho bylo 22 na území dnešní České republiky.\n\nV roce 1952 byl Státní památkový úřad přetvořen na \"Státní památkový ústav\" a vznikla též \"Státní památková správa\" pod Ministerstvem školství a osvěty. Ta měla na starosti evidenci památek, jejich průzkum a údržbu a rovněž dohlížela také na ochranu přírody.\n\nV roce 1958 byl přijat zákon č. 22/1958 Sb., o kulturních památkách, který jako první zákon řešil památkovou péči.\n\nZákon stanovoval povinnosti spojené s údržbou kulturních památek, zásady ochrany a evidenci kulturních památek, zavedl památkové zóny, kde je mírnější stupeň ochrany, než v památkových rezervacích. Vrcholným orgánem památkové péče bylo Ministerstvo školství a kultury, které zřizovalo \"Státní ústav památkové péče a ochrany přírody\". Výkonnými orgány památkové péče byly krajské národní výbory, při kterých vznikla \"Krajská střediska státní památkové péče a ochrany přírody\".\n\nK další úpravě v oblasti památkové péče došlo v roce 1988, kdy byl přijat nový, dodnes platný zákon č. 20/1987 Sb. o státní památkové péči. Zřídil mj. Ústřední seznam kulturních památek nebo památkovou inspekci pro dohled nad dodržování zákona a stanovil sankce za jeho porušení.\n\nK významným osobnostem české památkové péče po druhé světové válce patřili Zdeněk Wirth, v Českém národním komitétu ICOMOS vzniklém v roce 1965 působí Jakub Pavel (spoluautor Benátské charty) a Vladimír Novotný, později Emanuel Hruška, Karel Kibic a Aleš Vošahlík. Po roce 1989 se stal přední osobností Dobroslav Líbal.\n\nV roce 1991 byla z památkové péče vyčleněna ochrana přírody, která přešla pod Ministerstvo životního prostředí a název odborné organizace se změnil na \"Státní ústav památkové péče\". Krajská střediska byla přeměněna na \"Památkové ústavy\", od r. 1998 \"Státní památkové ústav\"y. V roce 2003 byly tyto instituce (SÚPP jako ústřední metodické pracoviště a všechny krajské SPÚ) sloučeny (právně přesněji splynuly) a vznikl \"Národní památkový ústav\". Krajské ústavy se staly územními odbornými pracovišti a ta byla postupně zřizována i v nových samosprávných krajích.\n\nStátní památková péče vychází z vědeckého výzkumu kulturních památek. Její vymezení je dáno zákonem, vymezujícím působnost orgánu státní památkové péče a úkoly organizací státní památkové péče. Ústředním orgánem státní správy pro kulturní památky v České republice je Ministerstvo kultury (§ 26), které je zřizovatelem specializovaného kontrolního orgánu – památkové inspekce (§ 27). Ta dohlíží především na dodržování památkového zákona, nemůže však vydávat vlastní rozhodnutí a opatření k odstranění nedostatků zjištěných kontrolou ani ukládat pokuty za porušení zákona.\n\nPo zrušení okresních úřadů v roce 2002 přešly povinnosti na úseku památkové péče na krajské úřady a obecní úřady (§ 29–34). O národní kulturní památky pečují kraje (pokud úkoly nejsou svěřeny přímo do pravomoci ministerstva nebo vlády), při jejich obnově provádí státní stavební dohled. Rovněž dohlíží na dodržování práv a povinností u kulturních památek, vyjadřuje se k prohlášení za kulturní památku, k prohlášení památkové zóny, spravuje seznam kulturních památek na svém území. Může podat návrh na vyvlastnění nemovité národní památky, pokud soukromý majitel zanedbávaje své povinnosti ohledně péče ohrožuje její samotnou existenci. Tomuto návrhu však musí předcházet pokus o dohodu s vlastníkem o jejím prodeji.\n\nKaždá obec v rámci své přirozené působnosti pečuje o kulturní památky na svém území. Obce s rozšířenou působností pak vykonávají přenesenou státní správu v oblasti památkové péče, především státní stavební dohled při obnově kulturních památek a dozor nad dodržováním zákona.\n\nKulturní památka zůstává ve vlastnictví původního majitele i po jejím prohlášení; i tehdy, jedná-li se o prohlášení za národní kulturní památku. Vlastník je povinen kulturní památku na své náklady udržovat, tato povinnost může být smluvně přenesena i na uživatele (§ 11). Vlastník má rovněž oznamovací povinnost informovat obecní úřad obce s rozšířenou působností o změně užívání kulturní památky (v případě národní kulturní památky krajský úřad) (§ 12). V případně prodeje národní kulturní památky má předkupní právo Ministerstvo kultury (neplatí u prodeje mezi osobami blízkými nebo spoluvlastníky) (§ 13). Před každou obnovou kulturní památky je vlastník povinen vyžádat si stanovisko obecního úřadu obce s rozšířenou působností, u národní kulturní památku pak krajského úřadu. Tato povinnost se vztahuje i na vlastníky nemovitostí, které sice nejsou kulturními památkami, ale nacházejí se v památkové rezervaci či památkové zóně. Jedná se o úpravy vnějšího vzhledu nemovitosti (okna, výkladní skříně, vývěsní štíty, omítka, střechy, výška objektu, vikýře apod.). Vydané stanovisko úřadu je pro vlastníka závazné (§ 14).\n\nZa porušení povinností při péči o kulturní památky stanovuje zákon sankce. U správních deliktů právnických osob a podnikajících fyzických osob stanovuje pokutu v maximální výši 2 000 000 Kč v případě pokuty uložené obecním úřadem obce s rozšířenou působností a do 4 000 000 Kč u pokut vyměřených krajským úřadem (§ 35). U přestupků pro fyzické osoby mohou sankce dosáhnout stejné výše (§ 39).\n\n\n\n"}
{"id": "936569", "url": "https://cs.wikipedia.org/wiki?curid=936569", "title": "Cat Power", "text": "Cat Power\n\nCat Power, známá též jako Chan Marshall (rodným jménem Charlyn Marie Marshall; * 21. ledna 1972 Atlanta, Georgie) je americká zpěvačka a herečka. Své první album nazvané \"Dear Sir\" vydala v říjnu 1995. Do roku 2012 vydala dalších osm alb. Její album \"The Covers Record\" vydané v roce 2000 obsahuje coververze například od The Velvet Underground, The Rolling Stones nebo Boba Dylana. Jako herečka se představila například ve filmech \"Moje borůvkové noci\" (2007) nebo \"American Widow\" (2009).\n\n\n"}
{"id": "936572", "url": "https://cs.wikipedia.org/wiki?curid=936572", "title": "Guillaume Depardieu", "text": "Guillaume Depardieu\n\nGuillaume Depardieu (7. dubna 1971 Paříž, Francie − 13. října 2008 Garches, Francie) byl francouzský herec, syn herce Gérarda Depardieu. V roce 1996 získal za film \"Les apprentis\" Césara pro nejslibnějšího herce. Za svou roli ve filmu \"Versailles\" byl neúspěšně nominován na Césara pro nejlepšího herce. Zemřel na akutní zápal plic ve svých sedmatřiceti letech.\n\n\n"}
{"id": "936573", "url": "https://cs.wikipedia.org/wiki?curid=936573", "title": "Speciální čarodějnický díl XXIII", "text": "Speciální čarodějnický díl XXIII\n\nSpeciální čarodějnický díl XXIII (v angličtině \"Treehouse of Horror XXIII\") je 2. epizoda 24. série amerického seriálu Simpsonovi. V Americe se tato epizoda vysílala 7. října 2012, v Česku 8. července 2013.\n\nEpizoda je rozdělena na tři části: Díra do světa (\"The Greatest Story Ever Holed\"), Ne-normální aktivita (\"Un-Normal Activity\") a Návrat do budoucnosti Homera a Barta (\"Bart and Homer's Excellent Adventure\").\nLíza dá přednost výstavbě urychlovače částic před novým hřištěm. Urychlovač je ale příliš malý na to, aby něco odhalil, vytvoří ale miniaturní černou díru, kterou si Líza odnese domů a schová ji do sklepa aby ji tam nikdo nenašel. Marge trvá na tom, aby členové rodiny nic do černé díry neházeli, ale když bylo potřeba něco schovat či vyhodit, každý do ní něco hodil a díra se stále zvětšovala. Když černá díra pohltí i dům Simpsonů, začne pohlcovat i všechny občany Springfieldu. Maggie se stále drží sloupu ale když jí vcucne dudlík, Maggie se pustí...\n\nHomer si myslí, že v domě straší, proto rozmístil všude kamery aby našel ducha v jejich domě. První noc když jdou Homer a Marge spát sami se otevřou dveře, stáhne se z nich přikrývka, ze skříně se sama vytáhne golfová pálka a 5 krát bouchne Homera po hlavě. Na jednou je z dola slyšet hluk. Když sejdou do obýváku celý je zdemolován...\n\nBart si chce koupit komiks, ale má jen 25 centů. Komiksák mu poradí, aby se vrátil do roku 1974 a za 25 centů si komiks koupil. Na ulici Bart náhodou potká doktora Frinka z budoucnosti. Vypůjčí si jeho stroj času a vrátí se do minulosti pro levnější komiks. Při tom ale zamíchá se životy Homera a Marge, což se pak projeví i v přítomnosti...\n"}
{"id": "936576", "url": "https://cs.wikipedia.org/wiki?curid=936576", "title": "Tonny Trindade de Vilhena", "text": "Tonny Trindade de Vilhena\n\nTonny Emilio Trindade de Vilhena známý jako Tony Vilhena (* 3. ledna 1995, Maassluis, Nizozemsko) je nizozemský fotbalový záložník, který v současnosti působí v nizozemském klubu Feyenoord. Má nizozemskou matku a otce z Angoly. Je to kreativní záložník, který by měl tvořit hru (tzv. playmaker neboli špílmachr).\n\nTrindade de Vilhena prošel mládežnickou akademií Feyenoordu, do A-týmu se dostal v roce 2012. Debutoval 23. ledna 2012 v zápase proti VVV-Venlo.\n\nZúčastnil se Mistrovství Evropy hráčů do 17 let 2011 v Srbsku, kde mladí Nizozemci vyhráli titul po výhře 5:2 ve finále nad Německem. Trindade de Vilhena ve finálovém střetnutí dvakrát skóroval a s celkovými 3 brankami se stal společně se třemi dalšími hráči nejlepším střelcem turnaje. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\nNa následujícím Mistrovství Evropy hráčů do 17 let 2012 ve Slovinsku s nizozemským týmem titul obhájil, když ve finále úspěšně proměnil svůj pokus v penaltovém rozstřelu. Nizozemci porazili stejného soupeře jako před rokem - tým Německa 5:4 na penalty.\n\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV A-mužstvu Nizozemska debutoval 4. 6. 2016 v přátelském zápase ve Vídni proti reprezentaci Rakouska (výhra 2:0).\n\n"}
{"id": "936578", "url": "https://cs.wikipedia.org/wiki?curid=936578", "title": "Ludwig von Schwarzenfeld", "text": "Ludwig von Schwarzenfeld\n\nLudwig von Schwarzenfeld, plným jménem Ludwig Schreitter rytíř von Schwarzenfeld, též uváděn jako Ludwig Josef Schreiter von Schwarzenfeld (25. srpna 1828 Libočany – 25. ledna 1892 Kadaň [\"uváděno též datum úmrtí 28. ledna 1892\"]), byl rakouský a český politik německé národnosti, v 2. polovině 19. století poslanec Českého zemského sněmu.\n\nByl majitelem velkostatku v Kadani a politikem.\n\nV 70. letech 19. století se zapojil do zemské politiky. V doplňovacích volbách roku 1874 byl zvolen na Český zemský sněm za kurii venkovských obcí (obvod Kadaň – Přísečnice – Doupov) místo dosavadního poslance Wenzla Löfflera. Mandát obhájil za týž obvod ve volbách roku 1878. Na sněmu setrval do roku 1881, pak místo něj nastoupil Anton Tausche.\n\nList \"Kaadner Nachrichten\" ho ve vydání z 9. února 1892 hodnotil jako pokrokového muže s upřímným a otevřeným charakterem.\n\nJeho bratr Josef Schreitter von Schwarzenfeld se angažoval během revoluce roku 1848 v Žatci.\n"}
{"id": "936581", "url": "https://cs.wikipedia.org/wiki?curid=936581", "title": "Vstupní modlitba", "text": "Vstupní modlitba\n\nVstupní modlitba neboli kolekta (latinsky \"collecta\") zakončuje úvodní obřady, které jsou první částí mše. Je jednou z eulogických modliteb. Modlí se jí celebrant jménem přítomných věřících, jež jeho slova stvrzují aklamací Amen.\n\n"}
{"id": "936584", "url": "https://cs.wikipedia.org/wiki?curid=936584", "title": "Leos Carax", "text": "Leos Carax\n\nLeos Carax (rodným jménem Alex Christophe Dupont; * 22. listopadu 1960 Suresnes, Francie) je francouzský filmový režisér a herec. Svůj první krátkometrážní film nazvaný \"Strangulations Blues\" natočil v roce 1980 a svůj první celovečerní film \"Když chlapec potká dívku\" o čtyři roky později. V roce 1999 natočil film \"Pola X\" inspirovaný knihou \"Pierre aneb Dvojznačnosti\" amerického spisovatele Hermana Melvillea.\n\n\n"}
{"id": "936587", "url": "https://cs.wikipedia.org/wiki?curid=936587", "title": "Ludvík Vorel", "text": "Ludvík Vorel\n\nLudvík Vorel (28. července 1829 Žebrák – 28. května 1900 Praha) byl rakouský a český regionální historik a politik, v 70. a 80. letech 19. století poslanec Českého zemského sněmu a Říšské rady, starosta Žebráku.\n\nV období let 1874–1877 byl starostou rodného Žebráku. Dosáhl funkce císařského královského rady. Angažoval se v místním spolkovém a veřejném životě. Byl ředitelem a režisérem ochotnického spolku, spoluzakladatelem místního sdružení pěveckého spolku Hlahol. Po 26 let pracoval na dějepisném díle o historii rodného města, \"Pamětní kniha města Žebráka\". Vydal také \"Dějiny hradů Točníka a Žebráka\".\n\nV 70. letech 19. století se zapojil do zemské politiky. V doplňovacích volbách roku 1874 byl zvolen na Český zemský sněm v kurii venkovských obcí (obvod Hořovice – Zbiroh). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1875 a doplňovacích volbách roku 1876. Uspěl za svůj obvod i v řádných volbách roku 1878. Mandát obhájil i ve volbách roku 1883.\n\nZasedal také v Říšské radě (celostátní zákonodárný sbor). Zvolen do ní byl doplňovacích volbách roku 1880 poté, co rezignoval poslanec Dr. Karel Adámek. Slib složil 30. listopadu 1880, rezignaci na mandát oznámil na schůzi 4. prosince 1883. Nahradil ho pak Václav Šulc.\n\nPatřil k staročeské straně (Národní strana).\n\n"}
{"id": "936593", "url": "https://cs.wikipedia.org/wiki?curid=936593", "title": "Seznam ostrovů Jaderského moře", "text": "Seznam ostrovů Jaderského moře\n\nOstrovy v Jaderském moři mají všechny státy okolo něj se rozkládající, tj. Chorvatsko, Itálie, Černá Hora, Albánie i Slovinsko. Největší počet ostrovů náleží Chorvatsku: 78 ostrovů s rozlohou větší než 1 km², 524 menších ostrůvků s rozlohou nad 0,01 km² a 642 útesů. Ostatní země mají ostrovy rozlohou menší a v menším počtu; Slovinsku pak náleží pouze jeden umělý ostrov v přístavu Lucija.\n\nMezi další menší ostrovy patří:\n\nVýznamnými chorvatskými souostrovími jsou Elafitské ostrovy, Kornati a Paklené ostrovy.\n\n\n"}
{"id": "936594", "url": "https://cs.wikipedia.org/wiki?curid=936594", "title": "Kladenská tabule", "text": "Kladenská tabule\n\nKladenská tabule je severozápadní částí Pražské plošiny. Je to členitá pahorkatina ve středních Čechách. Nejvyšší bod \"Na rovinách\" (Slánská tabule) je 435 m n. m.\n"}
{"id": "936595", "url": "https://cs.wikipedia.org/wiki?curid=936595", "title": "Bruno Martins Indi", "text": "Bruno Martins Indi\n\nRolando Maximiliano Martins Indi známý jako Bruno Martins Indi (* 8. února 1992, Barreiro, Portugalsko) je nizozemský fotbalový obránce a reprezentant, hráč klubu FC Porto, v současnosti na hostování v anglickém klubu Stoke City FC. Má nizozemské i portugalské občanství, rodiče pocházejí z Guiney-Bissau. Účastník Mistrovství světa 2014 v Brazílii. Bývá přirovnáván k bývalému stoperovi nizozemské reprezentace Jaapu Stamovi.\n\nMartins Indi prošel mládežnickou akademií Feyenoordu, do A-týmu se dostal v roce 2010. V průběhu Mistrovství světa 2014 v Brazílii se realizoval jeho transfer do portugalského klubu FC Porto.\n\nDíky dvojímu občanství si mohl vybrat, jakou zemi bude reprezentovat. Zvolil si Nizozemsko.\nZúčastnil se Mistrovství světa hráčů do 17 let 2009 v Nigérii, kde mladí Nizozemci nepostoupili ze základní skupiny C. Martins Indi nastoupil pouze v jediném ze tří zápasů na turnaji, konkrétně 25. října proti Kolumbii (prohra 1:2, šel ze hřiště v 79. minutě). Hrál i na Mistrovství Evropy hráčů do 19 let 2010 ve Francii, kde Nizozemsko skončilo na posledním čtvrtém místě v základní skupině A.\n\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV A-mužstvu Nizozemska debutoval 15. srpna 2012 pod trenérem Louisem van Gaalem v přátelském zápase s domácí Belgií. Nastoupil na hřiště ve druhém poločase, Nizozemci prohráli utkání 2:4. Své první reprezentační góly v A-týmu vstřelil v kvalifikaci na MS 2014 (po jednom góle 11. září 2012 proti domácímu Maďarsku - výhra 4:1, a 16. října 2012 proti domácímu Rumunsku - opět výhra 4:1). Těmito dvěma góly přispěl k postupu Nizozemska na mundial.\n\nTrenér Louis van Gaal jej vzal na Mistrovství světa 2014 v Brazílii. Ve druhém zápase Nizozemska v základní skupině B proti Austrálii (výhra 3:2) do něj ostře zajel protihráč Tim Cahill, Martins Indi byl ze hřiště odnesen na nosítkách a zápas nedohrál. Pro osmifinále s Mexikem již byl fit a nastoupil. Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "936597", "url": "https://cs.wikipedia.org/wiki?curid=936597", "title": "Process (film)", "text": "Process (film)\n\nProcess je francouzsko-britský dramatický film, který natočil režisér C. S. Leigh podle vlastního scénáře. Hlavní roli herečky upadající do světa sebepoškozování představuje Béatrice Dalle. Dále ve filmu hráli Guillaume Depardieu, Julia Faure, Daniel Duval a další. V cameo rolích vystupovali režisér Leos Carax a spisovatel Guillaume Dustan. Film obsahuje minimum dialogů, je složen z pouhých 29 dlouhých záběrů (kameramanem byl Giorgos Arvanitis, známý dlouhými záběry). Výrazným prvkem je hudba, kterou složil velšský hudebník John Cale. Postavy ve filmu jsou bezejmenné.\n\nLeighovou první volbou pro ženu v hlavní roli byla Angličanka Katrin Cartlidge, která však v době, kdy ještě sháněl finance pro film, zemřela. Leigh uvedl, že mu psaní scénáře k filmu, který měl 120 stran, trvalo celý rok. Na natáčení však přišel se zkráceným scénářem o přibližně 21 stranách. Natáčení filmu probíhalo počátkem roku 2003 v Paříži. Na jeho produkci spolupracovaly společnosti Copperfield Communications (Spojené království) a Paris Classics (Francie). Snímek produkovali Mark Westaway a Humbert Balsan. Druhý jmenovaný počátkem roku 2005 spáchal sebevraždu a Leigh mu věnoval svůj další film \"See You at Regis Debray\" (2005). Snímek distribuovala společnost Pirates Distribution. Držitelem práv na mezinárodní distribuci filmu byla společnost Gemini Films.\n\nHudbu k filmu složil velšský hudebník a skladatel John Cale. Leigh uvedl, že od prvního momentu, kdy na filmu začal pracovat, věděl, že pro snímek chce Caleovu hudbu. Soundtrack rovněž vyšel na samostatném albu, kterému se dostalo pozitivní odezvy od kritiků a stalo se mimo jiné jedním z „alb měsíce“ časopisu \"Mojo\". Skladatel s režisérem spolupracoval i na dalších projektech, které však nebyly dokončeny. Kromě Caleovy originální hudby snímek obsahuje například píseň „That's Entertainment“ od kapely The Jam.\n\nDo francouzských kin byl \"Process\" uveden 26. května 2004. Již 8. února toho roku byl uveden na Berlínském mezinárodním filmovém festivalu, kde jeho promítání doprovodil John Cale živou hudbou. Později byl snímek uveden na festivalech v Edinburghu, Chicagu, Soulu a dalších městech. Film byl řadu let nedostupný. V jednu dobu mělo dojít k jeho vydání na DVD, ale společnost Tartan, která jej měla vydat, zkrachovala a z vydání sešlo.\n\nNovinářka Leslie Felperin snímek ve své recenzi pro \"Variety\" označila za „jedno z nejdobrodružnějších děl promítaných na letošním [2004] Berlinale.“ Naopak Peter Bradshaw jej ve své recenzi pro \"The Guardian\" ohodnotil pouhými dvěma hvězdičkami z pěti. Kritik Jonathan Romney jej ve své recenzi pro filmový měsíčník \"Sight & Sound\" hodnotil pozitivně. James Mottram z \"Film Review\" oceňoval výkon Béatrice Dalle.\n\n"}
{"id": "936598", "url": "https://cs.wikipedia.org/wiki?curid=936598", "title": "Karel Čulík (politik)", "text": "Karel Čulík (politik)\n\nKarel Čulík, uváděn též jako Karel Czulík (2. března 1822 Strupčice – 24. května 1912 Král. Vinohrady), byl rakouský a český právník, notář a politik, v 70. letech 19. století poslanec Českého zemského sněmu.\n\nVystudoval gymnázium a pak práva na vysoké škole. 27. října 1846 nastoupil jako praktikant ke kriminálnímu soudu v Praze. 15. listopadu 1847 byl jmenován akcesistou u patrimoniálního úřadu ve Vysokém Chlumci. 28. března 1850 se stal auskultantem a 26. března 1851 adjunktem u soudu v Třebíči a Svitavách, později v Kyjově. 3. února 1857 byl na vlastní žádost jmenován notářem v rámci nové organizace notářské profese v Rakousku. Působil v Černém Kostelci (notářskou kancelář zde otevřel 26. května 1856), později v Nových Benátkách, Karlíně a na Královských Vinohradech, kde pak sídlil po 40 let. Výkon notářské profese opustil teprve rok před smrtí, tedy ve věku téměř 90 let. Působil jako viceprezident české notářské komory.\n\nByl aktivní i ve veřejném životě. Ve všech místech, kde pobýval, byl volen do obecní samosprávy. Stal se historicky prvním okresním starostou v okrese Nové Benátky. Získal Řád Františka Josefa. Černý Kostelec mu udělil čestné občanství. Byl členem staročeské strany (Národní strana).\n\nV 70. letech 19. století se zapojil do zemské politiky. V doplňovacích volbách roku 1875 byl zvolen na Český zemský sněm v městské kurii (obvod Čáslav – Chotěboř – Golčův Jeníkov). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně manifestačně zvolen v doplňovacích volbách roku 1876.\n\n\n"}
{"id": "936601", "url": "https://cs.wikipedia.org/wiki?curid=936601", "title": "Sequel to the Prequel", "text": "Sequel to the Prequel\n\nSequel to the Prequel je třetí studiové album britské rockové skupiny Babyshambles. Vydáno bylo v září 2013.\n\nAlbum bylo ve třech variantách. Základní verze obsahuje 12 písní na jednom CD nebo LP, rozšířená edice je doplněna o druhý disk s bonusovými skladbami.\n\n\nBonusový druhý disk\n"}
{"id": "936603", "url": "https://cs.wikipedia.org/wiki?curid=936603", "title": "Bitva u Lyndanisse", "text": "Bitva u Lyndanisse\n\nBitva u Lyndanisse pomohla dánskému králi Valdemarovi II. Vítěznému ovládnout v době Severních křížových výprav pohanské Estonsko. Společně s králem se bitvy zúčastnili také královi vazalové rujánský kníže Vítslav I. a vládce Nordalbingie, vévoda Albert I. Saský.\n\nNa počátku června roku 1219 se král Valdemar II. vylodil na severu Estonska. Se svou křižáckou armádou se utábořil v Lyndanisse, kde si nechal postavit hrad Castrum Danorum, kterému Estonci říkali Taani-linn (česky \"Dánský hrad\"), z čehož se název přetvořil v Tallinn. Estonci poslali několik vyjednávačů s úkolem hrát o čas, zatímco si budovali armádu na dobytí pevnosti.\n\n15. června 1219 Estonci zahájili útok vedený z pěti směrů. Útok začal v době večeře dánských křižáků, obránci byli zaskočeni a v jejich řadách zavládl naprostý chaos. Zaskočení Dánové začali ustupovat, avšak Vítslav I. zahájil rychlý protiútok, jenž dal Dánům čas se přeskupit. Estonci byli nakonec poraženi.\n\nPodle pověsti se během ústupu Dánů biskup Andrei modlil k Bohu a ten mu jako odpověď seslal červený prapor s bílým křížem, jenž dodal Dánům odvahu a nakonec i vítězství. Mnohem pravděpodobnějším vysvětlení však je, že Dánové měli prapor v držení už předtím, protože prapor s křížem byl obvyklým symbolem křížových výprav. Nakonec to byli spíš vazalové Dánů, slovanští Ránové vedení Vítslavem, a nikoli prapor, co rozhodlo o výsledku bitvy.\n"}
{"id": "936605", "url": "https://cs.wikipedia.org/wiki?curid=936605", "title": "Organologie (biologie)", "text": "Organologie (biologie)\n\nOrganologie neboli věda o ústrojích je též morfologickou disciplínou. \n\nBuňky, specializované na jednotlivé funkce, vytvářejí orgány (ústroje), které obstarávají jen specializované výkony. Jednotlivé pochody a děje probíhají ve vzájemné souhře, koordinovaně. Orgány vznikají z tkání, které se sdružují do souborů. Na stavbě orgánu se podílí jeden nebo více druhů tkání. Různé orgány vykonávají svoji činnost tak, že se vzájemně doplňují. Je to umožněno tím, že různé orgány jsou na sobě v jisté míře závislé. Velikost orgánu, jeho stavba i činnost jsou ve vztahu k ostatním orgánům i tělu jako celku. Lze říci, že všechny tělní orgány jsou ve vzájemné morfologické i fyziologické rovnováze. Ve složitém těle živočichů bývá více orgánů s podobnou činností (např. mnoho svalů): nazýváme je soustavou orgánů (např. svalové orgány). Zhruba lze hovořit o těchto hlavních typech tělních orgánů: kožní, kosterní, trávicí, dýchací, cévní, vylučovací, pohlavní, nervové, svalové, smyslové (hmatové, zrakové, chuťové, čichové, sluchové).\n"}
{"id": "936607", "url": "https://cs.wikipedia.org/wiki?curid=936607", "title": "Rolf Hoppe", "text": "Rolf Hoppe\n\nRolf Hoppe (6. prosince 1930 Ellrich – 14. listopadu 2018 Drážďany) byl německý herec. Nejvíce se proslavil ve filmu \"Mefisto\" a v Česku také rolí krále v pohádce \"Tři oříšky pro Popelku\".\n\nNarodil se v Ellrichu. Jeho otec byl pekař. V letech 1945–1948 pracoval jako kočí. Poté studoval herectví v Erfurtu. Po té získal angažma v divadle v Lipsku. Později přešel do Drážďan a následně do Berlína. Ve filmu si zahrál i v zahraničních filmech. Jeho nejvýznamnější role je postava maršála (podle Hermanna Göringa) ve filmu \"Mefisto\", který získal v roce 1982 Oscara za nejlepší cizojazyčný film.\n\nByl ženatý a měl dvě dcery. Jeho mladší dcera Christine Hoppe je také herečka.\n"}
{"id": "936608", "url": "https://cs.wikipedia.org/wiki?curid=936608", "title": "Murská republika", "text": "Murská republika\n\nMurská republika nebo Republika Prekmurje ( \"Vendvidéki Köztársaság\", \"Murska republika\") byl separatistický státní útvar, existující devět dní v roce 1919 v okolí města Murska Sobota. Měl rozlohu asi 940 km² a žilo v něm okolo 100 000 obyvatel.\nDo roku 1918 oddělovala Předlitavsko a Zalitavsko řeka Mura, takže nejvýchodnější část dnešního Slovinska, tzv. Zámuří, byla součástí uherského státu, i když v ní Slovinci tvořili zhruba dvě třetiny obyvatel (\"Vendvidék\" = Slovanské pohraničí). Po rozpadu Rakouska-Uherska vznesli místní obyvatelé požadavek na připojení ke Království Srbů, Chorvatů a Slovinců. 29. května 1919 využil učitel Vilmoš Tkalec vnitřní nestability Maďarska a vyhlásil v Murské Sobotě nezávislou Murskou republiku, která však kontrolovala jen střední část historického Zámuří. Její existenci ukončila 6. června Maďarská rudá armáda. Po porážce Maďarské republiky rad obsadila oblast jugoslávská vojska, 17. srpen se od té doby slaví jako Spojení Slovinců ze Zámuří s matičním národem. Oblast měla strategický význam, měl tudy vést Český koridor spojující dvě bratrské slovanské země. Spor ukončila Trianonská smlouva, která přiřkla většinu Vendvidéku Království SHS, Maďarům zůstala jen jeho nejsevernější část okolo města Szentgotthárd.\n\n"}
{"id": "936609", "url": "https://cs.wikipedia.org/wiki?curid=936609", "title": "Bram Nuytinck", "text": "Bram Nuytinck\n\nBram Nuytinck (* 4. května 1990, Heumen, Nizozemsko nebo Malden, Nizozemsko) je nizozemský fotbalový obránce, který v současnosti působí v belgickém klubu RSC Anderlecht.\n\nBram Nuytinck prošel mládežnickou akademií NEC Nijmegen, do A-týmu se dostal v roce 2009. 31. srpna 2012 přestoupil za 3 miliony eur do belgického špičkového klubu RSC Anderlecht, který vedl trenér John van den Brom.\n\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\n"}
{"id": "936610", "url": "https://cs.wikipedia.org/wiki?curid=936610", "title": "WATTS", "text": "WATTS\n\nWATTS nebo také WATTS Zap je název týdenního magazínu vysílající sportovní karamboly na panevropské sportovní televizi Eurosport. Do programu jsou zařazovány kuriózní a zábavné události ze světa sportu v krátkých, maximálně 15 sekundových spotech.\n\nMagazín byl ze začátku komentován, ale po jeho znovuuvedení v roce 2003 se jeho komentář velmi omezil. Na začátku roku 2005 již nebyl komentován vůbec a do současnosti je ke spotům zapojena hudba s odpovídajícím textem.\nS týdenním přehledem těch nejlepších událostí ze světa sportu je dodnes vysílán každé pondělí před 9. večerní hodinou na televizní stanici Eurosport.\nPo každé významné sportovní události přijde WATTS se speciální epizodou \"Best of\" určená právě té významné události mezi které patří například US Open nebo Tour de France.\nPravidelně na vánoční večer uvede WATTS speciální hodinovou epizodu s přehledem toho nejlepšího za uplynulý rok.\n\nWATTS každým rokem měnil svou grafiku s jménem vystupující osoby a místa, kde se událost odehrála. Naposledy změnil svou grafiku v listopadu roku 2011, která ovšem zůstala dodnes.\n"}
{"id": "936611", "url": "https://cs.wikipedia.org/wiki?curid=936611", "title": "Diskografie Johna Lennona", "text": "Diskografie Johna Lennona\n\nDiskografie britského zpěváka a skladatele Johna Lennona. Jeho sólo kariéra započala rokem 1970, po rozpadu skupiny Beatles.\n\n"}
{"id": "936615", "url": "https://cs.wikipedia.org/wiki?curid=936615", "title": "Daley Blind", "text": "Daley Blind\n\nDaley Blind (* 9. března 1990, Amsterdam, Nizozemsko) je nizozemský fotbalový obránce a reprezentant, který v současnosti působí v klubu AFC Ajax. Univerzální fotbalista, hraje povětšinou na levé straně obrany a dobře čte hru. Získal ocenění nizozemský fotbalista roku 2014. Účastník Mistrovství světa 2014 v Brazílii.\n\nJeho otcem je dřívější dlouhodobý nizozemský reprezentant Danny Blind.\n\nProfesionální fotbalovou kariéru zahájil v Ajaxu, klubu, ve kterém prošel proslulou mládežnickou akademií. Ve svých 17 letech podepsal s klubem první profesionální smlouvu platnou do 1. července 2010.\n\nS Ajaxem vyhrál čtyřikrát ligovou soutěž Eredivisie (2010/11, 2011/12, 2012/13, 2013/14) a jednou Johan Cruijff Schaal (nizozemský Superpohár v roce 2013). Po sezoně 2013/14 získal ocenění nizozemský fotbalista roku 2014.\n\nJarní část sezóny 2009/10 strávil na hostování v FC Groningen.\n\n1. 9. 2014 přestoupil do anglického klubu Manchester United za 13,8 milionu britských liber.\n\nDaley Blind byl členem nizozemských mládežnických výběrů od kategorie U17.\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV A-mužstvu Nizozemska debutoval pod trenérem Louisem van Gaalem 6. února 2013 v přátelském zápase s Itálií. Nastoupil na hřiště v základní sestavě a svým výkonem pomohl k remíze 1:1.\n\nTrenér Louis van Gaal jej vzal na Mistrovství světa 2014 v Brazílii. V úvodním utkání proti Nizozemsku se podílel dvěma asistencemi na debaklu Španělska v poměru 5:1. Nizozemci se dostali na turnaji do boje o třetí místo proti Brazílii, vyhráli 3:0 a získali bronzové medaile. V tomto utkání vstřelil svůj premiérový gól v dresu \"Oranje\".\n\n"}
{"id": "936616", "url": "https://cs.wikipedia.org/wiki?curid=936616", "title": "Římskokatolická farnost Višňové u Znojma", "text": "Římskokatolická farnost Višňové u Znojma\n\nŘímskokatolická farnost Višňové u Znojma je územní společenství římských katolíků s farním kostelem svatého Jana Křtitele v děkanátu Moravský Krumlov.\n\nPrvní písemná zmínka o faře ve Višňovém je z roku 1253. Kostel je v jádru raně gotický z druhé poloviny 13. století. Přestavován byl počátkem 16. století, potom roku 1696, poslední velká generální oprava a přístavba sakristie je z let 1896–1901. V letech 1669 až 1869 bylo Višňové přifařeno do Trstěnic. Po společném úsilí patrona kostela a majitele panství hraběte Spiegla a obce se podařilo obnovit samostatnou farnost. \n\nOd 1. září 2013 do července 2015 byl administrátorem excurrendo R. D. Jaromír Gargoš z Běhařovic.Od 1. srpna 2015 je farářem R. D. Mgr. Pavel Klouček. \nDnem vzájemných modliteb farností za bohoslovce a bohoslovců za farnosti brněnské diecéze je 10. prosinec. Adorační den připadá na 9. března.\n\nVe farnosti se pravidelně koná tříkrálová sbírka. Výtěžek sbírky v roce 2018 dosáhl 35 824 korun.\n\n"}
{"id": "936617", "url": "https://cs.wikipedia.org/wiki?curid=936617", "title": "Král sokolů", "text": "Král sokolů\n\nKrál sokolů je koprodukční polsko-maďarsko-německo-francouzsko-česko-slovenská filmová pohádka z roku 2000 režiséra Václava Vorlíčka, natočená podle novely \"Sokolník Tomáš\" Jozefa Cígera Hronského. Film byl v českých kinech premiérově uveden 9. března 2000. Česká televizní premiéra se odehrála na stanici ČT1 24. prosince 2000, kdy byl odvysílán jako štědrovečerní pohádka České televize.\n\nFilm byl natáčen ve slovenských exteriérech, jako jsou Krásna Hôrka, Orava, Súľov, Turiec a Vysoké Tatry.\n\n"}
{"id": "936618", "url": "https://cs.wikipedia.org/wiki?curid=936618", "title": "Julia Faure", "text": "Julia Faure\n\nJulia Faure (* 13. února 1977) je francouzská herečka. Vystudovala pařížskou konzervatoř Conservatoire national supérieur d'art dramatique. V roce 2001 byla neúspěšně nominována na cenu Prix Michel-Simon (za film \"Sauvage innocence\"). Za svou roli ve filmu \"Znovu zamilovaná\" byla v roce 2013 nominována na Césara pro nejslibnější herečku.\n\n\n"}
{"id": "936619", "url": "https://cs.wikipedia.org/wiki?curid=936619", "title": "Lovci perel (Pašek)", "text": "Lovci perel (Pašek)\n\nLovci perel (1951) je dobrodružný román pro mládež českého spisovatele Mirko Paška o neúspěšné vzpouře somálských a arabských lovců perel v Rudém moři, ke které došlo před první světovou válkou.\n\nHlavním hrdinou románu je Somálec Saffar. Na začátku příběhu, odehrávajícího se roku 1896, je ještě dvanáctiletým chlapcem, který se na lodi lovců perel v Rudém moři stará o kuchyni a provádí drobné domácí práce. Práce samotných lovců perel, patřících k nejubožejší chudině, je velmi nebezpečná. Musí se potápět do velké hloubky, což jim neodvratně ochromí měchýř a pak ve spánku neudrží moč. Tlak vody jim protrhne ušní bubínky, takže již nikdy nebudou dobře slyšet. Obchodníci je okrádají a vymýšlejí stále úspornější metody lovu, které vyžadují delší pobyt pod vodou, což je k smrti vyčerpává a ničí jim plíce. Navíc jim jejich naivní víra v Alláhovu všemocnost podporovaná duchovními brání se proti bezpráví postavit. Tak se Saffar stane například svědkem toho, jak jeden z lovců vykrvácí, když mu obrovská zéva sevře v zápěstí levou ruku, přesekne a rozdrtí mu kosti a ruku mu utrhne.\n\nRoku 1913 je Saffar již také lovcem perel. Neustálé bezpráví, kterému jsou potápěči vystaveni, v něm probudí postupný růst poznání, že vůle Alláhova není rozhodující, že je třeba se proti zlu postavit. Nechá se najmout jako námořník na loď Řeka Popastratose, kde se spřátelí s Egypťanem Hamidem, který umí číst a psát a naučí Saffara spoustu věcí. Mimo jiné i to, že když chce něco dokázat, musí se učit. Saffar se stane kormidelníkem a posádka mu začne říkat El Sejf (Meč), podle jizvy ve tvaru meče, kterou má na čele. \n\nKdyž byl neprávem uvězněn za zločin, který spáchal z touhy po perlách Popastratos, podařilo se mu s Hamidovou pomocí uprchnout z vězení a přesvědčit potápěče i svého přítele Šou, že není Alláhovou vůlí, aby museli lovit perly. Odjedou jednou z rybářských lodí, ale pronásledovatelé je doženou, Saffara, Hamada a Šou pak odsoudí k smrti a ponechají je zemřít na malém opuštěném ostrůvku Omonomu, což znamená Matka much, plném komárů a bez vody. \n\nPodle spisovatele šlo o první pokus o vzpouru lovců perel a Saffar-El Sejf se stal legendárním hrdinou svého lidu.\n"}
{"id": "936622", "url": "https://cs.wikipedia.org/wiki?curid=936622", "title": "Věčně zpívají lesy", "text": "Věčně zpívají lesy\n\nVěčně zpívají lesy (1933, ) je román norského spisovatele Trygve Gulbranssena, první část trilogie o statkáři Dagu Björndalovi. Román popisuje nejen životní osudy Björndala a jeho rodiny, ale současně líčí norskou přírodu, vnímání tradic a víry v Boha.\n\nDěj se odehrává ve 2. polovině 18. století v Norsku. Statek Medvědí důl leží v lesích v horách na severu kraje. Lidé z údolí se zdejších obyvatel trochu báli, trochu jim záviděli - a pohrdali jimi. Statek se vždy řídil vlastními zákony – i proto že přežít v drsné přírodě nebylo jednoduché a vyžadovalo sílu, rozum a odvahu. \n\nPříběh začíná tím, že zdejší statkář zabije nebezpečného medvěda, ale sám při tom zemře. Statku se ujme jeho starší syn Tore, mladší Dag se hodně toulá v lesích, kde si připadá svobodný a loví zde zvěř. Stane se, že na jedné zábavě se dostane do potyčky a zraní jakéhosi mladíka, čímž se obyvatelé Medvědího dolu opět dostanou do řečí pro svou surovost. Dag přemýšlí o svém činu a o životě. Přemýšlí, jak se lidem pod horami pomstít za jejich opovrhování a dospěje k závěru, že nejlepší pomstou by bylo, kdyby viděli statek vzkvétat.Vypraví se do města, aby se tam něco přiučil a po nějakém čase se vrací zpět. Tore se ožení a má i syna. Statek prosperuje. Torova rodina však zahyne při neštěstí, když se pod nimi prolomí led na jezeře. Daga to zdrtí, ztrácí o vše zájem, neví, jak dál, toulá se po lesích a statek začne upadat; postupně se ale Dag vzpamatuje a začne žít znovu – s pokorou před Bohem (postupně také přijde na to, že on se nemá mstít, takové věci jsou v rukou božích). \n\nSedláci často zajíždějí do města – obchody vyřizují s kupcem Holderem. Při jedné večeři u Holdera daruje Dag zlatou jehlici jeho dceři Tereze. Tereze bude téměř třicet let, otec jí zemřel, hlavou rodiny se stal strýc a ona by si raději přála odejít z domu, a tak napíše Dagovi dopis, v němž mu vyjadřuje soustrast se ztrátou jeho bratra. Dag se s Terezou ožení. Tereza na statek přijíždí i se svou sestrou Dortheou, jemnou dobrou bytostí. Tereza se dobře stará o hospodářství, vede ho přísně. Ale i ona se skloní před moudrostí a léty prověřenými tradicemi devadesátileté Any z Hamarrbö. Tereze se narodí synové: starší Tore a mladší Dag. Bohatství statku roste: něco přinesla Tereza věnem, navíc Dag je dobrý hospodář - ale také neústupný věřitel. \n\nČas plyne a synové vyrostou. Tore zemře mladý (jak předpověděla Ane z Hamarrbö): vypraví se na ples zdejší honorace v domě plukovníka von Gall z Borglandu. Jeho dcera Elisabeth je pyšná, s mladíky si hraje. Urazí i Tora (jinak známého sukničkáře), ten si to ale nenechá líbit a pohanu jí vrátí. Za to ho jeden z Elisabetiných ctitelů zabije – stane se to v Panenské rokli, místě opředeném pověstmi, kam se nikdo neodvažuje. Zrovna po onom činu se tam ulomí skála a spadne na Tora, takže se vražda utají, i když starý Dag tuší, že synova smrt nebyla jen tak. Dorthea zemře. Starý Dag se opět zamýšlí nad životem – Dorthea svá poslední slova pronesla k němu o milosrdenství. Dag se totiž stará především o své peníze a s dlužníky nemá slitování. Později zemře i Tereza. \n\nDag pozve na statek bývalého vojáka Klingeho, aby u něho byl jako písař a dělal mu po smrti ženy společnost. Klinge dříve pobýval na Borglandu a Dagovi a Tereze kdysi nakreslil plány pro jejich nové stavení na statku. Klinge na statek jednou jako hosty přivede majora Barra s jeho dcerou Adelheid. Adelheid se zamiluje do mladého Daga a on do ní. Barre s dcerou na statek znovu přijedou jako hosté o Vánocích, Dag s Adelheid jdou spolu dokonce na ples na Borgland. Další den starého Daga navštíví plukovník von Gall a žádá ho o půjčku, neboť Borgland je zadlužený. Dag po rozhovoru s Klingem plukovníkovi pomůže a své dlužníky již nesoudí tak přísně, snaží se jim i vypomáhat. \n\nKlinge zemře a Adelheid přijede opět na statek na jeho pohřeb. Dívka si myslí, že je to naposledy, že ji Dag asi nemiluje; je jí dvacet sedm let, je chudá a pravděpodobně se tak bude muset provdat za lékárníka z města. Barre s dcerou zůstávají přes léto, aby starému Dagovi dělali společnost. Dag si všimne, že oba mladí jsou jiní, zamilovaní a poslední večer nahlas řekne, jak se věci mají, takže napomůže jejich štěstí. \n\nDěj pokračuje ve druhé části trilogie \"Vane vítr z hor\".\n\nPodle knižní předlohy natočil režisér Paul May v roce 1959 stejnojmenný film.\n\n"}
{"id": "936623", "url": "https://cs.wikipedia.org/wiki?curid=936623", "title": "Gorden Kaye", "text": "Gorden Kaye\n\nGorden Fitzgerald Kaye (7. dubna 1941 – 23. ledna 2017) byl britský herec. Proslavil se především rolí Reného v britském komediálním seriálu \"Haló, haló!\".\n\n\n\n"}
{"id": "936626", "url": "https://cs.wikipedia.org/wiki?curid=936626", "title": "Gunnar Gren", "text": "Gunnar Gren\n\nGunnar Gren (31. října 1920, Göteborg – 10. listopadu 1991, Göteborg) byl švédský fotbalista. Hrával na pozici útočníka. Byl člen slavného útočného tria přezdívaného Gre-No-Li tvořeného jím, Gunnarem Nordahlem a Nilsem Liedholmem. Trojice se krom švédské reprezentace sešla i v dresu AC Milán.\nSe švédskou fotbalovou reprezentací získal stříbrnou medaili na mistrovství světa 1958. Na tomto turnaji byl federací FIFA zpětně zařazen do all-stars týmu. Získal též zlatou medaili na letních olympijských hrách roku 1948. Celkem za národní tým odehrál 57 utkání, v nichž vstřelil 32 gólů.\n\nRoku 1941 se stal s IFK Göteborg mistrem Švédska, v sezóně 1950/51 s AC Milán mistrem Itálie. Roku 1947 se stal nejlepším střelcem švédské ligy.\n\nRoku 1946 byl vyhlášen nejlepším fotbalistou Švédska.\n\n"}
{"id": "936628", "url": "https://cs.wikipedia.org/wiki?curid=936628", "title": "Oribe Peralta", "text": "Oribe Peralta\n\nOribe Peralta Morones (* 12. ledna 1984, Torreón) je fotbalový útočník mexické reprezentace a klubu Club América.\n\nJe dvojnásobným vítězem Primera División de México (Clausura 2008 a Clausura 2012). Stal se nejlepším střelcem Clausury 2012, celkově vstřelil 91 ligových branek. Byl také nejlepším střelcem Liga mistrů CONCACAF 2011/12. V roce 2014 přestoupil z klubu Santos Laguna do Clubu América za deset milionů dolarů a stal se nejlépe placeným hráčem mexické ligy.\n\nZa mexický reprezentační A- tým odehrál 25 zápasů a zaznamenal v nich 16 gólů, zúčastnil se turnaje Copa América 2011. Pomohl Mexičanům vyhrát Panamerické hry 2011, kde byl s šesti brankami nejlepším střelcem turnaje. Je také majitelem zlaté medaile z londýnské olympiády, kde vstřelil čtyři branky, z toho dvěma rozhodl finálový zápas s Brazílií. V kvalifikaci MS 2014 skóroval desetkrát, z toho pětkrát v barážovém dvojzápase proti Novému Zélandu (skončil na 4.-8. místě tabulky střelců celé kvalifikace) a byl vyhlášen nejlepším fotbalistou zóny CONCACAF roku 2013.\n\nTrenér Mexika Miguel Herrera jej vzal na Mistrovství světa 2014 v Brazílii, kde Mexiko vypadlo v osmifinále s Nizozemskem po prohře 1:2. Peralta vstřelil jednu branku v utkání proti Kamerunu.\n\nLeón\nSantos Laguna\nAmérica\n\nMexico U23\n\n\n"}
{"id": "936631", "url": "https://cs.wikipedia.org/wiki?curid=936631", "title": "Seznam vrcholů v Oravské Maguře", "text": "Seznam vrcholů v Oravské Maguře\n\nSeznam vrcholů v Oravské Maguře zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk.\n\n"}
{"id": "936636", "url": "https://cs.wikipedia.org/wiki?curid=936636", "title": "Fiction Records", "text": "Fiction Records\n\nFiction Records je britské hudební vydavatelství založené Chrisem Parrym v roce 1978. Proslulo díky více než 20leté spolupráci s britskou skupinou The Cure. Původně působilo jako nezávislé, nyní je vlastněno Polydorem, dceřinou společností Universal Music Group.\n\nFiction Records bylo založeno v roce 1978 producentem Chrisem Parrym. Na začátku 90. let bylo vydavatelství odkoupeno Polydorem, pod kterým, kromě příležitostného vydání desky skupiny The Cure, působilo spícím dojmem. V roce 1992 poprvé zaznamenalo album na 1. příčce britské hitparády, tím albem byla deska \"Wish\" skupiny The Cure. \n\nV lednu roku 2004 se Joe Munns, Paul Smernicki a Beastman rozhodli oživit vydavatelství Fiction a ,dát Polydoru trochu více kytarového podhoubí\", jelikož Fiction v té době vydávalo hlavně popová alba. První album ,nového\" Fiction byl singl britské kapely Snow Patrol s názvem \"Run\", které se později umístilo na 5. místě žebříčku. Následujícího alba kapely, \"Final Straw\", se od té doby celosvětově prodalo přes 2 milionů kopií.\n\nV současné stáji vydavatelství Fiction dominují kapely Crystal Castles, Ian Brown, Snow Patrol, The Maccabees, Kaiser Chiefs, The Naked and Famous, The Stone Roses, Tired Pony Kate Nash, Athlete, Elbow, White Lies, Yuksek, Spector a Filthy Dukes.\n\nFiction také vydala alba umělců Stephena Fretwella, Jacknife Lee, Delays, Alberta Cross, Guillemots a Yeah Yeah Yeahs.\n\n"}
{"id": "936640", "url": "https://cs.wikipedia.org/wiki?curid=936640", "title": "Bad Boy Street", "text": "Bad Boy Street\n\nBad Boy Street (tj. \"Ulice zlého chlapce\") je americko-francouzský hraný film z roku 2012, který režíroval Todd Verow podle vlastního scénáře. Film se odehrává v Paříži a jeho název odkazuje na ulici \"Rue des Mauvais-Garçons\" (ulice Zlých hochů).\n\nFrancouz Claude zažil před lety v USA špatný vztah, což byl důvod, proč se vrátil zpět do Francie. Jednou časně ráno při návratu z nočního klubu \"The Eagle\" najde na chodníku v \"Rue des Mauvais-Garçons\" ve čtvrti Marais ležícího opilého Američana. Claude ho vezme k sobě domů. Když se mladý Američan probere, řekne mu, že se jmenuje Brad. Slíbí, že k němu zajde na večeři, ale objeví se až druhý den ráno. Jejich náhodné setkání se proměňuje ve vztah, jak doufá Claude, ale Brad je stále záhadný a rezervovaný. Claudova kamarádka Catherine je ráda, že je šťastný a uspořádá mu neohlášenou oslavu narozenin. Na ní jeden z hostů pozná, že Brad je známý americký herec Aaron Davis a ten poté uteče z bytu pryč. Claude za ním běží, ale už ho nedostihne. Druhý den za ním přijde Aaronův agent a přinese mu k podpisu smlouvu, ve které se Claude zavazuje k mlčenlivosti o vztahu s Aaronem alias Bradem. Po půl roce jdou Claude a Catherine na premiéru jeho nového filmu, který se jim vůbec nelíbí. V noci za Claudem přijde s omluvou Aaron, který je v Paříži kvůli premiéře svého filmu. Stráví spolu noc a přemlouvá ho, aby s ním odjel do Hollywoodu, ale Claude odmítne.\n"}
{"id": "936641", "url": "https://cs.wikipedia.org/wiki?curid=936641", "title": "Andrej Rendla", "text": "Andrej Rendla\n\nAndrej Rendla (* 13. října 1990, Banská Bystrica, Československo) je slovenský fotbalový útočník, který v současnosti působí v klubu ŽP ŠPORT Podbrezová.\n\nProfesionální fotbalovou kariéru zahájil krátce po svých 16. narozeninách v dresu slovenského klubu Dukla Banská Bystrica. Ligový debut absolvoval 14. října 2006 proti FK AS Trenčín ve věku 16 let a 1 dne, stal se tak nejmladším hráčem slovenské nejvyšší ligy. Poté zaujal pozorovatele nizozemského klubu FC Twente, kterému se jej také podařilo získat v létě 2007. V klubu Rendla nejprve působil v mládežnickém týmu U19, ale v roce 2007 ještě stihl debut v nizozemské lize Eredivisie. V Twente zažil jednak úspěšné období, neboť s týmem vyhrál ligovou soutěž Eredivisie v sezóně 2009/10 a a dvakrát Johan Cruijff Schaal (nizozemský Superpohár v letech 2010, 2011), ale i odvrácenou stránku fotbalového života, kdy jeho kariéru brzdilo zranění kolena (několikrát přetržený přední zkřížený vaz, problémy s chrupavkou, infekce).\nSezónu 2010/11 strávil na hostování v nizozemském celku Heracles Almelo.\n\nKoncem října 2015 se vrátil na Slovensko do prvoligového klubu ŽP ŠPORT Podbrezová z Banskobystrického kraje. Za tým debutoval v lize 24. října 2015 proti MFK Zemplín Michalovce (prohra 0:2, byl to jeho první soutěžní zápas od března 2014). V červenci 2016 v 1. kole sezóny 2016/17 si roztrhl zkřížený vaz v koleni a následovala roční pauza od fotbalu.\n\n"}
{"id": "936644", "url": "https://cs.wikipedia.org/wiki?curid=936644", "title": "Kevin Bacon", "text": "Kevin Bacon\n\nKevin Norwood Bacon (* 8. července 1958, Filadelfie, Pensylvánie, USA) je americký herec a hudebník.\n\nJeho nejznámější filmy jsou \"Apollo 13\" a JFK. Získal ceny Golden Globe a Screen Actors Guild Awards, byl nominován na Emmy Award a listem \"The Guardian\" byl vybrán jako jeden z nejlepších herců, kteří nikdy nezískali nominaci na Academy Award. V roce 2003 získal svou hvězdu na hollywoodském chodníku slávy.\n\n\n"}
{"id": "936645", "url": "https://cs.wikipedia.org/wiki?curid=936645", "title": "IAMSOUND Records", "text": "IAMSOUND Records\n\nIAMSOUND Records je losangeleské nezávislé hudební vydavatelství. Svou činnost zahájilo jako součást Worlds End Managementu, jedné z největších produkčních management agentur v Americe. Založeno bylo v roce 2006 díky Niki Robertson, která stále působí ve vedení společnosti; nyní spolu s Paulem Tao.\n\nI když se vydavatelství snaží o proslavení lokální losangeleské indie hudby, v čele s kapelami jako jsou Lord Huron, Io Echo a Fool's Gold, jejich nejznámějšími umělci jsou původem britští Florence and the Machine, Little Boots a Charli XCX.\n\nV roce 2010 vydali sérii vinylových a digitálních singlů nazvaných \"L. A. Collection\", které obsahovaly tvorbu losangeleských umělců, což je velmi podobná forma reprezentace, kterou kdysi vydával Sub Pop.\n\nV roce 2012 vydavatelství Iamsound spolupracovalo s Los Angeles Museum of Contemporary Art na galerijní/koncertní sérii.\n\nSeznam umělců vydávajících u IAMSOUND Records:\n\n"}
{"id": "936647", "url": "https://cs.wikipedia.org/wiki?curid=936647", "title": "USS Ranger (CV-61)", "text": "USS Ranger (CV-61)\n\nUSS \"Ranger\" (CV-61) byla letadlová loď Námořnictva Spojených států, která působila ve službě v letech 1957–1993. Jednalo se o třetí jednotku třídy \"Forrestal\". Postavena a zařazena byla jako útočná letadlová loď s označením CVA-61, později byla překlasifikována na víceúčelovou letadlovou loď CV-61.\n\nJejí stavba byla zahájena 2. srpna 1954 v loděnici Newport News Shipbuilding v Newport News ve Virginii. K jejímu spuštění na vodu došlo 29. září 1956, do služby byla zařazena 10. srpna 1957. Během své služby se zúčastnila operací během války ve Vietnamu a i v dalších letech působila především v Tichém oceánu. Ke konci své služby působila i v Indickém oceánu a Perském zálivu. Hrála také v televizních seriálech \"The Six Million Dollar Man\" a \"Letka černých ovcí\" a ve filmech \"Top Gun\", \"\" (zde ztvárnila USS \"Enterprise\") a \"Let vetřelce\". Ze služby byla vyřazena 10. července 1993, poté byla odstavena. Po vyškrtnutí z rejstříku námořních plavidel v roce 2004 byla nabídnuta případným zájemcům pro provozování muzea. Protože žádný zájemce nedokázal splnit požadavky námořnictva, bylo v roce 2012 rozhodnuto, že loď bude sešrotována, k čemuž došlo roku 2017.\n\n"}
{"id": "936649", "url": "https://cs.wikipedia.org/wiki?curid=936649", "title": "USS Ranger", "text": "USS Ranger\n\nOznačení USS \"Ranger\" neslo v historii amerického námořnictva devět plavidel:\n"}
{"id": "936650", "url": "https://cs.wikipedia.org/wiki?curid=936650", "title": "Seznam kulturních památek v katastrálním území Město Brno", "text": "Seznam kulturních památek v katastrálním území Město Brno\n\n\n"}
{"id": "936651", "url": "https://cs.wikipedia.org/wiki?curid=936651", "title": "Seznam kulturních památek na Starém Brně", "text": "Seznam kulturních památek na Starém Brně\n\n"}
{"id": "936653", "url": "https://cs.wikipedia.org/wiki?curid=936653", "title": "Seznam kulturních památek ve Štýřicích", "text": "Seznam kulturních památek ve Štýřicích\n\n"}
{"id": "936654", "url": "https://cs.wikipedia.org/wiki?curid=936654", "title": "Cuco Martina", "text": "Cuco Martina\n\nRhu-endly Aurelio Jean-Carlo „Cuco“ Martina (* 25. září 1989, Rotterdam, Nizozemsko) je nizozemský fotbalový obránce a reprezentant Curaçaa, který v současnosti působí v anglickém klubu Everton FC.\n\nOd roku 2009 hrál v A-týmu RBC Roosendaal, klubu z nizozemské Eerste Divisie (předtím působil v rezervním týmu). V letech 2011–2013 hrál v RKC Waalwijk. V červenci 2013 podepsal tříletou smlouvu s FC Twente s možností opce na čtvrtý rok.\n\nV červenci 2015 se stal hráčem anglického klubu Southampton FC z Premier League, podepsal dvouletou smlouvu. První gól v Premier League vstřelil 26. 12. 2015 proti Arsenal FC, gólem pomohl k vysoké výhře Southamptonu 4:0. Šlo o prudkou střelu k tyči zpoza pokutového území. Martina se zároveň stal prvním hráčem Curaçaa, který skóroval v anglické nejvyšší lize a Curaçao se stalo 93. zemí, jejíž fotbalista dal gól v Premier League.<br>\nV červenci 2017 po skončení smlouvy v Southamptonu přišel jako volný hráč (zadarmo) do jiného celku Premier League, Evertonu.\n\nOd roku 2011 hraje v reprezentačním týmu Curaçaa, s nímž se účastnil kvalifikačních utkání na MS 2014 v Brazílii. Debutoval 2. září 2011 v kvalifikačním zápase proti domácímu týmu Antiguy a Barbudy, který Curaçao prohrálo 2:5.\n\n"}
{"id": "936655", "url": "https://cs.wikipedia.org/wiki?curid=936655", "title": "Seznam kulturních památek ve Veveří", "text": "Seznam kulturních památek ve Veveří\n\n"}
{"id": "936657", "url": "https://cs.wikipedia.org/wiki?curid=936657", "title": "Seznam kulturních památek ve Stránicích", "text": "Seznam kulturních památek ve Stránicích\n\n"}
{"id": "936658", "url": "https://cs.wikipedia.org/wiki?curid=936658", "title": "Pokroková strana (Norsko)", "text": "Pokroková strana (Norsko)\n\nPokroková strana (norsky bokmålem ' nebo ', nynorskem \"\") je norská politická strana. Sama se označuje za konzervativní či libertariánskou, ale je označována také za konzervativní nebo pravicově populistickou. Byla založena 8. dubna 1973, sídlí v Oslu, v roce 2011 měla 28 000 členů a jejím předsedkyní je od roku 2006 Siv Jensenová.\n\nV parlamentních volbách v roce 2013 získala strana 16,3 % hlasů, respektive 29 křesel, a skončila tak třetí za Norskou stranou práce a za koaliční Konzervativní stranou. Někteří zahraniční komentátoři se přitom pozastavili nad tím, jaký úspěch zaznamenala strana, jejímž řadovým členem byl dříve pozdější masový vrah Anders Behring Breivik, i když Pokroková strana i Breivik se od sebe navzájem distancují. Strana si přitom pohoršila proti volbám v roce 2009, kdy získala 41 křesel, i proti volbám v roce 2005, kdy získala 38 křesel.\n\n\n"}
{"id": "936663", "url": "https://cs.wikipedia.org/wiki?curid=936663", "title": "USS Saratoga (CV-60)", "text": "USS Saratoga (CV-60)\n\nUSS \"Saratoga\" (CV-60) byla letadlová loď Námořnictva Spojených států, která působila ve službě v letech 1956–1994. Jedná se o druhou jednotku třídy \"Forrestal\". Objednána byla jako velká letadlová loď s označením CVB-60, ještě před zahájením vlastní stavby byla její klasifikace změněna na útočnou letadlovou loď CVA-60. Na víceúčelovou letadlovou loď CV-60 byla překlasifikována v roce 1972.\n\nJejí stavba byla zahájena 16. prosince 1952 v loděnici New York Navy Yard v New Yorku. K jejímu spuštění na vodu došlo 8. října 1955, do služby byla zařazena 14. dubna 1956. Během své služby působila především ve Středozemním moři, avšak zúčastnila se i války ve Vietnamu a války v Zálivu. Ze služby byla vyřazena 30. září 1994, poté byla odstavena. Snahy o její využití jako muzeum nebyly úspěšné, proto v roce 2010 námořnictvo rozhodlo o jejím rozebrání a sešrotování. K odprodeji do šrotu došlo na jaře roce 2014.\n\n"}
{"id": "936666", "url": "https://cs.wikipedia.org/wiki?curid=936666", "title": "Dr. Popov", "text": "Dr. Popov\n\nDr. Popov s.r.o. je česká společnost, výrobce bylinných čajů a mastí, přírodní kosmetiky, produktů s psylliem a potravních doplňků. Staví na základech rodinné bylinářské tradice. Současný majitel firmy RNDr. Pavel Popov je již třetí generací, která se bylinami a přírodní léčbou zabývá. \n\nSpolečnost je českým výrobcem bylinných čajů, mastí a doplňků stravy. Na českém trhu působí od roku 1993. Navazuje na dlouholetou rodinnou bylinářskou tradici. Dědeček zakladatele firmy, MUDr. Mitrofan Popov, původem Rus, byl řadu let lékařem ve francouzských koloniích v Africe, druhou část života strávil v Čechách jako venkovský lékař. Po celý život používal k léčbě svých pacientů též byliny. Na jeho práci navázal syn Ing. Vladimír Popov, lidový léčitel a velký znalec bylin. V rodinné tradici pokračuje nyní vnuk, Pavel Popov, který v roce 1993 založil firmu, jejímž je majitelem. Vystudoval Přírodovědeckou fakultu Univerzity Karlovy (1985–1989). \n\nVýroba produktů probíhá na dvou místech. Přírodní kosmetika se vyrábí v Tachově, zatímco v blízké Plané je soustředěna výroba čajů a potravních doplňků. Firma distribuuje produkty prostřednictvím specializovaných obchodů, lékáren a internetového obchodu.\n\nOd roku 1998 společnost na český trh dodává vlákninu psyllium. O dva roky později přesunula výrobnu čajů do nových prostor a v roce 2003 postavila nové budovy s výrobními a skladovými prostory a administrativní částí v Plané. V témže roce firma navázala spolupráci s akciovou společností Ryor. Vyrábí pro ni tři druhy čajů (Lymfodren, Modelin, Stop Apetit) a nativní stravu \"Pohár života\". V roce 2009 zahájila provoz v nové výrobně kosmetiky v Tachově a o rok později získala certifikaci HACCP a ISO 2007 a ISO 2010.\n\n\n"}
{"id": "936668", "url": "https://cs.wikipedia.org/wiki?curid=936668", "title": "Seznam kulturních památek v Černých Polích (Brno-střed)", "text": "Seznam kulturních památek v Černých Polích (Brno-střed)\n\n"}
{"id": "936669", "url": "https://cs.wikipedia.org/wiki?curid=936669", "title": "USS Saratoga", "text": "USS Saratoga\n\nOznačení USS \"Saratoga\" neslo v historii amerického námořnictva sedm plavidel:\n"}
{"id": "936670", "url": "https://cs.wikipedia.org/wiki?curid=936670", "title": "Seznam kulturních památek v Pisárkách (Brno-střed)", "text": "Seznam kulturních památek v Pisárkách (Brno-střed)\n\n"}
{"id": "936673", "url": "https://cs.wikipedia.org/wiki?curid=936673", "title": "Siv Jensenová", "text": "Siv Jensenová\n\nSiv Jensen (* 1. června 1969 v Oslu) je norská politička, od 5. října 2006 předsedkyně konzervativní Pokrokové strany a od roku 2013 ministryně financí vlády Erny Solbergové. \n\nVystudovala ekonomii. Od voleb v roce 1997 je členkou norského parlamentu. Místopředsedkyní strany se stala v roce 1998.\n\nVyznává křesťanství, věří v tržní ekonomiku po vzoru Margaret Thatcherové, podporuje Izrael a varuje před islamizací. Je svobodná a bezdětná. Její sestra je mořská bioložka Nina Jensen, bývalá generální tajemnice Světového fondu na ochranu přírody.\n"}
{"id": "936675", "url": "https://cs.wikipedia.org/wiki?curid=936675", "title": "Seznam kulturních památek v Trnité (Brno-střed)", "text": "Seznam kulturních památek v Trnité (Brno-střed)\n\n"}
{"id": "936681", "url": "https://cs.wikipedia.org/wiki?curid=936681", "title": "Seznam kulturních památek v Zábrdovicích (Brno-střed)", "text": "Seznam kulturních památek v Zábrdovicích (Brno-střed)\n\n"}
{"id": "936684", "url": "https://cs.wikipedia.org/wiki?curid=936684", "title": "Josef Šenkýř", "text": "Josef Šenkýř\n\nJosef Šenkýř, (* 23. květen 1956 Zlín, Československo – 21. červenec 2000, Polsko) byl reprezentant Československa v jachtingu. Závodil za klub Spolana Neratovice.\n\nZávodil v kategorii Finn, ve které byl bronzový na mistrovství Evropy juniorů v roce 1975. V roce 1980 se účastnil olympijských her v Moskvě, kde nakonec obsadil pěkné 14. místo.\n\nV červenci 2000 při cestě na dorostenecké mistrovství světa měl v Polsku autonehodu, při které zahynul společně se svojí manželkou Naďou a synem Martinem (* 1980). Mladší syn Jakub (* 1985) nehodu přežil s lehkým poraněním hlavy, ale 5 let od této tragédie spadnul se svým kamarádem z útesu v Orlíku nad Vltavou. Utonul v době kdy probíhaly závody na počest jeho otce \"Memoriál Josefa Šenkýře\".\n\n"}
{"id": "936685", "url": "https://cs.wikipedia.org/wiki?curid=936685", "title": "Fra", "text": "Fra\n\nFra má více významů:\n\n\"Fra\" je původně zkratka z lat. \"frater\" (\"bratr\", zkratka \"fr.\", česky \"br.\"):\n\n\n\n"}
{"id": "936697", "url": "https://cs.wikipedia.org/wiki?curid=936697", "title": "Philip Zepter", "text": "Philip Zepter\n\nPhilip Zepter (původním jménem Milan Janković) je podnikatel srbského původu a majitel mezinárodní firmy Zepter International. Hodnota jeho majetku dosahuje několika miliard dolarů, čímž se řadí mezi nejbohatší Srby na světě.\n\nPoté, co vystudoval ekonomii, přesídili z tehdejší Jugoslávie do Rakouska za svou ženou Madlenou Zepter (tehdy Madlena Janković), jež zde působila jako profesorka literatury. Nejprve pracoval pro firmu AMC, ale později si roku 1986 založil v Linci vlastní společnost Zepter Handels Gmbh. Její zdroj příjmů nejprve představoval podomní prodej hrnců a jiného nádobí, ale později se portfolio činností rozrostlo i do jiných segmentů trhu. Výrobě hrnců se věnuje závod v Itálii, ve Švýcarsku pak kupříkladu vyrábí kosmetiku a lékařské přístroje.\n\nPhilip Zepter se věnouje rovněž filantropii. Ačkoliv žije v Monaku, uchovává si vztah ke své rodné zemi. V roce 2010 otevřel se svou manželkou v srbském hlavním městě muzeum.\n"}
{"id": "936698", "url": "https://cs.wikipedia.org/wiki?curid=936698", "title": "Stradonice (hradiště)", "text": "Stradonice (hradiště)\n\nHradiště Stradonice bylo keltské hradiště z let 550 až 450 př. n. l. z období pozdní doby halštatské. Přetrvalo do časně laténského období. Jeho pozůstatky se nachází několik set metrů východně od vsi Stradonice v okrese Louny v nadmořské výšce cca 280 metrů. Hradiště zaujímalo plochu 6,75 hektaru. Na valu hradiště se nachází rozhledna Stradonka z roku 2009.\n\nHradiště se nachází na konci ostrožnovitého výběžku z náhorní planiny nad prudkým svahem Štoly Stradonice nad Stradonicemi v lokalitě zvané \"Na Šancích, Na Valech, Na Hradbách,\" \"Zadní Valy\" nebo \"Petrova Louka.\" Ostrožna je z jihovýchodu a východu obtékaná Débeřským potokem a leží 90 metrů nad jeho úrovní. Na jihu ostrožnu ukončuje rokle s bezejmeným potůčkem a na sever ostrožna klesá pouze mírně, terasovitě.\n\nHradiště zkoumali v roce 1891 Ludvík Šnajdr a v roce 1909 Josef Ladislav Píč. V letech 1975 a 1977–1978 zde proběhly výzkumné výkopy, které vedl PhDr. Zdeněk Smrž z Ústavu archeologické památkové péče severozápadních Čech. Na místě byly nalezeny zlomky řecké keramiky a bronzových nádob např. na víno přivezených z řecké kolonie Massalia, což dokládá dálkový obchod s luxusním zbožím.\n\nMísto bylo osidlováno už dříve, což ukazují sporé nálezy z doby středního paleolitu, neolitu, doby římské a raného středověku. Dochované hradiště bylo osídleno od pozdní doby halštatské do časně laténského období a pravděpodobně sloužilo především ke shromažďování obyvatel při oslavách a sešlostech. Obrana nebyla prvořadá a hradiště bylo spíše refugiem čili dočasně opevněným místem. Existuje také hypotéza, že příkop a vnitřní kamenité torzo valu pochází od lidí kultury knovízské z mladší doby bronzové.\n\nHradiště bylo pravděpodobně obehnáno na jižní a západní straně pouze mírným opevněním, např. palisádou. Zato ze severní a východní strany bylo ve tvaru půloblouku obehnáno mohutným 520 metrů dlouhým a dodnes patrným valem s příkopem a s bránou v západním rohu. Při stavbě valu bylo spotřebováno cca 7 000 m³ hlíny získané převážně z hloubení příkopů, 300 m³ opuky a 250 m³ dřeva. Valy byly dvojího typu, na východě 260 metrů dlouhý mohutnější val, na severu nižší.\n\nVýchodní mohutnější val byl tvořen pásem propojených dřevěných komor podobných srubům, které byly vyplněny hlínou a vnější stěnu tvořila zeď z opukových kamenů. Na vnitřní straně byl 3,5 metru široký ochoz a na vrcholu hradby souvislá palisáda. Val byl v základně široký sedm metrů a vysoký asi 3,5 metru. Před valem byl pět až šest metrů široký a asi 2,5 metru hluboký příkop (zasypán v roce 1977).\n\nSeverní nižší val byl opět tvořen hlínou vyplněnou srubovou konstrukcí s čelní opukovou zdí a palisádou, ta ale byla zapuštěna do čela upravené terénní hlavy před příkopem. Příkop byl široký 4,5 metru a hluboký asi dva metry, na vnitřní straně byl lemován opukovou zdí a terén před ním byl navýšen. Jde o první pravěký doklad takto sofistikovaného prohlubování příkopu, které bylo užíváno až u barokních pevností v 17. až 19. století (tzv. glacis).\n\nBrána se nacházela na západním konci severního valu, zde byl val zpevněn kamenitým jádrem. Z druhé strany brány byl příkrý svah do hluboké strže.\n\nPřístup k hradišti je po žluté turistické značce ze Stradonic, případně z Chrastína.\n\n\n"}
{"id": "936701", "url": "https://cs.wikipedia.org/wiki?curid=936701", "title": "Norman Read", "text": "Norman Read\n\nNorman Richard Read (13. srpna 1931, Portsmouth, Anglie – 22. května 1994 Pirongia, Waikato, Nový Zéland) byl novozélandský atlet, olympijský vítěz v chůzi na 50 km z roku 1956.\n\nNarodil se v Anglii, v roce 1953 se vystěhoval na Nový Zéland, kde pokračoval v tréninku sportovní chůze, i když v této zemi neměla zmíněná sportovní disciplína tradici. Velmi brzy se stal nejlepším chodcem v zemi. Startoval na olympiádě v Melbourne v roce 1956 na trati 50 km chůze. Až do třicátého kilometru byl druhý za Jevgenijem Maskinskovem ze Sovětského svazu, poté však zrychlil a na 42. kilometru se dostal do vedení a nakonec zvítězil s dvouminutovým náskokem. Startoval také na olympiádě v Římě v roce 1960, kde skončil pátý v závodě na 20 km chůze. V letech 1956 až 1976 získal osmnáct titulů mistra Nového Zélandu v chůzi.\nPo skončení závodní kariéry byl atletickým trenérem, rozhodčím a funkcionářem.\n"}
{"id": "936702", "url": "https://cs.wikipedia.org/wiki?curid=936702", "title": "Elektroohřev", "text": "Elektroohřev\n\nElektroohřev nebo elektrootop, často označováno jako elektrický ohřev, elektrický otop, jsou názvy pro způsob, jakým lze docílit regulace teploty na potrubních systémech, nádržích a v řadě dalších aplikací. Používá se také pro ohřev okapů nebo je součástí systému elektrického podlahového vytápění. Mezi typické využití patří otop potrubí na technologických průmyslových zařízeních. Při montáži se využívá topných kabelů, které jsou instalovány po celé délce potrubí, a to takovým způsobem, aby byly vždy v přímém kontaktu s potrubím. Potrubí bývá následně izolováno tepelnou izolací, která zamezuje tepelným ztrátám. Topné kabely tak slouží jako ochrana před zamrznutím potrubí nebo k udržení jeho konstantní provozní teploty. V případě, že jsou potrubím transportovány látky, které mohou měnit při nižších teplotách skupenství, topné kabely zajišťují otop takového potrubí a nedochází k tuhnutí kapalných látek. Elektroohřev je alternativa k častějšímu vytápění párou, kdy tento způsob ohřevu není k dispozici nebo může být nežádoucí.\n\nElektroohřev se začal používat ve 30. letech 20. století, avšak v této době neexistovalo žádné speciální vybavení. Kabely s minerální izolací využívaly vysoké hustoty elektrického proudu a tím generovaly teplo. Pro regulaci sloužila často zařízení z jiných aplikací. Odporové topné kabely s minerální izolací se objevily během 50. let, následně byly k dispozici také paralelní topné kabely, jejichž největší výhodou byla možnost krácení na požadovanou délku. V roce 1971 byly na trh uvedeny samoregulační topné kabely. V 70. letech sloužily k regulaci termostaty se stykači, od 90. let se pak u velkých systémů využívá regulace řízené a monitorované počítači.\n\nPři návrhu a instalaci elektrických topných systémů jsou uplatňovány mezinárodní standardy IEEE 515 a 622 a také evropská elektrotechnická norma IEC 60208.\n\nMezi nejčastější využití elektroohřevu patří:\n\nPříklady dalšího využití:\n\nJestliže je okolní teplota nižší, dochází u potrubních systémů a nádrží k tepelným ztrátám. Samotná tepelná izolace nemusí sloužit jako dostatečná ochrana před tepelnými ztrátami. Aby byla teplota udržována nad bodem mrazu, jsou jako ochrana před zamrznutím využívány topné kabely. Ty bývají obvykle regulovány termostatem s přednastavenou teplotou, která bývá nejčastěji okolo 3–5 °C. Termostat přestává být napájen ve chvíli, kdy okolní teplota přesáhne jeho přednastavenou teplotu ohřevu o 2 °C. Pak dojde k zastavení ohřevu.\n\nElektroohřev lze využít také na potrubních systémech, které není potřeba chránit před zamrznutím, ale je třeba udržovat na nich konstantní provozní teplotu. To se týká například potrubí, kde cirkuluje horká voda. Vhodná kombinace topných kabelů a tepelné izolace dokáže generovat tepelný výkon, který vyrovnává tepelné ztráty samotného potrubí. V těchto aplikacích se s výhodou využívá samoregulačních topných kabelů, které není potřeba opatřit termostatem pro regulaci teploty.\n\nDalší využití lze uplatnit na potrubních systémech, kterými proudí látky, které mohou při nižších teplotách tuhnout a je potřeba zajistit, aby byly stále v kapalném skupenství. Příkladem může být dehet a řada dalších chemických produktů.\n\nV průmyslových aplikacích se s elektroohřevem lze nejčastěji setkat v chemických závodech, ropných rafinériích, jaderných elektrárnách, z dalších také v potravinářských provozech. Elektroohřev je alternativou k ohřevu párou, ne vždy je však vhodné ohřev párou využít. V některých aplikacích není přítomen zdroj páry nebo je z jiných důvodů tento způsob ohřevu nevhodný nebo nežádoucí.\n\nSériové odporové topné kabely jsou opatřeny minerální izolací a vodiči z materiálu, který má vysoký elektrický odpor. Při průchodu elektrického proudu dochází ke vzniku tepla a tím i k ohřevu. Pokud se dva topné kabely kříží přes sebe, pak může dojít k jejich spálení, což je jednou z hlavních nevýhod těchto kabelů. Tento typ kabelu nelze při instalaci krátit na požadovanou délku. Jestliže se kabel přeruší, pak přestává ohřívat po celé své délce. Při montáži bývají kabely opatřeny termostaty pro regulaci teploty. Mezi hlavní výhodu patří to, že lze těmito kabely otápět dlouhé potrubní okruhy bez potřeby kabel přerušovat. Je možno se tak setkat i s kabely v délce několika kilometrů. Bývají také levnější než ostatní typy topných kabelů.\n\nDalším typem topných kabelů jsou paralelní topné kabely s konstantním výkonem, které jsou konstruovány ze dvou paralelních vodičů. Vodiče pro vedení elektrického proudu jsou v celé délce omotány odporovými dráty. Odporové dráty nejsou vedeny v celé délce kabelu souvisle, ale jsou přerušovány a v kontaktních místech propojeny s vodiči proudu. Kabel je tak rozdělen na řadu menších samostatných obvodů a při instalaci jej lze krátit na požadovanou délku. Tato výhoda kabelu tak usnadňuje jeho montáž. Obvykle se používají pro ohřev kratších okruhů, nejvýše několika stovek metrů. Regulace teploty je provedena pomocí teplotních čidel a termostatů.\n\nSamoregulační topný kabel, označován někdy také jako samoregulační topná páska, je typ paralelního topného kabelu, který mění svůj tepelný výkon v závislosti na okolní teplotě a k regulaci tak nepotřebuje termostat ani další regulační prvky. Je konstruován ze dvou paralelně vedených vodičů, mezi kterými je polymerové jádro kabelu s příměsí uhlíku. Taková vrstva pak při průchodu elektrického proudu mění strukturu. V případě, že je okolní teplota vyšší, zvyšuje se odpor topné vrstvy vůči procházejícímu proudu a tím se snižuje také tepelný výkon. V opačném případě, kdy je okolní teplota nízká, topná vrstva klade malý odpor procházejícímu proudu, topný kabel tak má vyšší tepelný výkon a tím dochází k ohřevu. Jádro kabelu je dále pokryto vrstvou polymerové izolace, na níž se nachází pozinkované měděné stínění (opředení) a to je ještě chráněno další izolační vrstvou z plastické hmoty. Mezi hlavní výhody samoregulačních topných kabelů patří to, že nepotřebují termostaty ani další prvky k regulaci teploty a také to, že je lze ve své délce libovolně krátit až na místě instalace. Tyto kabely jsou také mechanicky odolnější vůči poškození. Jestliže nedojde k přímému přerušení jednoho z vodičů proudu, ale pouze k menšímu mechanickému poškození topné vrstvy nebo vodiče, kabely jsou obvykle schopny dále vytápět. Nevýhodou je pak to, že oproti sériovým topným kabelům i paralelním topným kabelům s konstantním výkonem bývají dražší. S výhodou se využívají především v průmyslových aplikacích.\n\nTopné kabely mohou být napájeny z jedno- nebo třífázové soustavy. K zapínání a vypínání elektroohřevu se využívají buď stykače, nebo nověji také prvky solid state relé. Pro regulaci teploty jsou instalovány termostaty (s výjimkou samoregulačních topných kabelů). K bezpečnému provozu bývají okruhy s elektroohřevem opatřeny proudovým chráničem. Elektromagnetické stínění u samoregulačních topných kabelů slouží v zapojení jako ochranný vodič PE.\n\n"}
{"id": "936708", "url": "https://cs.wikipedia.org/wiki?curid=936708", "title": "Nick Marsman", "text": "Nick Marsman\n\nNick Marsman (* 1. října 1990, Zwolle, Nizozemsko) je nizozemský fotbalový brankář, který v současnosti působí v nizozemském klubu FC Twente.\n\nProfesionální fotbalovou kariéru zahájil v nizozemském klubu FC Twente, kde působil i v mládežnických týmech. Sezónu 2012/13 strávil na hostování v druholigovém nizozemském celku Go Ahead Eagles, s nímž slavil na konci sezóny postup do Eredivisie.\n\nV červnu 2013 byl nominován na Mistrovství Evropy hráčů do 21 let konané v Izraeli, kde mladí Nizozemci postoupili do semifinále, v němž vypadli s Itálií po porážce 0:1. Na turnaji nenastoupil ani v jednom zápase, plnil roli třetího brankáře.\n\n"}
{"id": "936715", "url": "https://cs.wikipedia.org/wiki?curid=936715", "title": "Daniel Duval", "text": "Daniel Duval\n\nDaniel Duval (28. listopadu 1944 Vitry-sur-Seine, Francie − 10. října 2013) byl francouzský filmový a televizní herec a režisér. Svou první roli dostal v roce 1974 ve filmu \"Le Voyage d'Amélie\". Později hrál v řadě dalších filmů. Za svůj film \"L'ombre des châteaux\" z roku 1977 získal stříbrné cenu na moskevském mezinárodním filmovém festivalu.\n\n\n"}
{"id": "936719", "url": "https://cs.wikipedia.org/wiki?curid=936719", "title": "Marco Bizot", "text": "Marco Bizot\n\nMarco Bizot (* 10. března 1991, Zwolle, Nizozemsko) je nizozemský fotbalový brankář, který v současnosti působí v klubu KRC Genk.\n\nBizot prošel proslavenou mládežnickou akademií AFC Ajax, odkud později přešel do rezervního týmu Jong Ajax. Kvůli pravidelnému zápasovému vytížení byl pro sezónu 2011/12 zapůjčen na hostování do druholigového klubu SC Cambuur.\n\nV červnu 2012 se dohodl na přestupu s FC Groningen.\n\nV červnu 2013 byl nominován na Mistrovství Evropy hráčů do 21 let konané v Izraeli, kde mladí Nizozemci postoupili do semifinále, v němž vypadli s Itálií po porážce 0:1. Na turnaji plnil roli rezervního brankáře za Jeroenem Zoetem, odchytal pouze poslední zápas skupiny proti Španělsku, kdy už mělo Nizozemsko jistý postup do semifinále. V utkání inkasoval tři góly a Nizozemci prohráli 0:3.\n\n"}
{"id": "936723", "url": "https://cs.wikipedia.org/wiki?curid=936723", "title": "Sokal", "text": "Sokal\n\nSokal () je město ve Lvovské oblasti na Ukrajině. Leží na Západním Bugu v Haliči, zhruba 80 kilometrů severně od Lvova. V roce 2011 žilo v Sokalu přes pětadvacet tisíc obyvatel.\n\nPrvní zmínka o Sokalu je z roku 1377. V roce 1424 dostal Sokal Magdeburská práva od mazovského knížete Siemowita a od roku 1462 byl součástí polského Belzského vojvodství. V roce 1519 se u něj 2. srpna odehrála bitva mezi litevsko-polským vojskem pod vedením Konstantina Ostrožského a Krymskými Tatary, kteří vyhráli a následně město vypálili.\n\nV rámci prvního dělení Polska se Sokal stal v roce 1772 v rámci Haliče součástí Habsburské monarchie. Po konci první světové války jej Rižský mír v roce 1921 přiřadil Polsku, kde patřil do Lvovského vojvodství.\n\nNa základě Ribbentropova-Molotovova paktu se Sokal po sovětské invazi do Polska v roce 1939 stal součástí Sovětského svazu. V roce 1941 jej v rámci útoku na Sovětský svaz obsadila německá armáda a stal se součástí Generálního gouvernementu. V červenci 1944 jej v rámci Velké vlastenecké války dobyla zpět Rudá armáda. Západní kousek města pak zůstal ještě v letech 1944 až 1951 součástí Polska, než došlo k polsko-sovětské výměně území, po které už byl celý Sokal součástí Ukrajinské sovětské socialistické republiky.\n"}
{"id": "936730", "url": "https://cs.wikipedia.org/wiki?curid=936730", "title": "Thomas Newman", "text": "Thomas Newman\n\nThomas Newman (* 20. října 1955 Los Angeles) je americký hudební skladatel filmové hudby, syn skladatele Alfreda Newmana. Studoval na Yaleově univerzitě a se skládáním hudby pro film začal v roce 1984, kdy složil hudbu pro \"Lehkomyslní\". Později složil hudbu pro několik desítek dalších filmů. Byl nominován na nebo získal řadu ocenění, jako například Oscar, Annie, Emmy, Grammy a Zlatý glóbus.\n\n\n"}
{"id": "936733", "url": "https://cs.wikipedia.org/wiki?curid=936733", "title": "Giliano Wijnaldum", "text": "Giliano Wijnaldum\n\nGiliano Wijnaldum (* 31. srpna 1992, Rotterdam, Nizozemsko) je nizozemský fotbalový obránce, který v současnosti působí v klubu VfL Bochum.\n\nJeho starším bratrem je fotbalista Georginio Wijnaldum, jeho nevlastním bratrem rovněž hráč kopané Rajiv van La Parra.\n\nWijnaldum prošel mládežnickou akademií AZ Alkmaar, odkud později přešel do A-týmu, se kterým vyhrál v sezóně 2012/13 nizozemský fotbalový pohár (KNVB beker) po výhře 2:1 ve finále nad PSV Eindhoven.\n\nV červnu 2013 se dohodl na přestupu s FC Groningen. V červnu 2014 přestoupil do Go Ahead Eagles. V roce 2015 se stal hráčem německého klubu VfL Bochum.\n\nČlen nizozemských mládežnických reprezentací od kategorie U17.\n\n"}
{"id": "936736", "url": "https://cs.wikipedia.org/wiki?curid=936736", "title": "Čočka (rod)", "text": "Čočka (rod)\n\nČočka (\"Lens\") je rod rostlin z čeledi bobovité. Jsou to jednoleté byliny s drobnými květy a zpeřenými listy, rozšířené v 5 druzích hlavně v oblasti od Středomoří po Střední Asii. Čočka jedlá je stará kulturní plodina a je pěstována jako luštěnina.\n\nČočky jsou jednoleté vzpřímené nebo plazivé byliny se sudozpeřenými listy a vřetenovitými kořeny. Lodyhy jsou tenké a chabé. Listy jsou sudozpeřené, složené ze 2 až mnoha párů celokrajných lístků, osa listu je zakončena úponkou nebo hrotem. Květy jsou drobné, nejčastěji bílé, bledě modré nebo růžové, v chudých úžlabních hroznech nebo jednotlivé. Kalich má 5 dlouhých zubů, které jsou nejméně 2x delší než kališní trubka. Pavéza je obvejčitá. Tyčinky jsou dvoubratré, 9 je srostlých nitkami a jedna horní volná. Semeník je téměř přisedlý nebo jen krátce stopkatý, nejčastěji se 2 vajíčky. Čnělka je zploštělá, pod bliznou na vnitřní straně chlupatá. Lusky jsou krátké, silně zploštělé a obsahují 1 až 2 čočkovitá semena.\n\nRod čočka zahrnuje 5 druhů. Je rozšířen od Středomoří po Střední Asii a Pákistán, s přesahy do tropické Afriky a na Kanárské ostrovy. V jižní Evropě se přirozeně vyskytují 4 druhy. Čočka jedlá pochází z oblasti jihozápadní Asie a je pěstována po celém světě včetně České republiky. Zplaňuje velmi vzácně, zejména na jižní Moravě. Druh \"Lens ervoides\" má rozsáhlý areál od Španělska po jihozápadní Asii a Kavkaz, vyskytuje se i v severní Africe a má izolované arely i v rovníkové Africe (Etiopie, Uganda, Demokratická republika Kongo). Velký areál má také \"Lens nigricans\" a \"Lens orientalis\".\n\nČočka jedlá (\"Lens culinaris\") je jedna z nejstarších kulturních rostlin a známá luštěnina. Největším pěstitelem je v současnosti Indie. Mladé lusky jsou konzumovány jako zelenina, nať po sklizni semen představuje hodnotné krmivo. Semena čočky jsou také zdrojem průmyslově využívaného škrobu.\n\n"}
{"id": "936739", "url": "https://cs.wikipedia.org/wiki?curid=936739", "title": "Bublina (film)", "text": "Bublina (film)\n\nBublina (hebrejsky \"‏הבועה\") je izraelský hraný film z roku 2006, který režíroval Eytan Fox podle vlastního scénáře. Film líčí vztahy mladých lidí na pozadí izraelsko-palestinského konfliktu.\n\nNa izraelsko-palestinském hraničním přechodu jsou kontrolováni Palestinci včetně rodiny mladého Ashrafa. Jedné těhotné ženě náhle praskne plodový vak a pohraničník Noam se jí snaží dát první pomoc, ale bezvýsledně. Dojde k nepokoji, který vojáci potlačí. Krátce poté Noamovi končí vojenská služba a odjíždí do Tel Avivu, kde začne pracovat v obchodě s hudbou. Bydlí ve společném podnájmu s Yalim, majitelem malé restaurace a Lulu, která pracuje v obchodě s kosmetikou. Ashraf je jednoho dne navštíví v jejich bytě a s Noamem se do sebe zamilují. Mezitím Lulu stráví noc s šéfredaktorem Sharonem a Yali má rande s Golanem. Ashraf zavolá své sestře, která se bude vdávat za Jihada, a namluví jí, že bude žít v Jeruzalémě s přítelkyní. Trio pomůže Ashrafovi vytvořit novou identitu kvůli nelegálnímu pobytu: dostane oblečení, jméno Shimi a Yali ho zaměstná jako číšníka. Všichni čtyři se účastní plánů na protestní akci proti obsazování území a roznášejí letáky. Večer jdou Ashraf a Noam na divadelní představení \"Bent\". Druhý den ráno se Sharon objeví v Yaliho restauraci, kde shání fotografie nahých mužů pro svůj časopis. Zjistí, že Ashraf je Palestinec a požádá ho o článek s jeho názorem na Tel Aviv. Ten však uteče a vrátí se k rodině domů. Noam je od té doby apatický. V televizi vidí útoky v Náblusu a Lulu rozhodne, že pojedou s Noamem jako novináři do Náblusu. Od Sharona získají novinářské propustky a auto. Na hraničním přechodu vidí, jak Ashrafova sestra musí ukázat svá zavazadla, ve kterých si veze věci na svatbu. V Náblusu předstírají, že chtějí u Ashrafovy rodiny natočit dokument pro francouzskou televizi. Noam a Ashraf se tajně líbají, ale Jihad je uvidí. Ashraf ho prosí, aby o tom nikomu neříkal, ten by rád, aby se Ashraf oženil s jeho sestřenicí Samirou. Potom Lulu a Noam odjíždějí do Tel Avivu. Ashraf za nimi přijede, aby se viděl s Noamem. Pak se vrátí domů sestře řekne o svém vztahu s Noamem. Rana je zděšená a nemůže tomu uvěřit. Krátce nato se koná svatba. Téhož večera dojde na Jihadův příkaz k sebevražednému útoku v kavárně v Tel Avivu, kde má rande Yali s Golanem. Yali je naštěstí jen lehce zraněn a Golan v restauraci ještě nebyl. Ráno po svatební noci je Rana náhodně zastřelena izraelskými silami, kteří hledají organizátory včerejší útoku. O této události se spolubydlící dozvědí z televize. Během rodinného smutku Jihad řekne Ashrafovi o plánovaném atentátu a znovu ho vyzývá, aby uzavřel manželství se Samirou. Ashraf vidí svou situaci zcela beznadějnou. Oznámí Jihadovi, že útok provede místo něho. Ashraf odjíždí do Tel Avivu. Noam je zrovna v Yaliho restauraci. Ashraf před restaurací vidí Noama, aktivuje svůj výbušný pás, ale odchází pryč. Noam za ním vyběhne a když ho obejme, nálož vybuchne.\n\n"}
{"id": "936741", "url": "https://cs.wikipedia.org/wiki?curid=936741", "title": "Jeroen Zoet", "text": "Jeroen Zoet\n\nJeroen Zoet (* 6. ledna 1991, Veendam, Nizozemsko) je nizozemský fotbalový brankář, který v současnosti působí v nizozemském klubu PSV Eindhoven.\n\nZoet prošel mládežnickými týmy PSV Eindhoven, odkud později přešel do A-mužstva. Kvůli pravidelnému zápasovému vytížení byl pro sezóny 2011/12 a 2012/13 zapůjčen na hostování do klubu RKC Waalwijk.\n\nJeroen Zoet byl členem nizozemských reprezentačních mládežnických výběrů od kategorie U17.\nV červnu 2013 byl nominován na Mistrovství Evropy hráčů do 21 let konané v Izraeli, kde mladí Nizozemci postoupili do semifinále, v němž vypadli s Itálií po porážce 0:1. Na turnaji plnil roli brankářské jedničky a odchytal všechna utkání vyjma posledního zápasu skupiny proti Španělsku, kdy už mělo Nizozemsko jistý postup do semifinále (v tomto střetnutí nastoupil rezervní gólman Marco Bizot, Nizozemci prohráli 0:3). Zoet chytal proti Německu (výhra 3:2), Rusku (výhra 5:1) a v semifinále proti Itálii (prohra 0:1).\n\nV nizozemském A-týmu debutoval 10. 10. 2015 pod trenérem Danny Blindem v kvalifikačním utkání na EURO 2016 v Astana Areně proti týmu Kazachstánu (výhra 2:1). V 81. minutě nahradil v bráně zraněného Tima Krula.\n\n"}
{"id": "936743", "url": "https://cs.wikipedia.org/wiki?curid=936743", "title": "Ariadna Gil", "text": "Ariadna Gil\n\nAriadna Gil (* 23. ledna 1969 Barcelona) je španělská herečka. Filmovou kariéru zahájila v roce 1986 rolí ve filmu \"Lola\" režiséra Bigase Luna. Za svou roli ve filmu \"Belle Époque\" získala cenu Goya. Jejím manželem byl režisér David Trueba.\n\n"}
{"id": "936744", "url": "https://cs.wikipedia.org/wiki?curid=936744", "title": "Měděnka", "text": "Měděnka\n\nMěděnka je modrozelená patina, která se vytváří korodováním povrchu měděných a bronzových předmětů vystavených vlivu počasí. Její význam je ochranný (zamezuje další korozi) a dekorativní.\n\nPovrch nových měděných předmětů červenavé barvy již po několika týdnech získává hnědý odstín, který dále tmavne až černá. Teprve po přibližně deseti až dvaceti letech se vytváří zelenavá měděnka. Rychlost tvorby a kvalita měděnky závisí na vnějších vlivech jako je kvalita ovzduší a umístění předmětu.\n\nZ chemického hlediska se jedná především o brochantit (CuSO . 3Cu(OH)) na místech přímo exponovaných padajícím srážkám a antlerit (CuSO . 2Cu(OH)) na krytých místech vystavených jen působení vzdušné vlhkosti. Často se vyskytuje směs obou a další látky v závislosti na konkrétních podmínkách, např. v přímořských oblastech se působením slaného vzduchu tvoří atakamit. Negativní vlivy má vedle např. holubího trusu zejména znečištěné ovzduší, které způsobuje příměsi měděnky (např. chalkantit nebo vyšší koncentrace křemenu), které znehodnocují ochrannou nebo barevně estetickou funkci měděnky.<ref name=\"ZPP60/1\"></ref>\n\nMěděnka se používala jako pigment k barvení, např. fresek nebo i zavařovaných potravin. Anglické \"verdigris\" z fr. \"vert-de-gris\" (z původního \"vert de Grèce\", řecká zeleň) jsou názvy jednoho z odstínů tyrkysové.\n"}
{"id": "936749", "url": "https://cs.wikipedia.org/wiki?curid=936749", "title": "Florian Jozefzoon", "text": "Florian Jozefzoon\n\nFlorian Jozefzoon (* 9. února 1991, Saint-Laurent-du-Maroni, Francouzská Guyana) je nizozemský fotbalový záložník, který v současnosti působí v klubu PSV Eindhoven. Hraje na kraji zálohy.\n\nProfesionální fotbalovou kariéru zahájil v Ajaxu, klubu, ve kterém prošel proslulou mládežnickou akademií. S Ajaxem vyhrál ligovou soutěž Eredivisie (v sezóně 2010/11). Ligový ročník 2011/12 strávil na hostování v celku NAC Breda. V červnu 2012 odešel do RKC Waalwijk a v červenci 2013 do PSV Eindhoven.\n\nFlorian Jozefzoon byl členem nizozemských mládežnických výběrů od kategorie U19.\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\n"}
{"id": "936758", "url": "https://cs.wikipedia.org/wiki?curid=936758", "title": "Silkwoodová", "text": "Silkwoodová\n\nSilkwoodová je americký hraný film z roku 1983, který režíroval Mike Nichols. Hlavní hrdinkou je skutečná postava: Karen Silkwoodová, dělnice v oklahomské továrně Kerr-McGee, zpracovávající plutonium. Poté, co veřejně kritizovala nedostatečná bezpečnostní opatření při zacházení s radioaktivním materiálem, což vedlo k nemocím a předčasným úmrtím některých pracovníků, zahynula roku 1974 při dopravní nehodě (film přitakává teoriím, že Silkwoodová byla ve skutečnosti zavražděna). Film patří do závěrečného období proudu zvaného Nový Hollywood, vnášejícího do mainstreamové kinematografie kritiku americké společnosti. Scénář napsala Nora Ephronová, kameramanem byl Miroslav Ondříček. Titulní roli hrála Meryl Streepová, dále účinkovali Kurt Russel jako její milenec, Cher jako její kolegyně vyrovnávající se svou lesbickou orientací a Bruce McGill jako manažer továrny. Cher obdržela Zlatý Glóbus za nejlepší ženskou vedlejší roli, film byl nominován na Oscara v pěti kategoriích (hlavní herečka, vedlejší herečka, režie, scénář a střih), ale ve všech vyšel naprázdno.\n\n"}
{"id": "936763", "url": "https://cs.wikipedia.org/wiki?curid=936763", "title": "Sainte-Menehould", "text": "Sainte-Menehould\n\nSainte-Menehould je francouzská obec v departementu Marne v regionu Grand Est. V roce 2010 zde žilo 4 464 obyvatel. Je centrem arrondissementu Sainte-Menehould.\n\n\"Počet obyvatel\"\n\n"}
{"id": "936767", "url": "https://cs.wikipedia.org/wiki?curid=936767", "title": "Jürgen Kurths", "text": "Jürgen Kurths\n\nJürgen Kurths (* 11. března 1953, Arendsee (Altmark), Německo), je německý fyzik a matematik, expert v oblasti nelineární fyziky složitých systémů. Známý je především díky svým zásadním příspěvkům v nelineární dynamice, v teorii složitých systémů a sítí, a v aplikacích těchto teoretických konceptů v řešení zásadních problémů a aktuálních výzev v klimatologii, fyziologii, systémové biologii a v technických vědách.\n\nOd roku 2008 je vedoucím výzkumné domény Transdisciplinární koncepty v Postupimském ústavu pro výzkum dopadů klimatu (PIK) a profesorem nelineární dynamiky ve Fyzikálním ústavu Humboldtovy univerzity v Berlíně. V roce 2009 mu byla udělena pozice 6th century chair v biologii složitých systémů v Ústavu složitých systémů a matematické biologie na Kings College univerzity v Aberdeenu.\n\nStudoval matematiku na univerzitě v Rostocku a získal PhD v Akademii věd NDR. V roce 1991 obhájil habilitaci v teoretické fyzice v Rostocku. Od analýzy časových řad sluneční aktivity se jeho zájmy od 80. let minulého století rozšířily obecněji na složité systémy, nelinearitu a teorii chaosu. To později vedlo k jeho výzkumu základů teorie složitých systémů, ale i k aplikacím ve vědách o Zemi, ve výzkumu lidského mozku a jiných systémů, které jsou charakterizovány vysokým stupněm složitosti a nelinearity.\n\nV rámci speciálního programu Společnosti Maxe Plancka v roce 1991 byl, jako jeden z mála vědců z východního Německa, pověřen vedením nové výzkumné skupiny. Vytvořil mezinárodně známou a vysoce respektovanou skupinu nelineární dynamiky. V roce 1994 se stal řádným profesorem teoretické fyziky a nelineární dynamiky na Postupimské univerzitě. V letech 1996-1999 byl zde děkanem Přírodovědecké fakulty a jako zakládající ředitel ustanovil velmi známé Interdisciplinární centrum dynamiky složitých systémů (1994-2008). V roce 2008 byl povolán k přetvoření výzkumné domény Transdisciplinární koncepty v PIK, kam přinesl perspektivu složitých systémů do věd o Zemi.\n\nJ. Kurths stál a stojí v čele mnohých akademických výzkumných iniciativ a hraje vedoucí úlohu ve vývoji nelineární dynamiky a teorie složitých sítí jak v mezinárodních, tak v mezioborových aspektech. Mezioborový výzkum jeho skupiny dosáhl pod jeho vedením zásadních úspěchů v pochopení synchronizace, rekurence, v oblasti analýz složitých sítí a nelineárních časových řad a jejich aplikací v geovědách, kognitivní psychologii, biologii, medicíně a v technických vědách.\nUdržuje rozlehlou síť vědeckých spolupracovníků, vychoval více než 60 PhD studentů z asi 20 zemí, z nichž asi 30 získalo akademické pozice v různých zemích.\nPublikoval více než 500 odborných článku a 8 knih. Je členem redakčních rad více než deseti odborných časopisů, například CHAOS, Philosoph.Trans. Royal Soc. A, PLoS ONE, Europ. J. Physics ST, J. Nonlinear Science a Nonlinear Processes in Geophysics, a také knižní řady Springer Series in Complexity.\n\nKurths je nebo byl vedoucí osobností v mnoha mezinárodních vědeckých aktivitách. Byl prezidentem sekce pro nelineární procesy v geovědách při Evropské unii geověd. Jeho úsilí podporovat mezinárodní spolupráci vedlo k organizaci několika velkých projektů EU a DFG, je představitelem International Research Training Group on complex networks (DFG-Německo a Brazílie).\n\nJürgen Kurths byl zvolen členem American Physical Society a Fraunhofer Society (Německo). V roce 2005 získal Alexander von Humboldt research award od CSIR (India). V roce 2010 se stal členem Academia Europaea, a v roce 2012 členem Makedonské akademie věd a umění. Lobačevského univerzita v Nižném Novgorodu, a Černyševského univerzita v Saratovu mu udělily čestné doktoráty Dr. h.c. Je honorárním profesorem Postupimské univerzity a hostujícím profesorem na Southeast University v Nanjing. Byla mu udělena medaile Lewis Fry Richardson Medal of the European Geosciences Union v roce 2013.\n\n\n"}
{"id": "936768", "url": "https://cs.wikipedia.org/wiki?curid=936768", "title": "Severin Lüthi", "text": "Severin Lüthi\n\nSeverin Lüthi (* 5.  ledna 1976 Bern) je švýcarský tenisový trenér a bývalý tenista, který se v letech 1993–2000 pohyboval na challengerech ATP a okruhu Futures.\n\nNa žebříčku ATP byl ve dvouhře nejvýše klasifikován v říjnu 1995 na 622. místě a ve čtyřhře pak v listopadu 1996 na 448. místě.\n\nNarodil se roku 1976 ve švýcarském hlavním městě Bernu a vyrostl na jeho okraji ve Stettlenu. Má starší sestru. V sedmnácti letech vyhrál tenisové mistrovství Švýcarska. Na juniorském Orange Bowlu porazil budoucí světovou jedničku Gustavo Kuertena z Brazílie.\n\nNěkolik měsíců studoval obchod na Bernské univerzitě aplikovaných věd (Berner Fachhochschule), než oboru zanechal. Následně pracoval jako trenér Švýcarského tenisového svazu a sparinpartner fedcupových hráček, včetně Martiny Hingisové. Spolu s tenistou Ivem Heubergerem založili marketingovou společnost HI-PRO, která dodává oblečení švýcarskému daviscupovému týmu.\n\nŽije ve švýcarském Thunu. K roku 2012 udržoval devítiletý partnerský vztah s Claudií Marconovou.\n\nPoté, co v srpnu 2002 tragicky zahynul nehrající kapitán daviscupového družstva Švýcarů Peter Carter, přizval tehdejší Federerův trenér Peter Lundgren Luthiho k týmu, aby se stal jeho trenérem. O tři léta později v září 2005 byl jmenován nehrajícím kapitánem švýcarského družstva.\n\nV létě 2007 začal spolupracovat na přípravě tenisty Rogera Federera. Původně si jej tehdejší světová jednička ze Švýcarska najala na přechodnou dobu. Následně se koučování rozvinulo do dlouhodobého vztahu a Lüthi doprovázel tenistu na řadě turnajů. V roce 2012 k navázání spolupráce uvedl: „\"Před pěti lety mě Roger požádal, jestli bych za ním nepřijel do Paříže poté, co se rozešel s Tonym Rochem\"“. V té době trenér již působil jako nehrající kapitán daviscupového družstva. V první fázi spolupráce měl za úkol studovat soupeře Federera a fungovat v roli občasného sparingpartnera. Během sezón 2008 a 2009 s tenistou strávil přes třicet týdnů cestování po turnajích okruhu ATP Tour.\n\nVe Federerově týmu zůstal i po Wimbledonu 2010, kdy se hráčovým hlavním koučem stal Američan Paul Annacone. Následně si oba rozdělili trenérské povinnosti. Po rozchodu Federera s Annaconem v říjnu 2013 zůstal Lüthi jediným koučem švýcarského tenisty.\n\n"}
{"id": "936773", "url": "https://cs.wikipedia.org/wiki?curid=936773", "title": "Givry-en-Argonne", "text": "Givry-en-Argonne\n\nGivry-en-Argonne je francouzská obec v departementu Marne v regionu Grand Est. V roce 2012 zde žilo 444 obyvatel.\n\nLe Châtelier, La Neuville-aux-Bois, Remicourt, Saint-Mard-sur-le-Mont\n\n\"Počet obyvatel\"\n"}
{"id": "936775", "url": "https://cs.wikipedia.org/wiki?curid=936775", "title": "Publikování z jednoho zdroje", "text": "Publikování z jednoho zdroje\n\nPublikování z jednoho zdroje ( ) zastřešuje různé dokumentační systémy, které umožňují export do různých formátů z jednoho primárního zdroje dat. Veškeré obsahové změny tak stačí provádět na jediném místě. Za nezbytné minimum lze považovat export do formátů HTML a PDF.\n\nPro efektivní konverzi je nutné kompletní oddělení obsahu od jeho formátování. Pokud jsou příslušné pasáže náležitě označeny podle jejich významu, pro jejich ostylování nebo formátování lze pak definovat různé scénáře. Jejich počtu ani formě se meze nekladou. Ze stejného zdroje je tak možné generovat např. různé výstupní formáty, případně stejné formáty, ale v graficky odlišném provedení. \n\nK zakódování zdrojového textu do významově odpovídajících částí se používají:\n\nZpůsob editace, tvorba formátovacích pravidel i následný export se pak v jednotlivých variantách liší. Proprietární systémy zpravidla nabízejí celé publikační workflow. V ostatních případech je nutné řešit jednotlivé fáze vhodnou kombinací nástrojů a skriptů.\n\nZ výše uvedeného je zřejmé, že největší svobodu přinášejí řešení postavená na značkovacích jazycích. Nejen že lze přizpůsobit některý standardizovaný sémantický aparát (XML schéma) vlastním potřebám, případně vytvořit aparát zcela nový, ale podobná omezení nejsou ani na straně výstupních formátů. V těchto případech jde skutečně o ryzí publikování z jednoho zdroje.\n\nMezi typické možnosti takových systémů patří:\n\nK dispozici jsou také transformační šablony pro celou řadu výstupních formátů (HTML, sada HTML stránek s navigací, CHM, JavaHelp, PDF, ePUB).\n\nOdlehčené značkovací jazyky, přes řadu nevýhod, nacházejí uplatnění především v otevřených systémech online dokumentace, kde usnadňují spolupráci při tvorbě obsahu. Taková možnost je však diskutabilní:\nBez moderování vložených příspěvků hrozí riziko, že se z dokumentace stane neuspořádaná směs různorodé kvality. Lokalizované projekty je navíc velmi obtížné synchronizovat tak, aby byl obsah identický ve všech jazycích.\n\nPublikování z jednoho zdroje se nemusí týkat jen dokumentace. Stejný princip lze aplikovat i do prostředí, které se na první pohled nezdá nejvhodnější – do prostředí prezentací. Pokud je nutné vytvářet kurzy pro běžná školení a zároveň je distribuovat např. ve formátu vhodném pro e-learningové systémy, vyplatí se udržovat zdrojová data v sémanticky odpovídající struktuře bez žádných formátovacích instrukcí.\n\nZe stejných zdrojových dat se pro běžná školení vygeneruje PDF soubor, pro e-learning pak sada HTML stránek včetně složek s odkazovanými soubory (obrázky, audio, video) a řídícími SCORM skripty. Nepatřičný obsah pro daný výstup, např. video v PDF, lze během transformace odfiltrovat buď automaticky, případně řízeně použitím speciálních instrukcí ve zdrojovém XML dokumentu. Pomocí pokročilých konverzních nástrojů jako je Adobe Acrobat lze z PDF nakonec získat i formát PowerPointu PPTX.\n\n"}
{"id": "936776", "url": "https://cs.wikipedia.org/wiki?curid=936776", "title": "Josef Niederle (politik)", "text": "Josef Niederle (politik)\n\nJosef Niederle (4. září 1821 Lanškroun – 29. srpna 1894 Lanškroun [\"uváděno též datum úmrtí 28. srpna 1894\"]) byl rakouský a český politik německé národnosti, v 70. letech 19. století poslanec Českého zemského sněmu, dlouholetý starosta Lanškrouna.\n\nV letech 1861–1894 působil jako starosta Lanškrouna. Za jeho éry byla založena městská spořitelna (zasedal v jejím představenstvu) a gymnázium, inicioval výstavbu tabákové továrny, železniční trati Lanškroun - Rudoltice. Zasedal také v okresním zastupitelstvu, kde později vykonával funkci zástupce okresního starosty (rovněž byl členem okresní školní rady). Byl městským kronikářem. Za zásluhy během války v roce 1866 získal zlatý záslužný kříž. Jeho město mu udělilo čestné občanství.\n\nV 70. letech 19. století se zapojil i do zemské politiky. V doplňovacích volbách v roce 1875 byl zvolen na Český zemský sněm za městskou kurii (obvod Lanškroun – Ústí n. Orlicí – Č. Třebová). Patřil mezi německé liberály (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Do sněmu se ještě vrátil po doplňovací volbě roku 1881, kdy nastoupil místo dosavadního poslance Franze Stanglera.\n\nZemřel v srpnu 1894 po krátké nemoci.\n\n"}
{"id": "936779", "url": "https://cs.wikipedia.org/wiki?curid=936779", "title": "Teorie invariantů", "text": "Teorie invariantů\n\nTeorie invariantů je podobor abstraktní algebry, který se zabývá akcemi grup na algebraické varietě z pohledu jejich efektu na funkce. Klasicky se teorie zabývá otázkou explicitního popisu polynomiálních funkcí, které se nemění, nebo jsou \"invariantní\" při transformacích z dané lineární grupy.\n\nTeorie invariantů konečných grup úzce souvisí s Galoisovou teorii. Jeden z prvních důležitých výsledků byla hlavní věta o symetrických funkcích, která popisovala invarianty symetrické grupy \"S\" působící na okruh polynomů R[\"x\", …, \"x\"] permutacemi proměnných. Obecněji, Chevalley–Shephard–Toddův teorém charakterizuje konečné grupy, jejichž algebra invariantů je okruh polynomů. Moderní výzkum v teorii invariantů konečných grup zdůrazňuje \"efektivní\" výsledky, jako například explicitní odhady stupňů generátorů. Případ pozitivní charakteristiky, ideologicky blízký modulární reprezentační teorii, je oblast intenzivního studia s odkazy na algebraickou topologii.\n\nTeorie invariantů konečných grup je pevně spojena s rozvojem lineární algebry, specificky s teoriemi kvadratických forem a determinantů. Další subjekt se silným vzájemným vlivem byla projektivní geometrie, kde teorie invariantů měla mít hlavní roli v organizaci materiálu. Jeden z hlavních prvků tohoto vztahu je symbolická metoda. Reprezentační teorie poloprosté Lieovy grupy má své kořeny v teorii invariantů.\n"}
{"id": "936797", "url": "https://cs.wikipedia.org/wiki?curid=936797", "title": "Omar Sy", "text": "Omar Sy\n\nOmar Sy (* 20. ledna 1978 Trappes, Francie) je francouzský herec. Jeho otec pocházel ze Senegalu a matka z Mauritánie. Filmu se začal věnovat koncem devadesátých let, kdy hrál v různých krátkých filmech. Od roku 2001 začal hrát i v celovečerních filmech. Za svou roli ve filmu \"Nedotknutelní\" z roku 2011 získal Césara pro nejlepšího herce. Významná je také role ošetřovatele dinosaurů ve filmu \"Jurský svět\".\n\n\n"}
{"id": "936801", "url": "https://cs.wikipedia.org/wiki?curid=936801", "title": "Sasko-kobursko-gothajské vévodství", "text": "Sasko-kobursko-gothajské vévodství\n\nSasko-kobursko-gothajské vévodství ( \"Herzogtum Sachsen-Coburg und Gotha\") bylo německé vévodství rozprostírají se okolo měst Coburg (dnešní spolková země Bavorsko) a Gotha (dnešní Durynsko). Jednalo se o reálnou unii dvou vévodství (Sasko-Kobursko a Sasko-Gothajsko), jejímž prvním panovníkem byl Arnošt I. Sasko-Kobursko-Gothajský.\n\nVzniklo roku 1826 rozhodnutím saského krále Fridricha Augusta II., ve kterém král zreorganizoval tzv. Saská ernestinská vévodství. Sasko-gothajsko-altenburské vévodství převedlo území kolem Altenburku do nově ustanoveného vévoství Sasko-altenburského, zatímco Sasko-kobursko-saalfeldské vévodství se vzdalo území Saalfeldu ve prospěch Sasko-meiningenského vévodství. Coburg a Gotha byly spojeny právě do Sasko-kobursko-gothajského vévodství.\n\nČlenové vládnoucí dynastie Sasko-kobursko-gothajské postupně ovládli trůny v Belgii, Spojeném království, Portugalsku a Bulharsku.\n\n"}
{"id": "936805", "url": "https://cs.wikipedia.org/wiki?curid=936805", "title": "Římskokatolická farnost Staňkovice u Žatce", "text": "Římskokatolická farnost Staňkovice u Žatce\n\nŘímskokatolická farnost Staňkovice u Žatce (lat. \"Stankovicium\") je územní společenství římských katolíků ve Staňkovicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1384 byla v místě plebánie. Od roku 1785 zde byla lokálie a také jsou vedeny matriky. Fara byla kanonicky obnovena od roku 1802.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Žatec, jehož součástí je i farnost Staňkovice u Žatce, která je tak spravována \"excurrendo\".\n\nŘímskokatolická farnost Staňkovice u Žatce\n\n"}
{"id": "936808", "url": "https://cs.wikipedia.org/wiki?curid=936808", "title": "Claudio Gentile", "text": "Claudio Gentile\n\nClaudio Gentile (* 27. září 1953, Tripolis) je bývalý italský fotbalista narozený v Libyi. Hrával na pozici obránce.\n\nS italskou fotbalovou reprezentací vyhrál mistrovství světa 1982. Na tomto turnaji byl federací FIFA zařazen do all-stars týmu. Hrál též na světovém šampionátu 1978 a mistrovství Evropy 1980 (i zde Gentile v all-stars) – na obou těchto turnajích skončili Italové čtvrtí. Celkem za národní tým odehrál 71 utkání a vstřelil v nich 1 gól.\n\nS Juventusem Turín vyhrál v sezóně 1983/84 Pohár vítězů pohárů a v sezóně 1976/77 Pohár UEFA. Šestkrát se s ním stal též mistrem Itálie (1974–75, 1976–77, 1977–78, 1980–81, 1981–82, 1983–84), dvakrát vyhrál italský pohár (1978–79, 1982–83).\n\nPo skončení hráčské kariéry se stal trenérem, italskou jednadvacítku přivedl na olympijských hrách 2004 k bronzovým medailím.\n"}
{"id": "936812", "url": "https://cs.wikipedia.org/wiki?curid=936812", "title": "Berry van Aerle", "text": "Berry van Aerle\n\nHubertus „Berry“ Aegidius Hermanus van Aerle (* 8. prosince 1962, Helmond, Severní Brabantsko, Nizozemsko) je bývalý nizozemský fotbalista. Hrával nejčastěji na pozici pravého obránce. Velkou část své kariéry strávil v nizozemském klubu PSV Eindhoven. Vítěz Mistrovství Evropy 1988 a účastník Mistrovství světa 1990 a Mistrovství Evropy 1992.\n\nBerry van Aerle strávil největší část své fotbalové kariéry ve slavném nizozemském klubu PSV Eindhoven, v jehož dresu vyhrál šestkrát Eredivisie (1986–1989 a 1991–1992), třikrát nizozemský fotbalový pohár (1987/88, 1988/89, 1989/90) a jednou nizozemský Superpohár (1992). Sezónu 1986/87 zahájil v PSV a po čtyřech zápasech odešel na hostování do belgického klubu Royal Antwerp FC, má tudíž podíl na zisku ligového titulu, který PSV v sezóně 1986/87 získal. S klubem také vyhrál Pohár mistrů evropských zemí 1987/88, kde PSV porazil ve finále portugalskou Benfiku Lisabon (6:5 v penaltovém rozstřelu). Během angažmá v PSV hrával Van Aerle i na postu defensivního záložníka, protože na pravém beku často nastupoval belgický reprezentant Eric Gerets.\n\nV sezóně 1994/95 působil v klubu Helmond Sport ze svého rodného města a po ní ukončil svou aktivní kariéru. Poté pracoval v Helmondu jako pošťák a později se vrátil do PSV, kde se ujal role skauta talentů a klubového koordinátora s fanoušky.\n\nV A-týmu Nizozemska debutoval 17. října 1987 v přátelském zápase s domácím Polskem, kde odehrál celé střetnutí (výhra 2:0).\n\nS nizozemskou fotbalovou reprezentací vyhrál Mistrovství Evropy 1988 v Západním Německu (výhra 2:0 ve finále nad SSSR) a zúčastnil se Mistrovství světa 1990 v Itálii (vyřazení v osmifinále Západním Německem) a Mistrovství Evropy 1992 ve Švédsku (porážka v semifinále s Dánskem).\n\nV národním týmu vytvořil stabilní obrannou dvojici s Adri van Tiggelenem (který byl i jeho klubovým spoluhráčem v PSV v letech 1991–1994). Celkem Van Aerle odehrál v nizozemském reprezentačním A-mužstvu 35 zápasů, gól nevstřelil.\n\n"}
{"id": "936816", "url": "https://cs.wikipedia.org/wiki?curid=936816", "title": "Gaetano Scirea", "text": "Gaetano Scirea\n\nGaetano Scirea (25. květen 1953, Cernusco sul Naviglio – 3. září 1989, Babsk) byl italský fotbalista. Hrával na pozici obránce.\n\nS italskou fotbalovou reprezentací vyhrál mistrovství světa 1982. Hrál též na světovém šampionátu 1978 a 1986. Zúčastnil se též mistrovství Evropy 1980. Na tomto turnaji byl federací UEFA zařazen do all-stars týmu.. Celkem za národní tým odehrál 78 utkání a vstřelil v nich 2 góly.\n\nS Juventusem Turín vyhrál v sezóně 1984/85 Pohár mistrů evropských zemí, v sezóně 1983/84 Pohár vítězů pohárů, v sezóně 1976/77 Pohár UEFA, roku 1984 Superpohár UEFA a roku 1985 Interkontinentální pohár. Sedmkrát se se \"Starou dámou\" stal též mistrem Itálie (1974–75, 1976–77, 1977–78, 1980–81, 1981–82, 1983–84, 1985–86), dvakrát vyhrál italský pohár (1978–79, 1982–83).\n\nZemřel při automobilové nehodě v Polsku.\n"}
{"id": "936818", "url": "https://cs.wikipedia.org/wiki?curid=936818", "title": "César pro nejlepší herečku", "text": "César pro nejlepší herečku\n\nCésar pro nejlepší herečku je jedna z kategorií francouzské filmové ceny \"César\". Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "936826", "url": "https://cs.wikipedia.org/wiki?curid=936826", "title": "Zoë Lund", "text": "Zoë Lund\n\nZoë Lund nebo také Zoë Tamerlaine (rodným jménem Zoë Tamerlis; 9. února 1962 New York − 16. dubna 1999 Paříž) byla americká herečka a modelka. Svou první roli dostala v roce 1981 ve filmu \"Ms. 45\" režiséra Abela Ferrary. Později hrála v několika dalších filmech a také v jedné roli seriálu \"Miami Vice\". Zemřela na selhání srdce v důsledku nadměrného užívání kokainu. Od roku 1985 až do její smrti byl jejím manželem Robert Lund.\n\n\n"}
{"id": "936829", "url": "https://cs.wikipedia.org/wiki?curid=936829", "title": "Memphis Depay", "text": "Memphis Depay\n\nMemphis Depay (* 13. února 1994, Moordrecht, Nizozemsko) je nizozemský fotbalový záložník, který v současnosti působí v klubu Olympique Lyon. Na klubové úrovni působil mimo Nizozemsko v Anglii, od roku 2017 je ve Francii. Účastník Mistrovství světa 2014 v Brazílii.\nV roce 2015 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nMá nizozemskou matku a otce původem z Ghany.\n\nDepay prošel mládežnickými týmy Sparty Rotterdam a PSV Eindhoven, odkud později přešel do A-mužstva PSV. S klubem vyhrál v sezóně 2011/12 nizozemský fotbalový pohár (KNVB beker, výhra 3:0 ve finále nad Heracles Almelo) a Johan Cruijff Schaal (nizozemský Superpohár) v roce 2012. V sezóně 2014/15 se stal s 22 vstřelenými góly nejlepším kanonýrem Eredivisie, svými góly pomohl PSV k zisku ligového titulu.\n\nZačátkem května 2015 se dohodl na přestupu do anglického prvoligového týmu Manchester United FC.\nV lednu 2017 změnil působiště, odešel do francouzského klubu Olympique Lyon.\n\nMemphis Depay byl členem nizozemských reprezentačních mládežnických výběrů od kategorie U17.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\nV červnu 2013 byl nominován na Mistrovství Evropy hráčů do 21 let konané v Izraeli, kde mladí Nizozemci postoupili do semifinále, v němž vypadli s Itálií po porážce 0:1.\n\nV nizozemském reprezentačním A-mužstvu debutoval pod trenérem Louisem van Gaalem 15. října 2013 v kvalifikačním zápase v Istanbulu proti národnímu týmu Turecka. Nastoupil v 89. minutě, Nizozemci vyhráli 2:0.\n\nTrenér Louis van Gaal jej vzal na Mistrovství světa 2014 v Brazílii. Ve druhém zápase Nizozemska v základní skupině B proti Austrálii 18. 6. 2014 vstřelil vítězný gól na konečných 3:2 a svůj první v národním A-týmu. Druhý gól přidal po úniku a přihrávce Arjena Robbena v zápase s Chile, kdy pečetil stav zápasu na konečných 2:0 pro Nizozemsko. Jeho tým obsadil s plným počtem 9 bodů první místo v základní skupině B. Nizozemci se nakonec propracovali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "936832", "url": "https://cs.wikipedia.org/wiki?curid=936832", "title": "Kašpar Vacek", "text": "Kašpar Vacek\n\nKašpar Vacek (1831 – 1891) byl rakouský a český mlynář a politik, v 70. a 80. letech 19. století poslanec Českého zemského sněmu, jeden z prvních zvolených zákonodárců za mladočeskou stranu.\n\nProfesí byl mlynářem v obci Nedošín u Litomyšle. Roku 1862 založil v Nedošíně na podnět profesora Ant. Friče chov pstruhů s umělým vytíráním a líhnutím jiker. Brzy si získal věhlas a stal se vzorem dalších podobných farem ve východních Čechách; článek ve \"Světozoru\" z roku 1880 Vacka pochvalně zmiňuje jako „stařešinu v pěstování pstruhů“. Jeho rodinný podnik existuje v Nedošíně dodnes a je nejstarším takovým chovem v Čechách i v Evropě.\n\nV 70. letech 19. století se zapojil i do zemské politiky. V doplňovacích volbách roku 1875 byl zvolen na Český zemský sněm za kurii venkovských obcí (obvod Litomyšl – Polička). Reprezentoval nově vzniklou mladočeskou stranu (Národní strana svobodomyslná), která odmítala pokračující bojkot zemského sněmu (pasivní rezistence) a která od doplňovacích voleb roku 1874 kandidovala samostatně, proti staročeským kandidátům. V doplňovacích volbách roku 1875 získali mladočeši dva nové mandáty (kromě Vacka přibyl do sněmu ještě Karel Sladkovský). Za týž obvod obhájil mandát i v řádných volbách roku 1878, opět za mladočeskou stranu.\n"}
{"id": "936836", "url": "https://cs.wikipedia.org/wiki?curid=936836", "title": "Martina Gedecková", "text": "Martina Gedecková\n\nMartina Gedecková, nepřechýleně Martina Gedeck (* 14. září 1961 Mnichov) je německá herečka, držitelka dvou nejvyšších německých hereckých ocenění, Deutscher Filmpreis. Mezinárodně známou se stala rolemi ve filmech Recept na lásku (2001), Životy těch druhých (2006) a Baader Meinhof Komplex.\n\n\n"}
{"id": "936837", "url": "https://cs.wikipedia.org/wiki?curid=936837", "title": "Memphis (rozcestník)", "text": "Memphis (rozcestník)\n\nMemphis je název města v americkém státě Tennessee; slovo má více významů:\n\n\n"}
{"id": "936840", "url": "https://cs.wikipedia.org/wiki?curid=936840", "title": "Lipkové", "text": "Lipkové\n\nLipkové (také litevští Tataři, polští Tataři nebo běloruští Tataři) je turkický národ žijící v zemích střední a východní Evropy: Polsku, na Litvě a v Bělorusku. Jejich počet se odhaduje na 12 000 lidí, z nichž přibližně 7 000 žije v Bělorusku, 3 000 v Litvě a 1 900 v Polsku. Neoficiální metropolí polských Tatarů je vesnice Kruszyniany.\n\nTataři se usazovali na území Litevského velkoknížectví od 14. století, někteří se účastnili bitvy u Grunwaldu. Jako zkušení válečníci a jezdci byli platnou součástí armády Litvy a později Lublinské unie, často byli povyšováni do šlechtického stavu (ačkoli roku 1672 část Tatarů povstala proti králi Janu III. Sobieskému a spojila se s Osmany). Postupně se usadili a přijali jazyk většiny, uchovali si však islámské vyznání, ještě na počátku 20. století používali arabské písmo.\n\nOd roku 1992 mají svoji organizaci, Svaz Tatarů Polské republiky, který organizuje kulturní akce, vydává knihy a časopisy. Označení \"Lipka\" vzniklo zkomolením geografického názvu \"Litva\".\n\n\n"}
{"id": "936844", "url": "https://cs.wikipedia.org/wiki?curid=936844", "title": "Arsène Lupin kontra Herlock Sholmes", "text": "Arsène Lupin kontra Herlock Sholmes\n\nArsène Lupin kontra Herlock Sholmes (1908, Arsène Lupin contre Herlock Sholmès) je soubor dvou detektivních povídek s hlavním hrdinou lupičem-gentlemanem Arsènem Lupinem, které napsal francouzský spisovatel Maurice Leblanc. V knižní sérii o Arsènovi Lupinovi jde o druhý svazek.\n\nKniha obsahuje povídky \"Blondýnka\" (La Dame blonde) a \"Židovská lampa\" (La Lampe juive), ve kterých je Lupinovým protivníkem proslulý anglický detektiv Herlock Sholmes, což není nikdo jiný než poněkud zkarikovaný Sherlock Holmes. Obě povídky byly nejprve vydány časopisecky v magazínu \"Je sais tout\", \"Blondýnka\" vycházela od listopadu 1906 do dubna 1907 a \"Židovská lampa\" v září a říjnu 1907. První knižní vydání je z února roku 1908, ve kterém \"Blondýnka\" zabírá šest kapitol a \"Židovská lampa\" kapitoly dvě.\n\nNejde však o první příběhy, ve kterých se Lupin se Sholmesem střetl. K jejich setkání již došlo v jedné z povídek v knize \"Arsène Lupin, lupič-gentleman\" (1907, Arsène Lupin gentleman-cambrioleur), která se jmenuje \"Sherlok Holmes přichází pozdě\" (Sherlock Holmès arrive trop tard).\n\nProfesovi matematikovi Gerboisovi je z jeho pařížské vilky ukraden starožitný mahagonový psací stolek se zapomenutým losem, který vyhrál milión. Lupin ví, že nemůže výhru sám vybrat a proto fingovaným únosem Gerboisovy dcery Zuzany donutí Gerboise, aby se s ním rozdělil o výhru napůl. Zuzana byla přitom s Lupinovou tajemnou společnicí Blondýnkou dobrovolně na cestách, protože došla k názoru, že je lepší polovina výhry než nic.\n\nBrzy nato je na zámku hraběnky z Crozonu ukraden vzácný modrý diamant. Inspektor Ganimard, který oba případy vyšetřuje, brzy zjistí, že i za tímto zločinem stojí Arsěne Lupin s Blondýnkou. Když jeho vyšetřování nevede k zdárnému konci, požádají postižení o pomoc slavného anglického detektiva Herlocka Sholmese, který přijíždí i se svým přítelem a společníkem Wilsonem (tak se v románu jmenuje Watson z originálních Doylových příběhů).\n\nSholmesovo pátrání není í z počátku příliš úspěšné a detektiv padne do několika Lupinových pastí. Nakonec se mu však podaří odhalit totožnost Blondýnky a Lupina obklíčit v jednom z jeho domů. Lupin je zde Ganimardem zatčen, ale svobodu Blondýnky si u Sholmese zajistí tím, že navrátí diamant. Po Sholmesově odchodu však Lupin uprchne a přijde se na nádraží rozloučit s odjíždějícím Sholmesem.\nPříběh začíná tím, že Herlock Sholmes je dopisem barona d'Imblevalle požádán, aby mu pomohl najít ukradenou židovskou lampu, obsahující vzácné drahokamy. Zároveň však dostane druhý dopis, ve kterém jej Arsène Lupin varuje, aby nezasahoval. To Sholmese pobouří a odjede s Wilsonem do Paříže. Nakonec se mu najít židovské lampu podaří, ale zjistí, že jeho vyšetřování mělo opačný účinek než zamýšlel. Narušil totiž Lupinovy plány, které ve skutečnosti měly rodině barona pomoci. Baronka byla vydírána jistým Bressonem, kterému napsala milostný dopis, a Bresson po ní chtěl klenoty z lampy. Požádala proto Lupina o pomoc a pod jeho vedením nastrojila krádež, aby se vyprostila z Bressonových drápů. Sholmesovým odhalením se její manželství dostalo do obrovské krize.\n\n"}
{"id": "936847", "url": "https://cs.wikipedia.org/wiki?curid=936847", "title": "Josef Krofta (politik)", "text": "Josef Krofta (politik)\n\nJosef Krofta, též Josef V. Krofta (27. února 1845 Potvorov – 3. listopadu 1892 Plzeň), byl rakouský a český advokát a politik, v 2. polovině 19. století poslanec Českého zemského sněmu a Říšské rady; starosta Plzně.\n\nV letech 1856–1864 vystudoval premonstrátské gymnázium v Plzni a v roce 1868 absolvoval Karlo-Ferdinandovu univerzitu v Praze, kde roku 1870 získal titul doktora práv. Profesí byl advokátem. Po dokončení vysoké školy nastoupil jako koncipient v plzeňské kanceláři dr. Steinschneidera. Později si zřídil vlastní advokátní kancelář.\n\nOd roku 1878 zasedal v plzeňském obecním zastupitelstvu. V období let 1889–1892 byl starostou Plzně. Za jeho působení v čele radnice došlo k výstavbě několika významných silnic (například z Plzně přes Lobzy a Božkov do Letkova), proběhla výstavba mostů v Doudlevcích a Doubravce a dokončen byl vodovod. Byl aktivní v místních spolcích a organizacích. V letech 1876–1879 působil jako jednatel Českého politického spolku. Byl předsedou kuratoria městských muzeí. Publikoval v místním tisku (\"Plzeňské listy\").\nV 70. letech 19. století se zapojil i do zemské a celostátní politiky. V doplňovacích volbách roku 1876 byl zvolen na Český zemský sněm v městské kurii (obvod Plzeň). Uspěl za svůj obvod i v řádných volbách roku 1878. Mandát obhájil i ve volbách roku 1883 a volbách roku 1889.<ref name=\"NL 7/89\">Národní listy 7. 7. 1889, http://kramerius.nkp.cz/kramerius/PShowPageDoc.do?id=7307744&picp=&it=0&s=djvu</ref> Patřil k staročeské straně (Národní strana). Ve volbách do sněmu roku 1889 kandidoval nadále za staročechy, přičemž mladočeská strana zde nepostavila vlastního protikandidáta.\n\nZasedal i na Říšské radě, kam byl zvolen v doplňovacích volbách roku 1877 za městskou kurii, obvod Plzeň. Z politických důvodů (česká pasivní rezistence) se ale nedostavil do sněmovny, čímž byl jeho mandát prohlášen za zaniklý. Do vídeňského parlamentu byl zvolen i ve volbách do Říšské rady roku 1879. Český bojkot Říšské rady skončil a mandátu se proto aktivně ujal. Obhájil ho ve volbách do Říšské rady roku 1885.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nZemřel v listopadu 1892. Jeho synem byl Kamil Krofta, český historik a československý diplomat a politik.\n\n"}
{"id": "936851", "url": "https://cs.wikipedia.org/wiki?curid=936851", "title": "Josef Krofta", "text": "Josef Krofta\n\nJméno a příjmení Josef Krofta má více nositelů:\n\n"}
{"id": "936852", "url": "https://cs.wikipedia.org/wiki?curid=936852", "title": "Ernestinská vévodství", "text": "Ernestinská vévodství\n\nJako ernestinská nebo saská vévodství je označován variabilní počet malých vévodstvích na území současného Durynska a Horních Franků. Jedná se o pozůstalost po Arnoštu Saském (1441–1486, \"Ernst von Sachsen\", odtud název „ernestinská“).\n\nRoku 1485 si bratři Arnošt (Ernst) a Albrecht rozdělili mezi sebe rodové území Wettinů, čímž se rod rozdělil do dvou větví – arnoštské (ernestinské), která se usídlila ve Lutherstadt Wittenbergu a spravovala většinu území na západě držav Wettinů (Durynsko), a albrechtinské, která spravovala východní část a sídlila v Drážďanech (Míšeňsko).\n\nPo skončení šmalkaldské války roku 1547 ztratila ernestinská větev Wettinů svoje pozice v Sasku-Wittenbersku a kurfiřtský hlas. V otázce dědictví Ernestinští neuznávali až do 18. století primogenituru, proto byla jejich území fragmentována a dělena mezi mužské potomky předchozího vládce. Takto v jednom čase existovalo až 10 oddělených vévodství, pro která se používá název \"„saská“ \"či\" „ernestinská vévodství“\". Společně se čtyřmi durynskými hrabstvími rodů Reussů a Schwarzburgů představovaly nejmenší státy tvořící Severoněmecký spolek. Ten byl založen roku 1867, z ernestinských vévodství v té době existovaly Sasko-výmarsko-eisenašské (jako velkovévodství), Sasko-altenburské, Sasko-kobursko-gothajské a Sasko-meiningenské.\n\nErnestinská vévodství po roce 1826:\n"}
{"id": "936857", "url": "https://cs.wikipedia.org/wiki?curid=936857", "title": "Leo Steiner", "text": "Leo Steiner\n\nLeo Steiner (* 17. června 1971 Most) je český úředník a regionální politik, do roku 2014 byl členem KDU-ČSL.\n\nPo absolvování Gymnázia Chomutov v letech 1986 až 1990 vystudoval na Pedagogické fakultě Univerzity Jana Evangelisty Purkyně v Ústí nad Labem, a to v letech 1990 až 1996 (získal titul Mgr.).\n\nPracoval jako tělocvikář a učitel občanské výchovy na 9. a 17. ZŠ v Mostě, později jako ředitel odboru řízení Regionálního operačního programu Severozápad. Kritizoval systém rozdělování evropských peněz v Ústeckém a Karlovarském kraji, který podle něj ovládá klientelismus a korupce a politici jsou jen loutkami v rukou kmotrů. Kvůli podezření na předražení některých krajských zakázek podal v červenci 2012 trestní oznámení na politické vedení úřadu.\n\nPůsobil také ve funkci ředitele Oblastní charity Most či náměstka Státního fondu životního prostředí (SFŽP). Na pozici náměstka SFŽP skončil na konci srpna 2019. Svůj odchod odůvodnil tím, že proti němu chtěl SFŽP zahájit kárné řízení kvůli tomu, že médiím poskytl informace o pozastavení dotace pro společnost Agrofert. V souvislosti s tím prý neměl \"\"vytvořeny dostatečné podmínky pro poctivou a kvalitní práci\"\".\n\nV komunálních volbách v roce 1994 neúspěšně kandidoval jako člen KDU-ČSL do Zastupitelstva města Mostu, neuspěl ani v komunálních volbách v roce 1998. V komunálních volbách v roce 2002 kandidoval opět neúspěšně, tentokrát však do Zastupitelstva obce Mariánské Radčice. V komunálních volbách v roce 2006 se ucházel zpět o post zastupitele města Mostu jako člen KDU-ČSL na kandidátce SNK-ED, ale opět neuspěl. Ani v komunálních volbách v roce 2010 se na kandidátce subjektu \"OK-Občanský Kontext\" (jako člen KDU-ČSL) nedostal do mosteckého zastupitelstva. Obdobně nebyl zvolen zastupitelem města Louny, když do tamního zastupitelstva kandidoval jako nestraník za KDU-ČSL ve volbách v roce 2014 na kandidátce subjektu \"\"KOALICE PRO LOUNY\"\" (tj. SZ a KDU-ČSL).\n\nDo vyšší politiky se pokoušel neúspěšně dostat, když v krajských volbách v roce 2004 kandidoval za KDU-ČSL do Zastupitelstva Ústeckého kraje (strana se však se ziskem 2,81 % hlasů do zastupitelstva vůbec nedostala).\n\nPodobně neúspěšně kandidoval i ve volbách do Poslanecké sněmovny PČR v roce 2002, v roce 2006 a v roce 2010. Ve volbách do Poslanecké sněmovny PČR v roce 2013 kandidoval v Ústeckém kraji jako lídr KDU-ČSL, ale do Sněmovny se opět nedostal.\n\nVe volbách do Evropského parlamentu v roce 2014 kandidoval za KDU-ČSL na 28. místě její kandidátky, ale neuspěl. Ve volbách do Senátu PČR v roce 2014 kandidoval jako nestraník za KDU-ČSL v obvodu č. 6 – Louny. Jeho kandidaturu dále podporovaly subjekty HNHRM, SZ a B10.cz. Se ziskem 5,50 % hlasů skončil na 6. místě a nepostoupil tak ani do kola druhého.\n\nV krajských volbách v roce 2016 kandidoval z pozice nestraníka za hnutí JsmePRO! jako lídr kandidátky subjektu \"JsmePRO! Kraj 2016\" (tj. JsmePRO!, KDU-ČSL a HNHRM), ta se ale s výsledkem 4,85 % do zastupitelstva kraje vůbec nedostala.\n"}
{"id": "936863", "url": "https://cs.wikipedia.org/wiki?curid=936863", "title": "Włodzica", "text": "Włodzica\n\nWłodzica (německy Walditz) je řeka v polském Dolnoslezském vojvodství, přítok Stěnavy (nachází se v povodí Odry, nedaleko od Broumovského výběžku).\n\nŘeka je celkem dlouhá 19,8 km. Pramení v nadmořské výšce 680 m n. m. na západním svahu hory Pardelówka, v blízkosti vesnice Dworki. Odvádí vodu z Javořích a Sovích hor; protéká Vladzickou vrchovinou. Říčka protéká městem Nowa Ruda, dále obcemi Świerki, Ludwikowice Kłodzkie, Włodowice a Ścinawka Średnia. V poslední jmenované se vlévá do Stěnavy. Poslední vážnou povodní, během které se Włodzica vylila z břehů, se odehrála v červenci 1997.\n"}
{"id": "936866", "url": "https://cs.wikipedia.org/wiki?curid=936866", "title": "Hynek Kudrnáč", "text": "Hynek Kudrnáč\n\nHynek Kudrnáč byl rakouský a český politik, v 2. polovině 19. století poslanec Českého zemského sněmu a starosta Nového Bydžova.\n\nV letech 1870–1877 a 1880–1886 byl starostou Nového Bydžova. Za jeho úřadování došlo k přestavbě interiérů radnice, jejíž zasedací síň byla v roce 1884 vyzdobena nástropními a nástěnnými malbami od místního malíře Ludvíka Nejedlého.\nV 70. letech 19. století se zapojil i do zemské politiky. V doplňovacích volbách roku 1876 byl zvolen na Český zemský sněm v městské kurii (obvod Jičín – Nový Bydžov). Uspěl za svůj obvod i v řádných volbách roku 1878. Patřil k staročeské straně (Národní strana). Na sněmu setrval do roku 1881, kdy ho nahradil Alois Jansa.\n"}
{"id": "936871", "url": "https://cs.wikipedia.org/wiki?curid=936871", "title": "Čínská národní knihovna", "text": "Čínská národní knihovna\n\nČínská národní knihovna () je národní knihovna v Pekingu, hlavním městě Čínské lidové republiky. Jedná se o největší knihovnu v celé Asii a o jednu z největších knihoven na celém světě. Má celosvětově největší sbírku čínské literatury.\n\nSídlí ve třech budovách v městském obvodě Chaj-tien. V nejstarší sídlí od roku 1931, stará budova byla dokončena v roce 1987 a nová budova v roce 2008.\n\nByla založena čchingskou správou 24. dubna 1909 pod názvem \"Knihovna hlavního města\" (). K oficiálnímu otevření došlo až v druhé polovině roku 1912 po sinchajské revoluci. Od roku 1916 má knihovna právo povinného výtisku.\n\n"}
{"id": "936881", "url": "https://cs.wikipedia.org/wiki?curid=936881", "title": "František Morávek", "text": "František Morávek\n\nFrantišek Morávek (31.3.1834 – 23.2.1918) byl rakouský a český mlynář a politik, v 2. polovině 19. století poslanec Českého zemského sněmu.\n\nProfesí byl majitelem mlýna v Opatovicích nad Labem, po dvě volební období byl okresním starostou v Pardubicích.\n\nV 70. letech 19. století se zapojil i do zemské politiky. V doplňovacích volbách roku 1876 byl zvolen na Český zemský sněm v kurii venkovských obcí (obvod Pardubice – Holice – Přelouč). Nahradil dosavadního poslance Jiljí Vratislava Jahna, který z taktických důvodů ukončil svou politickou činnost. V rámci politiky pasivní rezistence (český bojkot zemského sněmu) ale Morávek mandát nepřevzal a byl jej pro absenci zbaven. Následně byl manifestačně opět zvolen v doplňovacích volbách roku 1877. Uspěl za svůj obvod i v řádných volbách roku 1878 a volbách roku 1883.\n\nPatřil k staročeské straně (Národní strana).\n"}
{"id": "936883", "url": "https://cs.wikipedia.org/wiki?curid=936883", "title": "António Félix da Costa", "text": "António Félix da Costa\n\nAntónio Félix da Costa, celým jménem António Maria de Melo Breyner Félix da Costa (* 31. srpna 1991 Cascais, Portugalsko) je portugalský automobilový závodník. K jeho největším úspěchům patří vítězství v Grand Prix Macaa v roce 2012 a vítězství v seriálu Formule Renault 2.0 NEC v roce 2009. Je mladším bratrem automobilového závodníka Duarta Félixe da Costy. V roce 2014 se účastí německého mistrovství cestovních vozů DTM. Pojede v týmu BMW MTEK.\n\nSvou kariéru začal v motokárách, ke kterým se dostal díky staršímu bratrovi. Svůj první motokárový závod jel v 9 letech. Když se mu povedlo posbírat všechny úspěchy v Portugalsku (mistr Portugalska), vydal se závodit do zahraničí. Stal se vicemistrem Evropy a byl třetí v italském mistrovství. \n\nDo monopostu přešel v roce 2008. Účastnil se Formule Renault 2.0 NEC, kde skončil na 2. místě, a také v Eurocupu, kde se umístil na 13. místě. V roce 2009 jel opět oba dva šampionáty. Zatímco ve Formuli Renault vyhrál, v Eurocupu skončil na 3. místě. \n\nV roce 2010 se zúčastnil seriálu F3 Euro Series. Obsadil 7. místo a získal titul \"Nejlepší nováček\". Ve stejném roce odjel ještě 4 závody v seriálu GP3. Tam se třemi body obsadil 23. místo. Následující rok pokračoval v GP3, kde se umístil na 13. místě s jedním vítězstvím. K GP3 přidal ještě 6 závodů v britské formuli 3, závod v Macau (Macau Grand Prix) a GP2 Final. Sezóna 2012 v GP3 byla pro něho nejúspěšnější. Získal celkem 3 vítězství a 132 bodů. V tomto roce pro něj nebyla GP3 nejdůležitější. Znovu startoval v Macau, kde vyhrál a získal také pole position a nejrychlejší kolo. V roce 2012 nastoupil již do rozjeté sezóny, když nahradil v týmu Arden Caterham Lewise Williamsona. Z počátku nebyly výsledky. Na konci sezóny se jeho forma zlepšila. V roce 2013 se ihned po získání vítězství v Monze jeho výsledky zhoršily. S autem nepodával dobré výsledky a čtyřikrát nedokončil závod. \n\nV roce 2012 se dostal do výcvikového programu Red Bull Junior Team. Ten pomáhá dostat se pilotům až do formule 1. V roce 2012 se mohl během testu svézt ve formuli týmu Red Bull Racing v Abú Dhabí, kde byl úspěšný, když zajel během testů celkově 2. nejrychlejší čas. V roce 2013 přišla tato šance znovu v Silverstone. V současné době bojuje o uvolněné místo v týmu Toro Rosso, kde je vážným kandidátem.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "936884", "url": "https://cs.wikipedia.org/wiki?curid=936884", "title": "Římskokatolická farnost Mikulovice u Znojma", "text": "Římskokatolická farnost Mikulovice u Znojma\n\nŘímskokatolická farnost Mikulovice u Znojma je územní společenství římských katolíků s farním kostelem svatého Petra a Pavla v obci Mikulovice v děkanátu Moravský Krumlov.\nKostel sv. Petra a Pavla je pozdně románský ze 3. čtvrtiny 13. století s dochovanou apsidou a lodí s portálem. Asi ve 14. století byla loď prodloužena směrem k západu a doplněna o vstupní prostor s hranolovou věží. Do původního vzhledu zasáhla barokní přestavba kolem roku 1766.\nFarní kronika zaznamenává přehled duchovních správců od roku 1754. Řada z nich byla členy řádu premonstrátů, protože v obci byla rezidence strahovských premonstrátů.\nOd října 1975 zde působil, nejprve jako administrátor, později jako farář P. Václav Kamenický, který zemřel 14. srpna 2014. Od 1. listopadu 2014 byl ustanoven excurrendo administrátorem ad interim moravskokrumlovský farář R. D. Pavel Bublan. Toho od srpna 2015 vystřídal jako administrátor excurrendo R. D. Mgr. Pavel Klouček. \n\nDnem vzájemných modliteb farností za bohoslovce a bohoslovců za farnosti brněnské diecéze je 23. květen. Adorační den připadá na 11. března.\n\n"}
{"id": "936885", "url": "https://cs.wikipedia.org/wiki?curid=936885", "title": "The Naked and Famous", "text": "The Naked and Famous\n\nThe Naked and Famous je alternativně rocková skupina z města Auckland na Novém Zélandu.\nSkupinu založili v roce 2008 Thom Powers a Alixa Xayalith poté, co s hudebním inženýrem Aaronem Shortem, společným spolužákem z aucklendské hudební univerzity MAINZ, natočili dvě EP nazvané \"This Machine\" a \"No Light\". Své jméno převzali z textu písně \"Tricky Kid\" britského zpěváka Trickyho, \"\"everybody wants to be naked and famous\"\" (tedy: každý chce být nahý a slavný), který je o ambivalentnosti v pojetí osobnosti.\n\nObě EP byla následně vydána lokálním vydavatelstvím Round Trip Mars. Powers a Xalyalith poté začali vystupovat v doprovodu Bena Knappa (basová kytara) a Jordana Clarka (bicí). Aaron Short kapelu doplňoval při veřejných vystoupeních. Knappa a Clarka po jejich odchodu, v roce 2009, vystřídali Jesse Wood (bicí) a David Beadle (basová kytara). Pětičlenná skupina společně vydala v roce 2010 své debutové album \"Passive Me, Aggressive You\", po kterém následovalo album \"In Rolling Waves\", vydané v pátek 13. září 2013.\n\nPo nahrání skladby s názvem \"All of This\", se skupina dohodla na vydání singlu, \"Young Blood\", a debutového alba, které se nahrávalo především v domácím prostředí a v aucklendském nahrávacím studiu, The Lab.\n\nSkladba \"Young Blood\" se umístila na 1. místě novozélandského žebřícku, což se již tři roky nepovedlo žádné jiné novozélandské skupině. The Naked and Famous vydali své debutové album, \"Passive Me, Aggressive You\", 6. září 2010 prostřednictvím svého vlastního hudebního vydavatelství, Somewhat Damaged. Producenty alba se stali Thom Powers a Aaron Short, mix alba obstaral Billy Bush.\n\n6. prosince 2010 rozhlasová a televizní stanice BBC oznámila, že debutové album skupiny The Naked and Famous bylo nominováno na ocenění Sound of 2011.\n\nV roce 2011 obdržela kapela 6 nominací na New Zealand Music Awards v kategoriích: Album roku, Singl roku, Nejlepší skupina, Průlomový umělec roku, Nejlepší alternativní album a People's Choice Award. Dále byli nominováni na cenu \"NZ On Air\" pro Nejlepší hudební videoklip a zvítězili v kategoriích Nejlepší inženýr a Nejlepší producent na udílení cen NZ Music Awards.\n\n28. února 2013 skupina oznámila vydání záznamu koncertu z The Warfieldu v San Franciscu s názvem \"One Temporary Escape\". 18. března 2013 byl záznam koncertu exkluzivně dostupný ke stažení zdarma.\n\nPo odjetí turné, které skončilo uprostřed roku 2012, na podporu svého debutového alba se kapela usadila v Los Angeles. Dohromady, během let 2010 a 2012, vystupovali na více než 200 koncertech ve 24 zemích. Společně sdíleli domácnost v Laurel Canyone, kde také odstartovali práci na připravovaném druhém albu. Jejich záměrem bylo nahrát album, které by mohlo být hrané naživo, ne se stále spoléhat na doprovodné stopy - což je něco, čemu se skupina vždycky vyhýbala.\n\nNahrávat album \"In Rolling Waves\" začali v březnu roku 2013 v losangeleském Sunset Sound studiu ve spolupráci s hudebním inženýrem Billym Bushem (který mixoval také jejich předcházející album).\n\nNahrávací sezení byly dokončeny za měsíc a v červnu 2013 práce pokračovaly v Londýně, kde probíhal mixing. Mixu se ujal Alan Moulder, který pak s albem strávil měsíc ve studiu Assault and Battery. Mastering, který provedl Joe LaPorta, probíhal ve studiích Sterling Sound v New Yorku.\n\nProducenty alba se stali Thom Powers a Aaron Short. Justin Meldal-Johnsen, společně s Thomem Powersem, na albu ko-produkoval dvě skladby.\n\n23. července 2013 vyšel první singl z alba, \"Hearts Like Ours\", a zároveň bylo prozrazeno datum vydání alba \"In Rolling Waves\".\n\n\n\n\n\n"}
{"id": "936891", "url": "https://cs.wikipedia.org/wiki?curid=936891", "title": "Kostel svatého Petra a Pavla (Mikulovice)", "text": "Kostel svatého Petra a Pavla (Mikulovice)\n\nKostel svatého Petra a Pavla je římskokatolický chrám v Mikulovicích v okrese Znojmo. Je chráněn jako kulturní památka České republiky.\n\nJde o jednolodní stavbu vystavěnou ve 3. čtvrtině 13. století. Patrně ve 14. století byla loď prodloužena západním směrem a dostavěno průčelí s věží. V 16. století byla stavba opatřena renesanční sgrafitovou rustikou. K rozsáhlé přestavbě došlo kolem roku 1766 - byla zaklenuta zeď, ke gotickému zdivu byly přistavěny slepé arkády a zvýšeno obvodové zdivo. V kostele byla prolomena nová okna, vznikl nový vchod a byla přistavěna sakristie. V roce 1794 byla nahrazena střecha věže nynějším jehlanem. V 19. století bylo postaveno nové schodiště na věž. Při opravách v letech 1979–1980 byly odkryty původní fasády apsidy a románské části lodi, vystavěné z řádkového zdiva. V apsidě, z vnějšku členěné lizénami, je v ose umístěné původní románské okno, další dvě jsou barokní. Dvě další, zpola zazděná okna románských tvarů jsou v severní části lodi. V jižní stěně lodi se dochoval původně pozdně románský ústupový portál s kamenným ostěním a hladkým tympánem bez reliéfní výzdoby.\n\nJde o farní kostel farnosti Mikulovice u Znojma. \n"}
{"id": "936894", "url": "https://cs.wikipedia.org/wiki?curid=936894", "title": "Please The Trees", "text": "Please The Trees\n\nPlease The Trees je česká alternativněrocková skupina pocházející z jihočeského města Tábor. \n\nŽánrově těžko uchopitelná a neustále se proměňující stálice české nezávislé scény, která je pověstná strhujícími koncerty a vždy přítomným environmentálním poselstvím. V září 2015 Please The Trees vydali čtvrté řadové album Carp, na kterém představili nový syrovější zvuk. Desku natočili při turné po USA v Detroitu a vedle nominácí na hudební ceny Vinyla a žánrové Anděly, získává cenu hudební kritiky APOLLO 2015 za nejlepší album. Předchozí, třetí album, natočené v San Franciscu bylo oceněno žánrovou cenou Anděl za nejlepší alternativní nahrávku roku 2012. \n\nMálokterá z vážně míněných českých kapel byla schopná postavit a odehrát čtyři americká turné, které si zorganizovala sama a po vzoru nejtvrdších zábavovek vymyslet šňůru po vesnicích s valníkem místo pódia. Dokumentární film o turné se připravuje. Please The Trees jsou jednou z těch mála kapel, kterým se od vydání debutu v roce 2007 až dodnes podařilo udržet vysokou laťku, neúnavně si hýčkat publikum silnými koncerty a společensky se angažovat (kampaň Mluvme o stáří a spolupráce se sborem seniorek Elpida, benefiční Koncerty pro šumavskou divočinu a atd). \n\nSkupina Please The Trees (český překlad Potěšit stromy) původně vznikla v roce 2005 spojením post rockových, kytarových snivců a léčitelů Some Other Place a písničkáře Václava Havelky. Debutové album ‘Lion Prayer’ vyšlo v roce 2007, druhé album ‘Inlakesh’ v roce 2011, obě u vlastního vydavatelství Absent Hour Records. Třetí řadové album 'A Forest Affair' kapela natočila s producentem Jonathanem Burnsidem (spolupracoval mimo jiné s Nirvanou, Melvins atd) v říjnu 2011 během druhého amerického turné u kalifornského San Francisca. Album vyšlo u vydavatelství Starcastic Records v říjnu 2012 a bylo oceněno výroční hudební cenou Anděl za nejlepší alternativní počin roku. Skupina odehrála v roce 2013 něco kolem třiceti vystoupení v zahraničí (Polsko, Bulhrasko, Rumunkso, Izrael, Holandsko, Belgie). Hned začátkem roku 2014 proběhlo turné v Anglii a v březnu další mesíční turné v USA, které čítalo dvacet tři vystoupení, během něhož skupina natočila čtvrté album ve studiích High Bias Recording v Detroitu s Chrisem Koltayem (spolupracuje s The War On Drugs, Liars, Deerhunter, Akron/Family) a v Rivington66 v New Yorku s Philem Weinrobem. Album vyšlo v září 2015 opět u Starcastic Records. Vedle nadšeného přijetí fanoušky získává také cenu hudební kritiky APOLLO 2015 za nejlepší album roku. V červenci 2015 Please The Trees vystupují mimo jiné jako předkapela legendárnímu Robertu Plantovi And The Sensational Space Shifters a s americkou hudební skupinou Two Gallants vyráží na evropské turné.\n\nV říjnu 2016 se Please The Trees vrací do US na další měsíční turné během kterého poprvé zavítají i do Kanaday. Toto koncertní turné je pro kapelu první organizované renomovanou bookingovou agenturou Leafy Green (zastupuje také hvězdy americké nezávislé hudební scény Swans, Mudhoney, The Dodos, King Kongo Powers, Pere Ubu, The Sonics a další). Během tohoto turné skupina natáčí páté řadové album s Brandonem Egglestonem ve studiu Tiny Telephone v San Franciscu, které s názvem Infinite Dance, v produkci Brandona Egglestona, Martina Tvrdého a Please The Trees, vychází v září 2018. Album je dle vlastního mínění kapely, přijetí fanoušků a hodnocení kritiků, dosavadním vrcholem jejich tvorby. Legendy hudebního žánru Grunge, americká skupina Mudhoney, si Please The Trees vybrala jako předkapelu na jejich Evropské turné, které proběhlo v listopadu 2018.\n\nDalší aktivity Please The Trees\n\nSkupina Please The Trees také od roku 2010 vystupuje v doprovodu seniorského sboru Elpida v rámci kampaně Mluvme o stáří, jejíž náplní je zlepšování mezigeneračních vztahů. \n\nPlanting Trees Project\n\nPočínaje 1.10.2011 skupina Please The Trees vysazuje v každém městě, místě svého koncertu, strom a tak prakticky, ne jen abstraktně, naplňuje obsah svého názvu. Vysazení probíhá na nejvhodnějším místě poblíž místa vystoupení, které se odehrává v sezóně vhodné pro sázeni (jaro nebo podzim, ve výjmečných případech mimo tato období).. Vysazení se dokumentuje focením. Fotky s příslušnými detaily jsou po té zveřejněny na oficiálním facebook profilu projektu https://www.facebook.com/pleasethetreesproject/. \n\nKoncerty pro šumavskou divočinu\n\nNedávno Please The Trees praktické naplňování obsahu svého názvu rozšířili o další aktivitu - od začátku roku 2014 svolávají a spolupořádají sérii Koncertů pro šumavskou divočinu, jejímž cílem je zejména správné a nezaujaté informování veřejnosti o situaci kolem Národního parku Šumava, jehož kvalitní správa a vůbec existence je, co volební období, ohrožena. Nejčerstvějším podnikem této série je dvoudenní KONCERT PRO ŠUMAVSKOU DIVOČINU č. 7, 18.1.2017 v pražském Lucerna Music Baru za účasti hudebních skupin Tata Bojs a Priessnitz: \n\nSpolupráce se souborem současného tance 420PEOPLE\n\nTaneční událostí podzimu 2018 je inscenace v pražském divadle La Fabrika s názvem The Watcher souboru současného tance 420PEOPLE ve spolupráci s alternativní rockovou kapelou Please The Trees. Všechny ty, kteří hledají odpověď na otázky, jak čelit zrychlené době, ve které nejmodernější technologie pomalu potlačují podstatu lidského bytí? Proč bez mobilního signálu skoro nejsme schopni existovat a výpadek signálu nás dostává na pokraj šílenství? Proč náš jediný přítel uprostřed noci je nekonečný nonstop Google a Netflix? Odpověď přináší THE WATCHER – pozorovatel, který ví, že nejdokonalejší technologie na světě je naše vlastní tělo a naše životy jsou nitky, které společně vytvářejí nekonečný vesmírný koberec bytí…\n\nDiskografie\n\n\n\n\n"}
{"id": "936896", "url": "https://cs.wikipedia.org/wiki?curid=936896", "title": "USS Wright (CVL-49)", "text": "USS Wright (CVL-49)\n\nUSS \"Wright\" (CVL-49) byla lehká letadlová loď Námořnictva Spojených států, která působila ve službě v letech 1947–1970, přičemž v letech 1962–1963 byla přestavěna na velitelskou loď USS \"Wright\" (CC-2). Jednalo se o druhou a poslední jednotku třídy \"Saipan\".\n\nByla pojmenována podle bratří Wrightů. Její stavba byla zahájena 21. srpna 1944 v loděnici New York Shipbuilding Corporation v Camdenu v New Jersey. K jejímu spuštění na vodu došlo 1. září 1945, do služby byla zařazena 9. února 1947. Jako letadlová loď byla vyřazena ze služby 15. března 1956, kdy byla přeřazena do rezerv. V roce 1959 byla překlasifikována na pomocný letadlový transport s označením AVT-7, avšak nikdy nebyla tak využívána.\nV roce 1962 byla zahájena její přestavba na velitelskou loď, která byla do služby opětovně zařazena 11. května 1963 s označením CC-2. Definitivního vyřazení se dočkala 27. května 1970, poté byla odstavena a v roce 1980 odprodána k sešrotování.\n\n"}
{"id": "936902", "url": "https://cs.wikipedia.org/wiki?curid=936902", "title": "Jan Pleva", "text": "Jan Pleva\n\nJan Pleva (11. července 1843 Skrýšov – 23. března 1929 Německý Brod) byl rakouský a český politik, v 2. polovině 19. století poslanec Českého zemského sněmu a Říšské rady.\n\nPocházel z rychtářského rodu Plevů usazených v Skrýšově u Polné již od 16. století. Vychodil obecnou školu v Janovicích a měšťanskou školu v Polné. Následovalo studium na německojazyčné střední škole v Jihlavě. Od roku 1864 byl aktivní ve veřejném životě v rodné obci, kde působil jako statkář. V roce 1872 se stal okresním starostou v Polné a na tomto postu setrval až do roku 1923.\n\nV 70. letech 19. století se zapojil do zemské a později i do celostátní politiky. V doplňovacích volbách roku 1876 byl zvolen na Český zemský sněm v kurii venkovských obcí (obvod Německý Brod – Humpolec – Polná – Přibyslav). Nahradil zesnulého poslance Václava Zeleného. V rámci politiky pasivní rezistence (český bojkot zemského sněmu) nicméně mandát nepřijal a byl pak pro absenci zbaven poslaneckého křesla. V doplňovacích volbách roku 1877 byl manifestačně zvolen znovu. Uspěl za svůj obvod i v řádných volbách roku 1878. Mandát obhájil i ve volbách roku 1883 a volbách roku 1889. Zasedal i na Říšské radě, kam byl zvolen ve volbách do Říšské rady roku 1885 za kurii venkovských obcí, obvod Německý Brod, Polná atd.\n\nPatřil k staročeské straně (Národní strana). Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nByl aktivní v četných národohospodářských a zemědělských organizacích. V letech 1908–1911 byl místopředsedou zemědělské rady. Podílel se na podpoře lnářské výroby na Vysočině a na zakládání družstevních lihovarů a škrobáren. V roce 1907 mu byl udělen Řád železné koruny III. stupně. Zasedal v okresní školské radě v Německém Brodu a předsedal Hospodářskému spolku v Polné. Zasloužil se o vydávání\nprvního polenského regionálního periodika \"Rozhledy po zemědělství na pomezí českomoravském\". Organizoval zemědělské kurzy.\n\nV roce 1918 se krátce stal vysokým úředníkem československého ministerstva zemědělství. Zemřel v březnu 1929 v Německém Brodě, kde na sklonku života pobýval u své dcery Marie Sovové-Plevové.\n"}
{"id": "936903", "url": "https://cs.wikipedia.org/wiki?curid=936903", "title": "USS Saipan (CVL-48)", "text": "USS Saipan (CVL-48)\n\nUSS \"Saipan\" (CVL-48) byla lehká letadlová loď Námořnictva Spojených států, která působila ve službě v letech 1946–1970. Jednalo se o vedoucí loď stejnojmenné třídy. V letech 1963–1966 byla přestavěna na komunikační loď USS \"Arlington\" (AGMR-2).\n\nJejí stavba byla zahájena 10. července 1944 v loděnici New York Shipbuilding Corporation v Camdenu v New Jersey. K jejímu spuštění na vodu došlo 8. července 1945, do služby byla zařazena 14. července 1946. Jako letadlová loď byla vyřazena ze služby 3. října 1957. V roce 1959 byla překlasifikována na pomocný letadlový transport s označením AVT-6, avšak nikdy nebyla tak využívána. V roce 1963 byla zahájena její přestavba na velitelskou loď s označením CC-3.\nV roce 1964 však byla překlasifikována na komunikační loď AGMR-2 a 8. dubna 1965 definitivně přejmenována na USS \"Arlington\" (AGMR-2). Do služby byla opětovně zařazena 27. srpna 1966. Od roku 1967 se účastnila války ve Vietnamu, v letech 1968 a 1969 asistovala při návratu modulů lodí Apollo 8, Apollo 10 a Apollo 11 z vesmíru. K jejímu definitivnímu vyřazení došlo 14. ledna 1970, poté byla odstavena a v roce 1976 odprodána k sešrotování.\n\n"}
{"id": "936908", "url": "https://cs.wikipedia.org/wiki?curid=936908", "title": "Římskokatolická farnost Moravský Krumlov", "text": "Římskokatolická farnost Moravský Krumlov\n\nŘímskokatolická farnost Moravský Krumlov je územní společenství římských katolíků s farním kostelem Všech svatých v městě Moravský Krumlov. \nFarní kostel Všech svatých je pravděpodobně nejstarší církevní stavba ve městě. Kostel byl postaven v roce 1248 a původně zasvěcen svatému Vavřinci. V době třicetileté války při požáru města kostel vyhořel a z původní gotické stavby zůstalo jen kněžiště, průčelní brána a spodní část věže. Roku 1646 byl chrám přestavěn. Další úpravy stavby byly provedeny roku 1785 v barokním slohu.\nKostel svatého Bartoloměje byl založen spolu s klášterem augustiniánů v polovině 14. století. Roku 1423 v době husitských válek byl klášter opuštěn a stavby pobořeny. Řeholníci se do něj sice vrátili, ale v následujícím období se zde postupně vystřídalo několik řeholních komunit, roku 1786 za Josefa II. byl klášter zrušen. \n\nJednou z dominant města je kaple svatého Floriana na kopci nad městem. Byla dostavěna roku 1697. Roku 1809 byla kaple znesvěcena a zpustošena francouzským vojskem, obnovena byla v roce 1934. V 60. letech 20. století byla po opakovaném poničení interiéru uzavřena. Po roce 1989 byly obnoveny tradiční květnové poutě na svatého Floriána. Kaple byla opravena, otevírá se několikrát ročně v době pouti a bohoslužeb. Občas se zde konají i koncerty vážné hudby. \n1. srpna 2009 se stal farářem R. D. Mgr. Pavel Bublan, který byl zároveň děkanem moravskokrumlovského děkanátu. Spolu s ním byl od 1. srpna 2014, po přeložení P. Pavla Krče, do farnosti ustanoven farní vikář P. Mgr. Michael Maria Roman Frič, OCart. K 1. květnu 2018 se stal farářem, a současně děkanem moravskokrumlovského děkanství, R.D. Mgr. Pavel Vybíhal. P. Pavel Bublan dostal nové působiště ve Znojmě a P. Roman Frič v Židlochovicích.\n\nAdorační den a den vzájemných modliteb s Arcibiskupským kněžským seminářem Olomouc připadá na 9. listopadu.\n\nVe farnosti se pravidelně pořádá tříkrálová sbírka, farní ples, pouť ke sv. Floriánovi, lidové pobožnosti (křížová cesta, májová), farní poutě a další.\n\n"}
{"id": "936909", "url": "https://cs.wikipedia.org/wiki?curid=936909", "title": "USS Saipan", "text": "USS Saipan\n\nOznačení USS \"Saipan\" nesla v historii amerického námořnictva dvě plavidla:\n"}
{"id": "936913", "url": "https://cs.wikipedia.org/wiki?curid=936913", "title": "František Ringhoffer III.", "text": "František Ringhoffer III.\n\nFrantišek Ringhoffer III., v německojazyčných pramenech Franz Ringhoffer, plným jménem Franz Seraph svobodný pán von Ringhoffer (22. listopadu 1844 Praha – 23. července 1909 Bad Kissingen) byl český a rakouský podnikatel a politik z rodiny Ringhofferů, v 70. a 80. letech 19. století poslanec Českého zemského sněmu.\n\nPocházel z pražské podnikatelské rodiny Ringhofferů. Jeho otec František Ringhoffer II. byl rovněž průmyslníkem. Ale také starostou Smíchova a poslancem na Českém zemském sněmu. František Ringhoffer III. absolvoval technická studia v Praze a pak v letech 1862–1866 absolvoval ženijní akademii v bývalém Louckém klášteře. V roce 1866 dosáhl hodnosti poručíka. Toho roku se účastnil rakouského tažení v Itálii a jižním Tyrolsku. Roku 1868 odešel z armády, ale již roku 1870 byl do ní znovu zařazen coby poručík v záloze. V roce 1878 byl povýšen na nadporučíka. Roku 1872 po smrti otce převzal spolu s bratry Emanuelem Ringhofferem a Viktorem Ringhofferem vedení rodinné firmy v Praze. Když v roce 1874 vypukla hospodářská krize, přežil ji díky masivní redukci výroby a pracovních sil. V podniku fungoval progresivní způsob sociální péče o zaměstnance (nemocniční pokladna, pojištění). Firma se v rostoucí míře zaměřovala na železniční vagóny a tramvaje, v Rakousku-Uhersku i v zahraničí. Byla největším výrobcem vagónů v monarchii.\n\nV 70. letech 19. století se zapojil i do zemské politiky. V doplňovacích volbách v březnu 1876 byl zvolen ve velkostatkářské kurii (nesvěřenecké velkostatky) do Českého zemského sněmu, kde nahradil poslance Wernera Friedricha von Riese-Stallburg. Na sněm se vrátil ještě v doplňovacích volbách roku 1880, opět za nesvěřenecké velkostatky.\n\nDlouhodobě zasedal v obecním i okresním zastupitelstvu na Smíchově. Od roku 1877 byl členem vedení České spořitelny. Od roku 1888 zasedal ve správní radě finančního ústavu Creditanstalt. V roce 1892 se stal doživotním členem Panské sněmovny (jmenovaná horní komora Říšské rady). Od roku 1897 byl také členem státní železniční rady a od roku 1898 i průmyslové rady. V roce 1890 získal Řád Františka Josefa (komturní kříž) a roku 1901 Císařský rakouský řád Leopoldův. V roce 1906 mu německá vysoká škola technická v Praze udělila čestný doktorát a zároveň získal velkokříž Řádu Františka Josefa.\n\nOd roku 1871 měl za manželku Fanny von Klein-Wiesenberg, s níž měl čtyři děti (syn František Ringhoffer IV. převzal vedení firmy). František Ringhoffer III. zemřel na léčebném pobytu v Bavorsku v červenci 1909 po delší nemoci.\n\n"}
{"id": "936915", "url": "https://cs.wikipedia.org/wiki?curid=936915", "title": "USS Wright", "text": "USS Wright\n\nOznačení USS \"Wright\" nesla v historii amerického námořnictva tři plavidla:\n"}
{"id": "936917", "url": "https://cs.wikipedia.org/wiki?curid=936917", "title": "Karel Čížek (politik)", "text": "Karel Čížek (politik)\n\nKarel Čížek (27. června 1833 Praha – 21. ledna 1894 Karlín), byl rakouský a český politik, v 70. a 80. letech 19. století poslanec Českého zemského sněmu.\n\nProfesí byl politik a redaktor. Publikoval literaturu z oboru práva a obecní samosprávy. Vystudoval gymnázium a pak se roku 1857 stal úředníkem při státní vyvazovací komisi. Po jejím rozpuštění přešel na úřednické posty v samosprávě. Od roku 1865 byl okresním tajemníkem v Hořicích. Od roku 1870 působil v redakci listu \"Pokrok\", v němž vedl samosprávní přílohu \"Obec\". V roce 1885 se stal obecním tajemníkem v Karlíně, později ředitelem obecního úřadu, přičemž ve funkci setrval až do své smrti. Byl politicky aktivní, pomáhal organizovat táborové hnutí, byl dokonce odsouzen na několik týdnů do vězení.\n\nV 70. letech 19. století se zapojil krátce i do zemské politiky. V doplňovacích volbách roku 1877 byl zvolen na Český zemský sněm v kurii venkovských obcí (obvod Nové Město n. M. – Náchod – Skalice – Opočno). Patřil k staročeské straně (Národní strana). Do sněmu se vrátil po doplňovací volbě roku 1881, nyní za kurii měst (obvod Vyšehrad – Benešov – Jílové – Černý Kostelec). Nahradil zesnulého poslance Karla Ullricha.\n\nV letech 1879–1889 byl redaktorem listu \"Samosprávný obzor\", přispíval i do dalších periodik a vydával odborné studie.\n\nV létě roku 1893 upadl nešťastnou náhodou v Královské oboře v Praze a zlomil si ruku. Jeho zdraví se pak zhoršovalo. V lednu 1894 se mu na procházce v centru Prahy udělalo nevolno. Došel ještě domů, kde rychle pozbyl řeči, ochrnul a následně zemřel.\n"}
{"id": "936918", "url": "https://cs.wikipedia.org/wiki?curid=936918", "title": "USS Philippine Sea (CV-47)", "text": "USS Philippine Sea (CV-47)\n\nUSS \"Philippine Sea\" (CV-47) byla letadlová loď Námořnictva Spojených států, která působila ve službě v letech 1946–1958. Jednalo se o 24. postavenou a poslední realizovanou jednotku třídy \"Essex\" (čtrnáctou ve verzi s dlouhým trupem).\n\nPůvodně byla pojmenována jako USS \"Wright\" na počest bratří Wrightů. Její stavba byla zahájena 19. srpna 1944 v loděnici Fore River Shipyard v Quincy v Massachusetts. Dne 13. února 1945 však námořnictvo rozhodlo o jejím přejmenování na USS \"Philippine Sea\" podle bitvy ve Filipínském moři. K jejímu spuštění na vodu došlo 5. září 1945, do služby byla zařazena 11. května 1946.\n\nV roce 1952 byla překlasifikována na útočnou letadlovou loď s označením CVA-47, o tři roky později byla její klasifikace změněna na protiponorkovou letadlovou loď CVS-47. K jejímu vyřazení došlo 28. prosince 1958, kdy byla přeřazena do rezerv. Zde byla v roce 1959 překlasifikována na pomocný letadlový transport AVT-11, zůstala však odstavena a v roce 1971 prodána k sešrotování.\n\n"}
{"id": "936924", "url": "https://cs.wikipedia.org/wiki?curid=936924", "title": "USS Philippine Sea", "text": "USS Philippine Sea\n\nOznačení USS \"Philippine Sea\" nesla v historii amerického námořnictva dvě plavidla:\n"}
{"id": "936927", "url": "https://cs.wikipedia.org/wiki?curid=936927", "title": "Jean-Hugues Anglade", "text": "Jean-Hugues Anglade\n\nJean-Hugues Anglade (* 29. července 1955 Thouars, Deux-Sèvres) je francouzský filmový a televizní herec, režisér a scenárista, držitel Césara.\n\nNarodil se do rodiny veterináře a sociální pracovnice. Herectví vystudoval na pařížské konzervatoři CNSAD, kde byl jeho učitelem Antoine Vitez.\n\nOd roku 1977 hrál v divadle a v televizi. V roce 1983 hrál ve svém prvním významnějším filmu \"Poraněný člověk\", ve kterém přesvědčivě ztvárnil postavu homosexuála a za svůj výkon byl poprvé nominován na Césara.\n\nV osmdesátých a devadesátých letech 20. století byl na Césara nominován celkem šestkrát. K významnějším nebo známějším filmům, ve kterých hrál, patří například \"Podzemka\" (1985), \"Brutální Nikita\" (1990) a \"Leon\" (1994) od Luca Bessona nebo \"Královna Margot\" z roku 1994, za kterou získal o rok později svého jediného Césara.\n\nCelkem hrál v přibližně sedmdesáti filmech a seriálech. Od roku 2000 notně spolupracuje s televizí a hraje v mnoha snímcích zahraničních režisérů, většinou ale nevalné umělecké úrovně. K nejkvalitnějším titulům nového tisíciletí, ve kterých se objevil, patří francouzský televizní seriál \"Zvláštní jednotka\", který připravuje Olivier Marchal.\n\nKromě herecké činnosti napsal několik knih.\n\n21. srpna 2015 byl lehce zraněn během útoku islamisty vyzbrojeného útočnou puškou AKM na rychlovlak Thalys.\n\n\n\n"}
{"id": "936932", "url": "https://cs.wikipedia.org/wiki?curid=936932", "title": "Josef Kořán", "text": "Josef Kořán\n\nJosef Kořán, plným jménem Josef Jan Kořán (24. září 1838 Nevězice – 4. dubna 1912 Královské Vinohrady), byl rakouský a český novinář a politik, v 2. polovině 19. století poslanec Českého zemského sněmu.\n\nProfesně působil jako politik, publicista, historik, redaktor. Vydával historické a zeměpisné publikace.\n\nVystudoval na gymnáziu v Písku a od roku 1862 studoval Karlo-Ferdinandovu univerzitu v Praze (obor historie a slovanská filologie). V roce 1866 složil příslušné zkoušky a připravoval se k vyučování na středních školách, avšak činnost literární odvrátila ho od tohoto úmyslu. Místo pokračování v akademické dráze dal přednost novinářské a publicistické profesi. Již jako student se stal roku 1863 členem redakční rady Riegrova slovníku naučného, kde působil do roku 1867, kdy nastoupil do redakce listu \"Pokrok\". Následujícího roku úřady vydávání Pokroku zastavily a Kořán proto se skupinou dalších žurnalistů přesídlil do Chrudimi, kde místo Pokroku začal vycházet list \"Koruna\". V roce 1869 se po obnovení Pokroku se vrátil do jeho pražské redakce. V letech 1870–1876 navíc redigoval časopis \"Světozor\". Když byla roku 1882 Karlo-Ferdinandova univerzita v Praze rozdělena na dvě samostatné národní univerzity, byl Kořán jmenován kvestorem české univerzity. Po třech letech ale na tento post rezignoval a plně se opět věnoval novinářské práci pro list Pokrok. V roce 1887 se stal ředitelem redakční rady Ottova slovníku naučného (byl jím do roku 1892), do kterého sám přispěl články z právní tematikou. V roce 1892 se stal ředitelem kanceláře České akademie věd a umění. Publikoval i v četných dalších periodikách a vydal několik odborných knih, například v roce 1866 zeměpisné pojednání o státech světa. Když zemřel historik Karel Vladislav Zap, ujal se Kořán pokračování v Zapově díle \"Českomoravská kronika\" (napsal 4. díl a podstatnou část 5. dílu, kde dospěl až do persekuce po bitvě na Bílé hoře).\n\nByl aktivní v školských a menšinových otázkách. V roce 1880 se podílel na založení organizace Ústřední matice školská. Vypracoval její stanovy.\n\nV 70. letech 19. století se zapojil i do zemské politiky. V doplňovacích volbách roku 1877 byl zvolen na Český zemský sněm v kurii venkovských obcí (obvod Březnice – Blatná – Mirovice). Patřil k staročeské straně (Národní strana). Byl členem sboru důvěrníků staročeské strany a na konci 70. let se podílel na prosazení návratu českých politiků k aktivní účasti na práci zemského sněmu. Poslanecké křeslo obhájil v řádných volbách v roce 1878 a volbách v roce 1883. Na sněmu byl členem četných komisí, výrazně působil ve školské komisi. Od roku 1887 byl též náhradníkem zemského výboru. Zůstal jím do roku 1889.\n\nV novinářské práci pokračoval i v pozdním věku, i během své politické kariéry. V redakci \"Hlasu národa\" setrval až do ledna 1899. Spoluzakládal Spolek českých žurnalistů. Zemřel v dubnu 1912 ve svém bytě na Královských Vinohradech.\n\nJeho synem byl překladatel Josef V. Kořán.\n\n\n\n"}
{"id": "936936", "url": "https://cs.wikipedia.org/wiki?curid=936936", "title": "Chřestnatec", "text": "Chřestnatec\n\nChřestnatec (\"Crotalaria\") nebo též česky krotalárie, je velký rod rostlin z čeledi bobovité (\"Fabaceae\"), zahrnující celosvětově přes 600 druhů. Jsou to povětšině byliny a keře se žlutými motýlovitými květy, rozšířené zejména v tropech a subtropech všech kontinentů. Český i odborný název tohoto rodu je odvozen od toho, že semena v suchých luscích chřestí.\n\nChřestnatce jsou poléhavé či vzpřímené, jednoleté nebo vytrvalé byliny a keře, výjimečně i nevelké stromy. Často jsou krátkověké. Listy jsou jednoduché nebo trojlisté, celokrajné, většinou řapíkaté, řidčeji přisedlé. Palisty jsou nitkovité až ploché nebo chybějí. Květenství je nejčastěji vrcholový hrozen, řidčeji je hlávkovitě stažené nebo úžlabní. Některé druhy mají nápadné květy. Kalich je zelený, zvonkovitý, pětičetný se zuby nestejnými a delšími než kališní trubka, případně dvoupyský. Koruna je nejčastěji žlutá, někdy červeně žíhaná, řidčeji bílá, purpurová až tmavě modrofialová. Pavéza je velká, okrouhlá až vejčitá, delší než křídla i člunek. Křídla jsou obvejčitá až podlouhlá. Člunek je zahnutý, na vrcholu protažený v dobře vyvinutý zoban. Tyčinek je 10, 5 delších a 5 kratších. Semeník je stopkatý až přisedlý, se 2 až mnoha vajíčky a dlouhou, silně zakřivenou čnělkou. Lusk je téměř přisedlý až stopkatý, vejcovitý až podlouhlý, s okrouhlým průřezem až nafouklý. Plody obsahují 2 až mnoho semen. Osemení je tvrdé, hladké a nepropustné pro vodu.\n\nRod \"Crotalaria\" náleží mezi velké rody, celosvětově zahrnuje asi 600 až 700 druhů. Je rozšířen v tropech a subtropech celého světa, některé druhy zasahují i do teplých oblastí mírného pásu. Nejvíce druhů se vyskytuje ve východní a jižní tropické Africe. Některé druhy, zejména \"Crotalaria pallida\" a \"C. verrucosa\", se jako plevelné rostliny rozšířily v tropech po celém světě. V Evropské květeně není žádný druh zastoupen.\n\nChřestnatce nejčastěji rostou na suchých písčitých půdách, skalnatých svazích, travnatých březích vodních toků a pobřežních písčitých oblastech.\n\nNěkteré chřestnatce, např. \"Crotalaria pallida\" a \"C. retusa\", obsahují jedovaté pyrolizidinové alkaloidy způsobující chronické otravy dobytka známé jako \"krotalismus\". Jako první alkaloid byl ze semen, listů a stonků druhu \"Crotalaria spectabilis\" izolován monokrotalin. Z různých druhů chřestnatců bylo již izolováno více než 40 pyrolizidinových alkaloidů. Většinou poškozují játra, za nejjedovatější z nich jsou považovány retrorsin a retronecin.\n\nRod \"Crotalaria\" je v současné taxonomii čeledi bobovité řazen spolu s dalšími 10 rody do tribu \"Crotalarieae\". Tento rod patří mezi taxonomicky náročné rody a mnohé navzájem velmi podobné druhy je obtížné identifikovat.\n\nČeský název chřestnatec stejně jako latinský (\"Crotalus\" = chřestýš) je odvozen od toho, že semena jsou v suchých plodech často volná a lze s nimi chřestit. Za tímto účelem používají např. jihoameričtí indiáni kmene Panare plody druhu \"Crotalaria pilosa\" jako chřestidla.\n\nBezbarvé odění sušených rostlin (např. na herbářových položkách) často nabývá žlutých až hnědých barev, což občas vedlo k zavádějícímu popisu vzhledu rostlin.\n\nZ chřestnatců má největší význam asijský druh \"Crotalaria juncea\", stará indická kulturní rostlina pěstovaná jako zdroj vlákna a také jako krmivo a zelené hnojení. Považuje se za jednu z nejstarších přadných rostlin. Vlákno se prodává na světových trzích nejčastěji jako \"sundské\" nebo \"bengálské konopí\". Používá se na výrobu kvalitních tkanin a také rybářských sítí, provazů a cigaretového papíru. V dnešní době již roste tento druh zplaněle v tropech všech kontinentů. Vlákno poskytují i některé další druhy, např. \"Crotalaria laburnifolia\", která se v tropech také občas pěstuje jako okrasná rostlina, dále \"C. burhia\", \"C. cannabina\", \"C. intermedia\", \"C. retusa\" a \"C. saltiana\".\n\nRůzné druhy chřestnatců jsou pěstovány jako zelené hnojení a hodnotné krmivo, některé druhy jsou však jedovaté. Pěstují se také jako krycí a ochranné rostliny na plantážích kakaa, čaje, kávy a podobně. Chřestnatec \"Crotalaria alata\" je využíván k ochraně erodovaných půd a ke zlepšování půdy. Některé druhy, zejména \"Crotalaria micans\", \"C. lanceolata\" a \"C. ochroleuca\", jsou v klimaticky příhodných oblastech pěstovány jako okrasné rostliny. Chřestnatce \"Crotalaria verrucosa\" a \"C. juncea\" mají využití v tradiční indické medicíně.\n\nNěkteré převážně africké chřestnatce tolerují vysoký obsah kovů v půdě. Druhy \"C. cornettii\", \"C. dilolensis\", \"C. francoisiana\" a \"C. peschiana\" jsou kuprofyty, prakticky využitelné při prospektorské činnosti při hledání ložisek mědi. \"C. cobalticola\" hromadí ve velkém množství kobalt, jehož množství v popeli rostlin dosahuje až 2%. \"C. florida\" var. \"congolensis\" roste na půdách bohatých manganem.\n"}
{"id": "936941", "url": "https://cs.wikipedia.org/wiki?curid=936941", "title": "Piotr Parzyszek", "text": "Piotr Parzyszek\n\nPiotr Parzyszek (* 8. září 1993, Toruň, Polsko) je polsko-nizozemský fotbalový útočník, od roku 2017 hráč klubu PEC Zwolle. Oblékal dresy mládežnických reprezentací Polska.\n\nParzyszek přišel z mládežnického týmu do A-mužstva nizozemského druholigového klubu De Graafschap před začátkem sezóny 2012/13 (v červenci 2012). V přípravě byl nejlepším střelcem mužstva.\n\nV soutěžním zápase debutoval ve věku 18 let pod trenérem Pieterem Huistrou 10. srpna 2012 v utkání se SBV Excelsior, který skončil vítězstvím domácího De Graafschap 2:0. Parzyszek přišel na hřiště v 80. minutě. První ligový gól vstřelil 9. listopadu 2012 v domácím střetnutí s FC Dordrecht, avšak k zisku bodů nevedl, jeho tým prohrál 3:4. 1. února 2013 vstřelil dva góly proti hostujícímu Almere City FC (výhra 5:1). 13. září 2013 vstřelil hattrick v utkání proti domácímu VVV-Venlo, výrazně se tak podílel na vítězství svého týmu 4:0. Střeleckou formu potvrzoval dál, 28. září vstřelil gól proti SBV Excelsior a pomohl tak k obratu na konečných 2:1 pro svůj tým. Byla to jeho desátá branka sezóny.\n\n30. ledna 2014 jej koupil anglický klub Charlton Athletic FC, kde hráč podepsal smlouvu na 4½ roku.\n\nParzyszek hrál za polské mládežnické reprezentační výběry U17, U18, U20 a U21.\n\n"}
{"id": "936943", "url": "https://cs.wikipedia.org/wiki?curid=936943", "title": "Karlheinz Förster", "text": "Karlheinz Förster\n\nKarlheinz Förster (* 25. červenec 1958, Mosbach) je bývalý německý fotbalista. Hrával na pozici obránce.\nMá tři medaile z vrcholných turnajů: S reprezentací někdejšího Západního Německa získal stříbrnou medaili na mistrovství světa roku 1982 a roku 1986. Zlato získal na mistrovství Evropy 1980. Na tomto turnaji byl zařazen i do all-stars týmu. Hrál též na Euru 1984 a i zde se propracoval do all-stars. Celkem za národní tým odehrál 81 utkání a vstřelil 2 branky.\n\nS VfB Stuttgart se stal jednou mistrem Německa (1983–84), s Olympiquem Marseille dvakrát mistrem Francie (1988–89, 1989–90).\n\nRoku 1982 byl vyhlášen Fotbalistou roku Německa.\n"}
{"id": "936944", "url": "https://cs.wikipedia.org/wiki?curid=936944", "title": "Vodovky (film)", "text": "Vodovky (film)\n\nVodovky (\"Watercolors\") je americký hraný film z roku 2008, který režíroval David Oliveras podle vlastního scénáře. Film popisuje vztah dvou středoškolských studentů. Snímek byl v ČR uveden na filmovém festivalu Febiofest v roce 2009.\n\nDaniel (Danny) Wheeler je mladý malíř, který má právě vernisáž v New Yorku. Ve vzpomínkách se vrací o 15 let nazpět, kdy bydlel ještě v Los Angeles a v šestnácti se poprvé zamiloval.\n\nDanny na střední škole navštěvuje kurs malování. Na víkend se u nich ubytuje jeho spolužák Carter, protože jeho otec odjíždí na služební cestu mimo město. Carter je členem školního plaveckého týmu, a i když chodí do stejné třídy, s Dannym se nikdy nebavil. Začne se mezi nimi postupně vyvíjet určitý vztah a Danny se do Cartera zamiluje. Carter mu sice stojí modelem pro jeho kresby, ale jinak po Dannym chce, aby ho ve škole vůbec nekontaktoval. Mimo školu se dále stýkají. Jejich vztah je přesto odhalen a oba jsou terčem útoků ze strany spolužáků. Carter je navíc vyloučen z plaveckého družstva kvůli špatným známkám. Později dostane ve škole epileptický záchvat a je odvezen do nemocnice. Danny se za ním vypraví, ale Carter se s ním nechce bavit. Později se Danny dozví, že Carter zemřel.\n\n"}
{"id": "936947", "url": "https://cs.wikipedia.org/wiki?curid=936947", "title": "Marina Handsová", "text": "Marina Handsová\n\nMarina Handsová, nepřechýleně Marina Hands (* 10. ledna 1975 Paříž), je francouzská herečka.\n\nJejím otcem je britský režisér Terry Hands a matkou francouzská herečka Ludmila Mikaëlová. Studovala na pařížské konzervatoři Conservatoire national supérieur d'art dramatique. Svou první roli dostala v roce 1998 ve filmu \"Le Bel Air de Londres\". Za svou roli ve filmu \"Lady Chatterleyová\" z roku 2006 získala Césara pro nejlepší herečku.\n\n"}
{"id": "936948", "url": "https://cs.wikipedia.org/wiki?curid=936948", "title": "Karel Melchers", "text": "Karel Melchers\n\nKarel Melchers (10. dubna 1842 Domažlice – 3. října 1889 Doubravka) byl rakouský a český politik, v 2. polovině 19. století poslanec Českého zemského sněmu.\n\nProfesí byl právníkem. Působil v obci Bosňany.\n\nV 70. letech 19. století se zapojil i do zemské politiky. V doplňovacích volbách roku 1877 byl zvolen na Český zemský sněm v kurii venkovských obcí (obvod Sušice – Horažďovice). Uvádí se tehdy jako advokát ve Vysokém Mýtě. Poslanecké křeslo obhájil za týž obvod v řádných volbách v roce 1878. Patřil k staročeské straně (Národní strana).\n"}
{"id": "936949", "url": "https://cs.wikipedia.org/wiki?curid=936949", "title": "Josiane Balasko", "text": "Josiane Balasko\n\nJosiane Balasko (rodným jménem Josiane Balaskovic; * 15. dubna 1950 Paříž) je francouzská herečka a režisérka. Svou první roli dostala v roce 1973 ve filmu \"L'Agression\" režiséra Franka Cassentiho. V roce 1990 byla za svou roli ve filmu \"Příliš krásná\" nominována na Césara pro nejlepší herečku; nominace se opakovala v roce 1994 za roli ve filmu \"out le monde n'a pas eu la chance d'avoir des parents communistes\" a znovu o deset let později za film \"Cette femme-là\". V roce 2000 získala Čestného Césara. Jejím manželem byl sochař Philippe Berry a později herec George Aguilar.\n\n\n"}
{"id": "936950", "url": "https://cs.wikipedia.org/wiki?curid=936950", "title": "Diablo III: Reaper of Souls", "text": "Diablo III: Reaper of Souls\n\nDiablo III: Reaper of Souls je první datadisk ke hře Diablo III. Betaverze proběhla od prosince 2013 do března 2014. Plná verze na PC vyšla 25. 3. 2014.\n\nVýrobce nabízí toto vylepšení: \"Maximální úroveň 70, nový akt V, novou postavu - Crusader, nové skilly a runy, loot 2.0, paragon 2.0, nový artisani, adventure mód a nephalem rifts s blood shardy, nový drahokam - diamant, noví bossové, monstra, u elit se můžete potkat s novými affixy, questy, NPC\"\n\nNový akt, který se odehrává ve Westmarch a ve kterém vás čeká návštěva známé Pandemonium Fortress, kde se utkáte s finálním Bossem. Délka aktu se podobá druhému, je nejtemnější ze všech a jako v předchozích aktech zde najdete další dva bosse.\n\nNová postava, Crusader, je podobná Paladinovi z Diabla II. Jeho primární atribut je síla a plní roli tanka. Nosí speciální štíty (Crusader Shields) a řemdihy (Flails), které jsou určené pouze pro něj. Díky jeho jedinečné pasivní schopnosti dokáže nosit obouruční zbraň a štít jako jediná postava ve hře, ovšem za menší postih.\n\nNový loot system přináší mnoho změn, jedna z hlavních a výrazných změn je, že předměty padají přímo pro postavu, za kterou hrajete. Šance na drop legendárních předmětů je mírně navýšena, navíc legendary itemy jsou nyní bound to account, tzn. že je nemůžete vyměnit, můžete je používat pouze vy.\n\nNový paragon system přinese 3 velké změny:\n- Staty můžete kdykoli resetovat zdarma\n\nMystic je další artisan, který vám za menší poplatek nabídne 2 služby - Enchanting (změna statu na itemu) a Transmogrify (změna vzhledu itemu).\n\nV datadisku kromě kampaně je také nový nelineární mód - Adventure. Máte možnost pohybovat se celým světem Sanctuary a plnit bounties (odměny), za které získávate peníze, experience a hlavně blood shardy. Navíc dostáváte Rift Keystone Fragmenty k otevření Nephalem riftu, ve kterém na vás čeká spousta monster a rift guardian, ze kterého padají poměrně veliké množství blood shardů.\n\nPo zabití rift guardiana v Nephalem Rift je šance na vypadnutí Rift Keystone Trial. Tento klíč otevírá trial, ve kterém vás čeká boj s neustále težšími vlnami monster. V závislosti na počtu zabitých vln poté dostanete Greater Rift key (čím více vln zabijete, tím vyšší klíč dostanete). Greater Rifts jsou endgame záležitost a nemá smysl je procházet s postavami, které hrajete na nízké obtížnosti. Od začátku riftu máte 15 minut na zabití rift guardiana. Stihnete-li to v časovém limitu, máte šanci na umístění v online žebříčku blizzardu. Průběh riftu je velmi podobný Nephalem Rifts s tím rozdílem, že z monster nepadá žádný loot (s výjimkou zabitých elite packů, ze kterých padají fialové lebky zvyšující progress riftu) a zabitím rift guardiana rift končí. Vám padnou nové legendární gemy, které můžete právě dokončením Greater Riftu vylepšovat. Druhá možnost, dostupná pouze v případě, že jste rift dokončili v limitu, je navýšení úrovně Greater Rift key (pro příklad Greater Rift level 25 = obtížnost Torment VI). Čím vyšší level úspěšně dokončíte, tím více dostanete experience a blood shards. Maximální úroveň není nijak omezena.\n\nJedná se o novou měnu, za kterou je možné nakupovat neidentifikované předměty, které se identifikují ihned po koupi. Předmět může nabývat různé kvality, samozřejmě nejnižší šance jsou na legendární předměty, případně set itemy.\n\nNový drahokam. Bude mít následující bonusy\n\n\n"}
{"id": "936951", "url": "https://cs.wikipedia.org/wiki?curid=936951", "title": "Puerarie", "text": "Puerarie\n\nPuerarie (\"Pueraria\") je rod rostlin z čeledi bobovité (\"Fabaceae\"). Jsou to popínavé byliny a keře s trojčetnými listy, pocházející z Asie. Některé druhy jsou jedlé nebo mají využití v medicíně. V některých oblastech tropů a subtropů náležejí puerarie mezi silně invazivní rostliny.\n\nPuerarie jsou popínavé byliny nebo keře, často s hlízovitými kořeny. Listy jsou trojčetné, s velkými celistvými nebo laločnatými lístky které mají na bázi palisty. Květenství jsou úžlabní hrozny nebo laty, často s prodlouženou stopkou květenství, případně několik hroznů nahloučených na koncích větví. Květy jsou modré nebo purpurové. Kalich je zvonkovitý, horní 2 zuby jsou srostlé v celistvý nebo rozštěpený pysk. Koruna je delší než kalich. Pavéza má 2 zahnutá ouška. Tyčinek je 10, jedna je s ostatními srostlá jen do poloviny, řidčeji je celá volná. Semeník je téměř přisedlý, s mnoha vajíčky a nitkovitou čnělkou zakončenou hlavatou bliznou. Lusky jsou podlouhlé, bez nebo s přehrádkami mezi zploštělými semeny.\n\nRod zahrnuje asi 20 druhů rozšířených v tropické a východní Asii. Některé druhy, např. \"Pueraria phaseoloides\" a \"Pueraria montana\", se rozšířily i do jiných klimaticky příhodných oblastí tropů a subtropů.\n\nRod \"Pueraria\" je v současné taxonomii čeledi bobovitých řazen do tribu \"Phaseoleae\".\n\nV kořenech puerarie laločnaté (\"Pueraria montana\" var. \"lobata\") byl zjištěn obsah glykosidů se silnou antioxidační aktivitou, dále puerarol, různé flavony aj. Z květů byly izolovány isoflavonoidy, triterpenoidní saponin ya deriváty tryptofanu. V kořenech \"Pueraria montana\" var. \"thomsonii\" byly zjištěny isoflavony puerarin, daidzein a daidzin, listy jsou bohaté na aminokyseliny (zejm. asparagin) a adenin. Z kořenů \"Pueraria thunbergiana\" bylo izolováno více než 25 různých flavonoidů a isoflavonoidů, mezi nimi daidzein, daidzin a puerarin. Listy obsahují kyselinu glutamovou a butyrovou, adenin a asparagin.\n\nPuerarie se v některých oblastech tropů a subtropů chovají jako invazivní rostliny. Puerarie laločnatá je dokonce uvedena na seznamu 100 nejhorších invazivních rostlin na světě. Její neblahý vliv se na východě USA projevuje např. snížením produktivity lesních plantáží, dušením a likvidací přirozené vegetace a znesnadňováním přístupu do oblastí kde roste.\n\n\nPuerarie jsou schopny zcela pokrýt rozsáhlou plochu včetně stromové vegetace, elektrického vedení a pod. \"Pueraria phaseoloides\" je používána jako krycí rostlina, krmivo a zelené hnojení.\nPuerarie laločnatá má jedlé hlízy, mimo to je využívána jako krycí rostlina a krmivo. Je známa jako \"kudzu\" a pochází z Japonska a Číny, odkud se rozšířila do tropů celého světa. Z lodyh se v Číně získávají vlákna, zpracovávaná na žlutou látku zvanou \"gehbu\". Z \"P. montana\" var. \"thomsonii\" je získáván škrob a je používána jako zelenina.\n\nNěkteré druhy puerarie mají využití v lokální medicíně.\nKořeny \"P. montana\" var. \"thomsonii\" mají antipyretické účinky a jsou ve vietnamské medicíně používány k léčení horečky, chřipky, bolestí hlavy, ošetřování nežitů a zevně i vnitřně při hadím kousnutí. Podobné využití má i \"P. thunbergiana\" na Filipínách. Puerarie laločnatá je v tradiční čínské medicíně využívána jako antipyretikum a spasmolytikum. V indické medicíně je \"Pueraria phaseoloides\" používána zevně při ošetřování vředů a opařenin.\n\nV poslední době se v ČR objevily kosmetické přípravky obsahující výtažek z \"Pueraria mirifica\" s údajným účinkem na zvětšení a zpevnění poprsí a na růst vlasů. Klinické studie sice potvrdily účinky podobné estrogenu, lékařská literatura však neposkytuje žádné údaje o omlazujících účincích. V lékařství je tato rostlina používána při menopauze, rakovině a osteoporóze.\n\n"}
{"id": "936955", "url": "https://cs.wikipedia.org/wiki?curid=936955", "title": "Rachid Taha", "text": "Rachid Taha\n\nRachid Taha (18. září 1958 Sig, Alžírsko – 12. září 2018 Paříž) byl alžírský zpěvák. Přestože se narodil v Alžírsku, již během tamní války o nezávislost se s rodiči přestěhoval do Francie. Své první sólové album nazvané \"Barbès\" vydal v roce 1990. V pozdějších letech vydal několik dalších alb a na některých z nich spolupracoval s britským kytaristou a producentem Stevem Hillagem.\n\nV roce 2004 nahrál na své album \"Tékitoi\" pod názvem „Rock El Casbah“ coververzi písně „Rock the Casbah“ od skupiny The Clash.\n\nZemřel v Paříži v roce 2018 ve věku 59 let.\n\n"}
{"id": "936956", "url": "https://cs.wikipedia.org/wiki?curid=936956", "title": "FK Ural", "text": "FK Ural\n\nFK Ural (rusky Футбольный клуб “Урал”) je ruský fotbalový klub z města Jekatěrinburg, hlavního města Sverdlovské oblasti, který byl založen roku 1930. Hraje nejvyšší ruskou Premier Ligu na domácím Centrálním stadionu.\n\nUral patří mezi nejstarší ruské fotbalové kluby. Vznikl a byl podporován jedním z největších strojírenských komplexů v Sovětském svazu, Uralmaš. V nejvyšší sovětské lize hrál poprvé v roce 1969, a skončil na posledním místě. Po rozpadu SSSR hrál nejvyšší ruskou ligu v letech 1992 - 1996 a znovu postoupil v roce 2013. V sezóně 2007/2008 hrál semifinále ruského fotbalového poháru. V roce 1996 se klub dostal do semifinále Poháru Intertoto.\n\nKlubové barvy jsou oranžová a černá, přezdívka je čmeláci.\n\nVysvětlivky:\n\n"}
{"id": "936960", "url": "https://cs.wikipedia.org/wiki?curid=936960", "title": "Jen proto, že jsme jiní", "text": "Jen proto, že jsme jiní\n\nJen proto, že jsme jiní (\"Comme les autres\", tj. \"Jako ostatní\") je francouzský hraný film z roku 2008, který režíroval Vincent Garenq podle vlastního scénáře. Film líčí problémy páru gayů, z nichž jeden chce dítě a druhý nikoliv. Snímek měl světovou premiéru na filmovém festivalu v Cabourgu 13. června 2008.\n\nPediatr Emmanuel a právník Philippe z Paříže tvoří spokojený pár. Nic jim nechybí kromě toho, že Emmanuel se jednoho dne rozhodne, že chce dítě. Riskuje tím, že zcela ztratí Philippa, kterému stav vyhovuje a je proti adopci, tu navíc ani francouzské zákony homosexuálním párům neumožňují. Emmanuel proto hledá náhradní matku. Když při drobné autonehodě pozná mladou Argentinku Finu, které právě propadlo povolení k pobytu, požádá ji o náhradní mateřství. Ta za to ovšem požaduje jako protislužbu fingovaný sňatek, aby mohla zůstat ve Francii. Philippe se s Emmanuelem pro jeho umíněnost rozejde. Přesto se nakonec usmíří a Fina jim porodí dítě.\n\nDne 1. září 2013 vstoupil ve Francii v platnost zákon umožňující uzavírat stejnopohlavní sňatky včetně možnosti adopce.\n"}
{"id": "936961", "url": "https://cs.wikipedia.org/wiki?curid=936961", "title": "Uraria", "text": "Uraria\n\nUraria je rod rostlin z čeledi bobovité. Jsou to byliny až keře s bohatými květenstvími drobných květů a zpeřenými až jednolistými listy. Vyskytují se v Africe, Asii a Austrálii v počtu 20 druhů. Některé druhy mají využití v lokální medicíně.\n\nZástupci rodu \"Uraria\" jsou polokeře, keře nebo vytrvalé byliny. Listy jsou lichozpeřené s 1 až 4 páry lístků, případně jednolisté. Na bázi řapíku i řapíčků postranních lístků jsou palisty. Květy jsou početné, drobné, v hustých květenstvích. Kalich je pětičetný, s dolními laloky delšími než horní. Pavéza je řiroce obvejčitá až okrouhlá, nehetnatá, s oušky. Křídla jsou připojena ke člunku. Tyčinek je 10 a jsou dvoubratré (9+1). Semeník je téměř přisedlý, se 2 až 10 vajíčky a zakřivenou čnělkou ukončenou hlavatou bliznou. Plody jsou drobné, nepukavé, rozpadavé na jednosemenné díly.\n\nRod \"Uraria\" zahrnuje 20 druhů. Je rozšířen v tropické Africe, Asii a Austrálii.\n\nRod \"Uraria\" je v taxonomii čeledi bobovité řazen do tribu \"Desmodieae\".\nTomuto rodu je blízce příbuzný rod \"Urariopsis\", zahrnující 2 druhy a rozšířený v tropické Asii, a někdy je s ním spojován.\n\nKořeny \"Uraria picta\" jsou v čínské medicíně využívány k posílení jater a sleziny a jako sedativum. \"U. crinita\" k zastavení krvácení, snižování horečky a usnadnění odkašlávání. \"U. lagopodioides\" na otoky a také jako pesticid. Některé druhy využívá také indická medicína, např. \"Uraria alopecuroides\" (na dermakofytózu), \"U. crinita\" (při průjmech, úplavici a zvětšených játrech a slezině), \"U. lagopodioides\" (při horečkách, zápalu plic a jako tonikum při rekonvalescenci) a \"U. picta\" (při alkoholismu, psychózách, kašli, bronchitidě aj.).\n\nV tropických zemích je jako okrasná rostlina celkem zřídka pěstován druh \"Uraria crinita\", vyznačující se velkými přímými klasovitými květenstvími růžových květů. Pochází z jižní Číny a jihovýchodní Asie.\n\n \n"}
{"id": "936962", "url": "https://cs.wikipedia.org/wiki?curid=936962", "title": "Centrální údolí (Kostarika)", "text": "Centrální údolí (Kostarika)\n\nCentrální údolí ( \"Valle central\") je rozsáhlé údolí v centrální části Kostariky. V údolí se nacházejí největší kostarická města - San José, Cartago, Heredia a Alajuela, žijí zde necelé dvě třetiny veškerého obyvatelstva Kostariky. Jedná se o nejvíce urbanizovaný, zalidněný a ekonomicky nejaktivnější region Kostariky. \n\nNachází se mezi pohořími Cordillera de Talamanca, Cordillera Central, hlavní řekou odtékající z údolí je Tárcoles. Nadmořská výška se pohybuje od 800 m n. m. (nejnižší místo) až k 2 100 m n. m. (vrchol Las Nubes de Coronado). Telpoty oscilují mezi 14 a 35 stupni Celsia. \n"}
{"id": "936964", "url": "https://cs.wikipedia.org/wiki?curid=936964", "title": "Jay Smith", "text": "Jay Smith\n\nJay Christopher Smith (* 29. dubna 1981 Helsingborg, Švédsko) je švédský zpěvák a kytarista. V roce 2010 vyhrál švédskou pěveckou soutěž Idol. Působí ve skupině Von Benzo, se kterou vydal 2 alba. Během jeho účasti v soutěži idol vyšlo na povrch, že kouří marihuanu. Sám Smith řekl, že mohl dostat pokutu a že mohl být vyloučen ze soutěže, ale stanice TV4 ho nechala, aby soutěžil dál.\nJe známý svým chraplavým hlasem. Mezi jeho nejznámější přezpívané písně patří \"Black jesus, Like a prayer\" nebo \"Enter sandman\".\nMezi nejznámější písně jeho skupiny Von Benzo patří \"Bad father bad son\" nebo \"Medicine\". Jay Smith Official Homepage\n"}
{"id": "936966", "url": "https://cs.wikipedia.org/wiki?curid=936966", "title": "Fotovoltaická elektrárna ŽV-SUN", "text": "Fotovoltaická elektrárna ŽV-SUN\n\nFotovoltaická elektrárna ŽV-SUN s výkonem 12,976 MW se nachází u Chomutova v Ústeckém kraji. Panely jsou umístěny na pevno. Výkonem se řadí na osmé místo největších fotovoltaických elektráren v České republice. Její provoz byl zahájen 28. prosince 2010.\n\nMajitelem elektrárny ŽV–SUN byla obchodní firma ŽV-SUN, s. r. o. se sídlem ve Veselí nad Moravou. Základní kapitál společnosti byl 517 273 000 Kč.\n\nSpolečníky firmy ŽV-SUN, s. r. o. byli BENT HOLDING, a. s. s vkladem 267 073 000 Kč, Z-Group Steel Holding, a. s. s vkladem 250 000 000 Kč a Zdeněk Zemek s vkladem 200 000 Kč.\n\nElektrárna je připojena do distribuční sítě společnosti ČEZ Distribuce, region sever.\n\nLicence Energetického regulačního úřadu byla udělena na konci roku 2010. Sám Energetický regulační úřad následně požádal Policii ČR o prošetření z důvodu, že přidělení licence bylo nestandardní.\n"}
{"id": "936968", "url": "https://cs.wikipedia.org/wiki?curid=936968", "title": "Ormosia", "text": "Ormosia\n\nOrmosia je rod rostlin z čeledi bobovité (\"Fabaceae\"). Jsou to keře a stromy rozšířené v počtu asi 130 druhů v tropické Americe, Asii a Austrálii. Některé druhy mají zajímavě zbarvená červená nebo černo-červená semena, která se používají na náhrdelníky a umělecké předměty, jsou však jedovatá.\n\nZástupci rodu \"Ormosia\" jsou keře nebo nízké až velmi vysoké stromy. Druh \"Ormosia lignivalvis\" z jihoamerických deštných pralesů dorůstá výšky až 50 metrů. Listy jsou lichozpeřené, řidčeji sudozpeřené a výjimečně jen jednolisté, střídavé nebo u některých druhů téměř vstřícné. Lístků je nejčastěji 3 až 11 párů, často jsou kožovité nebo tlustě papírovité. Palisty jsou obvykle drobné a nenápadné. Květenství jsou latovitá nebo hroznovitá, vrcholová nebo úžlabní, s drobnými opadavými listeny. Kalich je pětičetný, zvonkovitý, s 5 podobnými nebo nestejnými zuby. Koruna je bílá, žlutá, růžová až purpurová, delší než kalich. Pavéza je téměř okrouhlá až široce vejčitá a bývá tmavší než ostatní části koruny. Křídla jsou delší než člunek. Tyčinek je 10, jsou volné nebo pouze na bázi srostlé a vyčnívají z květu. Několik tyčinek bývá sterilních. Semeník je téměř přisedlý, s dlouhou prohnutou nitkovitou čnělkou a nejčastěji s 2 až 7 vajíčky. Plody jsou kožovité až dřevnaté, lysé až hustě chlupaté, pukající 2 nebo výjimečně 3 chlopněmi nebo zřídka nepukavé, vejčité až protáhlé. Často jsou mezi semeny charakteristicky zaškrcované. Semena jsou lesklá, tvrdá, červená, hnědá nebo černá, někdy i dvoubarevná.\n\nRod \"Ormosia\" zahrnuje asi 130 až 145 druhů. Je rozšířen v tropické Americe (asi 50 druhů), v jihovýchodní Asii a v severní Austrálii. Ormosia nejčastěji rostou v tropických deštných lesích, v poříčních lesích, v sezónně suchých lesích, na mořském pobřeží i na horských svazích až do nadmořské výšky okolo 2 000 metrů. \n\nVětve amazonského druhu \"Ormosia macrophylla\" jsou často duté a obývané mravenci.\n\nSemena většiny druhů jsou více či méně jedovatá. Semena obsahují mj. alkaloidy ormosin, ormosanin, ormosinin a panamin, některé druhy i N-methylcytisin.\n\nNázev rodu \"Ormosia\" je odvozen z řeckého slova \"hormos\", což znamená náhrdelník.\n\nZajímavě dvoubarevně zbarvená semena některých druhů jsou podobná semenům soterku obecného (\"Abrus precatorius\") nebo některých lián rodu rynchosie (\"Rhynchosia\"), jsou však celkově větší. Semena druhu \"Ormosia coccinea\" jsou používána na výrobu náhrdelníků a podobných předmětů, jsou však jedovatá.\nUdává se, že ze semen \"Ormosia monosperma\" vaří domorodci ve východní Venezuele nápoj „na bolesti srdce“. Semena \"Ormosia macrophylla\" jsou využívána indiány kmene Tawaino v Kolumbii jako součást šípového jedu kurare.\nDřevo ormosií nemá valný význam, je málo kvalitní a náchylné k napadení dřevokazným hmyzem. Pryskyřičnaté dřevo \"Ormosia steyermarkii\" je v Jižní Americe využíváno k rozdělávání ohně.\n\n"}
{"id": "936969", "url": "https://cs.wikipedia.org/wiki?curid=936969", "title": "Lovingovi vs. Virginie", "text": "Lovingovi vs. Virginie\n\nLovingovi vs. Virginie (: \"Loving v. Virginia\"), 388 U.S. 1, je případ Nejvyššího soudu Spojených států amerických z roku 1967, který zrušil platnost zákonů zakazujících rasově smíšená manželství. Žalující strana byli černoška Mildred Dolores Loving (za svobodna Jeter) a běloch Richard Perry Loving z Virginie. Ve Virginii, stejně jako v dalších 16 státech USA, byl v platnosti zákon striktně zakazující rasově smíšená manželství.\n\nLovingovi byli oddáni v červnu 1958 ve Washingtonu DC, kde žádný takový zákon neexistoval a vrátili se zpět do Virginie. O pět týdnů později ale novomanžele uprostřed noci probudili tři policisté, kteří vtrhli přímo do jejich ložnice. Pár byl odsouzen státem Virginie na rok do vězení (s podmínečným odložením na 25 let v případě, že Virginii opustí). Lovingovi tedy Virginii opustili a přestěhovali se do Washingtonu DC. Inspirována hnutím za rovnoprávnost černochů vedeným Martinem Lutherem Kingem napsala Mildred dopis Robertu Kennedymu, tehdejšímu ministru spravedlnosti, ve kterém mu jejich situaci zevrubně popsala. Kennedy jí odepsal s tím, že se má o pomoc obrátit na Americký svaz pro občanské svobody (ACLU). Lovingovi tak učinili, najali si zde právníky a v roce 1963 zažalovali stát Virginie.\n\nV roce 1967 se soudci Nejvyššího soudu jednomyslně přiklonili na jejich stranu v počtu 9 ku 0. Tímto rozhodnutím byla smíšená manželství legalizována ve všech státech USA bez ohledu na místní zákony.\n\n"}
{"id": "936973", "url": "https://cs.wikipedia.org/wiki?curid=936973", "title": "Lenka Pastorčáková", "text": "Lenka Pastorčáková\n\nLenka Pastorčáková (* 26. května 1983 Bohumín) je bývalá novinářka a televizní moderátorka. Působila v agentuře ČTK, televizi Nova, televizi Prima a České televizi. V roce 2017 zastávala úlohu tiskové mluvčí Jiřího Drahoše, kandidáta v prezidentských volbách.\n\nV současnosti působí jako tisková mluvčí Zoologické zahrady v Praze. V dubnu 2019 vydala psychologický román o chorobné žárlivosti s názvem Žárlivka. \n\nVystudovala filozofickou fakultu Masarykovy univerzity v Brně, bakalářskou diplomovou práci na téma \"Filosofie v dramatech Jeana-Paula Sartra \"obhájila v roce 2006. V roce 2005 získala titul 1. vicemiss severní Moravy.\n\nSvou profesní kariéru začala v České tiskové kanceláři jako novinářka videozpravodajství. V televizním vysílání začala pracovat jako moderátorka zpravodajství v pořadu Snídaně s Novou a večerních zpráv též na Nově. Do Nedělní partie se dostala v březnu 2013, když spolu s Janem Punčochářem moderovala debatu s nově zvoleným prezidentem Milošem Zemanem, samostatně ji pak začala moderovat od konce téhož měsíce. Z televize Prima odešla na konci roku 2013. Od dubna 2014 působila v České televizi, kde se podílela na přípravě pořadu 168 hodin.\n\nPo oznámení kandidatury Jiřího Drahoše pro prezidentské volby 2018 přijala funkci jeho tiskového mluvčího.\n\nOd března 2018 zastává pozici tiskové mluvčí Zoologické zahrady v Praze.\n\nV dubnu 2019 jí v nakladatelství Motto vyšel román o chorobné žárlivosti s názvem Žárlivka.\n\nMá starší sestru Radku. Je svobodná a bezdětná.\n\n"}
{"id": "936975", "url": "https://cs.wikipedia.org/wiki?curid=936975", "title": "Kateřina Kudějová", "text": "Kateřina Kudějová\n\nKateřina Kudějová (* 17. ledna 1990 Praha) je česká vodní slalomářka, kajakářka závodící v kategorii K1.\n\nJe mistryní světa, juniorskou mistryní světa a mistryní Evropy do 23 let. Na seniorském Mistrovství světa 2013 v Praze skončila v individuálním závodě K1 na 8. místě. V kategorii K1 hlídek se v Praze stala mistryní světa společně se Štěpánkou Hilgertovou a Evou Ornstovou. V hlídkách získala rovněž dvě zlaté medaile na kontinentálních šampionátech (2011, 2014). Na ME 2015 vybojovala v individuálním závodě bronz a tentýž rok se stala také mistryní světa v individuálním závodě i v závodě hlídek. Startovala na Letních olympijských hrách v Riu 2016, kde skončila na desátém místě.\n\nZávodí za USK Praha. Trénuje ji Jiří Prskavec starší.\n\n\n"}
{"id": "936976", "url": "https://cs.wikipedia.org/wiki?curid=936976", "title": "Motorový softstartér", "text": "Motorový softstartér\n\nMotorový softstartér je zařízení používané v elektrotechnice, které má za cíl dočasně krátkodobě omezit krouticí moment a snížit zatížení u asynchronních motorů při jejich spouštění. Tato zařízení umožňují měkké spuštění motoru neboli softstart, který eliminuje namáhání mechanických částí motoru (hřídele atd.) a zabraňuje výkyvům elektrického napětí v distribuční síti. Softstartéry bývají často používány jako alternativa k frekvenčním měničům.\n\nSoftstartéry mohou být mechanické nebo elektronické. Mechanické softstartéry slouží obvykle pouze ke snížení krouticího momentu. Mohou to být zařízení využívající mechanické spojky, spřáhla nebo hydrodynamické spojky. Elektronické softstartéry navíc zabraňují výkyvům (poklesům) napětí v distribuční síti a zajišťují plynulé měkké spuštění asynchronních motorů pracujících se střídavým elektrickým proudem. Tím také eliminují mechanické rázy, které by při přímém spouštění motoru vznikaly a způsobovaly by opotřebení jeho mechanických částí. Při spouštění motoru řídí tok proudu a regulují velikost napětí. U třífázových motorů jsou elektronické softstartéry nejčastěji konstruovány jako soustava tří párů tyristorů v reverzním zapojení (paralelním zapojení proti sobě) pro řízení každé fáze zvlášť. Existují však i další způsoby zapojení, které mohou využívat i jiné polovodičové prvky.\n\nSoftstartéry bývají často používány jako alternativa k frekvenčním měničům. Zatímco frekvenční měniče umožňují kromě plynulého spuštění motoru také plynule regulovat otáčky motoru (měnit jeho frekvenci), softstartéry slouží pouze k plynulému měkkému rozběhu motoru. Používá se v aplikacích, kde není potřeba otáčky regulovat.\n\n"}
{"id": "936981", "url": "https://cs.wikipedia.org/wiki?curid=936981", "title": "Horst Hrubesch", "text": "Horst Hrubesch\n\nHorst Hrubesch (* 17. duben 1951, Hamm) je bývalý německý fotbalista. Hrával na pozici útočníka. Po skončení hráčské kariéry se stal trenérem, vedl mj. německou jedenadvacítku, kterou v roce 2009 dovedl k zisku titulu mistrů Evropy v této kategorii (premiérovému pro Německo).\nS reprezentací někdejšího Západního Německa získal stříbrnou medaili na mistrovství světa roku 1982. Zlato získal na mistrovství Evropy 1980. Na tomto turnaji byl zařazen i do all-stars týmu. Celkem za národní tým odehrál 21 utkání a vstřelil 6 branek.\n\nS Hamburgerem SV vyhrál v sezóně 1982/83 Pohár mistrů evropských zemí. Třikrát se s ním stal mistrem Německa (1978–79, 1981–82, 1982–83). Roku 1982 se stal s 27 góly nejlepším střelcem německé Bundesligy.\n\nV anketě Zlatý míč, která hledala nejlepšího fotbalistu Evropy, skončil roku 1980 šestý.\n\n"}
{"id": "936983", "url": "https://cs.wikipedia.org/wiki?curid=936983", "title": "Daniel Adams", "text": "Daniel Adams\n\nDaniel R. Adams je americký filmový režisér a scenárista.\n\nSvůj první celovečerní film, který pojednával o reklamním agentovi, nazvaný \"Rychle v balíku\" představil v roce 1989. Ve filmu hráli vedle jiných Sandra Bullock a Jonathan Penner. Jeho druhý snímek ' měl premiéru o tři roky později a hráli v něm například Judd Nelson a John Savage. Savage hrál i v jeho dalším filmu \"The Mouse\" z roku 1996. Po dvanáctileté přestávce představil v roce 2008 snímek \"Zlatí chlapci\". Následujícího roku byl uveden jeho pátý film '. V roce 2009 začal pracovat na filmovém remaku televizního westernového seriálu ' z roku 1965. Film však nakonec nebyl realizován. Adams byl v roce 2012 odsouzen kvůli daním v souvislosti s filmy \"Zlatí chlapci\" a '. V květnu 2012 byl uvězněn, avšak již roku 2013 se dočkal propuštění. Po návratu z vězení začal pracovat na gangsterském dramatu '. Rovněž měl natočit film ', pojednávající o agentovi FBI, který bojuje s démony ve své hlavě. Ani jeden z těchto projektů však nebyl realizován. Roku 2016 začal pracovat na filmu \"\", ke kterému spolu s Larrym „Ratso“ Slomanem napsal scénář a sám jej režíruje. V roce 2014 bylo oznámeno, že bude režírovat akční thriller \"Panama\". Jeho natáčení bylo později odloženo, nakonec by mělo začít v listopadu 2019. Dále by měl režírovat snímek \"The Walk\", ke kterému napsal scénář spolu s Georgem Powellem – drogovým dealerem, kterého potkal ve vězení.\n\n\n"}
{"id": "936987", "url": "https://cs.wikipedia.org/wiki?curid=936987", "title": "Poloostrov Nicoya", "text": "Poloostrov Nicoya\n\nNicoya je největší poloostrov Kostariky. Nachází se v severozápadní části státu v provinciích Puntarenas a Guanacaste. Od kostarické pevniny ho odděluje stejnojmenný záliv Nicoya. Jeho rozloha je přes 1 000 km². Na poloostrově se nachází několik chráněných území – tři národní parky Barra Honda, Diría, Las Baulas a několik dalších rezervací.\n"}
{"id": "936994", "url": "https://cs.wikipedia.org/wiki?curid=936994", "title": "Jaroslav Kulíšek", "text": "Jaroslav Kulíšek\n\nJaroslav Kulíšek (* 22. července 1953 Krnov) je plukovník Armády České republiky v záloze a válečný veterán, jenž se stal známý útěkem ze zajetí během pozorovatelské mise v Gruzii.\n\nKulíšek se vyučil strojním zámečníkem a poté se přihlásil do armády, vystudoval VVŠ PV ve Vyškově a VAAZ v Brně.\n\nV roce 1996 bylo v rámci reorganizace armády zrušeno jeho místo, a proto se přihlásil na pozici vojenského pozorovatele. Podle původního plánu se měl zúčastnit mise v Iráku, avšak nakonec byl vyslán na neozbrojenou misi OSN UNOMIG, která sledovala dodržování mírové dohody mezi Gruzií a Abcházií po občanské válce. Na tuto misi nastoupil 21. října 1997.\n\nDne 19. února 1998 byla stanice v Zugdidi přepadena skupinou ozbrojenců a čtyři pozorovatelé OSN, Jaroslav Kulíšek, Švéd Mårten Mölgård a Uruguayci Julio Navas a Ronald García, byli zajati a převezeni do vesnice Džichaškari západně od Zugdidi. Únosci, které vedl Goča Esebua a jeho zástupce Suri Schonia, patřili ke stoupencům svrženého prezidenta Zviada Gamsachurdii. Jejich požadavky bylo zahájení vyjednávání s gruzínskou vládou, stažení ruských sil z Gruzie a propuštění podezřelých z neúspěšného atentátu na prezidenta Eduarda Ševardnadzeho, ke kterému došlo 9. února 1998.\n\nKulíšek se díky znalosti ruštiny jako mluvčí zajatců dorozumíval s únosci. Rozběhla se intenzivní vyjednávání se zástupci gruzínského parlamentu a vlády a OSN. O události podrobně informovala média, zajatce a únosce navštěvovali novináři, například Petra Procházková. Gruzínský parlament v reakci na únos schválil nový zákon proti terorismu.\n\nDne 22. února byl propuštěn Navas, 25. února po půlnoci Mölgård a během dne pak García. Stejný den zmizel z obklíčeného domu Goča. Zbylí únosci neměli představu o dalším postupu. Kulíšek byl uvězněn sám v místnosti, ale podařilo se mu kapesním nožem odstranit zámek na okenních mřížích a uprchnout. Přes den se skrýval v čajovníkové plantáži a po setmění se vydal na pochod. Ve tmě ztratil orientaci a dostal se zpátky do Džichaškari, kde se mezitím únosci vzdali.\n\nMinistr obrany Kulíškovi předal 11. března 1998 vyznamenání Za statečnost. Po mimořádné dovolené se Kulíšek do Gruzie vrátil 26. března.\nV letech 2000–2001 Kulíšek působil rok opět v Gruzii. Kromě toho se zúčastnil v bývalé Jugoslávii mise SFOR, mise v Iráku a Demokratické republice Kongo (mise EUFOR RD Congo).\n\nV současnosti pracuje jako civilní zaměstnanec Společného operačního centra ministerstva obrany.\n"}
{"id": "936996", "url": "https://cs.wikipedia.org/wiki?curid=936996", "title": "Seznam kulturních památek v Českém Dubu", "text": "Seznam kulturních památek v Českém Dubu\n\n"}
{"id": "936998", "url": "https://cs.wikipedia.org/wiki?curid=936998", "title": "Seznam kulturních památek v Hrádku nad Nisou", "text": "Seznam kulturních památek v Hrádku nad Nisou\n\n"}
{"id": "937000", "url": "https://cs.wikipedia.org/wiki?curid=937000", "title": "Oleg Gončarenko", "text": "Oleg Gončarenko\n\nOleg Georgijevič Gončarenko ( ; 18. srpna 1931 Charkov, Ukrajinská SSSR – 16. prosince 1986 Moskva, Ruská SFSR) byl sovětský rychlobruslař.\n\nNa mezinárodních závodech se poprvé představil v roce 1953, již tehdy vyhrál Mistrovství světa. O rok později získal světové stříbro a na svém prvním startu na Mistrovství Evropy se umístil na čtvrtém místě. V roce 1955 obhájil stříbro z Mistrovství světa a přidal stejný cenný kov z kontinentálního šampionátu. Startoval na Zimních olympijských hrách 1956, kde v závodech na 5000 m a 10 000 m vybojoval bronzové medaile. Následně podruhé vyhrál Mistrovství světa a na Mistrovství Evropy skončil pátý. V dalších letech dvakrát zvítězil na evropském (1957 a 1958) a jednou na světovém šampionátu (1958). To byla jeho poslední velká medaile, v následujících sezónách se již pohyboval pod stupni vítězů. Zúčastnil se také zimní olympiády 1960, kde na trati 5000 m skončil na šesté příčce. Poslední závody absolvoval v roce 1962.\n\n"}
{"id": "937003", "url": "https://cs.wikipedia.org/wiki?curid=937003", "title": "Rybina", "text": "Rybina\n\nVýraz rybina může mít více významů:\n"}
{"id": "937006", "url": "https://cs.wikipedia.org/wiki?curid=937006", "title": "Alvin a Chipmunkové 2", "text": "Alvin a Chipmunkové 2\n\nAlvin a Chipmunkové 2 je pokračování amerického animovaného filmu Alvin a Chipmunkové.\n\nZe tří neobyčejných Chipmunků se stanou hvězdy. Účinkují na jednom z charitativních koncertů, kde se Dave zraní a musí zůstat v nemocnici. O Chipmunky se tedy musí starat teta Jackie a její vnuk Toby, ale i teta Jackie se na letišti zraní, takže starání o tři neposedné Chipmunky zůstane na Tobym. Chipmunky čeká první den ve škole, kdy se seznámí s třemi Chipettkami, které mají stejné schopnosti jako oni.\nChipmunkové \"[čipmankové]\" jsou tři veverky (Alvin, Simon \"[Sajmon]\" a Theodor \"[Teodor]\"), kteří kromě toho že umí mluvit tak umí i zpívat. Vypadají stejně jako běžné veverky.\nV tomto díle se k nim přidají také Chipettky \"[čiperky]\", které mají stejné schopnosti jako Chipmunkové, ale jsou to tři dívky (Brittany \"[britny]\", Jeanette \"[džanet]\" a Eleanor)\n"}
{"id": "937007", "url": "https://cs.wikipedia.org/wiki?curid=937007", "title": "Seznam kulturních památek v Kryštofově Údolí", "text": "Seznam kulturních památek v Kryštofově Údolí\n\n"}
{"id": "937008", "url": "https://cs.wikipedia.org/wiki?curid=937008", "title": "Hromové", "text": "Hromové\n\nHromové (1636 m n. m.) je hora v Malé Fatře na Slovensku. Nachází se asi 5 km severozápadně od Šútova a 7 km jižně od Terchové na území okresu Žilina (Žilinský kraj). Leží v hlavním hřebeni Kriváňské části pohoří. Na severovýchodě sousedí s jižním vrcholem Sten (1572 m), který je oddělen Sedlem za Hromovým (asi 1550 m), a na jihozápadě s vrcholem Chleb (1646 m), který je oddělen Hromovým sedlem (asi 1590 m). Severozápadní skalnaté svahy spadající strmě do Vrátné doliny jsou chráněny v rámci Národní přírodní rezervace Chleb. Mírnější jihovýchodní svahy spadají do Šútovské doliny. Vrchol je dobrým rozhledovým bodem.\n\n\n"}
{"id": "937009", "url": "https://cs.wikipedia.org/wiki?curid=937009", "title": "Seznam kulturních památek v Novém Městě pod Smrkem", "text": "Seznam kulturních památek v Novém Městě pod Smrkem\n\n"}
{"id": "937010", "url": "https://cs.wikipedia.org/wiki?curid=937010", "title": "Seznam kulturních památek v Rynolticích", "text": "Seznam kulturních památek v Rynolticích\n\n"}
{"id": "937011", "url": "https://cs.wikipedia.org/wiki?curid=937011", "title": "Koleje Dolnośląskie", "text": "Koleje Dolnośląskie\n\nKoleje Dolnośląskie (česky doslova Dolnoslezské dráhy) je polský regionální železniční dopravce, operující na území Dolnoslezského vojvodství. Dopravce provozuje regionální a místní osobní spoje na území minoritních železničních tratích v určitých částech vojvodství (Wrocław, Kłodzko, Wałbrzych, Legnica, Jelenia Góra, Lubin a Świdnica); zajíždí také na některých linkách i na území České republiky a Německa . Přímým konkurentem jsou mu Przewozy Regionalne.\n\nSpolečnost vznikla 28. prosince 2007 formálně rozhodnutím dolnoslezského regionálního sněmu. O téměř rok později vypravily Koleje Dolnośląskie svůj první osobní vlak (na trati Kłodzko Główne - Legnica). V roce 2012 převezly vlaky KD celkem 1,8 milionů cestujících.\n\n\n"}
{"id": "937012", "url": "https://cs.wikipedia.org/wiki?curid=937012", "title": "Sigvard Ericsson", "text": "Sigvard Ericsson\n\nJohan Sigvard „Sigge“ Ericsson (17. července 1930 Alanäset – 2. listopadu 2019) byl švédský rychlobruslař.\n\nPrvního Mistrovství Evropy se zúčastnil v roce 1951, kdy se umístil na 15. příčce. O rok později debutoval také na Mistrovství světa (9. místo) a zúčastnil se i Zimních olympijských her 1952 (1500 m – 8. místo, 5000 m – 14. místo, 10 000 m – 13. místo). První medaili, bronzovou, získal na kontinentálním šampionátu 1954, blízko k ní měl tentýž rok i na světovém šampionátu (4. místo). V dalších dvou sezónách prožil nejúspěšnější období své kariéry. V roce 1955 vyhrál jak Mistrovství Evropy, tak i Mistrovství světa. V následujícím ročníku vítězství sice neobhájil, získal však bronz na evropském šampionátu a především dva cenné kovy si přivezl ze zimní olympiády 1956. Zde vybojoval zlatou medaili v závodě na 10 000 m a dobruslil si také pro stříbro na poloviční trati (startoval i na zbylých distancích: 500 m – 37. místo, 1500 m – 6. místo). Na Mistrovství světa 1957 skončil na deváté příčce, po sezóně 1956/1957 přestal závodit s výjimkou účasti na švédském šampionátu 1960.\n\nZemřel dne 2. listopadu 2019 ve věku 89 let.\n\n"}
{"id": "937016", "url": "https://cs.wikipedia.org/wiki?curid=937016", "title": "Élodie Bouchezová", "text": "Élodie Bouchezová\n\nÉlodie Bouchezová, nepřechýleně Élodie Bouchez (* 5. dubna 1973 Montreuil) je francouzská filmová a televizní herečka, držitelka dvou Césarů.\n\nJe známá především v USA, kde také žije v Beverly Hills se svým manželem, hudebníkem Thomasem Bangalterem.\n\n\n"}
{"id": "937018", "url": "https://cs.wikipedia.org/wiki?curid=937018", "title": "Vačice Robinsonova", "text": "Vačice Robinsonova\n\nVačice Robinsonova (\"Marmosa robinsoni\") je malá vačice z čeledi vačicovitých (Didelphidae) žijící v tropických deštných lesích Střední Ameriky a na SZ Jižní Ameriky až do výšky 2 600 m n. m.\n\nBarva srsti je typicky skořicově hnědá, spodní strana těla je zbarvená do žluta. Barva hřbetu může být různá, od červenohnědé až po šedou. Má dlouhý špičatý čenich a velké oči. Velikost obličejové masky se liší podle místa rozšíření. Dlouhý ovíjivý ocas je řídce pokryt bílou srstí a slouží jako pátá končetina. Chodidla jsou přizpůsobena k pevnému uchopení větve.\n\nVačice Robinsonova je aktivní po celou noc, přes den spí v hnízdě, které si buduje v dutinách stromů nebo v opuštěných ptačích hnízdech. Vždy po probuzení se věnuje péči o srst, speciální pozornost věnuje obličeji a čenichu. Živí se hmyzem a ovocem. Nemá trvalé hnízdo; každý den si vybuduje nové. V divočině žije samotářsky, v zajetí se mezi vačicemi vytvořila sociální hierarchie. Samci demonstrovali svou nadřazenost tím, že značkovali výběh olejovitými výměšky.\n\nRozmnožuje se dvakrát až třikrát ročně, po 17 dnech březosti se rodí až 10 mláďat. Musejí se držet matčiny srsti, protože tento druh vačice nemá vak. Mláďata s matkou zůstávají 65 dní, za tu dobu se plně vyvinou.\n\n"}
{"id": "937019", "url": "https://cs.wikipedia.org/wiki?curid=937019", "title": "Alvin a Chipmunkové 3", "text": "Alvin a Chipmunkové 3\n\nAlvin a Chipmunkové 3 je americký animovaný film. Předchozí díly jsou: Alvin a Chipmunkové a Alvin a Chipmunkové 2\n\nTentokrát chipmunkové a chipetky plují vyhlídkovou lodí, kde Alvin udělá velký zmatek a už jim hrozí, že je pošlou zpátky, aby na lodi nedělaly potíže. Chipmunkové, ale spadnou z lodi a ocitnou se na pustém ostrově, kde brzy vybuchne sopka.\nChipmunkové \"[čipmankové]\" jsou tři veverky (Alvin, Simon \"[Sajmon]\" a Theodor \"[Teodor]\"), kteří krom toho že umí mluvit tak umí i zpívat. Vypadají stejně jako běžné veverky. \nV minulém díle se k nim přidaly také Chipetky \"[čiperky]\", které mají stejné schopnosti jako Chipmunkové, ale jsou to tři dívky (Brittany \"[britny]\", Jeanette \"[džanet]\" a Eleanor)\n"}
{"id": "937020", "url": "https://cs.wikipedia.org/wiki?curid=937020", "title": "Pekelník (Malá Fatra)", "text": "Pekelník (Malá Fatra)\n\nPekelník (1609 m n. m.) je hora v Malé Fatře na Slovensku. Nachází se asi 6,5 km severozápadně od Šútova a 7 km jihozápadně od Terchové na území okresu Žilina (Žilinský kraj). Leží v hlavním hřebeni Kriváňské části pohoří mezi vrcholem Velký Kriváň (1709 m), který je oddělen mělkým bezejmenným sedlem, a vrcholem Koniarky (1535 m), který je oddělen výrazným sedlem Bublen (1510 m). Severní svahy hory spadají do Vrátne doliny, jižní pak do údolí Studenec. Vrchol je dobrým rozhledovým bodem.\n\n\n\n"}
{"id": "937021", "url": "https://cs.wikipedia.org/wiki?curid=937021", "title": "Boris Šilkov", "text": "Boris Šilkov\n\nBoris Arsenjevič Šilkov ( ; 28. června 1927 Archangelsk, Ruská SFSR – 27. června 2015 Petrohrad) byl sovětský rychlobruslař.\n\nNa mezinárodní scéně debutoval v roce 1953, kdy na Mistrovství světa získal stříbrnou medaili. Nejúspěšnější sezónu své kariéry si prožil o rok později, kdy zvítězil jak na evropském, tak na světovém šampionátu, v následujícím roce 1955 vybojoval na Mistrovství světa bronz. Startoval na Zimních olympijských hrách 1956, kde vyhrál závod na 5000 m a na trati 1500 m skončil na osmém místě. I na šampionátech se dále pohyboval v první desítce, na Mistrovství světa 1957 získal svoji poslední medaili, stříbrnou. Po sezóně 1957/1958 již startoval pouze na menších nebo domácích závodech, poslední starty absolvoval v roce 1961.\n"}
{"id": "937030", "url": "https://cs.wikipedia.org/wiki?curid=937030", "title": "Entada", "text": "Entada\n\nEntada (\"Entada\") je rod tropických rostlin z čeledi bobovité. Jsou to zpravidla mohutné dřevnaté liány s dlouhými a nápadnými plody rozpadávajícími se na jednosemenné díly. Listy jsou dvakrát zpeřené, s posledním párem lístků zpravidla přeměněným v úponek. Květenství jsou hustá a klasovitá. Rod zahrnuje asi 30 druhů a je rozšířen v tropických oblastech různých kontinentů.\n\nEntady jsou mohutné liány nebo šplhavé keře s trny nebo častěji bez trnů. Rostliny jsou lysé nebo s jednoduchými nežláznatými chlupy. Listy jsou dvakrát zpeřené, složené z množství drobných nebo z menšího počtu větších vstřícných lístků. Poslední pár lístků bývá u většiny druhů přeměněn v úponek. Na řapících nejsou extraflorální nektária. Palisty jsou drobné, štětinovité. Květenství jsou vrcholová, obvykle jednostranné laty skládající se z klasovitých hroznů. Květy jsou drobné, nejčastěji nažloutlé, zelené, červené nebo purpurové. Kalich je zvonkovitý, zakončený 5 krátkými zuby. Koruna je delší než kalich, korunní lístky jsou drobné, volné nebo jen na bázi krátce srostlé. Tyčinek je 10, jsou volné nebo na bázi srostlé, asi 2x delší než okvětí. Semeník je téměř přisedlý, s mnoha vajíčky a nitkovitou čnělkou. Plody jsou velké, podlouhlé, dlouze stopkaté až téměř přisedlé, obvykle zploštělé, rozpadávající se na charakteristické jednosemenné segmenty, které za zralosti vypadávají z vytrvalého rámečku podobně jako je tomu např. u citlivky (\"Mimosa\"). Semena jsou velká, okrouhlá, s hnědým tlustým osemením.\n\nRod \"Entada\" zahrnuje asi 30 druhů. Nejvíce druhů (asi 18) roste ve střední a východní Africe a na Madagaskaru. V Asii (a Austrálii) roste asi 10 druhů a v tropické Americe 4 druhy. Entady rostou nejčastěji v nížinných tropických lesích a na savanách v blízkosti řek. Druh \"Entada gigas\" je rozšířen v tropické Africe i Americe.\n\nRod \"Entada\" je v taxonomii čeledi bobovité řazen do podčeledi \"Caesalpinioideae\" a do tribu \"Mimoseae\". Dříve byl součástí podčeledi \"Mimosoideae\" (resp. samostatné čeledi \"Mimosaceae\"), která byla v roce 2017 vřazena do podčeledi \"Caesalpinioideae\". Podle výsledků molekulárních studií představuje tento rod jednu z bazálních vývojových větví bývalé podčeledi \"Mimosoideae\".\n\nDruh \"Entada phaseoloides\" obsahuje v kůře, semenech a v menší míře i ve dřevě saponiny, zatímco v listech nebyl jejich obsah zjištěn. Vysoký obsah saponinů mají i jiné druhy tohoto rodu.\n\n\"Entada phaseoloides\" (syn. \"E. scandens\"), druh pocházející z tropických pralesů Asie a Tichomoří, má nejdelší lusky ze všech bobovitých. Ty mohou dosáhnout délky až 2 metry a šířky až 12,5 cm.\n\nKůra a semena široce rozšířeného druhu \"Entada rheedii\" obsahuje pěnivé saponiny a je používána jako náhrada mýdla. \"Entada phaseoloides\" z Asie a Austrálie je jedovatá a má využití v medicíně. Semena tohoto druhu jsou po úpravě jedlá a slouží v jihovýchodní Asii jako potravina, v Jižní Africe se praží jako náhražka kávy. Obsahují asi 18% technicky využitelného oleje, používaného např. ke svícení. Na Filipínách se z kůry i semen tradičně připravuje šampon na mytí vlasů.\n\n"}
{"id": "937031", "url": "https://cs.wikipedia.org/wiki?curid=937031", "title": "Taça de Portugal", "text": "Taça de Portugal\n\nTaça de Portugal (v překladu \"Portugalský pohár\") je fotbalová soutěž pořádána Portugalským fotbalovým svazem. Je pořádána jako oficiální Portugalský fotbalový pohár. Nejúspěšnějším klubem je lisabonská Benfica s 25 trofejemi. Vítěz postupuje do boje o portugalský Superpohár a současně do skupinové fáze Evropské ligy.\n\nZdroj:\n\n"}
{"id": "937034", "url": "https://cs.wikipedia.org/wiki?curid=937034", "title": "Hlavu vzhůru", "text": "Hlavu vzhůru\n\nNázev Hlavu vzhůru může znamenat:\n\n\n\n"}
{"id": "937035", "url": "https://cs.wikipedia.org/wiki?curid=937035", "title": "Dětí jako smetí", "text": "Dětí jako smetí\n\nDětí jako smetí ( \"Adventures in Baby-Getting\") je 3.epizoda 24.série seriálu Simpsonovi. V Americe se tato epizoda vysílala 11. listopadu 2012, v České republice pak 9. července 2013 na stanici Prima Cool.\n\nKvůli Homerovi, který za celý rok nedokázal opravit kapající kohoutek, vytvořila kapající voda pod městem velkou nádrž, ze které když odtekla voda, propadla se silnice, kam se propadla i Marge se svým autem. když si vybere sama nové auto, něco se jí na něm nezdá. Problém není v autě, ale v tom, že chce Marge ještě další dítě...\n"}
{"id": "937036", "url": "https://cs.wikipedia.org/wiki?curid=937036", "title": "Igor Netto", "text": "Igor Netto\n\nIgor Alexandrovič Netto, rusky Игорь Александрович Нетто (9. ledna 1930, Moskva – 30. března 1999, Moskva) byl sovětský fotbalista ruské národnosti. Hrával na pozici záložníka nebo útočníka.\n\nSe sovětskou fotbalovou reprezentací vyhrál mistrovství Evropy roku 1960. Na tomto turnaji byl federací UEFA zařazen do all-stars týmu. Hrál též na mistrovství světa 1958 a 1962. Zúčastnil se rovněž dvou olympiád, roku 1952 a 1956, přičemž ve druhém případě si přivezl zlatou medaili. Sovětský svaz reprezentoval v 54 zápasech, v nich vstřelil 4 branky.\n\nCelou svou kariéru (1949–1966) strávil v jediném klubu: Spartaku Moskva. Pětkrát s ním vyhrál sovětskou ligu (1952, 1953, 1956, 1958, 1962), třikrát sovětský pohár (1950, 1958, 1963). Odehrál za něj 368 ligových utkání.\n\nV anketě Zlatý míč, která hledala nejlepšího fotbalistu Evropy, skončil roku 1957 devátý.\n\n"}
{"id": "937038", "url": "https://cs.wikipedia.org/wiki?curid=937038", "title": "Kurbaryl", "text": "Kurbaryl\n\nKurbaryl (\"Hymenaea\") je rod tropických stromů z čeledi bobovité. Zahrnuje asi 30 druhů rozšířených především v tropické Americe. Kurbaryl obecný (\"Hymenaea courbaril\") poskytuje pryskyřici zvanou kopál a plody mají jedlou dužninu.\n\nZástupci rodu kurbaryl jsou středně velké až mohutné stálezelené stromy s listy složenými ze 2 lístků. Z narušeného kmene vytéká pryskyřice. Listy jsou kožovité, tuhé, s prosvítavě tečkovanou čepelí a krátkým řapíkem až téměř přisedlé. Květy jsou středně velké, nejčastěji bílé, uspořádané v bohatých vrcholových vrcholičnatých latách.\nKalich je dužnatý, se 4 laloky a zvonkovitou kališní trubkou. Korunních lístků je 5, řidčeji 3, jsou nestejně velké, volné, vrchní korunní lístek bývá největší a obrácený dovnitř. Tyčinek je 10, jsou volné, lysé. Semeník nese nitkovitou čnělku zakončenou krátkou bliznou. Plodem je tlustě kožovitý až dřevnatý nepukavý lusk připomínající peckovici a obsahující několik semen obklopených suchou dužninou.\n\nRod zahrnuje asi 25 až 30 druhů a je rozšířen především v tropické Americe od jižního Mexika po Brazílii a Paraguay, méně v Africe a na Madagaskaru (\"H. verrucosa\").\n\nRod \"Hymenaea\" je v rámci taxonomie bobovitých řazen do podčeledi \"Detarioideae\".\nNěkdy je jako areál rozšíření tohoto rodu udávána pouze tropická Amerika. Je to dáno tím, že africký druh \"Hymenaea verrucosa\" byl dříve řazen do samostatného rodu \"Trachylobium\" (jako \"Trachylobium verrucosum\").\n\nKurbaryl obecný (\"Hymenaea courbaril\"), druh rozšířený od Mexika po Brazílii, poskytuje všestranný užitek. Tvrdé dřevo je používáno v truhlářství a na stavbu kánoí a lodí a je použitelné jako náhrada dřeva dubu, akátu nebo ořechovce. Je obchodováno pod názvem courbaril. Běl je 6 až 12 cm široká, šedohnědá, jádrové dřevo je oranžové až tmavě červenohnědé a často tmavě žilkované. Gumovitá hořká pryskyřice vytékající z kmene je známa jako kopál a byla používána při léčení astmatu, revmatismu, vředů a některých pohlavních chorob a také jako vykuřovadlo v kostelích a k výrobě trvanlivých laků na dřevo. Dužnina plodů je jedlá, za zralosti vysychá v moučnatý prášek který se přidává do pokrmů. Z dužniny rozmíchané ve vodě se připravuje nápoj nebo se nechává zkvasit. Jedlou dužninu má i druh \"Hymenaea martiana\".\n\n"}
{"id": "937040", "url": "https://cs.wikipedia.org/wiki?curid=937040", "title": "Rewind the Film", "text": "Rewind the Film\n\nRewind the Film je jedenácté studiové album velšské rockové skupiny Manic Street Preachers, vydané v září 2013 u vydavatelství Columbia Records. Jeho producenty byli členové skupiny spolu s Alexem Silvou. Na albu se podílelo několik hostů, jako Cate Le Bon, Richard Hawley a Lucy Rose.\n\nVšechny texty napsal Nicky Wire, hudbu složili James Dean Bradfield a Sean Moore.\n"}
{"id": "937041", "url": "https://cs.wikipedia.org/wiki?curid=937041", "title": "Děda na útěku", "text": "Děda na útěku\n\nDěda na útěku ( \"Gone Abie Gone\") je 4.epizoda 24.série seriálu Simpsonovi. V Spojených státech amerických měla tato epizoda premiéru 11. listopadu 2012, v České republice pak 10. července 2013 na stanici Prima Cool.\n\nHomer a Marge zapomenou na pravidelnou návštěvu dědy v domově důchodců. Jedou za ním, sice pozdě, ale přece. Když do domova přijedou, oznámí jim, že děda zmizel. Pomocí jeho minulosti se ho snaží znovu najít...\n"}
{"id": "937042", "url": "https://cs.wikipedia.org/wiki?curid=937042", "title": "Typ 26 Global Combat Ship", "text": "Typ 26 Global Combat Ship\n\nTyp 26 Global Combat Ship (jinak též Typ 26 či pouze Global Combat Ship, popř. třída City) je třída protiponorkových fregat britského královského námořnictva. Je náhradou za fregaty Typu \"23 Norfolk\". Program vývoje a stavby těchto plavidel řídí britské Ministerstvo obrany, vývoj probíhá v loděnicích koncernu BAE Systems, který zajišťuje i jejich stavbu. Stavba britských fregat této třídy byla zahájena roku 2017. Zařazení prototypu do služby je plánováno na rok 2025.\n\nFregata je také nabízena k exportu. Jejím prvním zahraničním uživatelem je Austrálie, která plánuje stavbu devíti fregat třídy \"Hunter\". Typ 26 rovněž zvítězil v kanadském programu Canadian Surface Combatant na náhradu fregat třídy Halifax a torpédoborců třídy \"Iroquois\".\n\nStavba fregat probíhá v loděnicích BAE Systems Maritime. BAE Systems je hlavním kontraktorem projektu, přičemž na stavěbním programu se podílí také společnosti Babcock, DCNS, GE Energy Power Conversion, Imtech, Raytheon a Tyco Fire & Integrated Solutions.\n\nPůvodně bylo plánováno pro Royal Navy postavit třináct jednotek typu 26. V listopadu 2015 ale britská vláda zveřejnila dokument \"Nationbal Security Strategy and Strategic Defence and Security Review\" (SDSR 2015), který jejich plánovaný počet zredukoval na osm. Náhradou za nepostavená plavidla se stanou jednodušší a levnější fregaty typu 31 (General Purpose Frigate). Britské ministerstvo obrany 29. června 2017 přidělilo společnosti BAE Systems 3,7 miliardy liber na stavbu první tříkusové série typu 26 Batch 1. Slavnostní první řezání oceli na stavbu prototypové jednotky HMS \"Glasgow\" proběhlo 20. července 2017.\n\nJednotky typu 26:\nPlavidla ponesou protiletadlové řízené střely rodiny CAMM. Celkem jich má být neseno 48 kusů, umístěných ve vertikálních vypouštěcích silech na přídi a na zádi. Na palubě bude též 24 vertikálních vypouštěcích sil Mk.41 (tři moduly po osmi silech), ze kterých mohou být vypouštěny různé typy řízených střel. Budou vybavena sonarem s měnitelnou hloubkou ponoru Thales CAPTAS-4 (Sonar 2087). Na zádi bude přistávací plocha a hangár pro dva protiponorkové vrtulníky Lynx Wildcat, nebo jeden Merlin. Pohonný systém bude koncepce CODLOG. Budou ho tvořit plynové turbíny Rolls-Royce MT30, čtyři diesely MTU a čtyři elektromotory.\n\n\n"}
{"id": "937044", "url": "https://cs.wikipedia.org/wiki?curid=937044", "title": "Ruční předení", "text": "Ruční předení\n\nRuční předení (angl.: \"hand spinning\", něm.: \"Handspinnen\") je způsob zhotovení příze ze staplových vláken prsty nebo s použitím jednoduchých nástrojů. \n\nPodle nejstarších nálezů bylo předení známe už před více než 20 000 lety. \n\nPůvodně se vlákna zakrucovala prsty a navíjela na dřívko, později se před navíjením urovnaná vlákna stáčela s pomocí větvičky.\n\nZe starší doby kamenné pochází ruční vřeteno s přeslenem. \nAsi na začátku našeho letopočtu bylo vynalezeno ruční (hnací) kolo, kterým se pohánělo vřeteno. \n\nVe 12. století se do Evropy dostal kolovrat. Na něm se přenáší energie od pedálu přes klikový převod na otáčky hnacího kola a odtud na vřeteno s křídlem, kterým se uděluje přízi zákrut. \n\nAsi do konce 18. století byly ručně předené příze výchozí surovinou pro téměř všechny textilie (s výjimkou hedvábí a plstěných výrobků). Na kolovratu dalo se zhotovit jen asi 100-150 gramů příze za hodinu. \n\nOd začátku 19. století bylo ruční předení poměrně rychle nahrazeno průmyslovou strojní výrobou. \n\nV 21. století se však stále ještě vyrábí ke komerčním účelům ročně cca 1 milion tun příze z kokosových vláken bez použití strojů, z toho asi 2/3 s pomocí různých variant kolovratu a třetina bez jakýchkoliv nástrojů. Také šáhtúš, pašmína a lamí vlna (celkem maximálně 5 000 tun ročně) se dosud spřádají bez použití strojů.\n\nK vlastnímu předení na kolovratu (případně k předení s vřetenem) patří čištění a urovnání chomáče vláken mykacími kartáči a případně barvení materiálu. \n\n2-3 hotové niti se obvykle druží a skají. \nPřed zavedením strojního předení se příze vyráběly ze lnu, konopí a vlny, výjimečně z bavlny. K současnému amatérskému předení se používá hlavně ovčí vlna, angora a směsi např. s lamou nebo kašmírskou vlnou.\nPříze jsou méně stejnoměrné a chlupatější než strojně předené. Vypřádají se obvykle v jemnostech 125 (na krajky) až 1000 tex (na ruční pletení). \n\nV odborné literatuře se uvádějí jemnosti pro bavlněné příze až 2,4 tex a pro lněné 2 tex. \n\n"}
{"id": "937045", "url": "https://cs.wikipedia.org/wiki?curid=937045", "title": "Seznam medailistů na mistrovství světa ve vodním slalomu – kánoe ženy", "text": "Seznam medailistů na mistrovství světa ve vodním slalomu – kánoe ženy\n\nTento seznam uvádí přehled medailistek na mistrovství světa ve vodním slalomu v závodech na kánoích, které byly na program světových šampionátů zařazeny v roce 2009.\n\nPořádáno od roku 2010, v roce 2009 se jednalo pouze o ukázkovou disciplínu (medaile nejsou v tabulce započteny).\nPořádáno od roku 2011, v letech 2011 a 2014 nebyly kvůli nedostatečnému počtu týmů uděleny medaile (nejsou tedy ani započítány do tabulce).\n"}
{"id": "937047", "url": "https://cs.wikipedia.org/wiki?curid=937047", "title": "Seznam medailistů na mistrovství světa ve vodním slalomu – kajak ženy", "text": "Seznam medailistů na mistrovství světa ve vodním slalomu – kajak ženy\n\nTento seznam uvádí přehled medailistek na mistrovství světa ve vodním slalomu v závodech na kajaku, které byly na program světových šampionátů zařazeny v roce 1949.\n\nV letech 1949–1963 byl používán skládací kajak.\nV letech 1949–1963 byl používán skládací kajak. V roce 1961 nebyl závod pořádán.\n"}
{"id": "937049", "url": "https://cs.wikipedia.org/wiki?curid=937049", "title": "Seznam medailistů na mistrovství světa ve vodním slalomu – kánoe smíšené dvojice", "text": "Seznam medailistů na mistrovství světa ve vodním slalomu – kánoe smíšené dvojice\n\nTento seznam uvádí přehled medailistů na mistrovství světa ve vodním slalomu v závodech na kánoích ve smíšených dvojicích, které byly se na mistrovstvích světa jezdily v letech 1955–1981. Na program světových šampionátů se vrátily v roce 2017.\n\nPořádáno pouze v letech 1955–1981 (s výjimkou roku 1979) a od roku 2017.\nPořádáno pouze v letech 1957, 1965 a 1969.\n"}
{"id": "937052", "url": "https://cs.wikipedia.org/wiki?curid=937052", "title": "Seznam medailistů na mistrovství světa ve vodním slalomu – kajak muži", "text": "Seznam medailistů na mistrovství světa ve vodním slalomu – kajak muži\n\nTento seznam uvádí přehled medailistů na mistrovství světa ve vodním slalomu v závodech na kajaku, které byly na program světových šampionátů zařazeny v roce 1949.\n\nV letech 1949–1963 byl používán skládací kajak.\nV letech 1949–1963 byl používán skládací kajak.\n"}
{"id": "937053", "url": "https://cs.wikipedia.org/wiki?curid=937053", "title": "Svatopluk Pitra", "text": "Svatopluk Pitra\n\nSvatopluk Pitra (9. března 1923, Štěnec - 15. července 1993, New York, USA) byl český grafik, ilustrátor, karikaturista, výtvarník animovaných filmů a malíř.\n\nSvatopluk Pitra se narodil 9. března 1923 ve vesničce Štěnec u Vysokého Mýta. Dětství prožil v bývalém mlýně u matčiných rodičů. V roce 1929 se společně s matkou a starším bratrem Bohumilem přestěhoval do Poděbrad, kde začal chodit do obecné školy. Ještě po mnoha letech si pamatoval svůj první školní úkol: nakreslit šest řádků svislých čárek, které se postupně měnily na jedničky.\n\nOd roku 1935 navštěvoval gymnázium ve Vysokém Mýtě. Vzhledem ke špatnému prospěchu musel v kvartě odejít na dvouletou Meliorační školu, kterou úspěšně dokončil. Během dvouleté základní služby byl v letech 1945 až 1947 přidělen ke kartografům. Poté nastoupil do chomutovských Válcoven trub jako technický kreslič. Odměnou za objev chyby v technické dokumentaci dostal v roce 1951 doporučení k vysokoškolskému studiu a byl přijat do Speciálního ateliéru kresleného a loutkového filmu profesora Adolfa Hoffmeistera na Vysoké škole uměleckoprůmyslové v Praze. K jeho spolužákům patřili Vratislav Hlavatý, Zdeněk Kirchner, Ladislav Rada, Šárka Kašpaříková (Šefranková) nebo Jaroslava Nesvadbová. Během studií se oženil a krátce poté opět rozvedl s Milicou Kudrnovou, která se stala matkou jeho jediného syna Torstena.\n\nPři práci v ateliéru se Pitra nevyhýbal kreslení podle modelu, ale velmi rychle nalezl vlastní styl, zpočátku opřený o pravítko a křivítka, s nimiž konstruoval výrazné figury, formované pevnou linií a ostrými kontrasty černých a bílých ploch. Stejně suverénně zacházel i s písmem, které v podobě nejrůznějších návěští a etiket umisťoval do svých kreseb. Pitra obdivoval kresby Františka Bidla a především portrétní zkratky svého profesora Adolfa Hoffmeistera, pro nějž byla karikatura „maskou, která je pravdivější než tvář“.\nTaké Pitra chápal kresbu jako záznam vnitřního života, který by měl být podán co možná nejúspornějšími výrazovými prostředky.\n\nAčkoliv byl v kontaktu s významným představitelem meziválečné avantgardy, neměl během studií snadný přístup k informacím o historii ani o vývoji karikatury za železnou oponou. Výmluvné je svědectví o potížích, na které narazil při snaze vypůjčit si v Univerzitní knihovně prvorepublikový časopis Simplicus. I když Pitrovi nakonec vyhověli, nejprve jej prý „podrobili výslechu“, k čemu časopis potřebuje a pak vyžadovali „potvrzení o skutečné potřebě věc studovati“.\n\nPrvní výstavu absolvoval Pitra se spolužákem Vratislavem Hlavatým v roce 1957 v prestižní pražské galerii Československého spisovatele. Původně měl v bývalém Topičově salonu vystoupit i sám profesor Hoffmeister, který však v naprosté tajnosti přenechal celý prostor svým dvěma studentům. Na vernisáži výstavy Karikatur a jiných nepříjemností je představil jako novou naději pro českou humoristickou kresbu, která podle jeho slov skomírala v rubáši ze stránek Dikobrazu. Pitra na výstavě představil karikatury a fotomontáže, ukázky z absolventského kresleného filmu \"Klobouk ve křoví\", protiválečné a reklamní plakáty, návrhy obalů gramodesek i knižních obálek.\n\nMiloš Macourek ocenil v recenzi výstavy Pitrův „břitký vtip a politickou zainteresovanost“ a vyslovil přesvědčení, že se autor nepochybně brzy prosadí v široké oblasti praktického grafického umění. V předpovědi se nezmýlil. Pitra začal po dokončení školy pracovat jako grafik pro domácí i zahraniční veletrhy; podílel se mimo jiné i na realizaci výstavní grafiky pro československý pavilon na Světové výstavě EXPO 58 v Bruselu. Podobně jako jeho spolužák Ladislav Rada navrhoval také inzeráty, plakáty a obaly desek pro Gramofonové závody – Supraphon.\n\nPočátkem roku 1959 obeslal souborem karikatur soutěž, kterou vyhlásila redakce Literárních novin. V konkurenci více než osmi set účastníků uznala porota Pitrovy satirické kresby za nejzajímavější, „výtvarné jasné, až ke krutosti přísné“.\nCena Literárních novin potvrdila významné místo, jež Pitra na přelomu padesátých a šedesátých let zaujal v okruhu karikaturistů, sdružených ve skupině Polylegran.\n\nKreslíři opouštěli ilustrované anekdoty a upovídanou komunální satiru, přestávali používat dialogy i monologické titulky a začali zkoumat možnosti sémantického kódování samotné kresby. Někteří vynalézali důvtipné absurdity, jiní hledali univerzální řeč ve spletitém světě čar.\nNevyhýbali se přitom ani politickým tématům, jak dokládá velká výstava antifašistických a protiválečných karikatur Být či nebýt, uspořádaná v roce 1961 ke 40. výročí založení KSČ.\nSvatopluk Pitra se výstavy zúčastnil společně s Adolfem Bornem, Oldřichem Jelínkem, Miroslavem Liďákem, Vladimírem Hlavínem, Vladimírem Jiránkem, Václavem Kabátem, Jiřím Kalouskem, Milanem Kopřivou, Jaroslavem Malákem, Zdeňkem Mézlem, Jiřím Šalamounem, Františkem Skálou starším, Bohumilem Štěpánem, Jiřím Tomanem, Josefem Žemličkou, Jiřím Žentelem a Jaroslavem Weiglem.\n\nČinnost kreslířů ze sdružení Polylegran se měla stát „svéprávnou uměleckou disciplínou“, která „pracuje básnickými metaforami jako poezie, konflikty jako drama, řazením překvapivých kontrastů a souvislostí jako filmová montáž“.\nPatronem nové vlny českého výtvarného humoru se sice stal Adolf Hoffmeister, avšak genealogické linie ukazovaly spíš k západním umělcům jako byl Raymond Peynet, Jean-Maurice Bosc, Maurice Sinet a především Saul Steinberg, který českým kreslířům ukázal, že čáru je možné „vést takovým způsobem, až by odhalila směšnou stránku skutečnosti hlouběji než promyšlená replika, až by vzbudila úžas, rozpaky, odpor a smích dohromady“.\nPrvní český výbor Steinbergových kreseb se na pultech českých knihkupectví objevil v roce 1959 s obálkou od Svatopluka Pitry, který předchozího roku debutoval v knižní ilustraci, když svými ostře řezanými charaktery doprovodil sbírku satirických textů Jiřího Roberta Picka \"Kladyátor\". Na konci padesátých let Pitra ilustroval také Jirotkova \"Saturnina\" a Vachkův satirický román \"Až se ucho utrhne\". Oba tituly vyšly v Edici humoru a satiry, kterou vydávalo nakladatelství Československý spisovatel.\n\nPitrovy kresby výstižně charakterizoval umělcův přítel, karikaturista, ilustrátor a výtvarník animovaných filmů Jaroslav Malák:\n„K lidstvu jako celku i k zobrazovaným jednotlivcům je (Pitra) krutě kritický. Maluje sice velice krásný slečny, leč všechny jsou to pěkný potvory [...]. S druhou částí populace, tedy s muži, zachází Pitra ještě hůř. Neznám žádnou Pitrovu kresbu, která by znázorňovala vzorného manžela, dobrého otce a živitele milé rodinky. Zato podvodníků, falešných hráčů, gangsterů, zkorumpovaných policistů, detektivů a nejpodivnějších individuí nakreslil Pitra přehršel.“\nCelou galerii takových charakterů můžeme najít v Pitrových ilustracích k detektivním povídkám Alexandra Grina, Agathy Christie, Dashiella Hammetta, Seičó Macumota a Georgese Simenona, které vycházely v roce 1962 v sedmém ročníku revue Světová literatura.\n\nČastým motivem Pitrových kreseb byly také dopravní prostředky: motocykly, auta, letadla nebo vrtulníky. Obdiv k moderní technice sdílel se svými vrstevníky Dobroslavem Follem nebo Teodorem Rotreklem, kteří společně s dalšími spolužáky z VŠUP vytvořili na konci padesátých let jádro umělecké skupiny Radar. U Pitry však přece jen převažoval zájem o lidský charakter. Je to patrné i na kresbách ke \"Ztracené věčnosti\" Clifforda D. Simaka v antologii \"Labyrint\" (SNKLU, 1962), uspořádané Adolfem Hoffmeisterem.\nV době, kdy pozoruhodný sborník západních vědecko-fantastických povídek vyšel, se už Pitra plně věnoval výtvarným návrhům pro kreslené i loutkové filmy ve studiu Bratři v triku.\n\nPrvní Pitrovy animované filmy vznikly v reklamním podniku Propag, kde navrhl loutky pro snímek režiséra Josefa Klugeho o rodinných nákupech v obchodních domech \"Vánoce\" (1957). Nakreslil a také sám režíroval \"Atomové století (Včasný nákup paliva)\" (1957). Jako výtvarník a režisér je uveden rovněž u reklamních snímků \"Nápad s nebes\" (1957) a \"Tak se to nedělá\" (1957), které propagovaly výhody nově zaváděného samoobslužného prodeje.\nZe čtyřdílné série \"Samoobsluha\" se pravděpodobně zachoval pouze snímek \"Co si kdo žádá\", k němuž nakreslil ilustrativní anekdoty Pitrův kolega Jaroslav Malák, kmenový kreslíř Dikobrazu a jeden ze zakladatelů sdružení karikaturistů Polylegran.\n\nV roce 1959 se Pitra podílel na filmovém experimentu \"Tucet mých tatínků\", v němž režisér Eduard Hofman použil práce třinácti různých výtvarníků. Pitra pro tuto „tragickou grotesku“ navrhl charakter tatínka-fotografa. Výtvarníky filmu byli vedle samotného režiséra Eduarda Hofmana, který nakreslil postavu strážníka, Jiří Brdečka (potápěč), František Freiwillig (kapitán lodi), Vladimír Hlavatý (plavčík), Adolf Hoffmeister (vědec), Ota Janeček (bubeník), Josef Kábrt (operní pěvec), Jaroslav Kándl (malíř), Vladimír Lehký (student), Kamil Lhoták (pilot), Jaroslav Malák (kadeřnik) a Zdeněk Miler (holčička a maminka).\n\nK satirické grotesce \"Tři muži\" (1959) režiséra Vladimíra Lehkého přispěl maximálně zjednodušenou kresbou, připomínající panáčky z animovaných grotesek Émila Cohla. Moralita o následcích nezodpovědného chování získala ocenění na Mezinárodním festivalu v Benátkách. Pitra však nedostal povolení vycestovat, které by mu umožnilo cenu osobně převzít.\n\nPloškové i plastické loutky navrhl Pitra k filmu režiséra Břetislava Pojara \"Jak zaříditi byt\" (1959). V krátkém úvodu snímek vtipně shrnul prehistorii i dějiny nábytkové kultury, aby pak propagoval racionální umístění moderního domácího vybavení.\n\nJako výtvarník se Pitra podílel i na filmu Břetislava Pojara a Jiřího Brdečky \"Sláva\" (1959). Děj příběhu o komínu, který nekouřil jen tak, ale přímo umělecky, byl sice situován do velkoměsta západního střihu, které zřejmě leželo daleko za hranicemi socialistického Československa, ale je možné jej číst jako ilustraci známého přísloví o pomíjivosti každé světské slávy.\n\nVe srovnání s ostře ironickými karikaturami snobských konzumentů uměleckých senzací byly loutky, které navrhl pro animovaný film Bohuslava Šrámka \"Pštros\" (1960), výrazně shovívavější. Přívětivě zaoblené byly také postavy loutkového filmu \"Plivník dlaždiče Housky\" (1961), který podle stejnojmenné povídky Karla Michala natočil režisér Stanislav Látal.\nPovahu jednotlivých aktérů morality o bezostyšném kariérismu dotvořil jedinečným způsobem hlas Rudolfa Deyla mladšího, který přesvědčivě ztvárnil Houskovu nerozhodnou odevzdanost, samolibé pedantství podnikových úředníků i plivníkovu maniakální energii.\n\nVytříbeným spojením stylové „bruselské“ grafiky s písmem se vyznačují Pitrovo výtvarné řešení filmu \"Cecilie 470\" (1961), který podle námětu Miloše Macourka natočil režisér Jan Karpaš.\n\nObdobné výtvarné pojetí uplatnil Pitra také v ploškovém filmu režiséra Bohuslava Šrámka \"Blecha\" (1961), pojednávajícím o nepatrné bytosti, posedlé megalomanickým bludem.\n\nSvatopluka Pitru, který byl v té době přímo zavalen prací, tížil oprávněný pocit nedostatečného ocenění. Rozpor mezi svými schopnostmi a jejich žalostným finančním ohodnocením nesl stejně těžce, jako vysilující a marné hledání vlastního ateliéru.\n\nPo agitce \"Tři muži na rybách\" (1962), upozorňující na výhody vícesměnného provozu, se posledním filmem, na němž Pitra v Československu pracoval, stal osvětový snímek režiséra a scenáristy Jiřího Brdečky \"Tak na to?\". Když se nápaditý a vtipný film o nutnosti dodržovat správné návyky při hubnutí dostal v polovině roku 1963 do českých kin, nebylo už jméno výtvarníka v titulcích uvedeno.\n\nPitra totiž na jaře 1963 využil leteckého výletu na Kubu, který pro tvůrčí pracovníky uspořádala Československá televize a Krátký film, a při návratu, během mezipřistání na letišti v kanadském Halifaxu, požádal o politický azyl.\nÚspěšný a sebevědomý čtyřicetiletý grafik nepochyboval, že se v novém prostředí prosadí stejně dobře, jako předtím v Československu. Začátky byly opravdu slibné. Pitra získal práci ve vládní produkční a distribuční společnosti National Film Board of Canada jako výtvarník reklamních a propagačních filmů.\nDobře placené zaměstnání ovšem přijal jen jako dočasné řešení, než se naučí anglicky a dostane povolení vycestovat do Spojených států.\nSpokojený byl především s vlastním bydlením a pak také s ohromným množstvím levných jazzových gramodesek. V noci se mu sice zdávalo o divokých honičkách s pražskými policajty, ale cítil se konečně svobodný. Začal pracovat na kresleném filmu \"The Kind Dictator (Laskavý diktátor)\", jehož námět hodlal nabídnout některému kanadskému nebo americkému producentovi. Své přítelkyni a bývalé spolužačce z VŠUP Ireně Bryndové tehdy poslal do Prahy kresbu, na níž se „pan Chruščov“ s injekční stříkačkou v ruce blížil k obnažené zadnici spoutané oběti.\n\nVzhledem k obtížné výslovnosti křestního jména Svatopluk se během pobytu v Kanadě začal podepisovat jako S. Paul Pitra. Později své práce signoval značkou ART-TIP, slovní hříčkou s ananymem příjmení.\nV Praze byl mezitím odsouzen za nedovolené překročení státní hranice ke třem letům odnětí svobody a propadnutí majetku. Práce, které tehdy Státní bezpečnost zabavila, jsou dnes nezvěstné.\nV červenci 1964 konečně dostal povolení k pobytu ve Spojených státech. Podobně jako Vladimír Fuka, kterého první návštěva New Yorku nadchla a inspirovala k celé řadě kreseb, také Pitra považoval americkou metropoli za místo, kde nesnesitelný labyrint obstrukcí konečně vyústí do svobodného světa.\nByl to ovšem také svět s docela odlišnými pravidly a některým z nich nedokázal porozumět.\nObdivoval sice americké automobily, ale v tom, co považoval za umění, neměl žádné pochopení pro sériovou produkci.\nNěkterými projevy americké populární kultury byl šokován a v jednom z dopisů Ireně Bryndové si postěžoval:\n„Zdejší občané jsou na úrovni domorodců ze střední Afriky! Líbí se jim hlavně to, co se leskne nebo třpytí!“\nO něco později přehodnotil také prvotní nadšení New Yorkem, když domů napsal, že kromě neonů na broadwayském bulváru vypadá zbytek velkoměsta „jako Královské Vinohrady v noci“.\n\nV létě 1965 se pokusil svůj výrazně expresivní styl kresby uplatnit v soutěži na výzdobu letiště v Buffalu. Pro čtyřicetimetrovou betonovou plochu navrhl figuru s vysokým cylindrem a vlajkou Spojených států.\nS tímto námětem sice neuspěl, ale koncem téhož roku získal zakázku na grafické práce pro Světovou výstavu EXPO 67 v Montrealu. Objednávka mu sice přinesla vytoužené existenční zajištění, ale umělecké ambice uspokojit nedokázala.\nJiné to nebylo ani v dalším zaměstnání ve vydavatelství pohlednic Hallmark, kde mohl uplatnit svou mimořádnou prostorovou představivost a technické nadání při navrhování trojrozměrných papírových modelů dopravních prostředků, které byly složené v deskách a při jejich otevření vyvstávaly do prostoru.\n\nVe volných chvílích zhotovoval loutky a rekvizity pro animované filmy, na nichž chtěl za příznivějších podmínek začít pracovat.\nK většímu finančnímu obnosu, který by realizaci filmových projektů umožnil, však nepomohlo ani patentované řešení způsobu parkování automobilů do těsných prostorů.\n„Udělený patent chránil (Pitrův) vynález po dobu dvaceti let, do roku 1988. Dalo se čekat, že některá automobilka projeví zájem o jeho využití v praxi. Ale to se nestalo. Teprve roku 2005 zveřejnila popis téměř shodného řešení automobilka Nissan v Japonsku...“\n\nPo pěti letech čekání na povolení vycestovat do zahraničí, přiletěla začátkem srpna 1968 do New Yorku Pitrova partnerka Irena Bryndová. Naplánovali si společný návrat do Prahy, který však definitivně ztroskotal po sovětské okupaci Československa. S vyhlídkou na dlouhodobý pobyt ve Spojených státech si Irena Bryndová našla práci jako textilní výtvarnice a v říjnu 1969 uzavřela se Svatoplukem Pitrou sňatek.\n\nPitra se sice nevzdával myšlenky na tvorbu animovaných filmů, ale nedařilo se mu najít pro své projekty producenta. Nechal si proto z Vídně přivézt animační kameru a v newyorském bytě pro ni zkonstruoval stativ i elektrické ovládání. Postup prací však neustále narážel na nedostatek financí a film \"Laskavý diktátor\" zůstal nedokončený. V umělcově pozůstalosti se dochoval pouze strojopisný text scénáře a několik kreseb.\n\nPo desetiletém pobytu v Americe se u Svatopluka Pitry projevily následky dlouhodobě neléčené cukrovky.\nNepřestával sice kreslit, ale výsledky své práce už nepublikoval. Vedle barevných kreseb, které poprvé vystavil až počátkem devadesátých let v Praze, se začal věnovat také malbě. Opět jej zajímaly především figurální motivy; tentokrát to byly tlumeně barevné postavy, které často upíraly pohled přímo na diváka.\nNa obrazech se objevily také zátiší a nostalgická ohlédnutí za vzdálenou českou krajinou.\nZatímco na konci padesátých let konstruoval přísné vertikály výškových budov, mezi newyorskými mrakodrapy maloval křivolaké uličky, lemované domky s červenými sedlovými střechami.\n\nDo Československa se Pitra podíval jako občan Spojených států až v roce 1976. První improvizovanou výstavu mu v redakci Mladé fronty uspořádali přátelé z Polylegranu, Jaroslav Malák a někdejší grafik Mladého světa Jaroslav Weigel, až po pádu komunistického režimu v roce 1991.\n\nPitra se však natrvalo do Prahy nevrátil. Žil v New Yorku až do své smrti v červenci roku 1993.\n\n\n\n\n\n\n\n"}
{"id": "937056", "url": "https://cs.wikipedia.org/wiki?curid=937056", "title": "Seznam medailistů na mistrovství světa ve vodním slalomu – kánoe muži", "text": "Seznam medailistů na mistrovství světa ve vodním slalomu – kánoe muži\n\nTento seznam uvádí přehled medailistů na mistrovství světa ve vodním slalomu v závodech na kánoích (singlkánoích C1 a deblkánoích C2), které byly na program světových šampionátů zařazeny v roce 1949.\n\nV letech 2005 a 2017 nebyly kvůli nedostatečnému počtu týmů uděleny medaile (nejsou tedy ani započítány do tabulky).\n"}
{"id": "937061", "url": "https://cs.wikipedia.org/wiki?curid=937061", "title": "Jan Burian (historik)", "text": "Jan Burian (historik)\n\nJan Burian (19. března 1929, Hlohovec, Československo – 6. května 2011) byl klasický filolog a historik, zaměřený na dějiny starověku, překladatel z latiny a starověké řečtiny. V roce 1969 se stal docentem, v roce 1994 byl jmenován profesorem.\n\nV letech 1948-1952 vystudoval latinu a francouzštinu na Filozofické fakultě Univerzity Karlovy. Poté zde v letech 1953-64 působil jako asistent a odborný asistent na katedře věd o antickém starověku. V letech 1964-1970 byl zaměstnán v Historickém ústavu Československé akademie věd. V letech 1970-90 byl zaměstnán v Kabinetu pro studia řecká, římská a latinská, Československé akademie věd. Od 1991 přednášel na Filozofické fakultě Univerzity Komenského v Bratislavě a od 1995 také na Fakultě humanistiky Trnavské univerzity.\n\nJan Burian se zabýval dějinami antického Říma, především císařským obdobím i obecnými dějinami starověku. Překládal antická historická díla z latiny a řečtiny, většinou ve spolupráci s Bohumilou Mouchovou.\n\nspolečně Bohumilou Mouchovou\n\ns Bohumilou Mouchovou)\n"}
{"id": "937062", "url": "https://cs.wikipedia.org/wiki?curid=937062", "title": "Brandon Bollig", "text": "Brandon Bollig\n\nBrandon Bollig (* 31. ledna 1987, St. Charles, Missouri, USA) je americký hokejový útočník hrající v týmu Chicago Blackhawks v severoamerické lize (NHL). Byl součástí týmu, který dokázal v roce 2013 vyhrát Stanley Cup.\n\nJuniorskou kariéru zahájil v USHL v týmu Lincoln Stars, kde v letech 2005-2008 odehrál celkem 173 utkání, ve kterých nasbíral 73 bodů (37+36) a 593 trestných minut. V každé sezoně byl nejtrestanějším hráčem svého týmu. V sezoně 2008-09 zamířil na univerzitu St. Lawrence v ECAC.\n\nPo skončení kariéry na univerzitě podepsal 3. dubna 2010 nováčkovskou dvouletou smlouvu s Chicagem Blackhawks a zároveň do konce sezony amatérskou smlouvu s Rockfordem IceHogs z AHL. V základní části AHL se dostal do sestavy ve 3 utkáních.\n\nV sezoně 2010-11, první celé sezoně v AHL, odehrál 55 utkání, ve kterých vstřelil 4 góly a nasbíral 115 TM.\n\nSezonu 2011–2012 začal sezonu v Rockfordu, kde do konce února stihl 53 zápasů a v nich 17 bitek a celkem 163 trestných minut. Byl tak nejtrestanějším hráčem Rockfordu i na konci sezony, i když byl 28. února povolán do Chicaga a tam již zůstal do konce sezony. K týmu Blackhawks byl povolán po výměně bitkaře Johna Scotta do New York Rangers, aby zastal jeho místo. Své funkce se ujal hned 29. února 2012 proti Torontu, kdy odehrál své 1. utkání v NHL a zaznamenal hned i první bitku. Do konce základní části nastoupil v 18 utkáních a v nich nasbíral 58 TM, což stačilo na 3. místo v týmové tabulce. V playoff pak nastoupil ve 4 utkáních a 14. dubna 2012 ve Phoenixu vstřelil svůj první gól v NHL. K tomu přidal celkem i 19 TM, nejvíce v týmu.\n\n18. června 2012, se dohodl s Blackhawks na prodloužení smlouvy o další 2 roky, ale kvůli výluce zahájil sezonu 2012-2013 opět v Rockfordu a do jejího konce zde stihl 35 zápasů s 9 body (5+4) a 157 TM. Ve zkrácené sezoně NHL pak odehrál 25 zápasů, ve kterých sice nebodoval, ale nasbíral 51 TM, což bylo nejvíce v týmu Blackhawks. V playoff odehrál jen 5 zápasů, ale nakonec se mohl se spoluhráči radovat ze Stanley Cupu.\n"}
{"id": "937070", "url": "https://cs.wikipedia.org/wiki?curid=937070", "title": "Tři do páru", "text": "Tři do páru\n\nTři do páru (\"A Home at the End of the World\", tj. \"Domov na konci světa\") je americký hraný film z roku 2004, který režíroval Michael Mayer jako svůj filmový debut. Film byl natočen podle románu \"Domov na konci světa\" spisovatele Michaela Cunninghama, který ho adaptoval jako scénář. V ČR byl film distribuován na DVD pod názvem \"Tři do páru\".\n\nDěj začíná v roce 1967 v Clevelandu. Bobbyho starší bratr Carlton zemře při nehodě na jedné párty. Děj pokračuje po letech, kdy Bobby chodí na střední školu. Zde se skamarádí s Jonathanem, a když Bobbyho rodiče zemřou, bydlí s Jonathanem a jeho rodiči. Mezi chlapci se vyvine intimní přátelství. Když je matka přistihne při líbání, Jonathan se zařekne, že se odstěhuje z domu.\n\nDěj pokračuje na počátku 80. let, kdy Jonathan bydlí v New Yorku a Bobby žije dál s adoptivními rodiči a pracuje jako pekař. Protože otec musí kvůli astmatu změnit prostředí, odstěhují se do Phoenixu v Arizoně a Bobby odjíždí za Jonathanem do East Village v New Yorku, kde bydlí ještě spolubydlící Clare. Jonathan má jen krátkodobé známosti a Bobby s Clare spolu začnou chodit. Jonathan se cítí být odstrčený, a proto odjíždí ke svým rodičům. Když Jonathanův otec zemře, Bobby s Clare jedou do Arizony na pohřeb. Napětí mezi trojicí skončí emotivní hádkou, ve které jim Clare oznámí, že je těhotná. Rozhodnou se žít ve třech, odstěhují se z New Yorku a zakoupí dům na venkově. \n\nBobby je přesvědčí, aby si otevřeli malou kavárnu. Když se jim narodí dcera Rebecca, žijí nějakou dobu všichni spolu. Jonathan na sobě pozoruje příznaky nemoci AIDS, ale kromě Bobbyho o nemoci nikdo neví. Clare během doby pozoruje, že se mezi muži, které oba miluje, opět vytváří silné citové pouto. Proto se rozhodne, že již mezi nimi nebude stát a odjede se svou dcerou za matkou do Filadelfie. Bobbyho i Jonathana se její odjezd velmi dotkne, ale na druhé mohou najít cestu k sobě navzájem. Jonathan vysloví přání, aby byl jeho popel rozptýlen zde, kde se cítí jako doma.\n"}
{"id": "937072", "url": "https://cs.wikipedia.org/wiki?curid=937072", "title": "Tebis CAD/CAM", "text": "Tebis CAD/CAM\n\nTebis (\"Technische Entwicklung Beratung und Individuelle Software\") je CAD/CAM program dodávaný Tebis Technische Informationssysteme AG se sídlem v Martinsried poblíž Mnichov/Německo.\n\nTebis CAD/CAM je CAD/CAM, tedy software pro NC obrábění kovů, elektrojiskrové obrábění, Reverse Engineering a další…\n\nSoftware Tebis má modulární koncepci, která umožňuje sestavit řešení, které vyhovuje potřebám uživatele. Moduly můžeme rozdělit do čtyř oblastí – CAD (konstrukce), CAM (obrábění), dílenská řešení a CAQ (kvalita a měření).\n\nNejčastěji se s Tebisem setkáme v automobilovém a leteckém průmyslu, uplatňuje se však také v energetice a ropném průmyslu, spotřebním průmyslu nebo zdravotnické technice.\n\nV oblasti konstrukce Tebis disponuje plošným modelářem, který obsahuje všechny potřebné funkce na tvorbu základních těles a volných ploch. Posíleny jsou funkce analýz, které umožní uživateli získat přehled nejen o rozměrech součásti nebo celé sestavy, ale také podrobné informace o kvalitě načtených ploch. Můžeme tak zjistit, zda neobsahují zdvojené plochy, smyčky na hranicích, otočené normály, mezery mezi plochami a podobně, protože mnoho z těchto neduhů může negativně ovlivnit výsledné obrábění. Modul pokročilého plošného modelování rozšiřuje základní funkce o vytváření úkosových ploch, tvorbu dělící roviny, rozvin plochy, definice kompenzace odpružení komplexních součástí. Novinkou je vyplňování otvorů s komplexní hranicí. Tebis je schopen přímo pracovat s digitalizovanými daty ve formě polygonální sítě. K přípravě CAD geometrie pro prizmatické obrábění a vrtání slouží modul konstrukce Feature. Ten je schopen detekovat otvory a standardní kapsy z geometrie a přiřadit jim speciální konstrukčně-technologické prvky - Feature. Dalšími funkcemi je pak možné tyto Feature upravovat, jako například detekovat křížení pro hluboké vrtání. Zavedením variabilních Feature se tedy výrazně zjednodušila jejich správa a rozšířila flexibilita.\nVelice zajímavou skupinou modulů je BREP modelování, které umožňuje rekonstrukci, optimalizaci, opravu nebo deformaci komplexních ploch. K vyhodnocování plošných modelů podle předem zvolených kritérií se používá modul Qualifier. Modul Healer pak slouží k automatickým, ale také interaktivním opravám plošných modelů. Pokud je potřeba zjednodušit model nebo zlepšit jeho celkovou kvalitu, pak lze použít modul Surfacer. Z digitalizovaných dat (sítí) je možné modulem Reverser rychle vytvořit kvalitní plošný model. Předností tohoto modulu je, že můžeme načíst stávající CAD model, na kterém provedeme úpravy pouze v oblastech, kde došlo ke změnám. Modul Optimizer je schopen modifikovat plochy a jejich napojení tak, aby vznikaly optimalizované a velmi kvalitní plochy Class A. Kompenzace odpružení na komplexních tvarových plochách je náročná činnost, která může zjednodušit a zrychlit modul deformace plošných modelů Morpher. Deformace automaticky probíhá na základě předem zvolených pravidel. Pro komunikaci s jinými CAD systémy se Tebis opírá jak o standardní datová rozhraní (DXF, IGES, PARASOLID, STEP, …), tak o přímá datová rozhraní (CATIA, Siemens NX, Creo, SolidWorks, Inventor, ...).\n\nOblast obrábění mnoho modulů jak pro frézování a vrtání, tak pro soustružení či laserové nebo drátové řezání. Základem veškerého obrábění je modul NC Base, který obsahuje technologické knihovny, jako jsou nástroje, stroje, postprocesory a technologické šablony NC Set. Dále obsahuje tvorbu polotovarů, vizualizace obrábění a kontroly kolizí celé sestavy nástroje. Nejdůležitějším prvkem tohoto modulu je však správce výrobního postupu, který shromažďuje veškeré informace k obrábění součásti a technologický postup výroby. Loni na podzim byl k modulu NC Base uveden doplněk vícenásobného upnutí, umožňující jednodušeji programovat díly upnuté na upínací věži či rastrové desce. Modul 2,5D frézování a vrtání dovoluje uživatelům pětistranně frézovat prizmatické díly a vrtat otvory různé komplexnosti. Součástí tohoto modulu je funkce hlubokého vrtání. K obrábění tvarových ploch slouží zejména moduly 3+2 osého frézování – hrubování, dokončování a zbytkového obrábění. Novinkou je doplněk 3+2 osého dokončování 3to5AX, který automaticky transformuje standardní tříosou dráhu na souvislou pětiosou. Výhodou tohoto doplňku je především vyšší kvalita obrobeného povrchu při nevýznamném prodloužení doby obrábění a snadné používání. Na tříosé obrábění navazuje komplexní 5 osé souvislé obrábění, ve kterém můžete využít různé druhy nástrojů. K bezpečnosti a spolehlivosti výroby přispívá modul Simulátoru, který je integrován do správce výrobního postupu. Co simulátor odlišuje od konkurenčních systémů je jeho schopnost plánovat ustavení obrobku na stole stroje a předem určit délku nástroje popřípadě jeho vytočení. Uvedené možnosti je možné provést ještě dříve, než se začne programovat. Na druhou stranu, kontrola kolizí se provádí na celém stroji, tzn. včetně všech pomocných pohybů jako je výměna nebo měření nástrojů. Kromě toho můžeme v simulátoru ovlivnit výšku přejezdů mezi jednotlivými NC programy, a to bez nutnosti přepočítat dráhu.\n\nUživatelé u obrábění oceňují vysokou kvalitu obrobeného povrchu díky výpočtům NC drah, které probíhají na CAD plochách nebo hybridních modelech, jednoduchost ovládání, rychlost výpočtu drah a rozsáhlé možnosti nastavení. Kombinací frézování a soustružení mohou vznikat složité díly, které se často používají v dopravní technice nebo energetice.\n\nVýše uvedené oblasti vhodně doplňují dílenská řešení jako jsou různé varianty prohlížeče, Simulátor nebo dílenské terminály Front End.\n\nPočátky firmy Tebis sahají do roku 1984, kdy trojice zakladatelů vstoupila do podnikání s vizí vytvořit systém pro CAD modelování a NC programování. V této době bylo NC programování na 3D plochách ojedinělé, proto bylo jejich záměrem vyvinout techniku „jak z výkresů obsahující množství 3D řezů vypočítat 3D dráhu pro NC řízené obráběcí stroje“ a umožnit tak výrazně zrychlit výrobu prototypových modelů. Vznikla první verze softwaru Tebis, která z řezů digitalizovaných z výkresů, sloužících jako podklad pro výrobu, vytvořila křivky a následně i NC dráhy. V roce 1985 se tým zaměřil na počítače PC s operačním systémem DOS, pro který začali vyvíjet software umožňující importovat a vytvářet CAD plochy a následně vytvářet NC programy. Od roku 1988 začal Tebis používat revoluční techniku obrábění celých dílů, kde byly NC dráhy počítány přes více ploch. Jednalo se o nahrazení ploch polygonální trojúhelníkovou sítí, která byla výhodnější pro interní výpočty. Výhodou tohoto řešení bylo využití jakéhokoliv obráběcího nástroje a možnost obrobit plochy z obou stran – vytvořit jak pozitivní, tak i negativní stranu formy nebo lisovacího nástroje. Nedílnou součástí výpočtu bylo používání přídavků na obrábění a zahrnutí např. tloušťky plechu.\nNa počátku 90 let byly vyvinuty další techniky NC obrábění, jako je např. hrubování, které umožnily využívat 3D geometrii nejen pro obrábění měkkých materiálů, ale také v té době tolik žádané oceli. Začala se totiž prudce rozvíjet výroba forem a lisovacích nástrojů, a tak se výroba modelů přesunula do oblastí jako tvorba kontrolních modelů či prototypů. Tebis rozeznal potřebu vysoce kvalitního povrchu obrobků, i v souvislosti s pomalu nastupujícím 5 osým souvislým frézováním a HSC obráběním, a zaměřil se na výpočet NC drah z původních CAD ploch. Velká většina CAM systémů setrvávala (a setrvává) u techniky náhradního polygonálního tělesa, čímž umožnila Tebisu v druhé polovině 90 let dominovat. Na základě požadavků zákazníků Tebis vyvíjel další moduly, které zvyšovaly produktivitu a umožnily zavést bezpapírový proces strojírenské výroby. V novém století vývoj pokračoval vyvinutím modulů pro rychlou rekonstrukci ploch z digitalizovaných dat nebo kontroly kolizí celého stroje pomocí simulátoru. Ruku v ruce s tím pak přicházelo rozšiřování vlastností jádra systému, a to tak, aby bylo možné ukládat firemní znalosti do knihoven.\n\nSoučasná verze 4.0 pro MS Windows přišla na trh v roce 2015. Přinesla s sebou změnu čistě modulové struktury na aplikační balíčky v několika výkonnostních úrovních. Kromě této změny obsahuje nové modernější uživatelské rozhraní.\n\nNová apliakční struktura je rozdělena na:\n\n"}
{"id": "937074", "url": "https://cs.wikipedia.org/wiki?curid=937074", "title": "Don Držgrešle", "text": "Don Držgrešle\n\nDon Držgrešle (v angličtině \"Penny-Wiseguys\") je 5. epizoda 24. série seriálu Simpsonovi. V Americe se tato epizoda vysílala 18. listopadu 2012, v České republice 11. července 2013 na stanici Prima Cool.\n\nHomer se seznámí s Danem Gillickem, který je účetní mafiána tlustého Tonyho. Ten je povolán do poroty a z Dana udělá svého dočasného zástupce. Dan má za úkol snížit náklady mafie, za účelem čehokoli...\n"}
{"id": "937091", "url": "https://cs.wikipedia.org/wiki?curid=937091", "title": "Nižbor (zámek)", "text": "Nižbor (zámek)\n\nNižbor (dříve \"Miesenburg\" nebo \"Nižburk\") je hrad přestavěný na zámek ve stejnojmenné obci v okrese Beroun. Založen byl ve třináctém století králem Přemyslem Otakarem II. Královským hradem zůstal, i přes četné zástavy, až do roku 1601, kdy jej Konrád Šanovec ze Šanova upravit v renesančním slohu. Mezi další významné rody, které Nižbor vlastnily, patří Šternberkové, Kolovratové, Schwarzenbergové nebo Valdštejnové, za nichž byl přestavěn na barokní zámek, který je chráněn jako kulturní památka ČR.\n\nPůvodní název hradu \"Miesenburg\" je odvozen od řeky Mže, jak se původně nazývala Berounka. Na výrazné ostrožně nad řekou Mží ho nechal založit král Přemysl Otakar II., ale ve starší literatuře je za možného zakladatele pokládán již Václav I. Přemysl Otakar II. na hradě vydal v roce 1265 listinu, kterou povolil založení města Poličky, a zřídil zde úřad Podbrdského kraje. Hrad spravovali purkrabí. V letech 1278–1283 byl jedním z nich Dětřich Špaček z Kostelce. Nižbor byl oblíbeným hradem krále Václava II., který zde v letech 1284–1301 vydal řadu listin. Nechal také hrad rozšířit a lépe opevnit.\n\nV roce 1307 se hradu zmocnil Vilém Zajíc z Valdeka, ale rok po jeho smrti v roce 1319 se navrátil do majetku koruny. Král Jan Lucemburský jej však zastavil bratrům Vavřinci a Peškovi z Janovic a saskému vévodovi Rudolfovi I. Po roce 1341 zde sídlil moravský markrabě Jan Jindřich. Král Karel IV. ve svém chystaném zákoníku Majestas Carolina uvedl Nižbor mezi hrady, které směl panovník zastavit nejdéle na dobu deseti let. Do zástavy se hrad dostal v roce 1384, kdy jej král Václav IV. zastavil Konrádovi ze Zlosiny, a později také svému číšníkovi Janu Kunatovi.\n\nNeudržovaný hrad byl roku 1425 snadno dobyl oddíl 120 husitů pod velením Otíka Lauta z Hlažovic, kteří však byli vzápětí poraženi vojskem Aleše ze Šternberka a Hanuše z Kolovrat, od kterých hrad převzal křivoklátský purkrabí Mikuláš Kapoun ze Smiřic, po němž ho zdědil jeho syn Petr. Za Kapounů byl hrad opraven. V roce 1510 Nižbor získal od krále Vladislava Jagellonského Jan Otto z Losu, jehož stejnojmenný syn nechal zchátralý hrad v roce 1538 opravit a zesílit jeho opevnění.\n\nV roce 1601 císař Rudolf II. přenechal hrad jako svobodný statek komorníkovi a hejtmanovi Pražského hradu Konrádu Šanovcovi ze Šanova, který vzápětí zahájil jeho renesanční úpravy, kvůli kterým se velmi zadlužil. Nižbor byl potom na příkaz soudu prodán roku 1613 Fridrichu Mičanovi z Klinštejna za 33 tisíc kop grošů. O tři roky později převzal dědictví po otci Albrecht Mičan z Klinštejna, který se zúčastnil na straně povstalců českého stavovského povstání. Z obav před konfiskací majetku převedl Nižbor na svou manželku Magdalénu z Hodkova na Miletíně. Škody způsobené během třicetileté války byly opraveny.\n\nDalší majitelkou se po Magdaléně z Hodkova stala její vnučka Mandaléna Polyxena z Ladronu, rozená Valdštejnová, ale pro dluhy panství prodala roku 1664 Pavlu Morzinovi na Vrchlabí za 36 tisíc zlatých. V roce 1679 statek koupil kníže Jan Adolf I. ze Schwarzenbergu, který jej připojil ke Křivoklátu. Ferdinand Vilém Schwarzenberg však Nižbor roku 1685 prodal Arnoštu Josefovi z Valdštejna, jehož syn Jan Josef Valdštejn nechal renesanční zámek přestavět v barokním slohu. V roce 1731 zámek zdědila Anna z Valdštejna, která se provdala ze Josefa Viléma z Fürstenberka, jehož potomkům zůstal do roku 1929. Za nich byla v prvním patře zřízena knihovna kněžny Leontýny, která čítala pět tisíc svazků. Od konce čtyřicátých let dvacátého století byly na zámku byty a v roce 1971 byla kompletně opravena střecha.\n\nZdevastovaný objekt zakoupila roku 1997 do svého vlastnictví obec Nižbor. Počátkem nového tisíciletí prošel zámek rekonstrukcí v hodnotě 14 milionů Kč uvolněných z prostředků kraje a v roce 2004 v něm byla otevřena multimedální expozice s Informačním centrem keltské kultury. Na zámku je stálá expozice o životě Keltů, jejich řemeslech, bozích a válkách.\n\nDvoudílný hrad byl postaven na klesající ostrožně nad soutokem Berounky a Habrového potoka. Vzhledem k většímu počtu ikonograficky doložených věží zřejmě patřil k nepochopeným ukázkám hradů kastelového typu, protože flankovací možnosti věží byly velmi omezené.\n\nPůvodní podobu hrady zakryly mladší přestavby a určité informace o ní známe díky historickým vyobrazením. Podle jednoho z nich víme o věži, která stávala v nároží nad řekou v přední části hradu. Na severní straně se zde také částečně dochovala obvodová hradba a byla identifikována záchodová věž.\n\nV hradním jádře stávaly původně dva paláce, z nichž se částečně dochoval pouze severní, ve kterém býval velký sál osvětlený velkými kružbovými okny. Podle starých kreseb stávala v jeho severozápadním nároží okrouhlá věž. Na východní straně na palác navazuje ve spodní části dochovaná okrouhlá flankovací věž a výstavná polygonální kaple. Předpokládaný parkán, který kapli snad obepínal, nebyl doložen. Průzkum severní strany paláce odhalil, že jeden z mohutných opěráků byl původně další záchodovou věží.\n\nProtější jižní stranu nádvoří uzavíral druhý palác, který se směrem ke kapli mírně zužoval a jeho východní polovina byla rozdělena nejméně na tři místnosti. Palác zanikl díky nestabilnímu podloží nejspíše již ve čtrnáctém století, ale jeho vnější obvodová zeď byla opravena a využita jako hradba. Archeologický výzkum také odhalil, že terén druhého nádvoří byl svažitý a jeho západní část leží dva až tři metry pod středověkou úrovní. Ověřil také dřívější existenci šíjového příkopu, polohu brány a věže v severozápadním nároží přední části hradu. Část příkopu byla během barokních úprav využita k vybudování sklepů pod nově postavenými budovami.\n\nNa nádvoří se nachází dvoje sluneční hodiny. Hodiny vlevo ukazují pravý místní čas a zdobí je latinský nápis v českém překladu \"Bez slunce nejsem ničím.\" Hodiny vpravo ukazují tzv. staročeský čas, tedy dobu, která uplynula od západu slunce předchozího dne. Na hodinách je latinský nápis to znamená \"Slunce si odpočítalo svůj západ.\" V dlažbě je vyznačen poledník, na který upozorňuje jednoduchá tabulka s nápisem \"Po této přímce prochází 14. poledník V.Z.D.\" Na východní straně zámku se nachází kostel Povýšení svatého Kříže, který roku 1724 barokně přestavěl František Maxmilián Kaňka. Stojí na okraji skály nad raně gotickou kaplí ze třináctého století. Zámecká kaple byla původně zasvěcena svaté Kateřině.\n\n\n"}
{"id": "937097", "url": "https://cs.wikipedia.org/wiki?curid=937097", "title": "Sheldon Brookbank", "text": "Sheldon Brookbank\n\nSheldon Brookbank (* 3. října 1980, Lanigan, Saskatchewan, Kanada) je kanadský hokejový obránce hrající v týmu Chicago Blackhawks v severoamerické lize (NHL). Byl součástí týmu, který dokázal v roce 2013 vyhrát Stanley Cup.\n\nOd roku 1998 hrál za Humboldt v SJHL, kde sbíral na obránce dost bodů, ale také trestných minut.\nProfesionální kariéra\n\nPo ukončení juniorské kariéry našel další působiště v ECHL v týmu Mississippi. O rok později už hrál o úroveň výše v AHL v Grand Rapids a jeho výkony mu nakonec vynesly první smlouvu s týmem NHL. Tu podepsal s Anaheimem 21. července 2003.\n\nNásledující 2 sezony po podpisu smlouvy však strávil pouze na farmě Mighty Ducks v Cincinnati.\n\nDalší jeho působištěm v NHL byl Nashville, kde podepsal smlouvu 4. srpna 2005. Sezonu však opět strávil jen na farmě v Milwaukee. V 73 zápasech nasbíral 35 bodů (9+26) a k tomu přidal i 232 TM, jeho osobní maximum za sezobu v AHL. V playoff AHL přidal 9 bodů (1+8) a 49 TM a pomohl týmu až do finále Calder Cupu, kde ovšem bylo lepší Hershey.\n\nI sezonu 2006-2007 zahájil v AHL, ale NHL se nakonec v únoru dočkal, i když jen na 3 zápasy. První zápas odehrál 6. února 2007 v Pittsburghu a hned si připsal asistenci. V dalších 2 utkáních pak přidal 2 bitky. V AHL si vedl mnohem lépe, když nasbíral 53 bodů (15+38) v 78 zápasech a byl 3. nejproduktivnější hráč Milwaukee. Zároveň byl nejproduktivnějším obráncem AHL a po sezoně dostal cenu Eddiho Shorea pro nejlepšího obránce AHL. Zároveň byl zařazen do 1. All-Star týmu AHL.\n\nPo vydařené sezoně se stal volným hráčem a hned 1. července 2007 našel nové působiště v Columbusu. Za ten ovšem stihl jen přípravu a 2. října si ho z listiny volných hráčů stáhlo New Jersey. O první měsíc přišel kvůli zranění, ale pak do konce sezony odehrál za Devils 44 utkání, ve kterých si připsal 8 asistencí.\n\nMísto v hlavním týmu si udržel i v další sezoně, i když tak často nenastupoval a do února dostal šanci jen v 15 utkáních. Pak byl 3. února 2009 vyměněn do Anaheimu za Davida McIntyra a v sestavě Ducks se objevoval pravidelně. V 29 zápasech za Ducks nasbíral 4 body (1+3) a 51 TM. Svůj první gól v NHL vstřelil 31. března 2009 v Edmontonu Rolosonovi. V playoff přidal 13 zápasů s 18 TM.\n\nV týmu Ducks vydržel následující 3 sezony a nejlepší byla jeho poslední sezona v Anaheimu, kdy odehrál 80 utkání, ve kterých nasbíral 14 bodů (3+11), a ve všech těchto kategoriích si vytvořil osobní maxima. Po sezoně se stal volným hráčem a hned 1. července 2012 se dohodl na 2leté smlouvě s Blackhawks s cap hitem 1,25 milionu dolarů.\n\nV základní části zkrácené sezony 2012-2013 se střídal na postu 6. obránce s Michalem Rozsívalem a v 26 zápasech vstřelil 1 gól, který byl jeho prvním gólem v oslabení v kariéře. V playoff se do sestavy vešel pouze jednou, když zaskakoval za suspendovaného Duncana Keitha, ale na jeho konci se mohl se spoluhráči radovat ze Stanley Cupu.\n\n"}
{"id": "937100", "url": "https://cs.wikipedia.org/wiki?curid=937100", "title": "Kurachove", "text": "Kurachove\n\nKurachove (ukrajinsky '; rusky ' – \"Kurachovo\") je město v Doněcké oblasti na Ukrajině. Leží na levém břehu Kurachovské přehrady na řece Vovče, zhruba 50 kilometrů na západ od Doněcku. V roce 2013 žilo ve městě dvacet tisíc obyvatel.\n\nSídlo vzniklo v roce 1936 z dělnické osady pracovníků nedaleké elektrárny. Do roku 1943 se jmenovalo Kurachovgresstroj ('), pak až do roku 1956, kdy se stalo městem, Kurachovgres (').\n"}
{"id": "937101", "url": "https://cs.wikipedia.org/wiki?curid=937101", "title": "Tomáš Janda (kanoista)", "text": "Tomáš Janda (kanoista)\n\nTomáš Janda (* 24. března 1992 Praha) je český rychlostní kanoista. Je závodníkem Dukly Praha a svěřencem trenéra Libora Dvořáka. Reprezentuje Českou republiku v kategoriích kánoe jednotlivců (C1) a čtyřkánoe (C4).\n\nJeho první mezinárodní úspěch byl 1. místo na Olympijských nadějích v Szegedu 2008. Následující rok pak získal dvakrát 2. místo, znovu na OH nadějích, tentokrát v Račicích. Na juniorském Mistrovství Evropy byl šestý. Toto byl jeho poslední juniorský start v reprezentaci a od následujícího roku je členem dospělé reprezentace ČR.\n\nMezi největší úspěchy v posledních dvou letech patří převážně bronz z Letní univerziády 2013 a stříbro ze závodu Světového poháru. Dále pak třetí a dvě druhá místa z Mistrovství světa akademiků 2012, osmé místo z Mistrovství světa 2013, čtvrté místo z Univerziády 2013, čtvrté místo z Mistrovství Evropy 2012, čtvrté místo z Mistrovství Evropy juniorů 2013. Zároveň je také jedenáctinásobným mistrem České republiky a v roce 2013 obdržel ocenění za přínos univerzitnímu sportu.\n\n"}
{"id": "937112", "url": "https://cs.wikipedia.org/wiki?curid=937112", "title": "Vejle", "text": "Vejle\n\nVejle je město na jihu Jutského poloostrova, v místě, kde se řeka Vejle vlévá do Vejle Fjordu. S více než padesáti tisíci obyvateli je devátým největším městem Dánska a je hlavním městem regionu Syddanmark. Název města pochází ze starovikingského slova \"wæthel\" — brod. První písemná zmínka o městě pochází z roku 1256, v roce 1327 udělil Valdemar III. Dánský Vejle městská práva. V 19. a 20. století bylo Vejle centrem textilního průmyslu, který zaměstnával až čtvrtinu obyvatel, a říkalo se mu \"Dánský Manchester\". Poslední textilní továrna byla uzavřena v roce 1993. V současnosti je základem ekonomiky města továrna na žvýkačky \"Dandy\" a přístav, druhý největší v Dánsku. V letech 1919 až 1994 vládli na radnici Sociální demokraté (Dánsko).\n\nVe městě působí fotbalový tým Vejle Boldklub, pětinásobný mistr Dánska. Turistickou atrakcí je historický větrný mlýn, futuristický obytný komplex \"Bølgen\" (\"Vlna\") a kostel svatého Mikuláše ze 13. století, v němž je vystavena \"Dronning Gunhild\", mumie ženy z doby železné. Ve městě sídlí významná galerie \"Vejle Kunstmuseum\". Lesnaté okolí města slouží k rekreaci. V nedalekém Billundu se nachází Legoland.\n\n\n"}
{"id": "937113", "url": "https://cs.wikipedia.org/wiki?curid=937113", "title": "Obléhání Olomouce (1758)", "text": "Obléhání Olomouce (1758)\n\nObléhání Olomouce proběhlo v květnu a červnu roku 1758, kdy pruský král Fridrich II. zahájil tažení na Moravu. Byl ale překvapen novým opevněním Olomouce a silným odporem městských obránců. Pruské armádě docházely potraviny a střelivo, a když po bitvě u Domašova bylo jasné, že nové zásoby z Polska nedorazí, musel pruský král od obléhání ustoupit a odtáhnout zpět do Pruska.\n\n29. srpna 1756 vpadl pruský král Friedrich II. se svojí armádou do Saska. Začal tak válečný konflikt, nazvaný později sedmiletá válka. Po vítězství v bitvě u Štěrbohol 6. května 1757 oblehli Prusové Prahu. Díky rakouskému polnímu maršálkovi Leopoldovi von Daunovi se podařilo na Moravě zformovat rezervní rakouskou armádu a přesunout ji do Čech. 18. června 1757 v bitvě u Kolína byl pruský král Friedrich II. poražen, a byl nucen odtáhnout z Čech.\n\nNové tažení zahájil král Friedrich na jaře 1758. Podle plánu měl znovu získat Slezsko, vpadnout na Moravu, dobýt pevnost Olomouc, obsadit celou Moravu, a poté táhnout do Rakouska a skončit dobytím Vídně. Pro tento plán disponoval pruský vládce armádou o síle 166 000 mužů, a podporou Anglie. Rakouské diplomacii se podařilo získat na svoji stranu Rusko, Švédsko, Francii a německá knížata, celková úhrnná síla 307 000 vojáků. Prusům se obratným manévrováním podařilo zmást Leopolda Dauna, a vzbudili dojem, že táhnou do Čech. Zatím ale hlavní síly pruské armády táhly k hranicím Moravy, a 27. dubna 1758 překročily její hranice. Přes Opavu, Budišov nad Budišovkou a Jívovou se pruské vojsko dostalo 3. května do okolí Štarnova, asi 15 km od Olomouce. Pruská invazní armáda na Moravě měla 55 000 výborně vycvičených vojáků. K samotnému obléhání Olomouce byl vyčleněn osmitisícový obléhací sbor.\n\nPrvní zprávy o pohybu pruské armády dorazily do Olomouce 27. dubna 1758. Město začali houfně opouštět měšťané, návštěvníci, duchovní, včetně čerstvě zvoleného olomouckého biskupa Leopolda II. Fridricha z Egkhu. Olomoucké pevnosti v té době velel zkušený generál polní zbrojmistr Ernst Dietrich baron Marschall von Burgholzhausen, jeho pobočníkem byl Klaudius Hyacint svobodný pán Bretton. Byly zahájeny přípravy k obraně pevnosti Olomouc. Na hradbách byla rozmístěna děla, předpolí pevnosti bylo zatopeno vodou z řeky Moravy. Většina civilního obyvatelstva, především ženy, děti, studenti, duchovní, jeptišky a služebnictvo opustili město, násilím byli vyvedeni žebráci a tuláci. Stovky nádeníků odstraňovaly z okolí hradeb vše, co bránilo výhledu nebo ztěžovalo obranu, a co by mohlo sloužit k úkrytu útočníků. 300 mužů shánělo do pevnosti dobytek, seno, krmivo a zásoby obilí. Ve městě byla zavedena tuhá kázeň. Na náměstí dal velitel Marshall postavit pranýř k trestání lichvářů a překupníků, a před policejní stanicí byla vztyčena šibenice pro zrádce.\n\nPrusové mezitím obsadili Litovel a Prostějov. Rakouská armáda pod vedením Leopolda Dauna se rozložila na česko – moravském pomezí, mezi Mohelnicí, Litomyšlí a Plumlovem a vyčkávala jak se vyvine situace. První konflikt před hradbami se odehrál 5. května, oddíl Prusů v počtu asi 500 husarů byl snadno odražen. Od 8. května se v Olomouci začala vytrhávat dlažba a kameny k případným opravám hradeb.\n\n \n"}
{"id": "937116", "url": "https://cs.wikipedia.org/wiki?curid=937116", "title": "Most Marca Pola", "text": "Most Marca Pola\n\nMost Marca Pola () je historický most v Pekingu, hlavním městě Čínské lidové republiky. Nachází se zhruba 15 kilometrů jihozápadně od historického centra v dnešním obvodě Feng-tchaj a vede přes řeku Jung-ting-che (významný přítok Chaj-che), která je ovšem často v těchto místech vyschlá kvůli umělému převedení vody pryč.\n\nMost je ze žuly, jeho délka je 266,5 metru, šířka 9,3 metru a má 11 oblouků. Na východní straně mostu je pevnost Wan-pching.\n\nPůvodní most zde přikázal postavit už v roce 1189 císař Š’-cung z říše Ťin, ale byl dokončen až za jeho následníka, císaře Čang-cunga, v roce 1192. V třináctém století jej popsal benátský cestoval Marco Polo, díky kterému se o mostu dozvěděla Evropa, ve které byl pak znám jako \"most Marca Pola\".\n\nPůvodní most byl poničen rozvodněnou Jung-ting-che a v roce 1698 jej nechal rekonstruovat císař Kchang-si z dynastie Čching.\n\nVe dvacátém století došlo na mostě Marca Pola k incidentu, který započal druhou čínsko-japonskou válku.\n"}
{"id": "937126", "url": "https://cs.wikipedia.org/wiki?curid=937126", "title": "Meschetští Turci", "text": "Meschetští Turci\n\nMeschetští Turci či Achalciche - Ahıska Turci (, , \"t'urk'i meskhebi\") jsou etničtí Turci, původně obývající historickou zemi Meschetii v kraji Samcche-Džavachetie v jižní Gruzii podél hranice s Tureckem. Mateřské nářečí Meschetských Turků se nachází na pomezí tureckého a ázerbájdžánského jazyka. Stejně jako turečtina patří do skupiny západoturkických jazyků a podskupiny západních oghuzských jazyků. Většina jich vyznává sunnitský islám, ale jsou mezi nimi i ší'ité.\n\nAčkoli se turecké kmeny usadily v meschetské oblasti již v jedenáctém a dvanáctém století, turecká přítomnost v Meschetii začala osmanským výbojem roku 1578. V důsledku nucených deportací během druhé světové války (září - listopad 1944) žije nejvíce Meschetských Turků v Kazachstánu a v sousedním Ázerbájdžánu. Ostatní jsou rozptýleni ve všech republikách bývalého SSSR, v Turecku a USA. Podle sčítání lidu z roku 1989 bylo v SSSR 207 500 Meschetských Turků, ale skutečný počet se odhaduje přibližně na 400 000.\n\nPodle obecně přijímané teorie bylo důvodem deportací to, že Stalin chtěl \"vyčistit\" turecko-sovětskou hranici od \"sovětských Turků,\" kteří byli v jeho očích nespolehliví. Podobně jako Krymské Tatary a Čečence je obviňoval z kolaborace s Němci.\n\nJejich jazyk někteří lingvisté považují za dialekt turečtiny, který pochází z oblasti Karsu, Ardahanu a Artvinu, jiní za východoanatolskou turečtinu. Obsahuje množství cizích slovních výpůjček, které převzali z jazyků, se kterými byli v kontaktu během ruské a sovětské nadvlády (včetně ázerbájdžánštiny, gruzínštiny, kazaštiny, kyrgyzštiny, ruštiny a uzbečtiny).\n\n\n"}
{"id": "937133", "url": "https://cs.wikipedia.org/wiki?curid=937133", "title": "Horné Trhovište", "text": "Horné Trhovište\n\nHorné Trhovište je obec na Slovensku, v okrese Hlohovec v Trnavském kraji.\n\nV roce 2017 zde žilo 597 obyvatel.\nV obci je římskokatolický kostel sv. Bartoloměje z roku 1230.\n\n"}
{"id": "937134", "url": "https://cs.wikipedia.org/wiki?curid=937134", "title": "Muriel neboli v čase návratu", "text": "Muriel neboli v čase návratu\n\nMuriel neboli v čase návratu (originální francouzský název \"Muriel ou le Temps d'un retour\") je francouzské filmové drama, třetí celovečerní film režiséra Alaina Resnaise z roku 1963. Tématem snímku jsou problémy kolem vyrovnávání se s vlastní minulostí. Hlavní postavu komorního dramatu ztvárnila Delphine Seyrig, která za svůj výkon získala \"Volpiho pohár\" na Benátském filmovém festivalu.\n\nHélène Aughainová je obchodnice se starožitným nábytkem a žije sama v domácnosti se svým nevlastním synem Bernardem v malém francouzském městě Boulogne-sur-Mer. Jednoho dne za ní na její žádost přijíždí Alphonse Noyard, její dávná láska, společně s jeho neteří Françoise. Jejich příchodem začíná dlouhá série setkání a menších nebo větších rozhovorů, kdy se každá z postav snaží vyrovnat se se svojí minulostí.\n\nPostupně se ukáže, že Bernardův vztah k nevlastní matce je poněkud komplikovanější, že mladá Françoise ve skutečnosti není Alphonsova neteř a že samotný Alphons nebyl v alžírské válce, jak se snaží předstírat, a ve skutečnosti byl tajným agentem. Navíc se Bernard během svého působení v alžírské válce dopustil krutého mučení na mladé dívce jménem Muriel. Uprostřed všech postav se se svou minulostí a se svým současným životem navíc snaží vyrovnat samotná Hélène.\n\n\n"}
{"id": "937138", "url": "https://cs.wikipedia.org/wiki?curid=937138", "title": "Světový pohár klubů ISBHF 2012", "text": "Světový pohár klubů ISBHF 2012\n\nSvětový pohár klubů v roce 2012 byl 17.ročníkem, nesl název Euro Cup 2012 a odehrál se v Rakousku v městě Villach. Turnaj se uskutečnil od 16. srpna do 19. srpna 2012 a zúčastnilo se ho celkem 12 týmů. Loňské prvenství dokázal obhájit tým ze Švýcarska Oberwil Rebells, když ve finále porazil český tým HC Kert Park Praha v poměru 2:0.\n\nDvanáct účastníků bylo rozděleno do tří skupin po 4 týmech. Ve skupině se utkal každý s každým. Tým získal za výhru 3 body, za remízu 1 bod a za prohru 0 bodů. Po sehrání všech utkání se vytvořila tabulka, z nichž do čtvrtfinále postoupily týmy z prvních míst a nejlepší tým z druhých míst. Kvalifikaci o čtvrtfinále si zahrálo zbylých 8 týmů. Poté následovaly vyřazovací boje, tzv. čtvrtfinále, semifinále a finále. Vyřazené týmy ještě sehrály zápasy o celkové umístění.\n\nBude doplněno.\n"}
{"id": "937141", "url": "https://cs.wikipedia.org/wiki?curid=937141", "title": "Delphine Seyrig", "text": "Delphine Seyrig\n\nDelphine Seyrig (10. dubna 1932 Bejrút – 15. října 1990 Paříž) byla francouzská divadelní a filmová herečka. Byla výrazná zejména svým zastřeným altový hlasem a minimalistickým herectvím. Do svých rolí vnášela krom dokonalého šarmu a ženskosti i svou inteligenci. Proslula zejména v rolích charakterově nejednoznačných hrdinek, případně v rolích osudových žen.\n\nJejí otec, Henri Seyrig, byl známý archeolog a působil při vykopávkách v Libanonu, kde se herečka také narodila; dětství pak strávila v několika různých zemích.\n\nV padesátých letech 20. století začala vystupovat v divadle, a to v moderních hrách a v dramatech ruských klasiků. Na začátku 60. let začala hrát také ve filmu, svůj filmový debut si odbyla v krátkometrážním americkém snímku Pull my Daisy (1959) za herecké spoluúčasti celé tehdejší beat generation - Jacka Kerouacka, Allena Ginsberga a dalších.\n\nNa začátku její herecké kariéry byla významná zejména její spolupráce s francouzským filmovým režisérem Alainem Resnaisem, se kterým natočila umělecky významné filmy \"Loni v Marienbadu\" (1961) a \"Muriel neboli v čase návratu\" (1963). Za druhý z nich byla oceněna na Benátském filmovém festivalu. Během kariéry spolupracovala s režiséry mnoha zemí a někdy točila také v Hollywoodu. Na přelomu šedesátých a sedmdesátých let 20.století účinkovala ještě ve vrcholných dílech Louise Buñuela a Josepha Loseye. Od sedmdesátých let se začala více objevovat v nezávislých produkcích často experimentálního charakteru anebo ve filmech režisérek.\n\nV posledních patnácti letech života se stala kmenovou herečkou režisérek femi-filmu a queer-cinema Marguerite Duras, Chantal Ackerman a Ulrike Ottinger.\n\nK jejím nejznámějším filmům patří vedle výše jmenovaných například \"Ukradené polibky\" režiséra Françoise Truffauta z roku 1968, \"Nenápadný půvab buržoazie\" od Luise Buñuela z roku 1972 anebo film \"India Song\" z režisérky a spisovatelky Marguerite Duras z roku 1975.\n\nSeyrig příležitostně působila i jako filmová režisérka, její nejznámější projekt je dokumentární film Sois Belle et Tais-Toi (Buď krásná a zmlkni, 1981), v němž se ženské filmové hvězdy zpovídají ze svých frustrací způsobených genderovými stereotypy.\n\nManželem Delphine Seyrig byl americký malíř Jack Youngerman, později se s ním rozvedla. Zemřela ve věku 58 let na nádorové onemocnění plic.\n\n\n\n\n"}
{"id": "937147", "url": "https://cs.wikipedia.org/wiki?curid=937147", "title": "Dlouhá hora (rozcestník)", "text": "Dlouhá hora (rozcestník)\n\nJako Dlouhá hora jsou známy tyto kopce:\n\n"}
{"id": "937148", "url": "https://cs.wikipedia.org/wiki?curid=937148", "title": "Dlouhá (rozcestník)", "text": "Dlouhá (rozcestník)\n\nNázev Dlouhá nese více míst:\n\n"}
{"id": "937149", "url": "https://cs.wikipedia.org/wiki?curid=937149", "title": "Dlouhý vrch", "text": "Dlouhý vrch\n\nJméno Dlouhý vrch nesou tyto kopce:\n\n\n"}
{"id": "937151", "url": "https://cs.wikipedia.org/wiki?curid=937151", "title": "Wilson Sporting Goods", "text": "Wilson Sporting Goods\n\nWilson Sporting Goods Company je americká firma (USA) se sídlem v Chicagu vyrábějící sportovní vybavení zejména pro míčové hry, např. tenis, baseball, americký fotbal, basketbal, softball, fotbal, racquetball, squash, volejbal, badminton. V současnosti je součástí finského konglomerátu Amer Sports, pod něhož spadají i firmy Salomon (Francie), Mavic (Francie), Atomic (Rakousko), Suunto (Finsko), Arc'teryx (Kanada) a další.\n\nDodává nebo dodávala oficiální míče např. pro americké soutěže NCAA (fotbal, basketbal), National Football League, americkou United Football League a pro prestižní tenisovou soutěž Davis Cup.\n\n\n"}
{"id": "937154", "url": "https://cs.wikipedia.org/wiki?curid=937154", "title": "Taškent Open 2013", "text": "Taškent Open 2013\n\nTaškent Open 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Konal se mezi 7. až 15. září 2013 v uzbekistánské metropoli Taškentu jako 15. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala padesátá osmá tenistka světa Bojana Jovanovská ze Srbska, která turnaj vyhrála.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "937156", "url": "https://cs.wikipedia.org/wiki?curid=937156", "title": "Miroslav Březík", "text": "Miroslav Březík\n\nMiroslav Březík (* 6. září 1974) je bývalý český fotbalový útočník.\n\nJeho švagrem je bývalý fotbalista Aleš Hellebrand. Jeho synovci jsou fotbalisté Patrik Hellebrand a Jan Hellebrand.\n\nHrál za Svit Zlín, Slušovice, Přerov a FK Kunovice. V české lize nastoupil ve 13 utkáních.\n\n"}
{"id": "937158", "url": "https://cs.wikipedia.org/wiki?curid=937158", "title": "Kétvölgy", "text": "Kétvölgy\n\nKétvölgy je obec v maďarské župě Vas. Území obce sousedí se Slovinskem.\n\nV roce 2011 zde žilo 115 obyvatel.\n"}
{"id": "937159", "url": "https://cs.wikipedia.org/wiki?curid=937159", "title": "Milan Galić", "text": "Milan Galić\n\nMilan Galić, srbskou cyrilicí Милан Галић (8. březen 1938, Bosansko Grahovo − 13. září 2014) byl jugoslávský fotbalista srbské národnosti. Hrával na pozici útočníka.\nS jugoslávskou reprezentací získal stříbrnou medaili na mistrovství Evropy roku 1960, na němž byl zařazen i do all-stars týmu turnaje. Dal v jeho průběhu dva góly, což ho spolu s dalšími pěti hráči činí nejlepším střelcem závěrečného turnaje. Zúčastnil se i mistrovství světa roku 1962, kde Jugoslávci skončili čtvrtí. Má též zlatou medaili z olympijských her v Římě roku 1960. Celkem za národní tým odehrál 51 utkání a vstřelil 37 branek.\n\nV jugoslávské lize hrál za Partizan Bělehrad. S ním se roku 1966 probojoval i do finále Poháru mistrů evropských zemí.\n\nRoku 1962 byl vyhlášen nejlepším sportovcem Jugoslávie. V anketě Zlatý míč, která hledala nejlepšího fotbalistu Evropy, skončil toho roku osmý.\n\n"}
{"id": "937160", "url": "https://cs.wikipedia.org/wiki?curid=937160", "title": "Challenge Bell 2013", "text": "Challenge Bell 2013\n\nChallenge Bell 2013 byl tenisový turnaj pořádaný jako součást ženského okruhu WTA Tour, který se hrál na krytých dvorcích s kobercem v halovém komplexu PEPS de l'Université Laval. Konal se mezi 7. až 15. zářím 2013 v kanadském Québecu jako 21. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala obhájkyně titulu a čtrnáctá tenistka světa Kirsten Flipkensová z Belgie, která vypadla v prvním kole.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "937163", "url": "https://cs.wikipedia.org/wiki?curid=937163", "title": "Dniprorudne", "text": "Dniprorudne\n\nDniprorudne (ukrajinsky '; rusky ' – \"Dněprorudnoje\") je město v Záporožské oblasti na Ukrajině. Leží na levém břehu Kachovské přehrady na Dněpru zhruba 54 kilometrů jižně od Záporoží. V roce 2013 v něm žilo devatenáct tisíc obyvatel.\n\nSídlo bylo založeno v roce 1961 jako sídlo městského typu s jménem Dniprohrad (\"\"). V roce 1964 bylo přejmenováno na současný název a v roce 1970 se stalo městem.\n\nMezi největší podniky patří Záporožský železnorudný kombinát, ve kterém je majoritním vlastníkem slovenský holding Minerfin.\n"}
{"id": "937166", "url": "https://cs.wikipedia.org/wiki?curid=937166", "title": "Challenge Bell 2013 – ženská dvouhra", "text": "Challenge Bell 2013 – ženská dvouhra\n\nDo soutěže ženské dvouhry na tenisovém turnaji Challenge Bell 2013 nastoupilo třicet dva hráček. Obhájkyní titulu byla nejvýše nasazená belgická tenistka Kirsten Flipkensová, kterou v úvodním kole vyřadila Slovinka Polona Hercogová.\n\nSoutěž dvouhry vyhrála třetí nasazená hráčka Lucie Šafářová z České republiky, která ve finále zdolala australskou turnajovou šestku Marinu Erakovicovou ve dvou sadách . Šafářová tak získala první singlový titul v sezóně a celkově pátý kariérní. V následné pondělní klasifikaci z 16. září jí na žebříčku WTA patřila 36. příčka a Erakovicové 55. místo.\n\nPřed québeckým finále obě hráčky proti sobě nastoupily k jedinému utkání ve druhém kole Australian Open 2009, které po dramatickém průběhu vyhrála Češka poměrem 9–7 v rozhodující sadě. \n\n\n"}
{"id": "937170", "url": "https://cs.wikipedia.org/wiki?curid=937170", "title": "Ludbreg", "text": "Ludbreg\n\nLudbreg je město v Chorvatsku ve Varaždinské župě. Administrativně k němu náleží okolních 12 vesnic. Celkem zde v roce 2011 žilo 8 478 obyvatel, v samotném Ludbregu 3 603 obyvatel.\n\n"}
{"id": "937171", "url": "https://cs.wikipedia.org/wiki?curid=937171", "title": "Delta Perlové řeky", "text": "Delta Perlové řeky\n\nDelta Perlové řeky () je oblast říční delty u Jihočínského moře v provincii Kuang-tung v Čínské lidové republice. Je tvořena Perlovou řekou a dalšími řekami, především Si-ťiangem, Pej-ťiangem a Tung-ťiangem. Ze správního hlediska bývají za deltu Perlové řeky považována subprovinční města Kanton a Šen-čen, městské prefektury Ču-chaj, Tung-kuan, Čung-šan, Fo-šan, Chuej-čou, Ťiang-men, Čao-čching a zvláštní správní oblasti Čínské lidové republiky Hongkong a Macao. Jedná se tak o oblast se zhruba 120 milióny obyvatel.\n\nPřístavy ve městech Šen-čen, Kanton a Hongkong patří k největším kontejnerovým přístavům na světě.\n"}
{"id": "937172", "url": "https://cs.wikipedia.org/wiki?curid=937172", "title": "František Hadviger", "text": "František Hadviger\n\nFrantišek Hadviger (* 13. července 1976) je bývalý slovenský fotbalista, záložník.\n\nHrál za Spartak Trnava, FC Svit Zlín, FK Jelšava, Tatran Prešov, FK Dubnica, FC Volgar-Gazprom, FC Rimavská Sobota a DAC Dunajská Streda. V české lize nastoupil ve 2 utkáních, ve slovenské lize ve 125 utkáních a dal 4 góly. Za slovenskou reprezentaci nastoupil ve 4 utkáních.\n"}
{"id": "937173", "url": "https://cs.wikipedia.org/wiki?curid=937173", "title": "Taškent Open 2013 – ženská dvouhra", "text": "Taškent Open 2013 – ženská dvouhra\n\nDo soutěže ženské dvouhry na tenisovém turnaji Taškent Open 2013 nastoupilo třicet dva hráček. Obhájkyní titulu byla šestá nasazená rumunská tenistka Irina-Camelia Beguová, kterou ve druhém kole vyřadila Španělka María Teresa Torrová Florová.\n\nSoutěž dvouhry vyhrála nejvýše nasazená Srbka Bojana Jovanovská, která ve finále zdolala nenasazenou běloruskou hráčku Olgu Govorcovovou ve třech sadách , když o vítězce rozhodl až závěrečný tiebreak v poměru míčů 7:3. Vítězka si připsala druhý titul na okruhu WTA, když předtím triumfovala na Baku Cupu 2012.\n\n\n"}
{"id": "937174", "url": "https://cs.wikipedia.org/wiki?curid=937174", "title": "Arlanc", "text": "Arlanc\n\nArlanc je francouzská obec v departementu Puy-de-Dôme v regionu Auvergne. V roce 2012 zde žilo 1 924 obyvatel. Je centrem kantonu Arlanc.\n\n\"Počet obyvatel\"\n\n"}
{"id": "937175", "url": "https://cs.wikipedia.org/wiki?curid=937175", "title": "Andrea Poli", "text": "Andrea Poli\n\nAndrea Poli (* 29. září 1989, Vittorio Veneto, Itálie) je italský fotbalista v současnosti hrající za Bolognu. Odehrál i pár zápasů za italskou reprezentaci.\n\n\n\n\n\n"}
{"id": "937179", "url": "https://cs.wikipedia.org/wiki?curid=937179", "title": "Mariánské hodinky", "text": "Mariánské hodinky\n\nMariánské hodinky (plným názvem Malé hodinky k Panně Marii, latinsky Officium parvum Beatae Mariae Virginis apod.) je římskokatolická modlitba, strukturovaná na sedm denních částí (matutinum, laudy, primu, tercii, sextu, nonu, nešpory a kompletář) po vzoru denní modlitby církve.\n\nModlitba vznikla v polovině 8. století v prostředí italských benediktinů, v průběhu staletí se rychle rozšířila a také rozrůzňovala. \n\nKaždá hodinka začínala modlitbou Zdrávas Maria a Sláva Otci, následoval hymnus, několik žalmů, biblický úryvek a modlitba. Jak už název napovídá, biblické texty a hymny byly zaměřeny na osobu Panny Marie. Součástí mariánských hodinek byl například hymnus Zdrávas, hvězdo mořská, který se zpíval nebo recitoval při nešporách.\n\nOd denní modlitby církve se liší především menším rozsahem a minimálním (či vůbec žádným) množstvím proměnlivých částí – zatímco denní modlitba církve obsahuje modlitby a čtení zvlášť na každý den, mariánské hodinky jsou víceméně neměnné. Svým obsahem se podobají společné části denní modlitby církve na mariánské svátky.\n\nModlitba vznikla jako doplněk či náhrada denní modlitby církve, která byla ve středověku určena primárně řeholnictvu a kněžím, mariánské hodinky se naproti tomu měli modlit primárně laici (ale i kněží jako doplněk k povinné denní modlitbě církve), ať již latinsky nebo v národním jazyce. Mariánské hodinky byly také ústřední pobožností některých laických zbožných sdružení a terciářů, zvláště dominikánských.\n\nZe středověku máme doloženo mnoho rukopisů mariánských hodinek, obvykle ve spojení s některými dalšími modlitbami, jsou psány v latině nebo v národním jazyce, a, zvláště ty určené pro šlechtu, nádherně zdobené iluminacemi. Některé z těchto knih hodinek patří k nejkrásnějším středověkým rukopisům a skvostům gotického výtvarného umění, např. Přebohaté hodinky vévody z Berry.\n\nPo vzoru mariánských hodinek se rozvinuly i podobné votivní hodinky, strukturované po vzoru mariánských, např. svatodušní hodinky, hodinky k Nejsvětější Svátosti oltářní, k Nejsvětějšímu Srdci Ježíšovu, k různým svatým a podobně.\n\nMariánské hodinky značně ztratily na popularitě po 2. vatikánském koncilu, kdy byl upravený, silně zkrácený, zjednodušený a do lidového jazyka přeložený breviář zpřístupněn a doporučen také laikům, a velmi rychle se mezi ně rozšířil, existují však i adaptace ve struktuře pokoncilní liturgie.\n\n"}
{"id": "937180", "url": "https://cs.wikipedia.org/wiki?curid=937180", "title": "Valter Birsa", "text": "Valter Birsa\n\nValter Birsa (* 7. srpen 1986, Šempeter pri Gorici, SFR Jugoslávie) je slovinský fotbalový záložník a reprezentant, v současnosti hráč klubu AC ChievoVerona.\n\n\n\n\n\n"}
{"id": "937181", "url": "https://cs.wikipedia.org/wiki?curid=937181", "title": "Taškent Open 2013 – ženská čtyřhra", "text": "Taškent Open 2013 – ženská čtyřhra\n\nDo soutěže ženské čtyřhry na tenisovém turnaji Taškent Open 2013 nastoupilo šestnáct dvojic. Obhájcem titulu byl pár Paula Kaniová and Polina Pechovová, jehož členky nestartovaly společně. Kaniová se rozhodla turnaje nezúčastnit. Spoluhráčkou Pechovové se stala Xenia Palkinová, s níž v úvodním kole nestačila na Babosovou hrající po boku Švedovové.\n\nVítězem se stala nejvýše nasazená maďarsko-kazašská dvojice Tímea Babosová a Jaroslava Švedovová, která ve finále zdolala bělorusko-lucemburské turnajové dvojky Olgu Govorcovovou a Mandy Minellaovou po dvousetovém průběhu 6–3 a 6–3.\n\n\n"}
{"id": "937183", "url": "https://cs.wikipedia.org/wiki?curid=937183", "title": "Kuděj", "text": "Kuděj\n\nPříjmení Kuděj nosí více různých osobností:\n\n\n"}
{"id": "937185", "url": "https://cs.wikipedia.org/wiki?curid=937185", "title": "Challenge Bell 2013 – ženská čtyřhra", "text": "Challenge Bell 2013 – ženská čtyřhra\n\nDo soutěže ženské čtyřhry na tenisovém turnaji Challenge Bell 2013 nastoupilo šestnáct dvojic. Obhájcem titulu byl německo-francouzský pár Tatjana Mariová a Kristina Mladenovicová, který se turnaje rozhodl nezúčastnit.\n\nVítězem se stala druhá nasazená rusko-australská dvojice Alla Kudrjavcevová a Anastasia Rodionovová, která ve finále zdolala nejvýše nasazený pár Češek a aktuální vítězky US Open Andreu Hlaváčkovou s Lucií Hradeckou po dvousetovém průběhu 6–4 a 6–3.\n\n\n"}
{"id": "937187", "url": "https://cs.wikipedia.org/wiki?curid=937187", "title": "Sovětskaja Gavaň", "text": "Sovětskaja Gavaň\n\nSovětskaja Gavaň () je přístavní město v Chabarovském kraji v Rusku. Leží na západním břehu Tatarského průlivu, který odděluje Sachalin od pevniny a spojuje Ochotské moře na severu s Japonským mořem na jihu. Od krajského hlavního města Chabarovsku je Sovětskaja Gavaň vzdálena zhruba 640 kilometrů na východ. V roce 2013 žilo ve městě přes šestadvacet tisíc obyvatel.\n\nKončí zde Bajkalsko-amurská magistrála, jejíž nejvýchodnější úsek sem vede z Komsomolsku na Amuru.\n"}
{"id": "937188", "url": "https://cs.wikipedia.org/wiki?curid=937188", "title": "David Twohy", "text": "David Twohy\n\nDavid Twohy (* 18. října 1955) je americký režisér a scenárista. Narodil se v Los Angeles. Vystudoval vysokou školu v Long Beach. Jeho vystudované obory jsou rozhlas, televize a film. Proslavil se jako scenárista filmového hitu Uprchlík s Harrisonem Fordem.\n\nJeho největším úspěchem je film Černočerná tma (Pich Black), který proslavil herce Vin Diesela. Hlavní postava Riddick se objevil i v pokračování (2004) a Riddick z roku 2013.\n\n"}
{"id": "937189", "url": "https://cs.wikipedia.org/wiki?curid=937189", "title": "Adolf Aschenbrenner", "text": "Adolf Aschenbrenner\n\nAdolf Aschenbrenner (14. dubna 1841 Bílina – 7. března 1909 Česká Lípa) ,byl rakouský a český advokát a politik německé národnosti, v 2. polovině 19. století poslanec Českého zemského sněmu.\n\nV 70. letech 19. století se zapojil i do zemské politiky. V doplňovacích volbách v září 1871 byl zvolen na Český zemský sněm za městskou kurii (obvod Šluknov – Ehrenberg – Haňšpach). Mandát obhájil ve volbách v roce 1872. Uvádí se tehdy jako advokát v České Lípě. Uspěl i ve volbách v roce 1878 za týž obvod. Patřil mezi německé liberály (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nNa sněmu po jistou dobu vedl referát pro reformu pozemkových knih. V letech 1876–1877 byl členem zemského výboru.\n\nZemřel v březnu 1909. Pohřební obřad se konal v krematoriu v německém městě Gotha.\n"}
{"id": "937190", "url": "https://cs.wikipedia.org/wiki?curid=937190", "title": "John Lennon/Plastic Ono Band", "text": "John Lennon/Plastic Ono Band\n\nJohn Lennon/Plastic Ono Band je debutové sólové studiové album britského rockového zpěváka a skladatele Johna Lennona. Album bylo nahráno u vydavatelství Apple Records a vydáno 11. prosince 1970. V roce 2012 bylo album vyhlášeno jako 23. nejlepší hudební album vůbec v Rolling Stone - 500 nejlepších alb všech dob.\n\nToto album je debutové sólové studiové album Johna Lennona po jeho kariéře ve skupině Beatles a následně vydaných třech experimentálních albech s Yoko Ono a jednom koncertním albu. Během nahrávání tohoto alba současně vzniklo i album Yoko Ono s názvem Yoko Ono/Plastic Ono Band, které bylo vydáno také 11. prosince 1970.\n\nAlbum bylo nahráno v Anglii, převážně v Abbey Road Studios v Londýně, a to mezi 26. zářím a 27. říjnem 1970. Na nahrávání se mimo Lennona a Yoko Ono ještě podíleli Klaus Voormann, Ringo Starr, Phil Spector a Billy Preston.\n\n\n\n"}
{"id": "937191", "url": "https://cs.wikipedia.org/wiki?curid=937191", "title": "James Comey", "text": "James Comey\n\nJames Brien Comey, Jr. (*14. prosinec 1960, Yonkers, New York, USA) je právník ze Spojených států amerických, bývalý ředitel FBI a bývalý náměstek ministra spravedlnosti.\n\nNarodil se v Yonkersu, stát New York, ale vyrůstal v Allendalee, stát New Jersey. Odmaturoval na \"Northern Highlands Regional High School\" v Allendalee a promoval na \"College of William and Mary\" v oboru chemie a náboženství. Jeho závěrečná práce analyzovala liberálního teologa Reinholda Niebuhra a konzervativního televangelistu Jerryho Falwella, s důrazem na jejich společnou víru ve veřejné akci. Od roku 1985 je nositelem titulu doktora práv po absolvování právnické fakulty na univerzitě v Chicagu.\n\nJe ženatý, manželka Patricie, jsou rodiči pěti dětí.\n\nPo univerzitě Comey pracoval jako asistent okresního soudce John M. Walkera, Jr. na Manhattanu. Pak byl spolupracovníkem u právnické firmy \"Gibson, Dunn & Crutcher\" v New Yorku.\nNásledující pracovní příležitost byla u prokuratury jižního obvodu New Yorku a to v letech 1987 - 1993. Zde vykonával funkci zástupce náčelníka trestní divize. Pomohl stíhat Gambino zločineckou rodinu. Od roku 1996 do roku 2001 působil jako prokurátor v Richmondu pro východní obvod Virginie. V 1996 byl hlavním prokurátorem v případu bombardování Khobar Towers v Saúdské Arábii. Od 9. prosince 2003 do 15. srpna 2005 zastával funkci náměstka ministra spravedlnosti.\n\nV červnu 2013 jej nominoval prezident Barack Obama na post ředitele FBI, aby nahradil odcházejícího Roberta Muellera. Jeho jmenování bylo schváleno Senátem 29. července 2013 a 4. září 2013 složil přísahu.\n\n9. května 2017 byl prezidentem Donaldem Trumpem odvolán. Zpočátku nebylo udáno proč, později byl jako důvod uvedeno chování vůči Hillary Clintonové z doby prezidentských voleb, zvlášť co se týkalo aféry s jejími e-maily. Odvolání přišlo navíc v době, kdy Comey se nechal veřejně slyšet, že zintenzivní trestní vyšetřování ohledně Trumpova možného spojení s Ruskem a zásahu do amerických voleb.\n\n8. června 2017 veřejně a pod přísahou vypovídal před senátní komisí pro dohled nad tajnými službami, Senátu Spojených států amerických a odpovídal na dotazy senátorů ohledně ruského zásahu do prezidentských voleb i nátlaku prezidenta Spojených států, Donalda Trumpa na jeho osobu, kdy po něm prezident opakovaně žádal věrnost a chtěl také ukončit vyšetřování svého někdejšího poradce Michaela Flynna, o kterého se FBI a několik výborů Kongresu zajímá kvůli jeho kontroverzním vazbám na Rusko. Senátní výbor již den předtím, 7. června 2017 zveřejnil jeho úvodní, sedmistránkové písemné svědectví o jeho komunikaci s prezidentem obsahující, dle Comeyho, všechny podstatné informace.\n"}
{"id": "937193", "url": "https://cs.wikipedia.org/wiki?curid=937193", "title": "Fischer Sports", "text": "Fischer Sports\n\nFischer Sports je rakouská firma se sídlem v Ried im Innkreis vyrábějící sportovní vybavení zejména pro zimní sporty, např. lyžování – severské lyžování, alpské lyžování, skoky na lyžích, lední hokej (hokejky), ale také např. pro tenis (tenisové rakety). Výroba je uskutečňována mimo Ried im Innkreis ještě v ukrajinském městě Mukačevo.\n\nSesterskou firmou je Löffler GmbH (sportovní oblečení).\n\nSpolečnost Fischer byla dlouhou dobu partnerem francouzské firmy Salomon, používala její vázání SNS (Salomon Nordic System).\n\nV roce 2007 uzavřela firma Fischer partnerství s norským výrobcem lyžařského vázání Rottefella. Lyžařské boty Fischer jsou adaptovány na vázací systém Rottefelly NNN (New Nordic Norm), který není kompatibilní se SNS.\n"}
{"id": "937195", "url": "https://cs.wikipedia.org/wiki?curid=937195", "title": "Česká kniha", "text": "Česká kniha\n\nČeská kniha je české literární ocenění s mezinárodním rozměrem, pořádané nezávislým občanským sdružením se sídlem v Praze. Na jeho organizaci se mimo jiné podílejí Česká centra v Madridu, Vídni, Mnichově a Sofii. Projekt se od roku 2013 těší záštitě ministra kultury ČR.\nSedmičlenná porota složená z akademiků, literárních překladatelů a knihkupců ji každoročně uděluje jedné české prozaické novince vydané domácími nakladatelstvími v roce předchozím. Cílem je propagovat současnou českou beletrii nejen doma, ale hlavně v zahraničí. Šíření vítězných titulů do světa napomáhá institut „světových pozorovatelů“ vyhrazený zahraničním nakladatelům se zájmem o překlady současných českých autorů. Pozorovatelský status při Ceně Česká kniha má v současnosti takřka třicet nakladatelství z deseti zemí a dvou kontinentů. Laureát získává finanční odměnu.\n\nStudentské ceně předcházela cena čtenářů, poprvé udělená v roce 2013. Jejím cílem bylo zapojit do hlasování o nejlepší prozaické novince domácí veřejnost. Na organizaci se podílela partnerská média: magazín Xantypa, týdeník Reflex, K Revue, internetový magazín Vaše literatura a Portál české literatury. Cenu čtenářů v roce 2017 vystřídala Studentská cena Česká kniha, jejíž desetičlenná porota je složena výhradně ze studentů českých gymnázií. \n\n\n\n\n\n\n\n\n\n"}
{"id": "937196", "url": "https://cs.wikipedia.org/wiki?curid=937196", "title": "Franz Böns", "text": "Franz Böns\n\nFranz Böns (2. června 1847 Chuderovec – 21. prosince 1930 Chuderovec) byl rakouský a český politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl statkářem ze severočeského Chuderova. Vystudoval střední školu a věnoval se správě rodného hospodářství.\n\nV 70. letech 19. století se zapojil do zemské a později i do celostátní politiky. Ve volbách v roce 1878 byl zvolen na Český zemský sněm za kurii venkovských obcí (obvod Ústí n. Labem – Chabařovice). Uvádí se tehdy jako nezávislý německý kandidát, který porazil kandidáta takzvané Ústavní strany. V roce 1880 se nicméně uvádí, že na poslanecké křeslo rezignoval. Mandát obhájil ve volbách v roce 1883 za týž obvod. Uspěl zde i ve volbách v roce 1889 Tehdy se již uvádí jako německý liberál (liberálně a centralisticky orientovaná stranická platforma odmítající federalistické aspirace neněmeckých etnik, vzniklá z takzvané Ústavní strany, později Německá pokroková strana). Zvolen byl i ve volbách v roce 1895. Na sněmu se zaměřoval na regionální a zemědělská témata.\n\nZasedal také v Říšské radě (celostátní zákonodárný sbor), kam nastoupil 3. prosince 1889 místo Franze Bienerta po doplňovacích volbách. Zastupoval kurii venkovských obcí, obvod Litoměřice, Štětí atd. Mandát zde obhájil ve volbách roku 1891. Slib složil 13. dubna 1891. Na Říšské radě se připojil ke klubu Sjednocené německé levice, do kterého se spojilo několik ústavověrných proudů. Jako člen klubu Sjednocené německé levice se uvádí i po volbách roku 1891.\n\nKoncem století se uvádí jako předseda hospodářského spolku v Ústí nad Labem. V roce 1915 ho potkala rodinná tragédie, když jeho syn Emil zemřel v srbském zajetí během první světové války.\n"}
{"id": "937197", "url": "https://cs.wikipedia.org/wiki?curid=937197", "title": "Mistrovství světa ve vodním slalomu 2013", "text": "Mistrovství světa ve vodním slalomu 2013\n\nMistrovství světa ve vodním slalomu 2013 se uskutečnilo ve dnech 11.–15. září 2013 na trojském kanále v Praze. Celkově se jednalo o 35. mistrovství světa ve vodním slalomu a druhý světový šampionát konaný v Praze.\n\nČeskou výpravu tvořilo 12 mužů a 6 žen:\n\n"}
{"id": "937200", "url": "https://cs.wikipedia.org/wiki?curid=937200", "title": "Kapitán Hook", "text": "Kapitán Hook\n\nKapitán James Hook je fiktivní dramatická, literární a filmová postava z fiktivní Země Nezemě pocházející z díla skotského novináře, dramatika a spisovatele J. M. Barrieho o Petru Panovi.\nV jeho představě jde o kapitána fiktivní pirátské lodi (starobylá plachetnice), který je úhlavním nepřítelem jak Petra Pana tak i jeho dvou přítelkyň a pomocnic, londýnské dívky Wendy Darlingové a létající víly Zvonilky (Zvoněnky). Jde o hlavní zápornou postavu příběhu, kterou Petr Pan přemůže a kapitán nakonec zahyne.\n\nPostava je typická tím, že na jedné paži má místo ruky velký hák, neboť o svou ruku přišel kdysi dávno\nv jednom ze soubojů s Petrem Panem, který jeho useknutou ruku hodil do moře, kde ji posléze sežral\nvelký krokodýl.\n\nObvykle je zobrazován jako štíhlý, fyzicky zdatný, černovlasý muž s delšími vlasy, knírem a bradkou\nve vysokých botách a v širokém klobouku. Jde o dobrého šermíře i krutovládce na své fiktivní námořní lodi.\n\n"}
{"id": "937201", "url": "https://cs.wikipedia.org/wiki?curid=937201", "title": "Ardres", "text": "Ardres\n\nArdres je francouzská obec v departementu Pas-de-Calais v regionu Hauts-de-France. V roce 2010 zde žilo 4 223 obyvatel.\n\n\"Počet obyvatel\"\n\n"}
{"id": "937204", "url": "https://cs.wikipedia.org/wiki?curid=937204", "title": "František Kušnír", "text": "František Kušnír\n\nFrantišek Kušnír je bývalý slovenský fotbalista, záložník.\n\nV československé lize hrál za Tatran Prešov. Nastoupil ve 133 ligových utkáních a dal 16 gólů.\n\n\n"}
{"id": "937206", "url": "https://cs.wikipedia.org/wiki?curid=937206", "title": "Josef Brzorád", "text": "Josef Brzorád\n\nJosef Brzorád (1810 – 13. července 1899 Kosova Hora) byl rakouský a český statkář a politik, v 2. polovině 19. století poslanec Českého zemského sněmu.\n\nProfesí byl velkostatkářem ve Vidovicích a Chlumu (součást obce Kunice). V roce 1835 se oženil s Prokopinou Doubkovou, dcerou poštmistra z Votic. Po dlouhou dobu byl okresním starostou v Jílovém.\n\nV 60. letech 19. století se zapojil i do zemské politiky. V zemských volbách v lednu 1867 byl zvolen na Český zemský sněm za kurii venkovských obcí (obvod Jílové – Říčany). Mandát obhájil i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší politiky české pasivní rezistence ale poslanecký mandát fakticky nevykonával, byl ho pro absenci zbaven v září 1868 a následně opět v září 1869 zvolen v doplňovacích volbách. Opětovně uspěl ve svém obvodu i ve volbách roku 1870 a volbách roku 1872. Česká pasivní rezistence byla mezitím obnovena. Brzorád tak nepřevzal mandát, byl jej zbaven a manifestačně znovu zvolen v doplňovacích volbách roku 1873. V doplňovacích volbách roku 1874 ho ovšem v jeho obvodu porazil poměrem 54 : 36 hlasů mladočeský kandidát Adolf z Mayersbachu. Do sněmu se vrátil až v řádných zemských volbách v roce 1878, kdy znovu uspěl za kurii venkovských obcí v obvodu Jílové – Říčany. Patřil k staročeské straně (Národní strana).\n\nZemřel v červenci 1899 ve vysokém věku na zámku Kosova Hora u barona Mladoty.\n\n"}
{"id": "937210", "url": "https://cs.wikipedia.org/wiki?curid=937210", "title": "Jaroslav Liška (fotbalista)", "text": "Jaroslav Liška (fotbalista)\n\nJaroslav Liška (16. ledna 1921 – 21. března 1985) byl český fotbalový útočník.\n\nOdchovanec SK Hnidousy, v dorostu přestoupil v roce 1939 do Kladna. V československé lize hrál v letech 1939–1949 za SK Kladno a AFK Bohemians Vršovice. Nastoupil ve 155 libových utkáních a dal 40 gólů. Kariéru končil v letech 1953–1956 v Baníku Švermov. Začátkem šedesátých let působil ve Švermově jako trenér.\n\n\n"}
{"id": "937215", "url": "https://cs.wikipedia.org/wiki?curid=937215", "title": "Imdžin", "text": "Imdžin\n\nImdžin je sedmá největší Korejská řeka. Řeka teče ze Severní Koreje do Jižní Koreje, protéká Korejským demilitarizovaným pásmem, ve městě Pchadžu se vlévá do řeky Hangang, která pak protéká Soulem (hlavním městem Jižní Koreje). Řeka nemá souvislost s Imdžinskou válkou na konci 16. století (Japonská invaze do Koreje).\n\nŘeka Imdžin byla dějištěm dvou hlavních bitev: Bitva o řeku Imdžin (1592) během sedmileté Imdžinské války v roce 1592 a Bitva o řeku Imdžin během Korejské války (1950–1953).\n"}
{"id": "937217", "url": "https://cs.wikipedia.org/wiki?curid=937217", "title": "Democracy (PC hra)", "text": "Democracy (PC hra)\n\nDemocracy je politická tahová strategie, která byla vydána společností Positech Games v roce 2005. Dvě pokračování přišla v roce 2007 a v roce 2013. Hráč se ocitne v pozici prezidenta či předsedy demokratické vlády. Nejprve musí zavést a měnit politiku v sedmi oblastech (daně, ekonomika, sociální péče, zahraniční politika, doprava, veřejný pořádek - zákony a veřejné služby). Každá politika má vliv na štěstí různých skupin voličů, stejně jako různé faktory (trestná činnost, znečištění ovzduší atd.). Hráč se musí vypořádat s typickými problémy, jako jsou například protesty či bezdomovci.\n\nPo rozhodnutí, za který národ budete hrát, musíte získat podporu různých politických frakcí (včetně náboženských, patriotů, kapitalistů, socialistů, liberálů, konzervatistů a dalších) a vyhrát nadcházející volby. Hráč představuje politiku a používá posuvníky k nastavení výše státních dotací, daní, zákonů a předpisů v dané oblasti.\n\nChce-li hráč změnit politiku, musí utratit kapitál, který je generován loajálními ministry.\n\nJe potřeba mít vyrovnaný rozpočet a splácet vládní dluh bez ztráty hlasů, kterou by způsobily vysoké daně.\n\nHra obsahuje velkou spoustu akcí, dilemat a situací, kterou musí hráč řešit. Příkladem je volba vrchního soudce nebo vysoká úroveň znečištění.\n\nDruhý díl byl vydán v prosinci roku 2007, který se od prvního dílu liší se v tom, že používá smyšlené národy a má mnoho nových funkcí (např. členství ve straně, terorismus).\nDalší díl byl vydán v říjnu roku 2013 a k tomuto dílu hry byly vydány později i datadisky Clones and Drones, Extremism a Social Engineering. Ve vývoji je momentálně datadisk Africa. Democracy 3 poskytuje hráči mnohem více možností, používá reálné národy a poměrně přesná statistická data o daných státech.\n\n\"Democracy\" je neobyčejně úspěšná Indie hra. V roce 2005 získala hra ocenění Simulace roku. Server Game Tunel ji ohodnotil 8/10, about.com 3,5/5.\nV roce 2008 získala Democracy 2, stejně jako první díl, ocenění Simulace roku.\n\n\"Democracy 2\" je stejně jako první díl, používán řadou škol k výuce ekonomiky a k pochopení politických systémů. Positech Game tyto hry prodává školám za sníženou cenu, aby ji podpořil. Positech vyjádřil touhu po tom, aby se hra používala na co nejvíce školách.\n\n"}
{"id": "937220", "url": "https://cs.wikipedia.org/wiki?curid=937220", "title": "Rottefella", "text": "Rottefella\n\nRottefella (ve volném překladu z norštiny znamená \"past na krysy\") je norská firma se sídlem v obci Klokkarstua vyrábějící zejména lyžařské vázání. Nový druh vázání vymyslel v roce 1927 Bror With, to se pak stalo standardem po dobu následujících 50 let, dokud nebylo nahrazeno vázáním NNN.\n\nVázání Rottefella NNN (New Nordic Norm) určené pro běžky je v současnosti jednou ze dvou standardních norem na trhu, které nejsou vzájemně kompatibilní (tou druhou je systém SNS - Salomon Nordic System od francouzského výrobce Salomon). NNN disponuje dvěma úzkými vodícími lištami, které odpovídají prolisu v podrážkách lyžařských bot výrobců Rossignol, Alpina, Madshus, Peltonen, Karhu, Crispi, Garmont a Fischer. Je vyráběna buď ve šroubovací verzi nebo násuvné, která se zasune a nacvakne na desku NIS (Nordic Integrated System) na lyži. Systém NIS se již v lyžařském prostředí značně rozšířil.\n\nV roce 2007 uzavřela firma Rottefella partnerství s rakouským výrobcem lyží a lyžařské obuvi Fischer, která dříve používala konkurenční vázání Salomon SNS. Fischer tedy začal používat systém NNN.\n\n"}
{"id": "937222", "url": "https://cs.wikipedia.org/wiki?curid=937222", "title": "Neuvěřitelně hlasitě &amp; nesmírně blízko", "text": "Neuvěřitelně hlasitě &amp; nesmírně blízko\n\nNeuvěřitelně hlasitě & nesmírně blízko (v anglickém originále Extremely Loud and Incredibly Close) je americký dramatický film z roku 2011 režiséra Stephena Daldryho natočený podle stejnojmenného románu Jonathana Safrana Foera. Hlavní roli chlapce, jemuž zemřel otec při teroristických útocích 11. září 2001, ztvárnil Thomas Horn. I přes smíšenou kritiku získal snímek dvě nominace na Oscara (v kategoriích nejlepší film a nejlepší herec ve vedlejší roli pro Maxe von Sydowa).\n\nDevítiletý Oskar Schell, trpící Aspergerovým syndromem, je nadaný syn Thomase Schella, který zemřel při teroristických útocích 11. září 2001. Otec si byl Oskarova nadání vědom a často pro něj připravoval úkoly, při nichž měl odhalit nějaká tajemství. Poslední úkol se týkal nalezení ztraceného šestého newyorského obvodu. Při akcích se musí Oskar naučit komunikovat s cizími lidmi, což mu dělá problém.\n\n11. září může Oskar odejít dříve ze školy. Jeho matka Linda je v práci. Když přijde domů, najde na záznamníků 5 zpráv od otce, který je zrovna ve Světovém obchodním centru. Telefon pak začne zvonit po šesté, ale Oskar je příliš vyděšený, než aby ho zvedl. Otec začne mluvit, ale záznamník se zastaví, když se budova zřítí. Oskar ví, že je otec mrtvý. Starý záznamník se vzkazy vymění za nový tak, aby jej jeho matka nikdy nenašla.\n\nNěkolik týdnů po nejhorším dni, jak jej Oskar nazývá, se sblíží se svou babičkou, ale zároveň se vzdaluje své matce, protože ta mu není schopna vysvětlit, proč k útokům došlo a proč musel otec zemřít. Oskar matce dokonce řekne, že si přeje, aby v budově byla ona. Matka mu odpoví, že by si to přála také. Oskar pak řekne, že to tak nemyslel.\n\nPo roce Oskar najde v otcově skříni vázu, v níž je obálka s klíčem a nápisem \"Black\". Rozhodne se zjistit, k čemu klíč je. V newyorském telefonním seznamu najde 472 Blacků a plánuje je všechny navštívit a zjistit, jestli neznali jeho otce. Jako první navštíví čerstvě rozvedenou Abby Blackovou, která jeho otce neznala.\n\nJednoho dne Oskar zjistí, že k jeho babičce se nastěhoval nějaký cizí muž. Muž z důvodu dětského traumatu kvůli smrti jeho rodičů během druhé světové války nemluví a komunikuje pouze psaním na kartičky a ukazováním rukou s nápisy \"ano\" a \"ne\". Muž Oskarovi pomáhá řešit záhadu klíče a při tom se učí postavit svým strachům jako třeba z veřejné dopravy nebo z mostů. Oskar přijde na to, že muž je jeho dědeček. Jako vůbec prvnímu člověku se mu rozhodne přehrát vzkazy, které zanechal jeho otec na záznamníku v den smrti. Ten ale před posledním vzkazem nemůže dál vydržet, pak se odstěhuje a řekne Oskarovi, aby ho již nehledal. Na konci filmu se ale opět k Oskarově babičce nastěhuje.\n\nPři zkoumání novin, které dostal Oskar od otce, narazí na zakroužkovaný inzerát. Když na číslo zavolá, narazí znovu na Abby Blackovou. Ta ho odveze za svým exmanželem Williamem. Ten chlapci řekne, že klíč dlouho hledal. William vázu prodal Oskarovu otci, který ale nikdy nevěděl, že v ní klíč je. Klíč je k bezpečnostní schránce, kde Williamovi něco nechal jeho otec. Zklamaný a rozrušený Oskar se Williamovi svěří, že nenašel sílu na to zvednout otcův šestý telefonát.\n\nOskarova matka synovi prozradí, že celou dobu o jeho návštěvách všech Blackových věděla. Sama všechny Blacky navštívila těsně před Oskarem a informovala je o tom, proč za nimi Oskar přijde. Oskar si vytvořil knihu s výstřižky a informacemi o všech Blackových. Na jejím konci má fotografii muže padajícího ze Světového obchodního centra, o kterém si myslí, že je to jeho otec. Knihu nazval \"Neuvěřitelně hlasitě & nesmírně blízko\".\n\n\"Neuvěřitelně hlasitě & nesmírně blízko\" sklidilo smíšené reakce kritiky. Server Rotten Tomatoes uvádí, že 47% ze 176 zahrnutých recenzí je pozitivních. Server Metacritic hodnotí film 46 body ze 100 na základě 41 recenzí. Uživatelé ČSFD snímek hodnotí průměrně 67%.\n\nFilm byl nominován na Oscara pro nejlepší film. Akademie rovněž ocenila herecký výkon Maxe von Sydowa nominací na Oscara v kategorii nejlepší herec ve vedlejší roli.\n\nBěhem prvního víkendu po uvedení pro širší publikum ve Spojených státech snímek v kinech utržil přes 10 milionů dolarů a stal se tak čtvrtým nejúspěšnějším filmem víkendu po snímcích \"\", \"Red Tails\" a \"Kontraband\" Celkové celosvětové tržby filmu činily více než 55 milionů dolarů.\n\n"}
{"id": "937231", "url": "https://cs.wikipedia.org/wiki?curid=937231", "title": "Katastrální úřad", "text": "Katastrální úřad\n\nKatastrální úřad je správní úřad, který především vykonává státní správu katastru nemovitostí České republiky. Rozhoduje o vkladech a záznamech do něj, činí v něm poznámky, opravuje chyby apod. Dále např. spravuje základní státní mapová díla, schvaluje změny hranic katastrálních území nebo změny pomístního názvosloví. Řídí ho ředitel jmenovaný a odvolávaný předsedou Českého úřadu zeměměřického a katastrálního, který je katastrálnímu úřadu jako ústřední správní úřad nadřízen.\n\nPůsobnost a organizace katastrálních úřadů je stanovena zákonem č. 359/1992 Sb., o zeměměřických a katastrálních orgánech, a při své činnosti se řídí zejména katastrálním zákonem č. 256/2013 Sb. a katastrální vyhláškou č. 357/2013 Sb.\n\nOd roku 2004, kdy byly zrušeny katastrální úřady organizované podle jednotlivých okresů, je v každém kraji jen jeden katastrální úřad, který má ale několik katastrálních pracovišť, jakožto svých vnitřních organizačních jednotek.\n"}
{"id": "937245", "url": "https://cs.wikipedia.org/wiki?curid=937245", "title": "Bart vrahem", "text": "Bart vrahem\n\nBart vrahem (v angličtině Bart the Murderer) je 4. díl 3. řady amerického seriálu \"Simpsonovi\". V Americe se tento díl vysílal 10. října 1991.\n\nBart se stane barmanem mafiána tlustého Tonyho. Když ale zmizí ředitel Skinner, všichni si myslí že na něj Bart mafii poslal...\n"}
{"id": "937249", "url": "https://cs.wikipedia.org/wiki?curid=937249", "title": "Karel Dimmer", "text": "Karel Dimmer\n\nKarel Dimmer (20. února 1825 Tupadly – 9. prosince 1909 Praha) byl rakouský a český politik, v 2. polovině 19. století poslanec Českého zemského sněmu a starosta Smíchova.\n\nVzdělání získal v soukromé obchodní škole. Ve věku 25 let si na Smíchově otevřel kupecký krám. 7. února 1861 se podílel na založení občanské záložny, která byla prvním takovým ústavem v pražské aglomeraci a čtvrtým v Čechách. Byl starostou této záložny a to (kromě krátké přestávky ze zdravotních důvodů) nepřetržitě až do pozdního věku.\n\nOd roku 1861 byl nepřetržitě zastupitelem a radním města Smíchova. Od roku 1867 na radnici dominovali Češi a téhož roku se Dimmer stal náměstkem starosty. Roku 1874 se potom sám stal smíchovským starostou a úřad zastával až do roku 1887. Roku 1863 založil Občanskou besedu, která se stala centrem českého společenského života na Smíchově. Měl také podíl na vzniku smíchovského akciového pivovaru. Za jeho vedení se Smíchov stal jedním z největších měst v Čechách. Značně rozšířil obecní jmění. V roce 1866 musel jako radní řešit řízení města v době pruské invaze a dočasného rozkladu státní správy. Rakouský policejní personál, který se před Prusy z města stahoval, ho pověřil prozatímním výkonem policejních pravomocí.\n\nSpolu s dalšími českými aktivisty zakládal Živnostenskou banku pro Čechy a Moravu se sídlem v Praze a od roku 1885 byl členem jejího správního výboru, přičemž na postu setrval po pětadvacet let. Byl také předsedou správní rady Akciové strojírny, dříve Breitfeld, Daněk a spol. a předsedou správní rady První české společnosti pro rafinerii cukru v Praze. Měl podíl na vzniku Českoslovanské obchodní akademie, zasedal ve výboru Jednoty záložen českomoravských a byl censorem Rakousko-uherské banky.\n\nV 70. letech 19. století se zapojil i do zemské politiky. V zemských volbách v roce 1878 byl zvolen na Český zemský sněm za městskou kurii (obvod Smíchov). Patřil k staročeské straně (Národní strana). Mandát obhájil i ve volbách v roce 1883. Na sněmu setrval do roku 1887.\nByl mu udělen Řád Františka Josefa. Měl titul císařského rady. Od města Smíchov obdržel roku 1887 jmenování čestným občanem.\n\nZemřel v prosinci 1909 po delší nemoci. Podle jednoho zdroje měl být pohřben na Olšanských hřbitovech, podle jiného mělo být tělo uloženo na hřbitov Malvazinky do rodinné hrobky.\n\nJeho syn Karel Dimmer mladší byl rovněž aktivní na vedoucích postech v českém průmyslu.\n\n"}
{"id": "937252", "url": "https://cs.wikipedia.org/wiki?curid=937252", "title": "Seznam starostů Smíchova", "text": "Seznam starostů Smíchova\n\nToto je seznam starostů města Smíchov od počátku moderní obecní samosprávy do integrace Smíchova do hlavního města Prahy počátkem 20. let 20. století.\n\n\n"}
{"id": "937255", "url": "https://cs.wikipedia.org/wiki?curid=937255", "title": "Franz Wagner (politik DnP)", "text": "Franz Wagner (politik DnP)\n\nFranz Wagner (4. října 1860 Lechovice – 10. března 1929 Lechovice) byl rakouský zemědělec, poštmistr a politik, poslanec Říšské rady a Moravského zemského sněmu, starosta Lechovic.\n\nNarodil se v Lechovicích v rodině rolníka a poštmistra a také jednoho ze zakladatelů Německého spolku pro město a venkov ve Znojmě. Po škole a vojenské službě převzal jeho hospodářství. On sám zasedal v letech 1888–1900 v lechovickém obecním výboru a v letech 1900–1914 zastával úřad místního starosty. Z této pozice podporoval volební kampaně Josefa Luksche a Ferdinanda Pemsela.\n\nAngažoval se v německém národním a lidovém hnutí na jižní Moravě. V roce 1899 se stal předsedou místního Svazu Němců jižní Moravy v Lechovicích. Působil také v Okresním hospodářském spolku a v Německém spolku pro město a venkov ve Znojmě, kde se stal v roce 1906 2. místopředsedou. Od roku 1910 také předsedal Okresnímu silničnímu výboru. Byl jedním z hlavních řečníků na německém národoveckém shromáždění v Želeticích v roce 1909. Profiloval se přes agrární témata, a tak se také snažil o vytvoření moravské Německé agrární strany, nejdříve působil v rámci Německé lidové strany.\n\nPo Pemselově smrti v roce 1905 se stal kompromisním kandidátem za venkovské obce Znojemska v doplňovacích volbách do Moravského zemského sněmu a byl jednomyslně zvolen, protože české strany ani žádného kandidáta nepostavili. Mandát obhájil ve volbách v roce 1906, kdy porazil křesťanského sociála Franze Rubitschka z Tasovic, i ve volbách v roce 1913, kdy porazil dalšího křesťanského sociála barona Wamboldta z Fryšavy. V roce 1914 byl spoluzakladatelem klubu Německé agrární strany na Moravě. Na sněmu se věnoval otázce silnic.\n\nVe volbách do Říšské rady 1907 těsně porazil v prvním kole ve znojemském venkovském obvodě křesťanského sociála a starostu Dyjákoviček Hauswirtha a stal se poslancem Říšské rady. Stejného soupeře porazil i v následujících volbách v roce 1911, tentokrát ale až ve druhém kole.\n\nV roce 1918 se účastnil ustavení Německé jižní Moravy a do roku 1919 byl poslancem Prozatímního národního shromáždění Německého Rakouska, ale pak přestal být v politice aktivní.\n\nJe otcem československého politika Hanse Wagnera.\n"}
{"id": "937257", "url": "https://cs.wikipedia.org/wiki?curid=937257", "title": "Ve Springfieldu roste strom", "text": "Ve Springfieldu roste strom\n\nVe Springfieldu roste strom (v angličtině A Tree Grows in Springfield) je 6. epizoda 24. řady seriálu Simpsonovi. V Americe se tato epizoda vysílala 25. listopadu 2012, v České republice 15. července 2013 na stanici Prima Cool.\n\nHomer vyhraje na školní benefici MyPad, lístek mu koupila Líza aby neměl deprese. Jenže když se mu MyPad rozbije, deprese má znovu. Přes noc se na zahradním stromě objeví nápis „naděje“. Všichni to berou jako zázrak, jen Kent Brockman chce přijít na to, kdo nápis na strom napsal...\n"}
{"id": "937259", "url": "https://cs.wikipedia.org/wiki?curid=937259", "title": "Khoratpithecus", "text": "Khoratpithecus\n\nKhoratpithecus je rod vyhynulých hominidů, žijících ve středním až svrchním miocénu (asi před 7 - 12,4 miliony let) na území dnešního Thajska a Barmy. Podle morfologie zubů a čelisti je velmi blízký moderním orangutanům, a to nejvíce ze všech dosud známých hominidů. Nálezy jsou ovšem zatím nedostatečné a zlomkovité. K potvrzení nebo vyvrácení příbuzenství s orangutany bude potřeba získat další, lépe dochované ostatky.\n\nPrvní nález byl v roce 2003 připsán rodu Lufengpithecus, známému z jižní Číny. Po zachycení dalších ostatků byly i starší nálezy přezkoumány a již v roce 2004 společně přiřazeny novému rodu Khoratpithecus.\n\nKhoratpithecus byl velkým hominidem s váhou asi 35 - 40 kg. Měl zuby téměř shodné s dnešním orangutanem, s výrazně zvrásněnou plochou stoliček a silnou vrstvou skloviny. Na rozdíl od ostatních vyhynulých hominidů také postrádal na spodní čelisti úpon přední části dvojbříškatého svalu. To ukazuje, že Khoratpithecus měl stejně jako orangutani vyvinutý hrdelní resonanční vak, který mu pomáhal v hlasité komunikaci s ostatními jedinci.\n\nDosud nebyly nalezeny žádné zlomky postkraniální kostry, tudíž nelze nic říci o celkové stavbě těla a způsobu pohybu. Oproti rodům Sivapithecus a Lufengpithecus žil Khoratpithecus v hustém tropickém deštném lese a nikoliv v mozaikovitě zalesněné krajině suššího charakteru s výraznějšími sezónními výkyvy. Ačkoliv mu silná sklovina stoliček umožňovala pojídat i tužší stravu (ořechy, semena), převažovalo v jeho jídelníčku spíše měkké tropické ovoce.\n\nV současnosti jsou známé celkem tři druhy:\n"}
{"id": "937261", "url": "https://cs.wikipedia.org/wiki?curid=937261", "title": "Vodní elektrárna Kamýk", "text": "Vodní elektrárna Kamýk\n\nVodní elektrárna Kamýk je průtočná vodní elektrárna na řece Vltavě provozovaná společností ČEZ. Nachází se v hrázi Kamýcké přehrady. Přehrada má šířku 15 m, délku 85 m a výšku 12 m. Byla uvedena do provozu roku 1961. Vodní elektrárna využívá čtyři Kaplanovy turbíny o výkonech 10 MW. Její provoz je dálkově řízen ze Štěchovic, kde se nachází centrální dispečink Vltavské kaskády. Pracuje v tandemu s elektrárnou Orlík, jejíž vlastní spotřebu také zajišťuje.\n\n"}
{"id": "937267", "url": "https://cs.wikipedia.org/wiki?curid=937267", "title": "Římskokatolická farnost Kurdějov", "text": "Římskokatolická farnost Kurdějov\n\nŘímskokatolická farnost Kurdějov je územním společenstvím římských katolíků v rámci děkanátu Hustopeče brněnské diecéze s farním kostelem svatého Jana Křtitele. \nPůvodní kostel stál v Kurdějově již v roce 1350, kdy byl filiálkou kostela v Boleradicích. V roce 1390 byl povýšen na kostel farní. Patronát náležel dolnokounickému klášteru, prvním farářem v Kurdějově se stal premonstránský řeholník Mikuláš. Stávající kostel zasvěcený sv. Janu Křtiteli pochází z první poloviny patnáctého století, ale jeho původní gotický sloh se nezměnil po řadě oprav v průběhu 15., 16. a 18. století. \nFarářem je od 1. července 1996 R. D. Jaromír Smejkal.\n\nDnem vzájemných modliteb farností za bohoslovce a bohoslovců za farnosti brněnské diecéze je 4. prosinec. Adorační den připadá na nejbližší neděli po 18. červnu.\n\nKaždoročně se zde koná tříkrálová sbírka. V roce 2015 se při ní vybralo 15 095 korun. Při sbírce v roce 2016 činil výtěžek 18 091 korun. V roce 2018 dosáhl výtěžek sbírky 19 100 korun.\n\nNa faře v Kurdějově probíhají ve spolupráci se sdružením Podané ruce setkání abstinujících matek a otců. Brněnské biskupství totiž pověřilo kurdějovského faráře P. Jaromíra Smejkala duchovně pastorační službou užiovatelům drog., pro vězně a osoby závislé na alkoholu a také duchovní službou ve věznici Břeclav \n\n"}
{"id": "937270", "url": "https://cs.wikipedia.org/wiki?curid=937270", "title": "K-150 Tomsk", "text": "K-150 Tomsk\n\nK-150 \"Tomsk\" je jaderná ponorka s řízenými střelami Projektu 949A \"Antěj\" ruského námořnictva.\n\nStavbu lodi (pořadové číslo 663) zahájil podnik PO Sevmaš v Severodvinsku dne 27. srpna 1991. Patronát nad lodí převzala správa Tomské oblasti, v rámci čehož ponorka 13. dubna 1993 obdržela jméno \"Tomsk\". Spuštěna na vodu byla v červenci 1996.\n\nDne 17. června 1997 byla zařazena k 1. ponorkové flotile Severního loďstva. V roce 1998 při plavbě Severním ledovým oceánem do Petropavlovsku-Kamčatského pod ledem byl na palubě přítomen petropavlovský a kamčatský biskup Ignatij Pologrudov, který za dobu plavby sloužil jako lodní zpovědník a kněz. Dne 9. října 1998 se \"Tomsk\" stal součástí 10. divize ponorek u Tichooceánského loďstva se základnou ve Viljučinsku.\n\nOd roku 2010 byla loď v opravě ve městě Bolšoj Kameň v suchém doku podniku DVZ Zvezda kvůli problémům s chlazením u jednoho z reaktorů. Dne 16. září 2013 na lodi vypukl požár, kdy řezací hořák svařovacího týmu zapálil v hlavní balastní nádrži starý vnitřní pogumovaný povrch. Požár zuřil několik hodin, než se jej místním hasičům podařilo uhasit. Po opravě byla spuštěna na vodu 12. června 2014, v prosinci odplula na základnu a 25. prosince 2014 byla zařazena do flotily.\n"}
{"id": "937271", "url": "https://cs.wikipedia.org/wiki?curid=937271", "title": "Azid barnatý", "text": "Azid barnatý\n\nAzid barnatý je bílá krystalická sůl barya se vzorcem Ba(N). Je jen málo hygroskopický (téměř vůbec).\n\nAzid barnatý lze připravit reakcí azoimidu s hydroxidem či oxidem barnatým:<br>\nBa(OH) + HN → Ba(N) + 2HO<br>\nLze jej také vyrobit reakcí azidu draselného s chloristanem barnatým, v této metodě se využívá nízké rozpustnosti vzniklého chloristanu draselného:<br>\nBa(ClO) + 2KN → Ba(N) + 2KClO<br>\n\nPři pádu 2kg závaží z výšky 100 cm došlo k 14% výbuchu.<br>\nPři zahřívání na 180 °C se začíná azid barnatý rozkládat, při teplotě 190–200 °C dochází k detonaci. Při rozkladu vzniká nejprve dusík a elementární baryum, ale sekundární reakcí vzniká nitrid barnatý. Při pomalém rozkladu při 180 °C ve vakuu tak vzniká především nitrid, při ozařování RTG paprsky vzniká téměř výhradně nitrid.<br>\nK flegmatizaci lze použít vodu, želatinu nebo polyethylenglykoly.\n\nAzid barnatý nemá iniciační schopnost, proto se nepoužívá v pyrotechnice. Používá se na výrobu jiných azidů.\n"}
{"id": "937272", "url": "https://cs.wikipedia.org/wiki?curid=937272", "title": "Karel Faber", "text": "Karel Faber\n\nKarel Faber (\"1804\" – 14. května 1890 Bechyně) byl rakouský a český politik, v 2. polovině 19. století poslanec Českého zemského sněmu a Říšské rady, starosta Bechyně.\n\nOkolo roku 1830 vlastnil Dolní lázně v Bechyni. Později tento objekt zaměnil za domy na náměstí, které nakonec věnoval městu a sídlí v nich nyní městské muzeum. Profesí byl obchodníkem s dřívím. Působil jako starosta Bechyně a okresní starosta. Starostou města Bechyně byl v období let 1850–1860 a 1876–1890.\n\nV 60. letech 19. století se zapojil do zemské politiky a krátce i do celostátní politiky. Již v roce 1861 se stal poslancem Českého zemského sněmu, který jej v květnu 1864 delegoval do Říšské rady (celostátní zákonodárný sbor, tehdy ještě nevolený přímo, ale tvořený delegáty jednotlivých zemských sněmů). Zde měl zastupovat kurii venkovských obcí, obvod Kutná Hora. Říšská rada jeho zvolení oznámila v listopadu 1864. Následně ale s dalšími českými nově delegovanými poslanci oznámil ještě v listopadu 1864, že mandát nepřevezme, na protest proti ústavnímu směřování státu.\n\nDlouhodobě byl nicméně poslancem Českého zemského sněmu. V zemských volbách v lednu 1867 sem byl zvolen za kurii venkovských obcí (obvod Milevsko – Sedlec – Bechyně). Mandát obhájil i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší politiky české pasivní rezistence pak přestal fakticky vykonávat poslanecký mandát a byl ho pro absenci zbaven v září 1868. Následně byl opět v září 1869 zvolen v doplňovacích volbách. Opětovně uspěl ve svém obvodu i ve volbách roku 1870 a volbách roku 1872. Česká pasivní rezistence byla mezitím obnovena. Faber tak nepřevzal mandát, byl jej zbavován a manifestačně znovu volen. Takto byl opětovně zvolen v doplňovacích volbách roku 1873, doplňovacích volbách roku 1874, volbách roku 1875, 1876 a 1877. Do sněmu se aktivně vrátil v řádných zemských volbách v roce 1878, kdy znovu uspěl za kurii venkovských obcí v obvodu Milevsko – Sedlec – Bechyně. Mandát obhájil ve volbách v roce 1883 a volbách v roce 1889.\n\nBechyňský dobový kronikář Josef Šatra ho popisuje jako poslance, který na zemském sněmu nebyl příliš aktivní (\"na sněmu nemluvíval a zavedl si poslancování finančně\"). Patřil k staročeské straně (Národní strana).\n\nZemřel v květnu 1890, ve věku 86 let.\n"}
{"id": "937274", "url": "https://cs.wikipedia.org/wiki?curid=937274", "title": "Luton", "text": "Luton\n\nLuton je město a jednostupňový celek v Anglii (a formálně i okres typu borough). Nachází se zde Letiště London Luton, fotbalový klub Luton Town FC a univerzita: University of Bedfordshire.\nV Lutonu se nachází jedno z největších obchodních center - Luton Mall. V tomto centru se nachází: Apple store, Tesco Metro, Primark, Poundland a další obchody s oblečením a s potravinami.\nTaké se nachází v Lutonu hodně restaurací a Fast foodu ( Subway ...)\nNa náměstí se nachází velká budova - Samsung Galaxy, který čistě obsahuje produkty od Samsungu.\n\nEtnický původ (sčítání v roce 2011):\n\nNáboženství (sčítání v roce 2011):\n"}
{"id": "937275", "url": "https://cs.wikipedia.org/wiki?curid=937275", "title": "Max van de Sluis", "text": "Max van de Sluis\n\nMax van de Sluis (* 1967) je holandský aranžér květin.\n\nNa jeho hodnotovém žebříčku stojí výše spokojenost se svým dílem a především působení díla na pozorovatele než vlastní finanční ohodnocení výsledku. Jeho práce jej baví, je kreativní a ve své práci sebejistý, rád se předvádí. Prezentuje, že má rád své spolupracovníky a důvěřuje jim. Svými činy ukazuje, že konkurenty vnímá spíše jako kolegy.\nPo ukončení zemědělské školy absolvoval floristické kurzy. Byl rovněž na stáži u belgického aranžéra Josefa Verrijcke a nizozemského aranžéra Tona Haarlema. Pracuje v rodinné firmě v květinářství v Brabant Zeeland. Jeho otec měl zahradnictví a matka vedla květinářství, Max van de Sluis si rovněž otevřel aranžérskou dílnu a květinářství v obci se 4000 obyvateli. Max van de Sluis se chce této práci, aranžování a prodeji květin, věnovat, stejně jako jeho rodiče. \n\nVlastní květinářství si v Nizozemsku otevřel v roce 1997. V roce 1998 začíná s květinovými přehlídkami a vystoupeními v mnoha zemích Evropy, USA, Asie. Pracoval zřejmě ve všech zemích Evropy, Propaguje produkty některých výrobců, nové technologie v aranžování, nové floristické výrobky, předvádí jejich použití. Jeho cílem je, aby si účastníci zcela osvojili použití nových materiálů. \n\nV roce 2002 se stal členem aranžérské skupiny Life3. Nevytváří obvykle běžné komerční kytice nebo věnce, vytváří umělecká díla z květin, jeho výtvory jsou srovnatelné s instalacemi moderních umělců. Ačkoliv lze jeho různá díla různě hodnotit, mnohé jeho práce jsou velmi výrazné a osobité. Podle svých slov se pokouší v díle zpracovávat své pocity a vyvolávat jím pocity v pozorovateli.\n\nSvými díly, jejich neustálou inovací, neotřelými nápady a neočekávanými emotivními kombinacemi se snaží udržet pozornost a zájem spotřebitele, což velmi doporučuje i ostatním aranžérům květin. Praktickou stránku svého díla, použitelnost, považuje za důležitou.\n\n\n\n"}
{"id": "937282", "url": "https://cs.wikipedia.org/wiki?curid=937282", "title": "HBK Nitrianski rytieri Nitra", "text": "HBK Nitrianski rytieri Nitra\n\nHBK Nitrianski rytieri Nitra je slovenský hokejbalový klub z Nitry. Vznikl v roce 2010 a je trojnásobný mistr Slovenska. Hraje nejvyšší slovenskou soutěž, tedy slovenskou Extraligu. Kromě mužského A-týmu působí v klubu i juniorské družstvo do 19 let, které hraje Extraligu juniorů do 19 let.\nV roce 2011 klub zorganizoval největší hokejbalový turnaj na Slovensku, který se koná pravidelně každý rok. A-tým Nitry na něm skončil na 3. místě.\n\n\n"}
{"id": "937290", "url": "https://cs.wikipedia.org/wiki?curid=937290", "title": "Knut Johannesen", "text": "Knut Johannesen\n\nKnut „Kupper'n“ Johannesen (* 6. listopadu 1933 Oslo) je bývalý norský rychlobruslař.\n\nNa mezinárodní scéně se poprvé představil na Mistrovství Evropy 1954 (12. místo), o rok později premiérově startoval na Mistrovství světa (5. místo). První medaile získal v roce 1956, kdy na kontinentálním šampionátu vybojoval stříbro. Zúčastnil se také Zimních olympijských her, odkud si přivezl stříbrnou medaili ze závodu na 10 000 m; dále byl osmý na poloviční distanci a devátý na trati 1500 m. Úspěšnou sezónu prožil i v následujícím roce, kdy zvítězil na Mistrovství světa a obhájil druhé místo na Mistrovství Evropy. Z evropského šampionátu si přivážel cenné kovy také v dalších letech: 1958 bronz, 1959 a 1960 zlato. Startoval na zimní olympiádě 1960, kde vyhrál závod na 10 km, na pětikilometrové trati byl druhý, v závodě na 1500 m desátý a ve sprintu na 500 m dvacátý. Na začátku 60. let se musel obejít bez cenného kovu, naopak pro dvě stříbra si dobruslil na Mistrovství Evropy a světa 1963. V následující olympijské sezóně skončil čtvrtý na evropském šampionátu, ze ZOH 1964 si přivezl zlatou z pětikilometrové a bronzovou medaili z desetikilometrové trati. Svoji sportovní kariéru završil po olympiádě ziskem titulu mistra světa 1964.\n\nV roce 1959 získal cenu Oscara Mathisena.\n\n"}
{"id": "937294", "url": "https://cs.wikipedia.org/wiki?curid=937294", "title": "Otto Forchheimer", "text": "Otto Forchheimer\n\nOtto Forchheimer (1840 Plzeň – 8. prosince 1913 Praha) byl rakouský a český podnikatel a politik německé národnosti, v 2. polovině 19. století poslanec Českého zemského sněmu, předseda pražského německého spolku Deutsches Kasino.\n\nByl ředitelem firmy \"Brüder Forchheimer\". Předsedal pražské obchodní komoře a byl viceprezidentem Rakouského ústředního spolku obchodníků. Působil také jaké direkční šéf v České spořitelně a správní rada v České eskomptní bance. Od roku 1864 byl členem hlavního německého spolku v Praze Deutsches Kasino, kde od roku 1881 působil v jeho předsednictvu, od roku 1883 jako zástupce jeho předsedy a od 20. prosince 1894 jako předseda, přičemž v této funkci setrval až do své smrti.\n\nV 70. letech 19. století se zapojil do zemské politiky. Ve volbách v roce 1878 byl zvolen na Český zemský sněm za kurii obchodních a živnostenských komor (obvod Praha). Uvádí se tehdy jako člen takzvané Ústavní strany (liberálně a centralisticky orientovaná stranická platforma odmítající federalistické aspirace neněmeckých etnik). Mandát obhájil i ve volbách v roce 1883 za týž obvod.\n\nByl mu udělen Řád Františka Josefa a rytířský Řád železné koruny 3. třídy.\n\nZemřel náhle v prosinci 1913. Tělo bylo převezeno ke kremaci do Drážďan.\n"}
{"id": "937295", "url": "https://cs.wikipedia.org/wiki?curid=937295", "title": "Strach (film, 2013)", "text": "Strach (film, 2013)\n\nStrach (2013) je krátkometrážní český film režiséra Martina Krejčího. Děj je inspirován skutečnou událostí z jara 2012, kdy si patnáctiletý chlapec z Břeclavi vymyslel, že mu skupina Romů způsobila těžká zranění.\n\nFilm měl premiéru na festivalu v Karlových Varech, pak byl uveden i na Letní filmové škole v Uherském Hradišti. V září 2013 pod jménem \"Little Secret\" zvítězil v jedné z hlavních kategorií na festivalu LA Shorts Fest, díky čemuž je automaticky v širší nominaci na Oscara.\n\nNa říjen 2013 je naplánováno uvedení na festivalu ve Varšavě, poté v pražských kinech Aero, Světozor, Bio Oko a brněnské Scale, kde bude promítán jako předfilm.\n"}
{"id": "937301", "url": "https://cs.wikipedia.org/wiki?curid=937301", "title": "Den církevního školství", "text": "Den církevního školství\n\nDen církevního školství nebo také den církevních škol se koná vždy 16. září, tedy v památku sv. Ludmily. Slaví se od roku 2000, kdy jej vyhlásila Česká biskupská konference.\n\n"}
{"id": "937302", "url": "https://cs.wikipedia.org/wiki?curid=937302", "title": "Válečný hrob", "text": "Válečný hrob\n\nVálečný hrob je místo, kde jsou pohřbeni příslušníci ozbrojených sil nebo civilisté, kteří zahynuli při vojenské operaci. Pojem nezahrnuje jenom hroby, ale například i lodi potopené během války, vojenská letadla zřícená do vody (zejména pokud v nich zůstala posádka) a podobně. Stejně tak mohou být ve válečném hrobě vojáci, kteří nezemřeli během boje, ale zahynuli na jeho následky (například v Krymské válce zahynulo více vojáků na nemoci, než na následek akcí nepřítele).\n\n"}
{"id": "937303", "url": "https://cs.wikipedia.org/wiki?curid=937303", "title": "Yolande Moreau", "text": "Yolande Moreau\n\nYolande Moreau (* 27. února 1953 Brusel) je belgická divadelní a filmová herečka a filmová režisérka, vícenásobná držitelka Césara.\n\nJejí umělecké začátky jsou spjaty s dětskými divadelními představeními, pořádanými v Bruselu. Jejím celovečerním filmovým debutem byl film \"Bez střechy a bez zákona\" režisérky Agnès Vardy z roku 1985.\n\nK nejznámějším filmům, ve kterých hrála, patří například \"Germinal\" (1993), \"Amélie z Montmartru\" (2001) nebo \"Paříži, miluji tě\" (2006). Během své kariéry dále notně spolupracovala s televizí. \n\n\n\n"}
{"id": "937308", "url": "https://cs.wikipedia.org/wiki?curid=937308", "title": "Den, kdy se ochladila Země", "text": "Den, kdy se ochladila Země\n\nDen, kdy se ochladila Země (v angličtině The Day the Earth Stood Cool) je 7. epizoda 24. řady seriálu Simpsonovi. V Americe se tato epizoda vysílala 9. prosince 2012, v České republice 16. července 2013 na stanici Prima Cool.\n\nHomer se seznámí se sousedem Terencem, který je cool a kterého nesemlelo rodičovství. Rozhodne se změnit svůj život podle Terence. Ne každému členovi rodiny se tento způsob života líbí...\n"}
{"id": "937309", "url": "https://cs.wikipedia.org/wiki?curid=937309", "title": "Delphine Chanéacová", "text": "Delphine Chanéacová\n\nDelphine Chanéacová (* 14. listopadu 1978, Valence) je francouzská herečka, zpěvačka a spisovatelka.\n\nOd patnácti let se živila jako modelka, hrála menší role v seriálech \"St. Tropez\", \"Julie Lescautová\", \"Škola života\" a dalších. První velkou filmovou úlohu měla roku 2005 v komedii \"Brice de Nice\", hrála také ve snímcích \"Růžový panter\" a \"Verso\". Největší úspěch slavila s rolí mutantky Dren v kanadské sci-fi \"Splice\" (režie Vincenzo Natali), za kterou dostala \"Vancouver Film Critics Award\". Od roku 2012 hraje v akčním seriálu \" Kurýr\".\n\nPůsobí jako diskžokejka, spolupracuje se zpěvákem a skladatelem Calim.\n\nJe autorkou románů \"La nuit, mon père me parle\" (Éditions Michel Lafon, Paříž 2007, ISBN 978-2749905969) a \"Ce qu'il reste de moi\" (Éditions l'Archipel, Paříž 2010, ISBN 978-2809802344).\n\n"}
{"id": "937311", "url": "https://cs.wikipedia.org/wiki?curid=937311", "title": "Utamaro Kitagawa", "text": "Utamaro Kitagawa\n\nKitagawa Utamaro ( 喜多川 歌麿; 1753 Edo či Ósaka, Japonsko - 31. října 1806, Edo, Japonsko) byl japonský malíř a grafik, který vytvářel barevné dřevoryty, především na motivy ženské postavy. Byl to jeden z nejvýznamnějších umělců školy ukijo-e, žák Toriyamy Sekiena. V 80. letech 18. století našel vlastní styl, v němž usiloval o realistické zachycení zpodobovaného objektu. Je autorem knižních alb s náměty z drobné přírody a portrétista krásných žen, které zachycoval jednotlivě i ve skupinách, v celých postavách nebo v bustách (ókubie).\n\nKoncem 18. století japonský ukiyo-e umělec Kitagawa Utamaro (asi 1753 - 1806) namaloval tři závěsné svitky, či obrazy k zavěšení pro prominentního obchodníka Zenno Ihē. Náměty obrazů jsou měsíc, květiny a sníh. Nesou jméno \"Shinagawa no Tsuki\" (品 川 の 月, \"Měsíc v Shinagawě\"), \"Yoshiwara no Hana\" (吉 原 の 花, \"Květiny v Jošiwaře\") a \"Fukagawa no Yuki\" (深 川 の 雪, \"Sníh ve Fukagawě\").\n\nObrazy mají pověst nejambicióznějších prací od tohoto umělce. Jsou neobvykle velké a byly provedeny ve vysoce kvalitních barevných pigmentech na dováženém čínském papíru Xuan. Utamaro pracoval na obrazech asi od roku 1788 do 1801 až 1804; není známo, proč to trvalo tak dlouho. V 80. letech 19. století se obrazy dostaly do evropských sbírek a brzy se rozdělily, dva jsou nyní v amerických sbírkách a třetí je v Japonsku. Po jejich prvním společném veřejném vystavení v roce 1879 nebyly do roku 2016 opět společně vystaveny.\n\"Shinagawa no Tsuki\" (品 川 の 月, (\"Měsíc v Šinagawě\"), pozdní 18. století, je také známý jako Tsukimi no Zashiki Zu (月 見 の 座 敷 図, či Moonlight Revelry at Dozō Sagami. Horizontální obraz je visící svitek provedený v inkoustu na dvou spojených listech Xuan papíru. Oba svitky spolu měří 147×321 centimetrů. Byl namalován kolem roku 1788 a věří se, že byl prvním ze série tří obrazů. Nyní v majetku Freer Gallery of Art, Washington, D.C.\n\n\"Yoshiwara no Hana\" (, \"Květiny v Jošiwaře\"), vznikl kolem roku 1791–92. Pravděpodobně druhý ze série. Horizontální obraz je visící svitek z osmi spojených listů papíru Xuan. Společně měří 186,70 cm x 256,90 cm a je provedený technikou inkoustu. Od roku 1957 v majetku muzea Wadsworth Atheneum, Hartford, Connecticut.\n\n\"Fukagawa no Yuki\" ( (\"Sníh ve Fukagawě\") zobrazuje noční podnik v okrese Fukagawa v Tokiu s tématem \"sněhu\". Horizontální obraz je visící svitek provedený v barevných pigmentech na osmi spojených listech papíru Xuan. Společně měří 198,80 x 341,10 cm. V majetku Okada Museum of Art, ve městě Hakone v Japonsku.\n\nUtamaro i přes složitost malby dosahuje vysoké kompoziční rovnováhy. Ukazuje 27 postav v celé řadě budov, jako jsou čajovny a patrové restaurace. Hlavní budova se jeví jako dvoupatrová restaurace - čajovna; obraz se zaměřuje na atrium se zahradním dvorem uprostřed obklopeným zábradlím, který odhaluje zasněžené prostředí. S výjimkou mladého chlapce, který sahá pro kočku v levém dolním rohu, jsou všechny postavy ženy, i když v reálném životě by byli hosté domu potěšení muži.\n\n\n"}
{"id": "937313", "url": "https://cs.wikipedia.org/wiki?curid=937313", "title": "Horné Otrokovce", "text": "Horné Otrokovce\n\nHorné Otrokovce jsou obec na Slovensku, v okrese Hlohovec v Trnavském kraji.\n\nV roce 2011 zde žilo 857 obyvatel.\n\nV historických záznamech je obec poprvé zmiňována v roce 1113.\n"}
{"id": "937320", "url": "https://cs.wikipedia.org/wiki?curid=937320", "title": "Viktor Kosičkin", "text": "Viktor Kosičkin\n\nViktor Ivanovič Kosičkin ( ; 25. února 1938 Rybnoje, Ruská SFSR – 30. března 2012 Moskva) byl sovětský rychlobruslař.\n\nV roce 1959 poprvé startoval na evropském i světovém šampionátu, v obou případech se umístil ve druhé desítce. Na Mistrovství světa 1960 již byl pátý a na Zimních olympijských hrách téhož roku vybojoval dvě medaile: závod na 5000 m vyhrál a na trati 10 000 m dobruslil jako druhý. V roce 1961 zvítězil na Mistrovství Evropy a z Mistrovství světa si přivezl stříbro, které následující rok vylepšil na zlato. Startoval na Zimních olympijských hrách 1964, kde v závodě na 5 km skončil těsně pod stupni vítězů čtvrtý a kde se na dvojnásobné distanci umístil na šesté příčce. O několik týdnů později získal stříbrnou medaili ze světového šampionátu. V dalších dvou sezónách byl jeho největším úspěchem bronz z kontinentálního šampionátu 1965. Poslední závody absolvoval v roce 1967.\n"}
{"id": "937325", "url": "https://cs.wikipedia.org/wiki?curid=937325", "title": "Andělé všedního dne (film)", "text": "Andělé všedního dne (film)\n\nAndělé všedního dne (2014) je český film režisérky Alice Nellis. Děj se odehrává během jediného dne, kdy tři andělé, Hachamel, Nith-Haiach a Jofaniel, zaučují nováčka - mladou andělku Ilmuth (Křenková).\n\nFilm se začal natáčet na konci srpna 2013.\n\nBolek Polívka byl nominován na cenu za nejlepší herecký výkon na Cenách české filmové kritiky, ale nominaci neproměnil. Na cenách Český lev 2014 získal film čtyři nominace (nejlepší ženský herecký výkon v hlavní roli pro Kláru Melíškovou a ve vedlejší roli pro Zuzanu Bydžovskou, mužský herecký výkon v hlavní roli pro Bolka Polívku a nejlepší hudbu), žádnou ale neproměnil.\n\n"}
{"id": "937327", "url": "https://cs.wikipedia.org/wiki?curid=937327", "title": "JavaHelp", "text": "JavaHelp\n\nJavaHelp je formát nápovědy, sestávající ze sady HTML stránek, obsahu, rejstříku, seznamu identifikátorů pro kontextovou nápovědu a případně i indexu pro fulltextové vyhledávání. Soubory jsou komprimovány a distribuovány s příponou JAR. Využívá se zejména pro nápovědu desktopových Java aplikací.\n\nVývoj formátu byl ukončen roku 2007. Pro zobrazení nápovědy v Java aplikacích se využívá komponenta, která oficiálně podporuje jen HTML verze 3.2. \nZ těchto důvodů je jakékoliv pokročilé formátování problematické.\n\n"}
{"id": "937328", "url": "https://cs.wikipedia.org/wiki?curid=937328", "title": "Máta vodní", "text": "Máta vodní\n\nMáta vodní (\"Mentha aquatica\") je silně aromatická bylina, druh rodu máta, která vyrůstá, jak napovídá druhové jméno, hlavně na vlhkých místech.\n\nPůvodní areál výskytu máty vodní je v Evropě, západní a jihozápadní Asii a na severu Afriky. Introdukována byla do Severní i Jižní Ameriky a do Austrálie. V České republice osídlila převážně teplé oblasti ve středních, východních a severozápadních Čechách a na jižní a střední Moravě, nejčastěji vyrůstá okolo Labe, Moravy a Dyje. Svá stanoviště mívá v půdách bohatých na živiny a dobře zásobených minerály (mohou být i mírně zasolené) na vlhkých místech okolo řek a vodních kanálů, rybníků a jezer, v rákosinách, zamokřených křovinách i na mokrých loukách. Překvapivě však v některých případech úspěšně roste i v poměrně suchých půdách vedle polí a cest.\n\nVytrvalá rostlina s oddenkem ze kterého vyrůstají jak světlé podzemní výběžky, tak i až 45 cm dlouhé plazivé přízemní výběžky které se ochlupením i zbarvením podobají lodyze, ta bývá přímá či vystoupavá nebo chabá a poléhavá. Většinou bohatě rozvětvená lodyha dlouhá 45 až 130 cm je řídce porostlá krátkými, dolu ohnutými, jednoduchými chlupy, v horní části má ochlupení hustší. Vstřícné křižmostojné lodyžní listy s 1,5 až 2,5 cm dlouhými řapíky mají vejčité až široce vejčité čepele na bázi uťaté nebo prudce zúžené a na vrcholu špičaté nebo tupé. Čepele, dlouhé 4 až 6 a široké 2,5 až 4 cm, mají pilovitý okraj a jsou řídce porostlé kratičkými jednoduchými chlupy (na líci dlouhými asi 0,2 mm a na rubu 2 až 3krát delšími); na rubové straně čepele je zjevná mírně vystouplá žilnatina s 5 až 7 postranními žilkami. Chlupy kterými je rostlina porostlá obsahují buňky naplněné silicemi, ty po porušení stěny buňky unikají a vytvářejí typické aroma.\n\nDrobné, narůžovělé až nafialovělé oboupohlavné květy s asi 2 mm dlouhými stopkami porostlými nazpět odstálými chlupy vyrůstají z úžlabí drobných, čárkovitých listenů. Květy jsou v lichopřeslenech nahloučeny na konci lodyhy a vytvářejí kulovitá či vejčitá květenství velmi zkrácených lichoklasů, někdy ještě vyrůstají pod nejvyšším květenství v paždí níže položených listů další lichopřesleny květů.\n\nÚzce trubkovitý, asi 3,5 mm dlouhý trvalý kalich je do své pětiny až čtvrtiny délky rozčleněn do pěti dlouhých, zašpičatělých, úzce trojúhelníkovitých cípů. V ústí třináctižilné kališní trubky vyrůstá řídký prstenec chlupů, obdobnými je trubka porostlá vně. Čtyřlaločná, mírně nepravidelná, světle růžová až světle červenofialová koruna je okolo 4 mm velká, má podlouhlé tupé laloky z nichž horní je širší. Čtyři téměř stejně dlouhé tyčinky ční svými 0,5 mm velkými prašníky ven z koruny, z dvojplodolistového semeníku vyrůstá čnělka s rozeklanou bliznou. Počet oktoploidních chromozomů je 2n = 96.\n\nRostlina obvykle kvete od června do srpna, květy bohaté na nektar jsou opylovány létajícím hmyzem. Plodem jsou světle hnědé čtyřdílné tvrdky téměř 1 mm dlouhé které mají na povrchu naznačenou síťnatou skulpturu.\n\nMáta vodní je druh v morfologických znacích velmi proměnlivý, hlavně co se týče výšky, rozvětvení lodyhy, tvaru a velikosti listů, hustoty odění i složení silice. Jsou to všechno jen individuální odchylky vnitropopulační nebo mezipopulační variability, jednotlivé populace jsou často tvořené polykormony.\n\nTento druh máty se, shodně jako ostatní, často kříží s jinými druhy. V ČR se obvykle vyskytují tyto kříženci máty vodní:\n\nV silici máty vodní je větší obsah mentolu než v klasické mátě peprné, ale její celková vůně má zřetelné aroma po bahně, průmyslově se proto téměř nevyužívá. Je tradičně doporučována jako droga jejíž odvar stimuluje produkci žluče, zlepšuje zažívání, zmírňuje křeče a staví průjem.\n\n \n"}
{"id": "937330", "url": "https://cs.wikipedia.org/wiki?curid=937330", "title": "Máta rolní", "text": "Máta rolní\n\nMáta rolní (\"Mentha arvensis\") je nižší, vytrvalá plevelná bylina vyrůstající na vlhkých místech, druh obsahující množství aromatických silic které např. po rozemnutí natě unikají z jejích buněk.\n\nMáta rolní se mimo jihozápadních a jižních oblastí původně vyskytuje téměř v celé Evropě a směrem na východ až po západní Sibiř a Střední Asii. Zavlečena byla do východní Asie a do Severní Ameriky.\n\nV České republice je považována za naturalizovaný archeofyt který vyrůstá téměř po celém území státu od nížin (tam hojněji) až po podhorské oblasti (tam vzácněji). Ke zdárnému růstu požaduje vlhká nebo zamokřená místa s hlubokou, kyprou, hlinitou, mírně kyselou až alkalickou půdou; na takové často vytváří souvislé porosty. Vyskytuje se na polích, úhorech, pastvinách, zahradách, skládkách zeminy, říčních naplaveninách, okolo polních a lesních cest i na vypuštěných dnech rybníků.\n\nVytrvalá rostlina s přímou nebo na bázi vystoupavou lodyhou vysokou 20 až 50 cm která vyrůstá z podzemního, mělce kořenícího oddenku s tenkými lysými výběžky dlouhými až 15 cm a tlustými do 3 mm, někdy kořeny hlízovitě tloustnou. Čtyřhranná lodyha, často fialově naběhlá, je od spodu rozvětvená a oděná do směrem dolů ohnutých jednoduchých chlupů. Je porostlá vstřícně vyrůstajícími, křižmostojnými, krátce řapíkatými listy které mají elipsovité, vejčité nebo kopinaté, po okraji jemně oddáleně pilovité čepele, u báze jsou zúžené a na konci tupé nebo špičaté, celé roztroušeně porostlé jednoduchými chlupy a na spodní straně mají vyniklou žilnatinu s 5 až 7 postranními žilkami. Čepele bývají dlouhé až 8 cm a široké 3 cm, směrem vzhůru pak přecházejí v listeny které se postupně zmenšují.\n\nV horní části lodyhy, v úžlabí listenů podobných lodyžním listům, vyrůstají na 1,5 až 4 mm dlouhých stopkách drobné, souměrné květy sestavené do oddálených, hustých, kulatých lichopřeslenů. Oboupohlavní květy mají široký, zvonkovitý, odstále chlupatý kalich, asi 2,5 mm dlouhý, který je do pětiny až čtvrtiny délky členěný do pěti širších trojúhelníkovitých cípů, jeho v ústí lysá kališní trubka má deset žilek. Modrofialová, fialová nebo řidčeji bílá koruna má krátkou, v ústi brvitou trubkou s nepravidelným čtyřcípým lemem (horní dva cípy srostly v horní pysk). Z ústí koruny vynikají čtyři stejně dlouhé, lysé tyčinky s prašníky. Rostliny kvetou obvykle od července do září, opylovány jsou hmyzem hledajícím ve květech nektar. Plody jsou téměř 1 mm dlouhé, světle hnědé tvrdky držené po čtyřech na dně trvalého kalichu. Jsou vejčitého až oválného tvaru, na příčném řezu trojboké, jemně zrnité a na bázi mají bělavé masíčko.\n\nMáta rolní je po morfologické stránce velmi proměnlivý druh. Rostliny z různých typů stanovišť se odlišují výškou, rozvětvením, ochlupením, tvarem listů, délkou stopek květů apod. V minulosti se druh dělil do mnoha poddruhů nebo variet, což se v současnosti opustilo. Soudí se, že tato proměnlivost a jednotlivé morfotypy jsou jen výsledkem rozsáhlé genotypové různorodosti a fenotypové plasticity.\n\nNa jedné rostlině máty rolní může uzrát až několik stovek tvrdek které snadno roznáší voda, vítr i živočichové. Semena potřebují přezimování v půdě, dobře klíčí až další rok po dozrání, nejlépe z povrchu nebo z hloubky do 2 cm. V ulehlé půdě si semena podržují klíčivost po několik let. Na kyprých, úrodných půdách se máta rolní nejčastěji rozšiřuje úlomky oddenků (stačí 3 cm dlouhé) které jsou zanášeny do okolí při zpracovávání půdy. Přestože na vlhkých polích zapleveluje téměř všechny plodiny, je považována za méně významný plevelný druh.\n\nMáta rolní se, podobně jako ostatní druhy máty, samovolně kříží s jinými druhy. V ČR lze ve volné přírodě nalézt převážně tyto křížence máty rolní:\n\nNať obsahuje hodně silic, například mentolu má více než máta peprná, přesto pro celkově nevhodné složení silic nebyla zavedena do řízeného pěstování a průmyslového využití. V lidovém lékařství je využívána jako karminativum.\n"}
{"id": "937332", "url": "https://cs.wikipedia.org/wiki?curid=937332", "title": "Delmenhorst", "text": "Delmenhorst\n\nDelmenhorst je město s postavením městského okresu v německé spolkové zemi Dolní Sasko. Leží v regionu Oldenburger Land a tvoří součást metropolitního regionu Brémy–Oldenburg. Nachází se přibližně 10 km západně od centra Brém a současně sousedí se spolkovou zemí Svobodné hanzovní město Brémy. Asi 25 km severozápadně leží Oldenburg. V roce 2016 zde žilo obyvatel.\n\nDelmenhorst byl poprvé zmíněn v roce 1254 v listinách hrabství oldenburského. Zřejmě v roce 1247 zde vznikl hrad na obranu zdejší osady. Do roku 1436 fungovalo město jako součást hrabství Delmenhorst pod správou zdejších hrabat. Městská práva získal Delmenhorst roku 1371. V letech 1414–1436 bylo město začleněno pod arcibiskupství v Brémách, ale následně se vrátilo zpět pod správu Oldenburgu. Od roku 1440 do roku 1482 zde vládl Gerhard IV. z Oldenburgu, ale následně se město dostalo pod vliv krále Kristiána I. Dánského. Roku 1547 dobyl Delmenhorst oldenburský hrabě Anton I. Mezi lety 1577 až 1647 vládli městu opět příslušníci hrabství Delmenhorst. V roce 1615 zde byl vybudován evangelický kostel. Pod vliv Oldenburgu se hrabství Delmenhorst dostalo znova v letech 1647–1667. Od roku 1711 do roku 1731 bylo zdejší hrabství součásti Brunšvicko-lüneburského kurfiřtství. V této době zde zanikl hrad. Mezi lety 1811–1813 byl Delmenhorst obsazen Francouzi. V průběhu 19. století zasáhla město průmyslová revoluce a vznikla zde řada továren. Zpracovávaly se zde například juta, korek nebo ovčí vlna a vyrábělo se linoleum. Koncem 19. století patřil Delmenhorst k nejrozvinutějším městům mezi řekami Vezerou a Emží. Městským okresem bylo město prohlášeno v roce 1903. Mezi lety 1910 a 1916 zde byl postaven nový radniční komplex se 44metrovou vodárenskou věží architekta Heinze Stoffregena. Během druhé světové války nebylo město oproti jiným městům příliš poškozeno. Po válce bylo obsazeno britskými a kanadskými vojáky. V roce 2006 bylo začleněno do metropolitního regionu Brémy–Oldenburg.\n\n\n\n"}
{"id": "937334", "url": "https://cs.wikipedia.org/wiki?curid=937334", "title": "Ondinina kletba", "text": "Ondinina kletba\n\nOndinina kletba (Kongenitální centrální hypoventilační syndrom, Ondinin syndrom, či \"Ondine-Syndrom\") je vrozené onemocnění způsobující zástavu dýchání ve spánku. Přidruženými symptomy jsou černání kůže v důsledku nedostatku kyslíku v krvi, závratě, bolest hlavy a neschopnost v noci usnout. \n\nPacienti musí většinou po celou dobu života užívat ventilátor, jinak hrozí udušení.\n\nNemoc je pojmenována podle německého vodního božstva či duchů. Konkrétní pojmenování pochází z německé pohádky \"Ondinin spánek\".\n\nSyndrom poprvé popsali v roce 1962 J. W. Severinghaus a R. A. Mitchell.\n"}
{"id": "937336", "url": "https://cs.wikipedia.org/wiki?curid=937336", "title": "Seznam kulturních památek v Plasích", "text": "Seznam kulturních památek v Plasích\n\n"}
{"id": "937337", "url": "https://cs.wikipedia.org/wiki?curid=937337", "title": "Nermin Crnkić", "text": "Nermin Crnkić\n\nNermin Crnkić (* 31. srpna 1992) je bosenský fotbalový záložník, od roku 2016 hráč klubu FK Sarajevo. V zahraničí působil v USA, Švédsku, Česku a na Slovensku. Vlastní bosenský i americký pas.\n\nNarodil se v Bosně a Hercegovině, ale kvůli válce s rodinou zemi záhy opustil a přes Německo se dostal do USA. Zde začal později hrát na profesionální úrovni za klub Michigan Bucks. V létě 2011 zamířil z Michiganu Bucks do švédského celku Sandvikens IF hrajícího Division 2 (čtvrtá švédská liga).\n\nV létě 2013 přestoupil do FK Baumit Jablonec, kde hrál nejprve za juniorský tým. Následně odešel hostovat do Znojma. V prosinci 2013 prodloužil s týmem kontrakt do 31. 12. 2015. V zimě se vrátil z hostování do Jablonce, ale pro jarní část sezony 2013/14 opět působil ve Znojmě. V létě 2014 se vrátil svého mateřského klubu a v jeho barvách hrál Synot ligu.\n\nV září 2013 odešel na hostování do 1. SC Znojmo. Premiéru v 1. české lize zažil 16. září v Brně (kde Znojmo hrálo pro sezónu 2013/14 své domácí zápasy kvůli nezpůsobilému domácímu stadionu) proti Spartě Praha. Dostal se na hřiště ve 40. minutě, kdy vystřídal Václava Vašíčka. Znojmo podlehlo favorizovanému pražskému týmu 0:2. Premiérový gól v 1. české lize vstřelil 29. listopadu 2013 v dresu Znojma v utkání proti domácímu týmu FK Teplice (výhra 3:1).\n\nV únoru 2016 přišel jako volný hráč (zadarmo) do slovenského klubu ŠK Slovan Bratislava. Dostal číslo dresu 17.\n\nV létě 2016 odešel po vypršení smlouvy se Slovanem do bosenského klubu FK Sarajevo.\n\n"}
{"id": "937338", "url": "https://cs.wikipedia.org/wiki?curid=937338", "title": "Kanaválie", "text": "Kanaválie\n\nKanaválie (\"Canavalia\") je rod rostlin z čeledi bobovité (\"Fabaceae\"). Jsou to povětšině popínavé nebo plazivé byliny rostoucí v počtu asi 50 druhů v tropech a subtropech celého světa. Některé druhy mají jedlé lusky a semena, jiné jsou pěstovány jako pokryvné rostliny, krmivo nebo zelené hnojení.\n\nKanaválie jsou popínavé, plazivé nebo téměř vzpřímené byliny, výjimečně i vzpřímeně rostoucí polokeře (\"Canavalia ensiformis\"). Listy jsou střídavé, trojčetné, často velké, tenké nebo kožovité, s celokrajnými, nejčastěji vejčitými až téměř okrouhlými lístky a s drobnými opadavými palisty. Na rubu jsou listy obvykle chlupaté. Květenství jsou úžlabní, hroznovitá. Květy jsou fialové, růžové, purpurové nebo bělavé, často otočené o 180 stupňů spodkem nahoru (resupinátní). Kalich je zvonkovitý, dvoupyský, horní pysk je větší, uťatý až dvoulaločný, spodní pysk je menší, zakončený 3 drobnými zuby nebo celokrajný. Koruna je delší než kalich. Pavéza je velká, okrouhlá až široce obvejčitá, křídla jsou tenká, srpovitá, člunek je širší než křídla a kratší než pavéza, prohnutý a často zobanitý. Tyčinek je 10 a jsou jednobratré, případně je horní tyčinka na bázi volná a přirostlá k ostatním ve střední části. Semeník je přisedlý nebo krátce stopkatý, se zakřivenou čnělkou zakončenou drobnou bliznou a s mnoha vajíčky. Plodem jsou pukavé nebo řidčeji nepukavé protáhlé velké lusky obsahující asi 4 až 15 velkých semen. Lusky mohou být zdužnatělé nebo mezi semeny zaškrcované. Semena jsou nejčastěji červenohnědá, mírně až silně zploštělá.\n\nRod kanaválie zahrnuje celkem asi 50 až 60 druhů. Je rozšířen v tropech a subtropech celého světa. Druh \"Canavalia rosea\", specializovaný na růst na plážích a mořském pobřeží, je rozšířen pantropicky na všech kontinentech.\n\nTři druhy kanaválie z Havajských ostrovů (\"Canavalia molokaiensis\", \"C. napaliensis\" a \"C. pubescens\") a jeden z Nové Kaledonie (\"C. veillonii\") jsou v Červeném seznamu ohrožených druhů IUCN vedeny jako kriticky ohrožené.\n\nV semenech kanaválie \"Canavalia ensiformis\" byla zjištěna neproteinová aminokyselina kanavanin. Z mouky ze semen tohoto druhu byl v roce 1926 izolován enzym ureáza, hydrolyzující močovinu na uhličitan amonný. Tento enzym je v současné medicíně používán na stanovení obsahu močoviny v moči i v krvi. Nejvyšší známý obsah ureázy v rostlinách byl zjištěn v druzích \"Canavalia ensiformis\" a \"C. obtusifolia\". V semenech \"C. ensiformis\" je obsažen i konkanavalin A, hemaglutinin který byl testován z hlediska léčby rakoviny. Bylo totiž zjištěno, že způsobuje aglutinaci červených krvinek přednostně v rakovinných buňkách.\n\nVšechny druhy kanaválií jsou dobré krycí rostliny a zlepšují půdu, kterou mj. obohacují dusíkem.\nKanaválie \"Canavalia ensiformis\", pocházející z tropické Ameriky, je pěstována v tropech a subtropech po celém světě jako krmivo a zelené hnojení. Produkce zelené hmoty u tohoto druhu je ohromující, z Havaje je udáván výnos 34 až 43 tun zelených listů na hektar a 1420 kg semen na hektar. Mladé lusky a semena \"C. ensiformis\" jsou vařeny a používány jako zelenina. Tento druh má také využití v tradiční medicíně v Indii, v Latinské Americe i na Haiti.\nDruh \"Canavalia gladiata\" je zejména v Indii pěstován pro jedlá semena a lusky. Tento druh není znám z divoké přírody, pouze z kultury.\n\n\"Canavalia brasiliensis\" je občas pěstována jako krycí rostlina a v některých nížinných oblastech tropů se stala invazní rostlinou. Nápadné květy \"C. maritima\" i jiných druhů kanaválií jsou na ostrovech v Polynésii vázány do girland.\n\n"}
{"id": "937339", "url": "https://cs.wikipedia.org/wiki?curid=937339", "title": "Wilhelm Friedrich Gintl", "text": "Wilhelm Friedrich Gintl\n\nWilhelm Friedrich Gintl (4. srpna 1843 Vídeň – 26. února 1908 Praha) byl rakouský a český vysokoškolský pedagog, chemik a politik německé národnosti, v 2. polovině 19. století poslanec Českého zemského sněmu.\n\nVystudoval gymnázium ve Vídni a nastoupil na Vídeňskou univerzitu, z níž ovšem přešel na Karlo-Ferdinandovu univerzitu v Praze, kterou pak absolvoval. Zpočátku pracoval jako chemik v průmyslu. V roce 1865 se stal asistentem na pražské univerzitě, kde roku 1867 získal titul doktora filozofie a kde nastoupil v dubnu 1868 jako docent chemie. Od listopadu 1869 se stal pedagogem na Německé vysoké škole technické v Praze, nejdříve jako suplent po smrti profesora Roberta Hoffmanna, od června 1870 jako řádný profesor. Dále byl suplentem na pražské univerzitě. Opakovaně byl děkanem chemické fakulty a čtyřikrát rektorem (1875, 1883, 1893, 1906). Posunul vyučovací metody, kladl důraz na experimentální chemii a prosadil specializace jednotlivých chemických oborů. Inicioval vznik samostatné katedry chemické technologie organických látek. Od roku 1895 vyučoval na německé technice i praktickou fotografii.\n\nV 70. letech 19. století se zapojil do zemské politiky. Od roku 1870 byl členem Zemské zdravotní rady. Ve volbách v roce 1878 byl zvolen na Český zemský sněm za městskou kurii (obvod Chomutov – Vejprty – Přísečnice). Uvádí se jako člen takzvané Ústavní strany (liberálně a centralisticky orientovaná stranická platforma odmítající federalistické aspirace neněmeckých etnik). Mandát obhájil i ve volbách v roce 1883 za týž obvod. Na sněmu se specializoval na školské otázky.\n\nV roce 1902 se stal doživotním členem Panské sněmovny (jmenovaná horní komora Říšské rady). Byl také členem patentního soudního dvora, prezidentem správní rady Rakouského spolku pro chemickou a hutnickou výrobu, členem správní rady Českého muzea a České akademie věd a umění. Roku 1878 založil Rakouskou společnost pro podporu chemického průmyslu. Zasadil se také o zřízení Spolku státních úředníků německé národnosti, v němž působil jako jeho prezident. V závěru života ještě usedl do správní rady akciové společnosti v Kosmonosích.\n\nByl mu udělen Řád železné koruny III. třídy a titul dvorního rady. Zemřel v únoru 1908.\n\nJeho otec byl technik Wilhelm Julius Gintl, syn Wilhelm Heinrich Gintl byl rovněž chemikem.\n\n"}
{"id": "937341", "url": "https://cs.wikipedia.org/wiki?curid=937341", "title": "Kvalifikace na Mistrovství světa ve fotbale 2014 (CAF) – baráž", "text": "Kvalifikace na Mistrovství světa ve fotbale 2014 (CAF) – baráž\n\nV baráži africké kvalifikace na Mistrovství světa ve fotbale 2014 byla desítka vítězů skupin první fáze rozlosována do dvojic, ve kterých se v říjnu a listopadu 2013 utkali systémem doma a venku o 5 postupových míst na MS 2014. Ze dvojice postoupil tým s lepším sečteným skóre. V případě rovnosti rozhodovalo pravidlo venkovních gólů. Pokud ani to nerozhodlo, následovalo prodloužení, případně penaltový rozstřel.\n\nLos baráže se uskutečnil 16. září 2013 v Káhiře. K nasazení týmů byl použit žebříček FIFA ze září 2013.\n\nPozn. V závorkách je umístění daného týmu v žebříčku FIFA ze září 2013.\n\n\" zvítězilo celkovým skóre 4:2 a postoupilo na Mistrovství světa ve fotbale 2014.\"\n\n\" zvítězila celkovým skóre 4:1 a postoupila na Mistrovství světa ve fotbale 2014.\"\n\n\" zvítězil celkovým skóre 4:1 a postoupil na Mistrovství světa ve fotbale 2014.\"\n\n\" zvítězila celkovým skóre 7:3 a postoupila na Mistrovství světa ve fotbale 2014.\"\n\n\"Konečné skóre dvojzápasu bylo 3:3. zvítězilo díky více vstřeleným brankám na hřišti soupeře (2:0) a postoupilo na Mistrovství světa ve fotbale 2014.\"\n\n Kvalifikace zóny CAF\n"}
{"id": "937343", "url": "https://cs.wikipedia.org/wiki?curid=937343", "title": "Pohádkář", "text": "Pohádkář\n\nPohádkář je český film režiséra Vladimíra Michálka z roku 2014. Jde o romantické drama podle scénáře Marka Epsteina. A také první český celovečerní film, v němž hrála Eva Herzigová.\n\nFilm se natáčel od druhé poloviny srpna 2013.\n\nFilm při své premiéře soupeřil s velkolepou americkou sci-fi Christophera Nolana \"Interstellar\" a ačkoli byl uveden jen v 73 kinech a za první víkend na něj přišlo 55 762 diváků, na tržbách vydělal 8,124 milionu korun, tedy víc než \"Interstellar\" (ten vydělal ve 107 kinech s 55 889 diváky 7,867 milionu korun).\n\nMatěj Hádek byl nominován na cenu za nejlepší mužský herecký výkon na Cenách české filmové kritiky i Českém lvu, ale nominace neproměnil. Na cenu Český lev byl film dále nominován v kategoriích nejlepší kamera, zvuk a hudba, nezískal ale žádnou.\n\n\n"}
{"id": "937352", "url": "https://cs.wikipedia.org/wiki?curid=937352", "title": "Ladislao Mazurkiewicz", "text": "Ladislao Mazurkiewicz\n\nLadislao Mazurkiewicz Iglesias (14. února 1945, Piriápolis — 2. ledna 2013, Montevideo) byl uruguayský fotbalový brankář. Podobně jako František Plánička je považován za jednoho z nejlepších golmanů světa své doby.\n\nPo otci byl polského původu, sám ale polsky neuměl. S fotbalem začínal v Racingu Montevideo, v roce 1964 přestoupil do CA Peñarol, hrál také za brazilský klub CA Mineiro.\n\nV reprezentačním dresu odchytal 36 zápasů, zúčastnil se tří světových šampionátů: 1966, 1970 a 1974. V roce 1970 pomohl Uruguayi k zisku čtvrtého místa a byl zvolen nejlepším gólmanem turnaje.\n\nV roce 1968 byl nominován do výběru nejlepších hráčů světa k přátelskému utkání proti Brazílii. Po skončení kariéry působil v Peñarolu jako trenér.\n\n\n"}
{"id": "937357", "url": "https://cs.wikipedia.org/wiki?curid=937357", "title": "Svatava Štěrbová", "text": "Svatava Štěrbová\n\nSvatava Štěrbová (* 19. května 1971 Stod) je česká politička, od roku 2006 starostka města Kladruby na Tachovsku, členka Strany zelených.\n\nVystudovala Právnickou fakultu Západočeské univerzity v Plzni. Následně se živila jako advokátní koncipientka a podniková právnička v plzeňském stavebním bytovém družstvu Škodovák. Pracovala rovněž jako lektorka anglického jazyka, překladatelka a tlumočnice.\n\nSvatava Štěrbová je vdaná a má dvě děti.\n\nV roce 2006 vstoupila do Strany zelených. V komunálních volbách v roce 2006 byla zvolena do Zastupitelstva města Kladruby. Mandát zastupitelky města obhájila v komunálních volbách v roce 2010. V roce 2006 byla navíc zvolena starostkou města Kladruby a v této funkci v roce 2010 potvrzena. Také ve volbách v roce 2014 obhájila pozici zastupitelky města, když vedla kandidátku SZ. Protože strana volby ve městě vyhrála (56,91 % hlasů, 9 mandátů) byla dne 5. listopadu 2014 již po třetí zvolena starostkou města.\n\nDo vyšší politiky se pokoušela vstoupit, když v krajských volbách v roce 2008 kandidovala za Stranu zelených na hejtmanku Plzeňského kraje. Strana však získala 3,81 % hlasů a do krajského zastupitelstva se nedostala Podobně neuspěla ani v krajských volbách v roce 2012, kdy se rovněž Strana zelených nedostala do Zastupitelstva Plzeňského kraje.\n\nVe volbách do Poslanecké sněmovny PČR v roce 2013 kandidovala v Plzeňském kraji jako lídryně Strany zelených, ale neuspěla.\n"}
{"id": "937373", "url": "https://cs.wikipedia.org/wiki?curid=937373", "title": "Wilhelm Golitschek", "text": "Wilhelm Golitschek\n\nWilhelm Golitschek, celým jménem Wilhelm Golitschek šlechtic von Elbwart (30. prosince 1836 Česká Kamenice – 24. února 1905 Litoměřice), byl rakouský a český advokát a politik německé národnosti, v 70. letech 19. století poslanec Českého zemského sněmu.\n\nPůsobil jako advokát a žurnalista v Litoměřicích. Spoluzakládal místní noviny \"Leitmeritzer Zeitung\". V období let 1876–1891 byl členem městského zastupitelstva. Působil také jako předseda správní rady Zámeckého pivovaru v Litoměřicích a zasedal ve vedení městské spořitelny a záložny.\n\nV 70. letech 19. století se zapojil do zemské politiky. Ve volbách v roce 1878 byl zvolen na Český zemský sněm za městskou kurii (obvod Litoměřice – Lovosice). Uvádí se tehdy jako člen takzvané Ústavní strany (liberálně a centralisticky orientovaná stranická platforma odmítající federalistické aspirace neněmeckých etnik). Mandátu se vzdal roku 1880. V některých zdrojích se též uvádí, že v letech 1878–1882 byl poslancem Říšské rady, ale rejstříky poslanců z příslušného volebního období jeho jméno neobsahují.\n\nZemřel v únoru 1905 po krátké nemoci na následky srdečního záchvatu.\n\n"}
{"id": "937374", "url": "https://cs.wikipedia.org/wiki?curid=937374", "title": "Stanislav Kropilák", "text": "Stanislav Kropilák\n\nStanislav \"Kily\" Kropilák, (* 10. června 1955, Kremnica, Československo) je bývalý reprezentant Československa v basketbalu. Je slovenského původu. Je zařazen na čestné listině zasloužilých mistrů sportu.\n\nVystudoval Právnickou fakultu Univerzity Komenského v Bratislavě.\n\nV roce 2000 byl zvolen nejlepším slovenským basketbalistou století. Svoji přezdívku Kily dostal po svém oblíbeném francouzském lyžaři Killym.\n\nPočátkem tisíceletí byl poslancem Národní rady Slovenské republiky.\n\nS výškou 208 cm byl nepostradatelným členem československé reprezentace po 13 let své sportovní kariéry. Od roku 1977 hrál za tým Inter Bratislava, se kterým získal 4x titul mistra republiky (1979, 1980, 1983, 1985). Vojenskou službu absolvoval v Rudé Hvězdě Pardubice, se kterou získal titul mistra republiky v roce 1984. Ke konci kariéry hrál za belgický klub Fleurus Brusel a v Lucembursku. Hrál převážně na pozici pivota, ale z dnešního rozdělení pozic by se řadil mezi tzv. small forwards (Kevin Durant, Scottie Pippen). Byl subtilnější postavy.\n\n\n"}
{"id": "937375", "url": "https://cs.wikipedia.org/wiki?curid=937375", "title": "Barry Opdam", "text": "Barry Opdam\n\nBarry Opdam (* 27. února 1976, Leiden) je bývalý nizozemský fotbalový obránce. Podstatnou část své kariéry prožil v klubu AZ Alkmaar.\n\nVětšina jeho kariéry je spjata s klubem AZ Alkmaar, s nímž se v sezóně 2006/07 probojoval do finále nizozemského poháru (KNVB beker). V něm AZ podlehl Ajaxu Amsterdam až v penaltovém rozstřelu. V červenci 2008 přestoupil do rakouského ambiciózního týmu Red Bull Salzburg, s nímž během svého dvouletého angažmá získal dva ligové tituly. Poté se vrátil do Nizozemska a v letech 2010–2012 hrál v klubu FC Volendam, kde také zakončil aktivní kariéru.\n\nV nizozemském reprezentačním A-mužstvu debutoval pod trenérem Marco van Bastenem 4. června 2006 v domácím kvalifikačním utkání proti Rumunsku (výhra 2:0).\n\nCelkem odehrál za nizozemskou fotbalovou reprezentaci 8 zápasů a vstřelil jeden gól (proti České republice). Nedostal se na žádný vrcholový turnaj.\n\n"}
{"id": "937392", "url": "https://cs.wikipedia.org/wiki?curid=937392", "title": "Milan Michna (fotbalista)", "text": "Milan Michna (fotbalista)\n\nMilan Michna (1925–?) byl český fotbalový obránce.\n\nV československé lize hrál za Baník Ostrava. Nastoupil ve 125 ligových utkáních a dal 3 góly.\n\n"}
{"id": "937396", "url": "https://cs.wikipedia.org/wiki?curid=937396", "title": "Melodie mého srdce", "text": "Melodie mého srdce\n\nAugust Rush - Melodie mého srdce (uváděno i jako Melodie mého srdce, v anglickém originále August Rush) je americký rodinný romanticko-dramaticko-poetický film z roku 2007 o hledání rodičů a jejich dětí na pozadí světa hudby.\n\nPříběh vypráví o malém opuštěném chlapci Evanu Taylorovi z dětského domova, který je mimořádně hudebně nadaný, prostřednictvím hudby také hledá oba své rodiče, což se mu nakonec, po útěku z dětského domova, podaří při koncertu v newyorském Central Parku.\n\nAugust Rush je jeho umělecký pseudonym.\n\nJeho rodiče, dva mladí hudebníci, violoncelistka Lyla Novacek a zpěvák, kytarista a skladatel Louis Connely se náhodně seznámí jedné noci po úspěšném koncertě. Stráví spolu teplou letní noc na střeše jednoho domu a poté se rozejdou. Navzdory slibům se už ale znovu nesejdou. Lyla během této noci otěhotněla. Poté, co měla úraz, jí její otec sdělil, že potratila a její nenarozené dítě zemřelo, což nebyla pravda. Novorozený chlapec přežil a poté vyrůstal v dětském domově. Pořád ale věřil a tušil, že jeho rodiče žijí a že je může najít, řídil se svými pocity a hudebními představami, které ho celé dětství provázely.\n"}
{"id": "937399", "url": "https://cs.wikipedia.org/wiki?curid=937399", "title": "Jetro", "text": "Jetro\n\nJetro (Český ekumenický překlad přepisuje Jitro) je starozákonní postava, tchán Mojžíše a midjánský kněz a kníže.\n\nPoprvé ho zmiňuje kniha Exodus ve verši pod jménem Raguel (ČEP přepisuje Reúel). Podle rabína Rašiho má Jetro sedm jmen Reúel, Jeter, Jitro, Chóbab, Chever, Kení a Pútiel.\n\nMuslimové Mojžíšova tchána Jetra nazývají Šuajb.\n\nRozdílná Jetrova jména bývají většinou vysvětlována skrze teorii literárních pramenů. Podle této teorie je 5 Knih Mojžíšových složeno z textů od rozdílných autorů. \"Jahvista\" (jak bývá jeden z nich nazýván) používá údajně ve svém textu pro Mojžíšova tchána jméno Jetro a pro Boží horu, která byla u Jetrova bydliště, používá označení \"hora Sínaj\". Naopak \"Elohista\" (další z údajných autorů 5 Knih Mojžíšových) používá pro Mojžíšova tchána jméno Reúel a pro posvátnou horu jméno Horéb (nebo Choréb).\n\nMojžíš poté, co zabil egyptského muže, který bil jistého Hebrejce, utekl do Madianské země (ČEP přepisuje \"midjánská\"), kde se usadil vedle studny. Místní kníže a kněz Raguel (Jetro) posílal svých sedm dcer, aby chodily pro vodu na napojení dobytka. Nějací pastýři se je však snažili zahnat a Mojžíš se jich zastal. Za to mu Jetro dal za manželku svou dceru Zeforu (ČEP přepisuje Sipora), se kterou měl syny Gersona (ČEP přepisuje Geršóm) a Eliezera (ČEP přepisuje Elíezer).\n\nJetro je dále zmiňován v následujících kapitolách jen stručně. V je zmiňován v souvislosti s Mojžíšem, který pásl jeho ovce. V ho Mojžíš žádá, aby směl od něj odejít a navrátit se do Egypta. Jetro ho propouští v pokoji.\n\nV 18. kapitole knihy Exodus Jetro Mojžíšovi pomáhal se zřízením soudců v hebrejské společnosti, aby mu ubral na starostech. Poté, co svému zeťovi pomohl, odebral se zpět do své země\n\nPodle novozákonní knihy Skutky apoštolů byl Mojžíš v Jetrových službách 40 let – .\n\nJetro je v islámské tradici nazýván Šuajb. Vystupuje v islámských mýtech i Koránu jako prorok, vyslaný k národů Midjanovců. Jmenovitě vystupuje ve 4 súrách (26, 11, 29 a 7).\n\nJetro je však nejen prorokem Midjanovců, nýbrž také 2 dalších národů (nebo komunit) – Lidu Al Aykah a Lidu Ar-Rass. Podle tradice do těchto míst Jetro vyslal své učedníky ze Školy proroků, aby ohlásili blížící se zkázu za hříchy. V Koránu však vystupuje pouze samotný Šuajb.\n\nLid Al-Aykah (také Al-Ajka) bývá přezdíván \"lid houštin\" nebo \"lid dřeva\". Podle tradice šlo o národ, který svá božstva zobrazoval jako dřevěné kůly (totemy). Lid Ar-Rassu je zase přezdíván jako \"lidé studny\", jelikož obyvatelé tohoto města utopili Jetrova prorockého žáka právě ve své studně.\n\n\n\n\n\n\n"}
{"id": "937402", "url": "https://cs.wikipedia.org/wiki?curid=937402", "title": "Riccardo Saponara", "text": "Riccardo Saponara\n\nRiccardo Saponara (* 21. prosinec 1991, Forli, Itálie) je italský fotbalista, který hraje za italský klub Janov CFC, kde je na hostování ze ACF Fiorentina.\n\n\n\n"}
{"id": "937407", "url": "https://cs.wikipedia.org/wiki?curid=937407", "title": "Kelvin Leerdam", "text": "Kelvin Leerdam\n\nKelvin Leerdam (* 24. června 1990, Paramaribo, Surinam) je nizozemský fotbalový záložník nebo obránce, který v současnosti působí v klubu Vitesse. Hraje na postu defensivního záložníka nebo pravého obránce.\n\nProfesionální fotbalovou kariéru zahájil ve Feyenoordu, s nímž podepsal 6. června 2008 první profesionální smlouvu.\n\nPo pěti letech ve Feyenoordu (míněno dle smlouvy) přestoupil v červenci 2013 jako volný hráč do Vitesse, kde podepsal tříletý kontrakt. Měl vynikající vstup do sezóny 2013/14, v prvních dvou ligových zápasech vstřelil po jedné brance. Skóroval v utkání proti Heracles Almelo (výhra 3:1) a RKC Waalwijk (prohra 2:4).\n\nKelvin Leerdam byl členem nizozemských mládežnických výběrů od kategorie U19.\nV červnu 2013 byl nominován na Mistrovství Evropy hráčů do 21 let konané v Izraeli, kde Nizozemsko vypadlo v semifinále po porážce 0:1 s Itálií.\n\n"}
{"id": "937412", "url": "https://cs.wikipedia.org/wiki?curid=937412", "title": "Matías Silvestre", "text": "Matías Silvestre\n\nMatías Agustín Silvestre (* 25. září 1984, Mercedes, Buenos Aires, Argentina) je argentinský fotbalista v současnosti hrající za AC Milan, kam byl poslán na roční hostování z klubu Inter Milan.\n\n\n"}
{"id": "937415", "url": "https://cs.wikipedia.org/wiki?curid=937415", "title": "Besenyőtelek", "text": "Besenyőtelek\n\nBesenyőtelek je obec v maďarské župě Heves. V roce 2011 zde žilo 2 611 obyvatel.\n"}
{"id": "937416", "url": "https://cs.wikipedia.org/wiki?curid=937416", "title": "Mike van der Hoorn", "text": "Mike van der Hoorn\n\nMike van der Hoorn (* 31. října 1992, Almere, Nizozemsko) je nizozemský fotbalový obránce, který v současnosti působí v klubu AFC Ajax. Hraje ve středu obrany.\n\nProfesionální fotbalovou kariéru zahájil v FC Utrecht, klubu, ve kterém prošel mládežnickými týmy. V A-týmu Utrechtu debutoval 15. května 2011 v domácím zápase s AZ Alkmaar, kdy přišel na hrací plochu v 77. minutě za stavu 2:1. V klubu získal cenu Davida Di Tommasa za sezónu 2012/13, o které rozhodují fanoušci.\n\nV červenci 2013 přestoupil za 3,8 milionu eur do klubu AFC Ajax, kde podepsal čtyřletou smlouvu. S Ajaxem vyhrál hned zkraje sezóny 2013/14 Johan Cruijff Schaal (nizozemský Superpohár) a na jejím konci titul v Eredivisie.\n\nV červnu 2013 jej trenér Cor Pot nominoval na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\n"}
{"id": "937435", "url": "https://cs.wikipedia.org/wiki?curid=937435", "title": "Béthune", "text": "Béthune\n\nBéthune je francouzské město v departementu Pas-de-Calais v regionu Hauts-de-France. V roce 2010 zde žilo 25 655 obyvatel. Je centrem arrondissementu Béthune.\n\n\"Počet obyvatel\"\n"}
{"id": "937441", "url": "https://cs.wikipedia.org/wiki?curid=937441", "title": "Seznam kulturních památek v Sedlci (okres České Budějovice)", "text": "Seznam kulturních památek v Sedlci (okres České Budějovice)\n\n"}
{"id": "937443", "url": "https://cs.wikipedia.org/wiki?curid=937443", "title": "FK Hejnice", "text": "FK Hejnice\n\nFK Hejnice je fotbalový klub ze severočeských Hejnic, založený v roce 1945.\n\nV době svého založení se klub jmenoval SK Hejnice. Vedle fotbalu tehdy měl družstva házené, boxu, odbíjené a stolního tenisu. Hned následující rok se místnímu fotbalovému družstvu povedlo vyhrát tak zvaný Pohár pohraničí. Ovšem další vývoj klubu až do roku 1964 byl omezován nestabilitou hráčského kádru, navíc docházelo ke střídání trenérů a ani zázemí se nenacházelo na dostatečné úrovni. Roku 1950 došlo k přejmenování klubu na TJ Jiskra Hejnice.\n\nRoku 1965 ze sportovního klubu TJ Jiskra Hejnice za přispění národního podniku Autobrzdy Jablonec nad Nisou, závod Hejnice a OV ČSTV vznikl nový sportovní klub pojmenovaný TJ Autobrzdy Hejnice. Od té doby hraje fotbalové mužstvo střídavě 1B třídu, 1A třídu či Krajský přebor. Právě účast v Krajském přeboru je největším úspěchem zdejšího fotbalového mužstva.\n\nSpolu se vznikem TJ Autobrzdy Hejnice došlo k zahájení výstavby fotbalových hřišť. Vzniklo jednak hřiště škvárové a vedle něho také hřiště s travnatým povrchem. Spolu s nimi bylo zbudováno také zázemí pro sportovce, včetně plochy pro házenou. K roku 2013 má místní fotbalový klub k dispozici dvě travnatá hřiště, přičemž hlavní hrací plocha je navíc vybavena také umělým zavlažováním.\n\nOd počátku roku 2013 nese hejnický klub nový název, a sice FK Hejnice. Soutěžní zápasy hraje celkem pět mužstev: přípravka, žáci, dorost a muži A a B. Přípravka, mladší žáci i dorost hrají okresní přebory svých věkových kategorií, muži B skupinu sever třetí třídy okresní soutěže dospělých a první mužstvo, tedy muži A, nastupovali v krajské 1. A třídě. V sezóně 2014/2015 se za Frýdlantem umístili na druhé místě a postoupili do krajského přeboru Libereckého kraje.\n\n"}
{"id": "937449", "url": "https://cs.wikipedia.org/wiki?curid=937449", "title": "Ricardo van Rhijn", "text": "Ricardo van Rhijn\n\nRicardo van Rhijn (* 13. června 1991, Leiden, Nizozemsko) je nizozemský fotbalový obránce a reprezentant, který v současnosti působí v klubu AFC Ajax. Hraje na pravé straně obrany nebo v jejím středu.\n\nProfesionální fotbalovou kariéru zahájil v Ajaxu, klubu, ve kterém prošel proslulou mládežnickou akademií.\nS Ajaxem vyhrál ligovou soutěž Eredivisie (2011/12, 2012/13, 2013/14) a také Johan Cruijff Schaal (nizozemský Superpohár v roce 2013).\n\nRicardo van Rhijn byl členem nizozemských mládežnických výběrů od kategorie U17.\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV A-mužstvu Nizozemska debutoval 15. srpna 2012 pod novým reprezentačním trenérem Louisem van Gaalem (po červnovém EURU 2012 vystřídal ve funkci Berta van Marwijka) v přátelském zápase s domácí Belgií. Nastoupil na hřiště v základní sestavě, Nizozemsko nakonec podlehlo svému rivalovi 2:4.\n\n"}
{"id": "937454", "url": "https://cs.wikipedia.org/wiki?curid=937454", "title": "Štírovník", "text": "Štírovník\n\nŠtírovník (\"Lotus\") je rod rostlin z čeledi bobovité. Jsou to byliny až keře se složenými listy a nejčastěji se žlutými květy. V květeně ČR je tento rod zastoupen 4 druhy, z nichž zdaleka nejběžnější je štírovník růžkatý. Některé druhy z Kanárských ostrovů se pěstují jako okrasné kbelíkové rostliny.\n\nŠtírovníky jsou jednoleté nebo vytrvalé byliny a polokeře, výjimečně i keře. Listy jsou zpeřené nebo dlanitě složené, obvykle přisedlé, skládající se ze 3 až 9 lístků. Většina druhů má 5 lístků, z toho 3 jsou na konci osy listu a 2 po stranách při jeho bázi. Lístky při bázi listu připomínají palisty a nejčastěji mají jiný tvar než koncové lístky. Palisty chybějí nebo jsou redukované na drobné žlázky. Květy jsou nahloučené do úžlabních stopkatých okolíků podepřených 1 až 3 listeny nebo jednotlivé. Kalich je zvonkovitý až trumpetovitý, zakončený 5 zuby nebo dvoupyský. Koruna je žlutá, růžová, bílá, fialová nebo hnědá. Tyčinky jsou dvoubratré (9+1), s 1 tyčinkou zcela volnou a ostatními do různé výšky srostlými. V semeníku je několik až mnoho vajíček. Lusky jsou vejčité až podlouhlé, zploštělé nebo s oválným průřezem, přímé nebo zahnuté, pukavé a otevírající se oběma švy nebo výjimečně nepukavé. Semena jsou nezploštělé nebo jen mírně zploštělá.\n\nŠtírovníků je celkem asi 120 až 130 druhů. Vyskytují se v Evropě, Africe, Asii, Austrálii, Makaronézii a v Tichomoří. Některé druhy byly zavlečeny do Ameriky a na Nový Zéland.\n\nV České republice rostou celkem 4 druhy štírovníku. Zdaleka nejběžnější je štírovník růžkatý (\"Lotus corniculatus\"), rozšířený na celém území od nížin do hor na poměrně široké paletě stanovišť. Zbývající tři druhy mají nároky na stanoviště vyhraněnější. Štírovník Borbásův (\"Lotus borbasii\") je druh suchých výslunných stanovišť na zásaditých půdách a v ČR se vyskytuje pouze na jižní Moravě. Štírovník tenkolistý (\"Lotus tenuis\") je charakteristický druh slanisk a těžkých jílovitých půd s vysokým obsahem minerálních solí. Štírovník bažinný (\"Lotus pedunculatus\", syn. \"L. uliginosus\") roste na vlhkých až bažinných stanovištích na neutrálních až kyselých půdách.\n\nZ celé Evropy je uváděno 29 druhů štírovníků, z nichž velká většina roste ve Středomoří. Některé druhy jsou rozšířené v podstatě po celém Středomoří, zejména \"Lotus angustissimus\", \"Lotus edulis\", \"L. cytisoides\" a \"L. ornithopodioides\", většina druhů je však omezena jen na určitou část jižní Evropy nebo se jedná o endemity. \"L. azoricus\" je endemit Azorských ostrovů. Několik druhů roste i v Alpách: mimo štírovníku růžkatého (\"L. corniculatus\") je to štírovník tenkolistý (\"L. tenuis\"), štírovník bažinný (\"Lotus pedunculatus\"), \"L. alpinus\" a několik druhů omezených pouze na jihozápadní část alpského oblouku. Vícero endemických druhů štírovníku roste na Kanárských ostrovech, z nichž \"Lotus berthelotii\", \"Lotus maculatus\" a \"Lotus eremiticus\" vynikají sivým olistěním a nádhernými červenavými květy.\n\nRod \"Lotus\" je největším rodem tribu \"Loteae\" a náleží mezi taxonomicky komplikované skupiny. Ve fylogenetické studii z roku 2008 byly na základě rozboru nrITS sekvencí do tohoto rodu vřazeny druhy rodů ledenec (\"Tetragonolobus\") a bílojetel (\"Dorycnium\"), neboť rod \"Lotus\" je ve stávajícím pojetí parafyletický. Tyto změny však nejsou v botanické literatuře dosud akceptovány a tento rod na komplexní studii teprve čeká. Z rodu \"Lotus\" byly také vyjmuty 3 druhy a zařazeny do samostatných rodů: \"Pseudolotus villosus\", \"Podolotus hosackioides\" a \"Keibirita roudairei\".\n\nŠtírovník růžkatý (\"Lotus corniculatus\") je velmi proměnlivý druh s množstvím popsaných variet a forem. Náleží do polyploidního komplexu blízce příbuzných a podobných druhů, které často nelze na základě morfologie jednoznačně rozlišit.\n\nŠtírovníky obsahují v semenech neproteinové kyseliny, např. jedovatý kanavalin. V semenáčcích a v některých případech i v dospělých rostlinách jsou přítomny kyanogenní glykosidy.\n\nMladé lusky středomořského druhu \"Lotus tetragonolobus\" jsou používány jako zelenina. Některé druhy pocházející z Kanárských ostrovů, zejména \"Lotus berthelotii\" a \"L. maculatus\", se pěstují jako okrasné kbelíkové rostliny. Vyznačují se plazivým až převislým růstem, úzkými dužnatými šedozelenými listy a velmi zdobnými žlutooranžovými až červenavými špičatými květy kontrastujícími s šedavým olistěním. Tyto druhy nejsou v podmínkách střední Evropy mrazuvzdorné.\n\n \n"}
{"id": "937456", "url": "https://cs.wikipedia.org/wiki?curid=937456", "title": "Oleksandr Zavarov", "text": "Oleksandr Zavarov\n\nOleksandr Anatolijovyč Zavarov, ukrajinsky Олександр Анатолійович Заваров, v časech své hráčské kariéry známý pod ruskou verzí svého jména Alexandr Zavarov (* 20. duben 1961, Luhansk) je bývalý sovětský fotbalista ukrajinské národnosti. Hrával na pozici záložníka.\nSe sovětskou fotbalovou reprezentací vybojoval stříbrnou medaili na mistrovství Evropy roku 1988. Hrál i na světovém šampionátu roku 1986 a 1990. Sovětský svaz reprezentoval ve 41 zápasech, v nichž vstřelil 6 branek.\n\nS Dynamem Kyjev vyhrál v sezóně 1985/86 Pohár vítězů pohárů, byl i nejlepším střelcem celé soutěže. S Juventusem Turín vyhrál v sezóně 1989/90 Pohár UEFA.\n\nRoku 1986 byl vyhlášen nejlepším fotbalistou Sovětského svazu. V anketě Zlatý míč, která hledala nejlepšího fotbalistu Evropy, skončil ve stejném roce šestý, roku 1988 osmý.\n\nPo skončení hráčské kariéry se stal trenérem.\n"}
{"id": "937462", "url": "https://cs.wikipedia.org/wiki?curid=937462", "title": "Lassie", "text": "Lassie\n\nLassie může být:\n\n\n"}
{"id": "937464", "url": "https://cs.wikipedia.org/wiki?curid=937464", "title": "Stefan de Vrij", "text": "Stefan de Vrij\n\nStefan de Vrij [stefan de fraj] (* 5. února 1992, Ouderkerk aan den IJssel, Nizozemsko) je nizozemský fotbalový obránce a reprezentant, který v současnosti působí v klubu Inter Milán. Hraje na pozici stopera (ve středu obrany). Konstruktivní střední obránce s kvalitní rozehrávkou. Účastník Mistrovství světa 2014 v Brazílii.\n\nProfesionální fotbalovou kariéru zahájil ve Feyenoordu, 17. července 2009 podepsal první profesionální platnou smlouvu do léta 2012. Během sezóny 2012/13 nahradil ve funkci kapitána týmu Rona Vlaara. Jeho kvalitní výkony v dresu Feyenoordu upoutaly několik anglických klubů, mj. Liverpool FC, Manchester United FC, Newcastle United FC, Chelsea FC a Arsenal FC.\n\nPo MS 2014 v Brazílii odešel v červenci 2014 z Feyenoordu za 9 miliónů eur do italského klubu SS Lazio.Tam Podepsal smlouvu na 4 roky, po jejím vypršení odešel zadarmo do klubu Inter Milán.\n\nStefan de Vrij byl členem nizozemských mládežnických výběrů od kategorie U16.\nZúčastnil se Mistrovství Evropy hráčů do 17 let 2009, kde ve finále mladí Nizozemci podlehli domácím Němcům 1:2 po prodloužení.\nZúčastnil se i Mistrovství světa hráčů do 17 let 2009 v Nigérii, kde Nizozemci nepostoupili ze základní skupiny C.\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV A-mužstvu Nizozemska debutoval 15. srpna 2012 pod novým reprezentačním trenérem Louisem van Gaalem (po červnovém EURU 2012 vystřídal ve funkci Berta van Marwijka) v přátelském zápase s domácí Belgií. Nastoupil na hřiště ve druhém poločase za stavu 0:1, Nizozemsko nakonec podlehlo svému rivalovi 2:4.\n\nLouis van Gaal jej vzal na Mistrovství světa 2014 v Brazílii. De Vrij se v prvním utkání proti Španělsku podílel na debaklu soupeře 5:1 jedním gólem. Byla to jeho premiérová branka v dresu \"Oranje\". Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "937472", "url": "https://cs.wikipedia.org/wiki?curid=937472", "title": "Motocyklové a technické muzeum Netvořice", "text": "Motocyklové a technické muzeum Netvořice\n\nMotocyklové a technické muzeum Netvořice má expozici orientovanou vedle motocyklů (120 kusů) také na automobily, tříkolky, invalidní vozíky, motocykly se sajdkárem, speciální stabilní motory, současnou produkci značky Jawa, historické traktory a technicky historické zajímavosti.\n"}
{"id": "937474", "url": "https://cs.wikipedia.org/wiki?curid=937474", "title": "Mikuláš Maník", "text": "Mikuláš Maník\n\nMikuláš Maník (* 26. května 1975) je slovenský šachový velmistr (GM).\n\nV roce 1997 získala titul IM a v roce 2006 titul GM.\n\nVyhrál turnaje v Lázních Bohdaneč 1996, 1997, v Tatrách 1998 a v Neuenburgu 2005. Dělil první místo v Pardubicích 1998.\n\nDvakrát (2002 a 2004) reprezentoval Slovensko na šachových olympiádách, jednou v roce 1999 na Mistrovství Evropy družstev a pětkrát (1995, 1999, 2002, 2003 a 2014) na Mitropa Cupu. V roce 2000 reprezentoval klub ŠK Košice a v roce 2009 rakouský ASVÖ Pamhagen na Evropském poháru klubů v šachu.\n\nČeskoslovenskou extraligu hrál za ŠK Tatran Prešov a Slovenskou extraligu postupně za ŠK Tatran Prešov, ŠK Hydina Košice, ŠK Hoffer Komárno, MŠK KdV Kežmarok, TJ INBEST Dunajov a ŠK Prakovce a rakouskou bundesligu za Pamhagen.\n\nNa dvou šachových olympiádách získal celkem 11,5 bodů z 21 partií.\nV České extralize startoval jako cizinec celkem ve 13 sezónách a celkem 6 oddílech. Poprv0 se objevil v roce 1995 a hrál postupně po jedné sezóně za ŠK H.Fuchs Ostrava, ŠK Pardubice a čtyři sezóny za ŠK Sokol Kolín. Po jednoleté pauze se pak do Extraligy vrátil v barvách ŠK Sokol Plzeň I - INGEM, kde odehrál tři sezóny a další tři následovaly za oddíl A64 VALOZ Grygov, z nichž v první se družstvo jmenovalo A64 Hagemann Opava. Po šesti letech se pak na jednu sezónu vrátil v družstvu ŠK ERA Poštovní spořitelna v roce 2013. Celkem získal 33,5 bodu v 74 partiích.\n\n"}
{"id": "937476", "url": "https://cs.wikipedia.org/wiki?curid=937476", "title": "Kevin Strootman", "text": "Kevin Strootman\n\nKevin Strootman (* 13. února 1990, Rotterdam, Nizozemsko) je nizozemský fotbalový záložník a reprezentant, od roku 2018 hráč francouzského klubu Marseille.\n\nStrootman hrál v Nizozemsku za kluby Sparta Rotterdam (v jehož dresu debutoval v profesionálním fotbale), FC Utrecht a PSV Eindhoven. S PSV vyhrál v sezóně 2011/12 nizozemský fotbalový pohár (KNVB beker) po výhře 3:0 nad Heracles Almelo.\n\nV červenci 2013 přestoupil do italského prvoligového klubu AS Řím, kde dostal dres s číslem 6. Začátkem listopadu 2013 v 11. ligovém kole Serie A sezóny 2013/14 vstřelil gól proti FC Turín, AS Řím remizoval venku 1:1. Byla to vůbec první bodová ztráta AS v tomto ligovém ročníku.\n\nKevin Strootman byl členem nizozemských mládežnických výběrů v kategoriích od 19 let. V červnu 2013 byl nominován na Mistrovství Evropy hráčů do 21 let v Izraeli, kde Nizozemsko vypadlo s Itálií po porážce 0:1. Na turnaji byl kapitánem týmu.\n\nV nizozemském reprezentačním A-mužstvu debutoval pod trenérem Bertem van Marwijkem 9. února 2011 na Philips Stadionu v přátelském zápase proti Rakousku. Nastoupil na hrací plochu v 71. minutě, Nizozemci vyhráli 3:1. V kvalifikaci na MS 2014 přispěl jedním gólem k postupu Nizozemska na mundial.\n\n"}
{"id": "937479", "url": "https://cs.wikipedia.org/wiki?curid=937479", "title": "Oskar Teufel", "text": "Oskar Teufel\n\nOskar Teufel (5. října 1880 Znojmo – 26. ledna 1946 Vídeň) byl rakouský továrník a politik, na počátku 20. století poslanec Říšské rady, Moravského zemského sněmu a Prozatímního Národního shromáždění Německého Rakouska, v listopadu 1918 zemský hejtman Německé jižní Moravy.\n\nNarodil se ve Znojmě v rodině majitele továrny na výrobu octu a okurkových konzerv Heinricha Teufela původem ze Seefeldu v Dolním Rakousku. Po absolvování reálky a praxe v zahraničí se brzy začal věnovat politice. Během znojemských obecních voleb v roce 1906 se podílel na vytváření německého lidového a antisemitského hnutí a místní Národní rady (Volksrat). V roce 1907 se stal předsedou Deutschvölkischer Verein für Znaim und Umgebung, základny znojemských německých radikálů (jejich cílem bylo Předlitavsko jako německý národní stát). Kromě toho působil také jako předseda jihomoravské župy Školského spolku.\n\nSvému politickému přesvědčení přizpůsoboval i svůj další život. Přestoupil z římského katolictví k evangelíkům, jejichž vyznání bylo chápáno jako \"němečtější\". Továrnu po otci přejmenoval na \"První áríjská továrna na ocet a konzervy ve Znojmě\".\n\nTeufel chtěl narušit hegemonii německých pokrokářů na znojemské radnici. Dosáhl anulace místních obecních voleb v roce 1906. V opakovaných volbách v roce 1908 ale radikálové stejně neuspěli, a tak založili vlastní Deutscher Mahnruf. Také demonstrativně odešli z Deutscher Bürgerverein (Německého měšťanského spolku). Pokrokáři i tak s radikály v čele s Teufelem spolupracovali a přislíbili jim přenechat v následujících obecních volbách čtvrtinu křesel v obecním výboru.\n\nVýměnou za podporu pokrokářského kandidáta ve znojemském městském obvodě ve volbách do Říšské rady v roce 1907 získali radikálové příslib pokrokářů v následujících volbách v roce 1911 pro Teufela. Ústředí pokrokářů ale nominovalo do voleb Josefa Jelinka. Teufel jej ale porazil již v prvním kole. Ve stejné době se stal členem výkonného výboru volebního uskupení Německý národní svaz. Již v roce 1910 zasedl v říšském vedení radikálů. Zároveň se díky předchozí dohodě stal členem obecního výboru.\n\nDíky aktivnímu působení v Říšské radě získal podporu oficiálního vedení místních pokrokářů pro moravské zemské volby 1913. Byl tak zvolen i zemským poslancem, když porazil místního továrníka Hanse Künzela, jehož navrhla Hospodářská jednota pro Znojmo a okolí. Na sněmu se stal členem živnostenského, národně-politického (v rámci toho pak členem finančního podvýboru a podvýboru pro ústavní a správní záležitosti) a elektrifikačního výboru.\n\nPo vypuknutí první světové války byl u všech vypravování vojáků na frontu a postupně si vydobyl pozici druhého muže města po starostovi Heinrichu Hommovi. Po obnovení činnosti Říšské rady v roce 1917 patřil k nejaktivnějším podporovatelům ustavení rakousko-německého substátu v rámci Předlitavska. Stal se rovněž místopředsedou Německé radikální strany. Když strana odmítla na nové Hussarekově vládě vynutit udržení proněmeckého kurzu Seidlerovy vlády, tak ale na tento post demonstrativně rezignoval.\n\nBěhem rozpadu Rakouska-Uherska svolal na znojemské radnici 3. listopadu 1918 schůzku s dalšími 5 německými poslanci (Josefem Lukschem, Josefem Brunnerem, Eduardem Kafkou, Franzem Wagnerem a Aloisem Winterem). Teufel byl zvolen krajským hejtmanem nově vyhlášené Německé jižní Moravy, která se na základě práva národů na sebeurčení přihlásila k Německému Rakousku. Teufel odmítl vyjednávat o smíru s Národním výborem v Brně v čele s Hynkem Bulínem a ten na oplátku vyhlásil hospodářskou blokádu kraje. Teufel ve funkci požadoval přísahu všech veřejných činitelů pro Německé Rakousko, což Češi odmítli. Kromě toho povolal do Znojma vojsko - námořníky pod vedením jeho bratra. Dne 20. listopadu jej ale ve funkci nahradil hrabě Hieronymus Oldofredi.\n\nDva dny před příchodem československého vojska do regionu ještě prohlašoval, že Češi ovládnou Znojmo pouze přes mrtvolu jeho a jeho dětí, ale den na to již uprchl vlakem do Vídně. Ještě po obsazení pohraničí československou armádou a přesunutí hejtmanství do Retzu marně loboval za připojení regionu k Německému Rakousku u vídeňské vlády i mezinárodních diplomatů ve Švýcarsku.\n\nV letech 1918–1919 byl poslancem Prozatímního národního shromáždění Německého Rakouska. V září 1919 jej rakouský prezident zbavil přísahy pro Rakousko. Zůstal ale ve Vídni a působil v krajanských německých spolcích, protože v Československu byl v nepřítomnosti souzen pro velezradu. Podle pověstí skončil jako vídeňský barový tanečník.\n"}
{"id": "937482", "url": "https://cs.wikipedia.org/wiki?curid=937482", "title": "Little Creatures", "text": "Little Creatures\n\nLittle Creatures je šesté studiové album americké hudební skupiny Talking Heads vydané v roce 1985.\n\n\nAlbum\n\nSingly\n"}
{"id": "937483", "url": "https://cs.wikipedia.org/wiki?curid=937483", "title": "Giloš", "text": "Giloš\n\nGiloš (z franc. \"guilloche\") je jemná čárová dekorativní rytina v kovovém podkladu, nejčastěji ornamentálního charakteru. Vytváří se ručně nebo strojově. Používá se zejména na bankovkách, cenných papírech a kolcích jako ochrana proti padělání, dále jako ozdobný prvek na hodinkách, hodinách, špercích a dekorativních předmětech. Přeneseně se používá i pro podobné dekorativní prvky na skle či textiliích.\n\n\n"}
{"id": "937484", "url": "https://cs.wikipedia.org/wiki?curid=937484", "title": "João Domingos Pinto", "text": "João Domingos Pinto\n\nJoão Domingos da Silva Pinto (* 21. listopad 1961, Oliveira do Douro) je bývalý portugalský fotbalista. Hrával na pozici obránce.\nS portugalskou fotbalovou reprezentací vybojoval bronzovou medaili na mistrovství Evropy roku 1984. Na tomto turnaji byl federací UEFA zařazen do all-stars týmu. Hrál i na světovém šampionátu roku 1986. Portugalsko reprezentoval v 70 zápasech, v nichž vstřelil 1 branku.\n\nCelou svou hráčskou kariéru strávil v jediném klubu: FC Porto. Vyhrál s ním v sezóně 1986/87 Pohár mistrů evropských zemí a následně i Superpohár UEFA a Interkontinentální pohár. Devětkrát se s ním stal mistrem Portugalska. Odehrál za Porto 407 ligových utkání, vstřelil v nich 17 branek. V evropských pohárech v jeho dresu odehrál 76 zápasů.\n"}
{"id": "937486", "url": "https://cs.wikipedia.org/wiki?curid=937486", "title": "Pišta a Fišta", "text": "Pišta a Fišta\n\nPišta a Fišta (v anglickém originále Pixie and Dixie and Mr. Jinks) je americký animovaný televizní seriál vysílaný v letech 1958–1961 o dvou myších, které svádějí různé bitvy s domácím kocourem Fousem. Seriál vytvořili Joseph Barbera a William Hanna. Oba myšáci jsou vždy chytřejší než kocour, a proto mu neustále unikají.\n\n\n"}
{"id": "937487", "url": "https://cs.wikipedia.org/wiki?curid=937487", "title": "Ján Juska", "text": "Ján Juska\n\nJán Juska (* 10. ledna 1947, Nová Baňa) je bývalý slovenský fotbalista.\n\nV československé lize hrál za Spartak Trnava a ZVL Žilina. Nastoupil ve 21 ligových utkáních a dal 5 gólů. V sezóně 1970/71 získal s Trnavou mistrovský titul. V nižších soutěžích hrál i za VŽKG Ostrava.\n\n\n"}
{"id": "937488", "url": "https://cs.wikipedia.org/wiki?curid=937488", "title": "Podkovka", "text": "Podkovka\n\nPodkovka (\"Hippocrepis\") je rod rostlin z čeledi bobovité. Jsou to byliny a keře s okolíky žlutých motýlovitých květů a se zajímavě tvarovanými plody. Rostou v počtu 32 druhů zejména ve Středomoří a západní Asii. V květeně ČR je zastoupen pouze jediný druh, podkovka chocholatá.\n\nPodkovky jsou jednoleté nebo vytrvalé byliny či keře. Listy jsou lichozpeřené, s tenkými celokrajnými řapíčkatými lístky. Květy jsou žluté, krátce stopkaté, v dlouze stopkatých okolících vyrůstajících v paždí listů. U některých druhů (např. \"Hippocretis unisiliquosa\") jsou okolíky krátce stopkaté až přisedlé. Na bázi okolíku je kruh dvoulaločných listenů. Palisty jsou často krátce srostlé s řapíkem. Kalich je válcovitě zvonkovitý, slabě dvoupyský. Korunní lístky jsou dlouze nehetnaté. Tyčinek je 10 a jsou dvoubratré (9+1), s nestejně dlouhými nitkami. Semeník je přisedlý, s mnoha vajíčky. Čnělka je zahnutá do pravého úhlu. Plody jsou zaškrcované a rozpadající se na jednosemenné díly podkovovitého tvaru.\n\nPodkovky jsou rozšířeny v Evropě, Africe a západní Asii v počtu asi 32 druhů. V České republice roste pouze jediný druh, podkovka chocholatá (\"Hippocrepis comosa\"). V Českém Středohoří byla kdysi nalezena podkovka křovitá (\"H. emerus\"). Z celé Evropy je uváděno 13 druhů podkovek. Největší areál mají mimo zmíněných dvou druhů druhy \"Hippocrepis ciliata\" a \"H. unisiliquosa\", rozšířené v celém Středomoří. Nejvíce druhů podkovek (celkem 11) roste ve Španělsku, s výjimkou baleárského endemitu \"H. balearica\" se zde vyskytují všechny evropské druhy, a mnohé z nich jsou endemity.\n\nRod \"Hippocrepis\" je v současné taxonomii bobovitých řazen do tribu \"Loteae\" a tvoří jednu z bazálních větví tohoto tribu. Druh podkovka křovitá (\"Hippocrepis emerus\") byl v minulosti řazen do rodu \"Coronilla\" jako čičorka křovitá (\"Coronilla emerus\") a pod tímto názvem je uveden i v díle Květena ČR, zatímco v Klíči ke květeně ČR je již v rodu \"Hippocrepis\".\n\nPodkovka chocholatá obsahuje některé cyklitoly, např. pinitol.\n\n\nPodkovky nemají zvláštní hospodářský význam a nefigurují ani mezi běžně pěstovanými okrasnými rostlinami. Některé druhy mohou být pěstovány jako skalničky.\n\n"}
{"id": "937494", "url": "https://cs.wikipedia.org/wiki?curid=937494", "title": "Adam Farkaš", "text": "Adam Farkaš\n\nAdam Farkaš (* 12. prosince 1943) je bývalý slovenský fotbalista, záložník.\n\nV československé lize hrál za Spartak Trnava a Bohemians Praha. S Trnavou získal v letech 1968 a 1969 dvakrát mistrovský titul. Dal 25 ligových gólů. V Poháru mistrů evropských zemí nastoupil v sezóně 1968/69 v 7 utkáních a v následující sezóně 1969/70 ve 2 utkánich.\n\n\n"}
{"id": "937495", "url": "https://cs.wikipedia.org/wiki?curid=937495", "title": "Doplňkové penzijní spoření v Česku", "text": "Doplňkové penzijní spoření v Česku\n\nMožnost sjednání doplňkového penzijního spoření vznikla od 1.1.2013 a je dána zákonem č. 427/2011 Sb. Doplňkové penzijní spoření je v zásadě staronová možnost spoření se státním příspěvkem a navazuje na penzijní připojištění.\n\nÚčastníkem doplňkového penzijního spoření může být kterákoli fyzická osoba. Klient také může po dobu spoření změnit penzijní společnost, u které spoří. Klient, který má z minulosti uzavřenou smlouvu penzijního připojištění, nyní Transformovaný fond, může přejít na doplňkové penzijní spoření v účastnických fondech.\n\nVýši spoření si určuje ve smlouvě klient. Nejnižší částka spoření je 100 Kč měsíčně (státní příspěvky se ale poskytují od spoření 300 Kč měsíčně). Maximální výše spoření není omezena. V průběhu trvání smlouvy lze vkládat i mimořádné jednorázové vklady. Klient může výši spoření v průběhu smlouvy kdykoli změnit – snížit i zvýšit, ať již trvale nebo jen na určité období. V případě tíživé finanční situace může klient své spoření i přerušit nebo v krajním případě svou smlouvu předčasně ukončit.\n\nNárok na státní příspěvek ke svému spoření má klient \na v obou případech musí být zároveň:\n\nStát na doplňkové penzijní spoření přispívá státním příspěvkem podle následujícího pravidla:\n\nStátní příspěvky nelze žádat na příspěvky zaměstnavatele, pouze na příspěvky placené účastníkem.\n\nPokud klient za rok vloží na své spoření částku sjednanou jako příspěvek klienta vyšší než 12 000 Kč, získá možnost odečíst si od základu daně z příjmu fyzické osoby část spoření přesahující 12 000 Kč ročně, maximálně však do výše 24 000 Kč ročně. Při pravidelném měsíčním spoření 3 000 Kč (36 000 Kč ročně) získá klient na prvních dvanáct tisíc korun státní příspěvek 2 760 Kč a na dalších dvacet čtyři tisíc korun získá další státní zvýhodnění v podobě daňové úlevy. Při základní 15% sazbě daně z příjmu ušetří 3 600 Kč. Z pohledu maximalizace čerpání státem poskytovaných výhod je od ledna 2017 optimální platba 3 000 Kč měsíčně.\n\nZvýhodnění příspěvků zaměstnavatele:\n\nna straně zaměstnavatele\n\nna straně zaměstnance\nobojí max. do výše příspěvku 50 tis. Kč. Jde o souhrnný limit u jednoho zaměstnavatele pro příspěvky na doplňkové penzijní spoření a životní pojištění.\nKlient při splnění určitých parametrů vyplácení penze:\n\nZákon dává penzijní společnosti volnost v počtu a zaměření nabízených účastnických fondů. Ze zákona je pro penzijní společnosti povinný pouze Povinný konzervativní fond. \n\nFinanční prostředky fondu mohou být investovány pouze do vybraných dluhopisů a nástrojů peněžního trhu vydaných centrálními bankami a zeměmi OECD, Evropským fondem finanční stability, Evropské centrální banky, Evropské investiční banky, Světové banky, Mezinárodního měnového fondu nebo obdobných institucí se zárukou států OECD. Ostatní majetek je zhodnocován formou vkladů u bank se splatností 2 roky.\nMaximálně 30 % ostatního majetku fondu může být zainvestováno do vybraných jiných dluhopisů, nástrojů peněžního trhu a jiných krátkodobých závazků výše uvedených emitentů se srovnatelným ratingovým hodnocením. Dále do podílových fondů peněžního trhu s váženou průměrnou splatností nejvýše půl roku.\n100 % hodnoty majetku musí být vždy zajištěno proti kurzovému riziku. Finanční deriváty smějí být používány pouze k zajištění měnových a úrokových rizik.\n\nVytvoření a nabídka různých fondů vč. jejich kombinace pro strategii spoření přizpůsobující se věku záleží pouze na rozhodnutí jednotlivých penzijních společností.\nZákon ukládá penzijní společnosti, provést automatický přesun investic klienta před dosažením důchodového věku do konzervativních investic. Změna nastane jednorázově 5 let před dosažením předpokládaného důchodového věku klienta. Pokud chce klient akceptovat vyšší riziko a nechce své úspory přesunout do Povinného konzervativního fondu, může o tom penzijní společnost písemně informovat, nejdříve však 60 dní před touto změnou.\n\nKlient si může nechat vyplatit naspořené prostředky najednou formou odbytného a jednorázového vyrovnání, nebo si úspory nechat vyplácet postupně formou pravidelně vyplácené penze. O jednotlivé dávky je možné penzijní společnost požádat až v době, kdy klientovi vznikl nárok na danou dávku.\n\nPři předčasném ukončení smlouvy lze vyplatit pouze odbytné a to v případě zániku smlouvy po nejméně 24 měsících spoření. Částku odbytného, která bude vyplacena, tvoří prostředky klienta ke dni zániku smlouvy po odečtení poskytnutých záloh státních příspěvků v původní výši.\n\nPodmínkou výplaty naspořené částky je pobírání invalidního důchodu pro invaliditu třetího stupně z důchodového pojištění - I. pilíř a zároveň splnění podmínky spoření nejméně 36 měsíců. Penzijní společnost pak klientovi vyplácí penzi po dobu nejméně tří let zvoleným způsobem (ve splátkách v určené výši nebo v určeném počtu splátek) jako u ostatních penzí.\n\nPodmínkou výplaty naspořené částky je dosažení věku, který je o 5 let nižší, než je věk potřebný pro vznik nároku na státní starobní důchod z I. pilíře a zároveň nejméně 60 měsíců spoření. Penzi lze sjednat a vyplácet ve splátkách v určené výši až do vyčerpání prostředků účastníka, nebo v určeném počtu splátek až do vyčerpání prostředků účastníka, a to tak, aby předpokládaná výplata trvala nejméně 3 roky.\n\nPodmínkou zvýhodnění předdůchodu, vypláceného penzijní společnosti nebo pojišťovnou, je kromě výše uvedených podmínek ještě splnění následujících vlastností:\n\nKlient si může zvolit také kombinaci výplaty jednorázového vyrovnání (z části úspor) a některé z penzí (ze zbylé části úspor). \n\nKlientovi je vyplacena najednou celá požadovaná částka. Podmínkou výplaty jednorázového vyrovnání je dosažení věku potřebného pro vznik nároku na starobní důchod z I. pilíře a zároveň dosažení nejméně 60 měsíců spoření.\n\nPodmínkou výplaty je dosažení věku, který je o 5 let nižší, než je věk potřebný pro vznik nároku na starobní důchod z I. pilíře a zároveň nejméně 60 měsíců spoření.\nPenzijní společnost je povinna písemně sdělit klientovi hodnotu naspořených prostředků. Klient na základě této informace klient získá nabídky kalkulace výplaty penze od pojišťoven. Penzijní společnost převede úspory klienta jako jednorázové pojistné pojišťovně a ta mu vyplácí pravidelnou penzi.\nFormy penzí jsou:\nŽivotní pojišťovnu již nelze v průběhu výplaty penze měnit.\nCelý systém doplňkového penzijního spoření je legislativci navržen jako nízkonákladový. Jsou regulovány provize zprostředkovatelů – finančních poradců za získání klienta. Ve srovnání s obdobnými podílovými fondy jsou tyto poplatky nízké a jsou z nich hrazeny veškeré výdaje správce vč. poplatků třetím stranám z obchodování s cennými papíry v portfoliu fondů. Majetek klientů je evidován zvlášť od majetku správce – penzijní společnosti. Kontrolu nad stanovením ceny majetku fondu a vypořádáním obchodů zajišťuje nezávislý depozitář, který za to odpovídá s plnou váhou finanční odpovědnosti. Na činnost depozitáře, penzijní společnosti i finančních poradců uzavírajících smlouvy dohlíží Česká národní banka.\n\n\n"}
{"id": "937496", "url": "https://cs.wikipedia.org/wiki?curid=937496", "title": "Kolumbijsko-peruánská válka", "text": "Kolumbijsko-peruánská válka\n\nKolumbijsko-peruánská válka (španělsky \"guerra colombo-peruana\") proběhla mezi Kolumbií a Peru o část západní Amazonie. Začala 1. září 1932 peruánským obsazením pohraničního kolumbijského města Leticia a skončila 24. května 1933. Výsledkem války bylo navrácení Peruánci obsazeného území Kolumbii.\n"}
{"id": "937497", "url": "https://cs.wikipedia.org/wiki?curid=937497", "title": "Pražská Dvojka", "text": "Pražská Dvojka\n\nPražská Dvojka, též 2. pražský oddíl nebo druhý oddíl skautů Praha je nejstarším skautským oddílem fungujícím dnes v České republice. Vznikl v roce 1913, na samém počátku českého skautingu, jako v pořadí druhý pražský oddíl, a to spojením družin Kamzíků a Jelenů. Dlouholetým vůdcem oddílu byl spisovatel Jaroslav Foglar.\n\nOddíl je často uváděn s přídomkem \"Hoši od Bobří řeky\" (podle Foglarova slavného stejnojmenného románu), který mu dal jeho dlouholetý vedoucí, spisovatel Jaroslav Foglar, známý také pod skautskou přezdívkou \"Jestřáb\". Foglar do oddílu přišel v roce 1925, jako už poměrně odrostlý milovník skautingu. Od začátku se podílel na jeho organizaci. Od roku 1927 do roku 1987 ho také vedl (nepřetržitě celých šedesát let), po většinu času zcela sám. Paradoxem je, že Foglar sám během svého mládí ve skautu prakticky nebyl.\n\nPo několika prvních letech řádného skautingu začal Foglar během čtyřicátých let činnost svého oddílu upravovat podle svých knih a vlastních nápadů. Tím se pražská Dvojka začala lišit od ostatních skautských oddílu, organizovaných v celorepublikovém svazu. Další zvláštností byla spisovatelská sláva jejího vůdce (v dobách největší slávy dosti sebevědomého). Z těchto důvodů začal oddíl žít poněkud mimo celorepublikový skautský svaz.\n\nJaroslav Foglar měl zásadní podíl na tom, že Dvojka jako prakticky jediný tuzemský skautský oddíl, od svého vzniku do současnosti nikdy nepřerušila svou činnost. Když byl skauting během nacistické okupace a později během komunismu rozpuštěn nebo zakázán, přesunul Foglar činnost Dvojky vždy pod hlavičku jiné organizace. Po značnou část své existence tak Dvojka pod názvem Hoši od Bobří řeky působila pod hlavičkou různých sportovních a turistických organizací a začátkem normalizace byla Dvojka dokonce na čas součástí pionýrské organizace. Po roce 1989 se nicméně zcela přirozeně stala součástí obnoveného Junáka.\n\nDvojkou prošlo v mládí mnoho později známých osobnosti, např.:\n\nSoučasná Dvojka se stejně jako všechny podobné volnočasové mládežnické organizace potýká s malým zájmem nejmladších generací o tento typ trávení volného času. Mezi bývalými Dvojkaři a současnými vedoucími se navíc v posledních letech vede spor o to, kterým směrem oddíl dál směřovat. Zatímco někteří pamětníci by rádi Dvojku viděli jako oddíl žijící ze slavné foglarovské historie, mladí vedoucí se mnoha přežilých foglarovských tradic naopak snaží zbavit.\n\n"}
{"id": "937498", "url": "https://cs.wikipedia.org/wiki?curid=937498", "title": "Demčigdonrov", "text": "Demčigdonrov\n\nDemčigdonrov (mongolsky \"Дэмчигдонров\", čínsky 德穆楚克棟魯普, známý též jako De Van (mongolsky \"Дэ Бaн\"); 8. února 1902 – 23. května 1966) byl mongolský šlechtic a vůdce mongolského hnutí za nezávislost ve Vnitřním Mongolsku.\n\nBěhem druhé světové války působil jako hlava japonského loutkového státu Meng-ťiang, utvořeného ve středu Vnitřního Mongolska. Po vyhlášení Čínské lidové republiky uprchl do Mongolska (pro rozlišení někdy uváděné jako tzv. Vnější Mongolsko), kde byl však posléze zatčen a vydán do Čínské lidové republiky. Byl obviněn z vlastizrady, odsouzen a vězněn, následně omilostněn. Po propuštění pracoval ve vnitromongolském historickém muzeu v Chöch chot, kde ve věku 64 let zemřel.\n\nPrinc Demčigdonrov se narodil do vážené rodiny klanu Borjigin, potomků Čingise, v roce 1902 (rok tygra). narodil se v době návratu císařovny vdovy Cch‘-Si s císařem Kuang Sü z vyhnanství. S úmrtím Namjila Wangchuka byl již ve svých šesti letech (r. 1908) oficiálně prohlášen vládnoucím princem mongolských Sunidů. Na základě změn mongolských tradic Mandžuskou vládou mohl převzít vládu a všechny mocenské povinnosti až po dovršení 18 let. V roce 1912 byl mladému Demčigdonrovi udělen Jüan Š‘-kchajem čestný mongolský titul na oslavu konzervativních Súnidů. Ve svém mládí studoval mongolštinu, čínštinu a mandžuštinu. \n\nZa ženu si vzal dceru súnidské příslušnosti, tedy stejného praporu jako byl on sám. Po roce spolu měli první dítě, syna Dolgosurena (都古爾蘇隆 \"Dōugǔ'ěrsūlóng\"). V dalších letech spolu měli ještě čtyři syny. V druhém manželství s Fu Ťin, tentokrát manželkou z praporu Abaga, měl jednu dceru.\n\nDemčigdornov byl v roce 1929 jmenován členem Chaharského provinčního výboru a v roce 1931 obdržel post správce oblasti Xilingol League. Po setkání s princi z provincií Chahar a Suiyuan (provincie v letech 1928-1949) uzavřel dohodu o společné konfederaci, kterou zaslali do hlavního města Nankingu se zprávou, že zamýšlí vládnout Vnitřnímu Mongolsku sami. Naznačili v ní, že pokud jim bude čínská vláda bránit, budou hledat pomoc na straně Japonska. Odpovědí na tuto zprávu zaslala Čínská vláda z Nankingu velvyslance Chuang Šao-chunga, který nakonec vytvořil instituci Mongolského autonomního výboru pro politické záležitosti.  \n\nV roce 1935 princ Demčigdornov již vládne Mongolům Vnitřního Mongolska. Autonomní vládu podpořil generál Kuantungské armády Jirō Minami a plukovník Seishirō Itagaki. Japonsko věřilo, že tímto krokem oslabí Čínu. V dubnu 1945 přichází japonský vyslanec Ryūkichi Tanaka se svým společníkem vyjednat s princem Demčigdornovem podmínky podpory ze strany Japonska. Princ však nesouhlasí. \n\nV květnu téhož roku se formuje stát Manžukuo. Císař Pchu I následně poctil Demčigdornova titulem 武德親王 \"Wǔdé Qīnwáng.\"\n\nV červnu 1935 eskalovalo napětí vniknutím jednotky japonské armády do Chaharské provincie. Byla sepsána dohoda tzv. „Chin-Doihara“ mezi Japonskem a Čínskou republikou, která zajišťovala Japonsku působnost v Severní Číně. V srpnu princ Demčigdornov dává souhlas blízké spolupráci s Japonskem. Generál Minami princi přislibuje finanční pomoc.\n\nV prosinci 1935 Minami posílá dva bataliony jízdy na pomoc Demčigdornovi při zabírání severní části provincie Chahar. 11. února 1936 princ přesouvá své sídlo z Pailinmiao v provincii Suiyan do Západního Sunitu ve společnosti japonských poradců.\n\nExpanze do provincie Suiyan, již kontroloval Jen Si-šan, proběhla již v květnu 1935 jednotkami Mandžukua. Tří měsíce na to Demčigdornov deklaroval, že byl představitelem nezávislého Mongolska a svou armádu zorganizoval za pomoci Japonska. Japonsko armádě poskytlo vybavení i výcvik.\n\nV dubnu 1936 se princ Demčigdornov a Li Šou-sin setkali s japonským představitelem Tanakou (jap. generál) v Západním Wučumusinu. Zúčastnili se jej představitelé všech částí Vnitřního Mongolska, Čching-chaje a Vnějšího Mongolska. Tato konference probíhala od 21. do 26. dubna. Hlavními otázkami konference byly následující body:\n\n\nPo sepsání smlouvy a po uzavření dohody s Mandžukuem o vzájemné politické a ekonomické spolupráci, Demčigdornov připravuje svou armádu pro vpád do Suiyuanu. S pomocí generála Tanaky a dalších japonských poradců, princ rozšířil své jezdectvo z původních tří do devíti divizí. Armáda se skládala z přibližně 10 000 mužů, avšak ne dobře vyzbrojených a bez řádného výcviku. Jen pouhá polovina vojáků obdržela zbraně. K Demčigdornově armádě byla přiřazena čínská loutková armáda pod velením Wang Jinga. \n\nV srpnu 1936 se princ pokouší o dobytí východní části Suiyanu, ale je poražen silami Jen Si-šana pod velením generála Fu Cuo-i. Po porážce Demčigdornov přeskupuje svou armádu a plánuje další útok. V listopadu dává princ generálu Fu Cuo-i ultimátum ke kapitulaci, tu generál nepřijímá. Dochází k dalšímu útoku armády Vnitřního Mongolska, tentokrát s 15 000 muži vybavenými japonskými zbraněmi s podporou Japonského letectva a za doprovodu japonských velitelů. Útok se opět setkával s neúspěchem. Jen Si-šan vložil do boje své nejlepší jednotky a schopné generále Čao Čcheng-šou a Wang Ťin-kuo, opět po pod velením nejvyššího generála Fu Cuo-i. Generál Fu byl dalšími opětovnými útoky vyprovokován k vyslání svých jednotek na sever i přes varování Kuantugskou armádou, že by tento akt vyprovokoval útok Japonské armády. Demčigdornov se stáhl zpět do provincie Chahar, kde opět s japonskou pomocí přeskupil svou armádu. Toho času již vypuká Druhá čínsko-japonská válka. Jeho armáda se skládá celkem z 20 000 mužů v osmi jízdních divizích. Pod jeho velením začíná operace Chahar a bitva o Tchaj Jüan, kdy princ Demčigdornov s Japonskými a Mongolskými silami zabírají většinu provincie Suiyuan.\n\nV roce 1939 je založena autonomní oblast Meng-ťiang s princem Dčemčigdornovem jako místopředsedou. později, roku 1941 je jmenován hlavou autonomní oblasti.\n\nPo druhé světové válce a pádu Federace žil Demčigdornov po 4 léta v Pekingu pod dohledem Kuomintangské vlády. Těsně před založením Čínské lidové republiky v srpnu 1949, se princi podařilo utvořit autonomní vládu v nejzápadnějším regionu Vnitřního Mongolska. Ohrožován komunisty odletěl do Mongolska, kde byl nejdříve uvítán, ale poté zatčen a vydán do Číny. Zde byl obviněn ze zrady vůči Čínské lidové republice a odsouzen. Ve vězení sepsal své paměti a po 13 letech byl propuštěn. Po propuštění pracoval v historickém muzeu ve městě Chöch chot, Vnitřním Mongolsku. Umírá zde ve svých 64 letech.\n\n"}
{"id": "937499", "url": "https://cs.wikipedia.org/wiki?curid=937499", "title": "Cor Pot", "text": "Cor Pot\n\nCornelius Gert Aldrik Pot známý jako Cor Pot (* 8. června 1951, Haag, Nizozemsko) je bývalý nizozemský fotbalista a současný fotbalový trenér. Do roku 2013 vedl nizozemskou reprezentaci U21.\n\nPřehled:\n\nDvakrát trénoval nizozemskou fotbalovou reprezentaci do 21 let (Jong Oranje). Na Mistrovství Evropy hráčů do 21 let 2013 v Izraeli ji dovedl do semifinále, kde vypadla s Itálií po prohře 0:1. Po šampionátu jej v červenci 2013 ve funkci trenéra nizozemské U21 vystřídal Albert Stuivenberg.\n\nTrenérská kariéra v přehledu:\n\n"}
{"id": "937501", "url": "https://cs.wikipedia.org/wiki?curid=937501", "title": "Janwillem van de Wetering", "text": "Janwillem van de Wetering\n\nJanwillem van de Wetering (narozen 12. února 1931 v Rotterdamu, zemřel 4. července 2008 v Blue Hill) byl nizozemský spisovatel. Je autorem knih detektivních příběhů komisařů Grijpstry a de Giera, dětských knih a knih o svých zkušenostech studenta zenového buddhismu, který studoval v letech 1958 až 1960 v japonském klášteře spolu s Walterem Nowickem.\n\n"}
{"id": "937503", "url": "https://cs.wikipedia.org/wiki?curid=937503", "title": "Gloucestershirský pluk", "text": "Gloucestershirský pluk\n\nGloucestershirský pluk (anglicky \"Gloucestershire Regiment\") byl pěší pluk Britské armády. Šlo o v boji nejvyznamenávanější britský pěší pluk. Jeho počátky sahají do roku 1694. Jméno Gloucestershirský pluk nesl od 1. července 1881. Bojoval v druhé búrské válce, první světové válce, druhé světové válce a korejské válce. V roce 1951 se vyznamenal v bitvě na řece Imdžin. V roce 1994 byl pluk sloučen s Královským plukem vévody z Edinburghu.\n"}
{"id": "937507", "url": "https://cs.wikipedia.org/wiki?curid=937507", "title": "Přebor Libereckého kraje 2013/14", "text": "Přebor Libereckého kraje 2013/14\n\nPřebor Libereckého kraje 2013/14 byl ročník fotbalové soutěže hrané v Libereckém kraji. Jeho účastníky byly:\n\n"}
{"id": "937510", "url": "https://cs.wikipedia.org/wiki?curid=937510", "title": "Kostel Navštívení Panny Marie (Martínkov)", "text": "Kostel Navštívení Panny Marie (Martínkov)\n\nKostel Navštívení Panny Marie je římskokatolický kostel v obci Martínkov na Třebíčsku v kraji Vysočina. Je chráněn jako kulturní památka.\n\nK obnově původního kostela v Martínkově do dnešní podoby došlo zásluhou lesonického hraběte v roce 1713.\n\nPoškozená krytina na věži kostela byla v roce 1994 nahrazena měděným plechem, díky stavbě lešení kolem věže mohl být obnoven její nátěr. V roce 2003 došlo ke kompletní výměně střešní krytiny na kostele v Martínkově – hlavní lodi, zároveň byly částečně opraveny a natřeny omítky. K zásadní rekonstrukcí fasády došlo v letech 2011–2012, kdy se martínkovské farnosti podařilo získat prostředky z dotačního titulu fondů Evropské unie. Na základě sond provedených odbornou firmou byl po konzultaci s pracovníky Památkového ústavu vypracován projekt a během devíti měsíců pak zrealizována nová fasáda.\n\nVe dnech 25. a 26. května 2013 proběhly v Martínkově oslavy 300 let od obnovy kostela. Slavnostní mši v neděli 26. května sloužil novoříšský opat Marian Rudolf Kosík společně s moravskobudějovickým děkanem.\n\n"}
{"id": "937511", "url": "https://cs.wikipedia.org/wiki?curid=937511", "title": "Amiranty", "text": "Amiranty\n\nAmiranty je korálové souostroví v Indickém oceánu, které patří republice Seychely. Řetěz drobných ostrovů je dlouhý 155 km a nachází se na jihozápad od největšího ostrova Seychel Mahé.\n\n\nAlphonse Group, ležící devadesát km jižněji, se navzdory vnější podobnosti k Amirantám obvykle nepočítá, protože neleží na stejné podmořské platformě.\n\nCelková rozloha Amirant je 9, 91 km², ostrovy mají asi 100 stálých obyvatel: většina žije na hlavním ostrově Desroches, obydlené jsou ještě D'Arros, Saint Joseph, Poivre a Marie Louise. Nízké písečné ostrovy strádající nedostatkem pitně vody by víc lidí ani neuživily. Podnebí je rovníkové, pěstují se kokosové palmy, zdrojem potravy jsou také mořské ryby a želvy.\n\nOstrovy objevil roku 1502 Vasco da Gama a nazval je podle svého titulu \"Almirante\" (admirál). Od roku 1756 patřily Francii, v roce 1814 přešly v důsledku Pařížského míru pod britskou správu, od roku 1976 jsou součástí samostatných Seychel.\n\nAmiranty patří k tzv. Vnějším ostrovům (seychelsky \"Zil Elwannyen Sesel\"), které kvůli rozptýlenému a početně zanedbatelnému osídlení nejsou součástí žádného z 25 seychelských okresů.\n\nPoklidný život na Amirantách popisuje Eric Herne v knize \"Ostrovy, lidé a strašidla\" (česky Odeon 1975).\n\n"}
{"id": "937514", "url": "https://cs.wikipedia.org/wiki?curid=937514", "title": "Předdůchod", "text": "Předdůchod\n\nPředdůchod je pravidelně vyplácená penze, kterou občan České republiky získává z vlastních prostředků naspořených v rámci doplňkového penzijního spoření. Předdůchod vyplácí penzijní společnost nebo životní pojišťovna. Tuto dávku může občan pobírat od 1. ledna 2013.\n\nPředdůchod vznikl v roce 2011 při důchodové reformě. Důchodový věk se prodlužuje, čímž se může občan častěji dostat do situace, kdy se ocitne dlouhodobě bez práce. Předdůchod má tento problém řešit. Vstoupit do něj může občan od 1. ledna 2013. V předdůchodu však občan nedostává peníze od státu, ale čerpá své vlastní úspory z důchodového spoření. Tím se liší předdůchod od předčasného důchodu. Na předdůchod může navazovat předčasný důchod nebo starobní důchod. \n\nPředdůchod je dávkou doplňkového penzijního spoření v rámci třetího pilíře zabezpečení na penzi.\n\nNa předdůchod nemá nárok každý občan České republiky, ale pouze ten, který splní zákonné podmínky a našetří potřebné množství financí v rámci účastnických fondů doplňkového penzijního spoření.\n\nPodmínky, které musí občan splnit: \n\n\nProdlužování důchodového věku znesnadňuje mnoha občanům pracovat až do důchodového věku. Kvůli ubývající psychické a fyzické kondici již nemohou vykonávat svou práci, přičemž ještě nedosáhnou na invalidní důchod. Jiní naopak mají problém práci sehnat. Předdůchodu tuto situaci řeším. Občan do něj může vstoupit již 5 let před dosažením důchodového věku. Rozhodující tu však není důchodový věk mužů a žen, ale pouze mužů. \n\nV předdůchodu již občan není povinný platit zdravotní pojištění, stává se státním pojištěncem. Nemusí platit ani důchodové pojištění, předdůchod patří mezi vyloučené doby, čímž se nesnižuje průměrná měsíční mzda za odpracované roky jako při odchodu do předčasné penze. Do pojištěných let se však předdůchod nezapočítává. \n\nObčan může kdykoliv během pobírání předdůchodu začít pracovat nebo podnikat. Pří výpočtu starobního důchodu si pak může vybrat, jestli počítat předdůchod jako vyloučenou dobu nebo zohlednit příjem z výdělečné činnosti. Jako OSVČ bude občan platit sociální pojištění stejné jako při hlavní samostatně výdělečné činnosti a zdravotní pojištění jako při vedlejší samostatně výdělečné činnosti. \n\nPokud budou příjmy v předdůchodu pro občana nedostatečné, může již po roce jeho pobírání odejít také do předčasné penze a čerpat předdůchod i předčasnou penzi najednou.\n\nV případě nečekané smrti peníze z předdůchodu nepropadnou, ale vyplatí se osobě určené ve smlouvě nebo se stanou součástí dědického řízení.\n\nPředdůchod není pro řadu občanů dosažitelný, neboť je třeba mít naspořeno. Neřeší tedy situaci občanů s nižšími příjmy, kteří si nemohli vytvořit nebo nevytvořili dostatečné úspory. \n\nPředdůchod sice nekrátí penzi, ale vyčerpává finanční prostředky naspořené v doplňkovém penzijním spoření, jejichž primárním účelem bylo zabezpečení na penzi v situaci, kdy je státní důchod čím dál více nevýhodný. Řeší pouze problém velké nezaměstnanosti lidí v předdůchodovém věku, ale nikoliv nevýhody nízkého důchodu. \n\nPři pobírání předdůchodu sice není krácen důchod stejně jako v případě předčasné penze, ale přesto bude nižší. Předdůchod se nezapočítává do doby pojištění, ke které se také přihlíží při výpočtu důchodu. Každý rok pojištění zvyšuje důchod o 1,5 %. Naproti tomu evidence na úřadu práce při splnění zákonných podmínek se započítává do doby pojištění. Výhodnější je proto zůstat na úřadu práce a pobírat podporu v nezaměstnanosti než čerpat předdůchod. Pokud již občan podporu v nezaměstnanosti nepobírá, a je stále v evidenci úřadu práce, započítají se mu do pojištění nejvýše tři roky. \n\nProtože předdůchod není dávnou penzijního systému jako starobní, předčasný, vdovský, sirotčí nebo invalidní důchod, není každoročně valorizován. \n\nPokud si občan spořil ve transformačních fondech, musí nejprve smlouvu převést na smlouvu o doplňkovém penzijním spoření, až poté z ní může čerpat předdůchod.\n"}
{"id": "937517", "url": "https://cs.wikipedia.org/wiki?curid=937517", "title": "I. B třída Libereckého kraje", "text": "I. B třída Libereckého kraje\n\nI.B třída Libereckého kraje je fotbalová soutěž hraná v Libereckém kraji, společně s ostatními I.B třídami patří mezi sedmé nejvyšší české fotbalové soutěže. Její účastníci se v ročníku 2015/2016 dělí na dvě skupiny (východ a západ) po 14 týmech, které hrají každý s každým od podzimu do jara se zimní přestávkou, celkem se tedy hraje 26 kol. V následující sezóně ale počet mužstev ve skupinách klesl na dvanáct.\n"}
{"id": "937525", "url": "https://cs.wikipedia.org/wiki?curid=937525", "title": "Mokré zvlákňování", "text": "Mokré zvlákňování\n\nMokré zvlákňování (angl.: \"wet spinning\", něm.: \"Nassspinnverfahren\") je\nzpůsob výroby chemických vláken z roztoku, který se protlačuje tryskami přímo (\"za mokra\") do srážecí lázně. \n\nProces zvlákňování sestává z \n\nrozpouštění vlákniny – filtrace roztoku – protlačení tryskou a koagulace – odpaření rozpouštědla – dloužení – fixace \nVlákno má pórovitou strukturu, (poměrně nízká) rychlost zvlákňování dosahuje maximálně 200 m/min, zvlákňovací trysky mohou mít velké množství otvorů (průměr cca 50 µm) pro jednotlivé filamenty.\n\n\nElementární vlákna jsou slepena pektinem a ligninem. Proplachováním (částečně teplou vodou) před průtahovým ústrojím dopřádacího stroje se vlákna uvolní, aby se mohla vzájemně posouvat. Tím je umožněn průtah, tj. ztenčení svazku vláken. Hotová příze se potom suší a lepivé látky znovu ztvrdnou, příze předená \"za mokra\" má proto poměrně nízkou tažnost. \n\n• Denninger/Giese: Textil- und Modelexikon, Deutscher Fachverlag Frankfurt/Main 2006, ISBN 3-87150-848-9, str. 486-487\n"}
{"id": "937527", "url": "https://cs.wikipedia.org/wiki?curid=937527", "title": "Asistenční služby", "text": "Asistenční služby\n\nAsistenční služby v pojištění zajišťují v případě vzniku pojistné události rychlou pomoc a veškerý asistenční servis v České republice i v zahraničí. Asistenční služby platí i v případě že pojistník způsobí škodu na majetku nebo zraní cizí. Asistenční služba v zahraničí vyhledá nejbližší zdravotnické zařízení a zajistí ošetření včetně převozu do lépe vybaveného zařízení. V případě, že pojistník nemá dostatečné jazykové znalosti, pojišťovna mu zajistí tlumočníka.\n\nČeské pojišťovny prostřednictvím tuzemských či zahraniční specializovaných subjektů poskytují v současnosti asistenční služby u třech druhů pojištění:\n\nJednotlivé pojišťovny nabízejí u svých produktů různý rozsah asistenčních služeb. Mezi základní patří:\n\nU cestovního pojištění\n\n\nU pojištění vozidel\n\n\nU majetkového pojištění\n\nKaždá konkrétní složka v rámci asistenčních služeb má svůj vlastní limit plnění a další podmínky, které jsou specifikovány v pojistné smlouvě, nebo v pojistných podmínkách.\n\nNěkteré asistenční služby disponují i vlastní sítí lékařů, zdravotnických zařízení, servisních opraven apod. Asistenční služby jsou často rozdělovány pro Českou republiku a zahraničí. Liší se rozsahem služeb a limity pojištění. Asistenční služby fungují nonstop 365 dní v roce, 24 hodin denně a s operátory je možné komunikovat i 12 světovými jazyky. Na rozdíl od pojištění vozidel nemají pojišťovny jednotnou linku pomoci a každá pojišťovna má své telefonní číslo na asistenční linku.\n"}
{"id": "937528", "url": "https://cs.wikipedia.org/wiki?curid=937528", "title": "František Dvořák (Brunner)", "text": "František Dvořák (Brunner)\n\nFrantišek Dvořák, narozený jako František Brunner, \"užívající rovněž příjmení\" Brunner, \"nebo\" Bruner (14. listopad 1862, Přelouč - 7. červen 1927, Praha) byl český malíř.\n\nFrantišek byl nejstarší dítě z dvanácti sourozenců přeloučského krejčího Václava Brunera. Jeho bratry byli fotografové Rudolf Bruner-Dvořák a Jaroslav Bruner-Dvořák.\n\nJiž v útlém dětství vzbuzoval pozornost svého učitele kreslení J. Jirouta svým malířským nadáním. Když mu bylo 14 let, poslal ho jeho otec na učitelský ústav v Kutné Hoře. V 17 letech, váben touhou k umělecké dráze, odchází studovat do Prahy, na malířskou akademii k prof. Františkovi Čermákovi. Studium se mu zdálo příliš pomalé a tak odchází studovat na akademii do Vídně, k prof. Griepenkerlovi a prof. Wurzingerovi. V roce 1883 vstupuje na akademii v Mnichově, kde se stává žákem prof. Otto Seitze a prof. Wilhelma Lindenschmita mladšího. Později si pořídil ateliér v mnichovské čtvrti Schwabing, kde začíná malovat podobizny a různé práce genrové, které s velikým úspěchem vystavoval v Mnichově a na akademii v Berlíně, potom též ve Vídni a také v pražském Rudolfinu. Stával se populárním. Z této doby jsou nejoblíbenějšími obrazy „Víra“ a „Láska“, dále „Děti s vějířem“ a „Děcko se psem“ a mnoho jiných.\n\nRoku 1888 se rozhodl spolu se svými mnichovskými spolužáky Karlem Vítězslavem Maškem a Alfonsem Muchou odjet do Francie. Později se k nim připojil i Luděk Marold. Pobýval v Paříži a v Nice. Dále cestoval do Itálie, kde ve Florencii a v Římě maloval podobizny pro Angličany a Američany. Potkal zde mnoho význačných lidí a rozhodl se pro cestu do Ameriky. Usídlil se ve Filadelfii, kde získal mnoho přátel a též i zakázek. Dne 19. listopadu 1890 se uskutečnila v Hazeltinových galeriích jeho výstava obrazů. Později pořádal soubornou výstavu ve Washingtonu. Po dobu 6 let působil také v New Yorku, Chicagu a Detroitu. Roku 1892 byl mezi vybranými umělci společné výstavy českých malířů v Hodoníně. Dostává se mu pochvalného uznání umělecké kritiky. Byl poctěn několika zlatými a stříbrnými medailemi. Osobně byl pozván do Liverpoolu na světovou výstavu ve Walker Art Gallery. V únoru roku 1905 se stěhuje do Prahy. Na čas se usídlil v Bubenči, kde pracoval na rozměrném díle „Poslední večeře Páně“, kterou začal malovat již v Paříži. Od roku 1906 se uchyluje do ateliéru na vltavském nábřeží, kde žil až do své smrti. Roku 1907 namaloval na Konopišti děti arcivévody Franze Ferdinanda d'Este. Téhož roku měl první soubornou výstavu v Čechách a to v Mladé Boleslavi.\n\nVedle zakázkové tvorby portrétů a žánrových výjevů se stal důležitým představitelem hnutí nové spirituality. Ve svých obrazech se snažil integrovat východní spiritualitu, se kterou se seznámil již během pobytu v Americe. Dále jej v tomto směru ovlivnila i jeho sestra Helena Brunerová, která překládala do češtiny okultní literaturu.\n\nPodílel se na kompozici několika inscenovaných fotografických výjevů a kompozic, jejichž autorem byl jeho bratr, fotograf Rudolf Bruner-Dvořák. Rudolf Bruner-Dvořák je na druhou stranu autorem fotografie, která dokumentuje, jak Dvořák tvořil obraz anděla podle živého modelu s připjatými křídly.\n\nCelý svůj život neúnavně pracoval. Mezi nejslavnější obrazy patří podobizny Sri Rama Krishny a Sarady Devi, dále „Legenda o ptactvu v ráji“, „Děti s pivoňkami“, „Děvčátko s míčem“ a velmi populární obraz „Bedřich Smetana mezi svými přáteli roku 1865“. František Dvořák zemřel v Praze v roce 1927.\n\nSvé akademické školení přetvořil do novoromanticky a symbolisticky stylizovaných děl. Jeho díla z pobytu v Paříži spolu s díly Muchovými, Maškovými a Maroldovými se podílela na formování tehdejšího stylu . Za typické dílo, dokládající Dvořákův přínos umění přelomu století, je považována jeho \"Čtenářka\", která byla vystavena na pařížském Salonu v roce 1896 . Byl ovlivněn barevností a stylem prerafaelitů. Jeho zájem o Orient a esoteriku jej po návratu z USA přivedly ke snaze postihnout magický výraz reality (např. obraz \"Znějící kosmos\" z let 1910-1914.\n\nModernistická kritika první poloviny 20. století zařazovala Františka Dvořáka mezi akademizující, technicky vytříbené autory, kteří se podbízejí pokleslému buržoaznímu vkusu. \n\n\nV roce 1888 vyšlo v nakladatelství Franz Hanfstaengl v Mnichově album dvanácti reprodukcí Dvořákových prací.\n\nJeho obraz \"Bedřich Smetana mezi svými přáteli roku 1865\" byl vydán Státním nakladatelstvím u příležitosti 100. výročí Smetanových narozenin v roce 1924.\n\n\n"}
{"id": "937533", "url": "https://cs.wikipedia.org/wiki?curid=937533", "title": "Římskokatolická farnost – děkanství Postoloprty", "text": "Římskokatolická farnost – děkanství Postoloprty\n\nŘímskokatolická farnost – děkanství Postoloprty (lat. \"Postelberga\") je územní společenství římských katolíků v Postoloprtech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Roku 1630 byla obnovena fara. Matriky jsou vedeny od roku 1650. Farnost byla na děkanství povýšena od 1. prosince 1740.\n\nDo 1. prosince 1740 byli duchovní správci, kteří stáli čele postoloprtské farnosti titulováni jako faráři, od tohoto data, kdy byla farnost povýšena dekretem pražského arcibiskupa Jana Mořice Gustava na děkanství, stáli v jeho čele děkani.\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Postoloprt. Jsou jimi farnosti (řazeno abecedně):\n\nŘímskokatolická farnost-děkanství Postoloprty\n\n"}
{"id": "937534", "url": "https://cs.wikipedia.org/wiki?curid=937534", "title": "FK Slavoj Český Krumlov", "text": "FK Slavoj Český Krumlov\n\nFK Slavoj Český Krumlov je český fotbalový klub z Českého Krumlova. V současnosti hraje Divize A. Největším úspěchem klubu bylo pětileté působení v ČFL (1981 − 1986). Předsedou klubu je Jiří Shrbený, manažerem Josef Sekyra, otec Luďka Sekyry.\n\nDo poloviny 70. let působili fotbalisté Slavoje v nižších krajských soutěžích, v roce 1975 však první mužstvo postoupilo z I. A třídy do krajského přeboru, kde účinkovalo 3 roky. V roce 1978 následoval postup do divize. Po třech letech mužstvo A divizi vyhrálo a postoupilo do II. národní fotbalové ligy. To je dosud největší úspěch českokrumlovské kopané. Tuto soutěž hrál Slavoj se střídavými úspěchy 5 let a v červnu 1986 sestoupil zpět do divize. Divizní soutěž hrál pak Slavoj až do roku 1997, kdy sestoupil do krajského přeboru, z něhož se pak později vrátil do divize.\n\n"}
{"id": "937554", "url": "https://cs.wikipedia.org/wiki?curid=937554", "title": "Karl Lederer", "text": "Karl Lederer\n\nJméno Karl Lederer má více osob:\n\n"}
{"id": "937555", "url": "https://cs.wikipedia.org/wiki?curid=937555", "title": "Tecnica Group", "text": "Tecnica Group\n\nTecnica Group je italská firma se sídlem v Giavera del Montello vyrábějící sportovní vybavení. Vznikla v roce 1960 jako Calzaturificio Tecnica SpA a byla orientována zpočátku na pracovní obuv.\n\nMezi její značky patří Tecnica (lyžařské potřeby), Nordica (lyžařské potřeby, lyže), Moon Boot (obuv), T-Shoes (obuv), Dolomite (oděv, horská výbava), Rollerblade (USA, kolečkové brusle), Lowa (Německo, oděv), THINK PINK (oděv), Nitro Snowboards (snowboardy), Blizzard Sport (Rakousko, lyže), Marker (lyžařské vázání).\n\nZnačku Nordica již Tecnica v minulosti vlastnila, poté ji prodala Benettonu. V roce 2004 koupila Tecnica Group Nordicu od Benettonu zpět. Firmu Blizzard převzala v roce 2007.\n\nFirma postavila nové výrobní haly v Maďarsku a na Ukrajině.\n\n"}
{"id": "937559", "url": "https://cs.wikipedia.org/wiki?curid=937559", "title": "Bulla (ostrov)", "text": "Bulla (ostrov)\n\nBulla také nazývaný Xərə Zirə je ostrov v Kaspickém moři, který náleží k Ázerbájdžánu. Nachází se východně od konce Apšeronského poloostrova. Je jedním z větších ostrovů Bakinského souostroví. Má rozlohu 3,5 km², délku 3,4 km a šířku 2,6 km.\n"}
{"id": "937565", "url": "https://cs.wikipedia.org/wiki?curid=937565", "title": "Karl Lederer (politik)", "text": "Karl Lederer (politik)\n\nKarl Lederer (24. dubna 1831 Dolní Dunajovice – ???) byl rakouský vinař a politik, ve 2. polovině 19. století poslanec Moravského zemského sněmu.\n\nNarodil se v rodině vlastníka bývalého svobodného dvora a vinaře Karla Lederera v Dolních Dunajovicích, toho času největší vinařské obci na Moravě. Díky prestiži plynoucí z vlastnictví dvora byl zvolen za venkovský obvod okresů Mikulov a Jaroslavice po obnovení ústavnosti v moravských zemských volbách 1861 poslancem Moravského zemského sněmu. Protože ale na sněmu nevykazoval žádnou aktivitu, nahradila jej Ústavní strana v následujících volbách Franzem Esingerem.\n"}
{"id": "937568", "url": "https://cs.wikipedia.org/wiki?curid=937568", "title": "Jiří Konvalina", "text": "Jiří Konvalina\n\nJiří Konvalina (asi 1809 – 22. září 1866 Blížkovice) byl rakouský zemědělec a politik, ve 2. polovině 19. století poslanec Moravského zemského sněmu a starosta Městysu Blížkovice.\n\nNarodil se v rolnické rodině. Po roce 1850 působil jako starosta Městysu Blížkovice. V moravských zemských volbách 1861 byl za české federalisty zvolen poslancem Moravského zemského sněmu ve venkovské kurii za okresy Znojmo, Vranov nad Dyjí a Moravské Budějovice. Na sněmu nikdy nevystoupil. Zemřel na choleru.\n"}
{"id": "937573", "url": "https://cs.wikipedia.org/wiki?curid=937573", "title": "Fakeer", "text": "Fakeer\n\nFakeer je energetický nápoj vyrobený z čistých přírodních surovin, bez přidání chemických látek či konzervantů. Jeho výrobcem je stejnojmenná pražská společnost a na trh je dodáván od roku 2012. Nápoj se prodává v charakteristických PET lahvích o obsahu 370 mililitrů, které mají tvar zdviženého prostředníčku. Vlastní limonáda je složena z pramenité vody, zázvorových, Yerba maté a guarana extraktů, dále obsahuje cukr a citronové šťávy a trávy.\n\nNázev nápoje se objevuje v pojmenování projektu „Fakeer Healing Temple“, který sdružuje maséry a bodyworkery. K podpoře prodeje nápoje je využíván upravený automobil Hummer H1 a společnost současně podporuje také českého závodníka na silničních motocyklech Michala Dokoupila. \n\n"}
{"id": "937583", "url": "https://cs.wikipedia.org/wiki?curid=937583", "title": "Librista", "text": "Librista\n\nLibrista neboli misalista je ministrant, který při bohoslužbě přináší, drží a odnáší příslušné liturgické knihy a otevírá je na místě, ze kterého bude celebrant nebo jiný přisluhující číst. Při vstupní modlitbě a modlitbě po přijímání drží librista otevřený misál, aby kněz při čtení modlitby měl volné ruce.\n"}
{"id": "937589", "url": "https://cs.wikipedia.org/wiki?curid=937589", "title": "Mircea II.", "text": "Mircea II.\n\nMircea II., zvaný Mladý, rum. Mircea cel Tanaro (* 1422 – † 12. prosince 1446) byl krátce kníže Valašského knížectví. Byl nejstarším legitimním synem Vlada II. Na trůn se dostal po uvěznění jeho otce Turky. Zúčastnil se bitvy u Varně v roce 1444.\n\nTraduje se o něm, že po brutálním mučení bojarů z města Târgoviște a po oslepeni ho v roce 1446 zaživa pohřbili. Jeho smrt i smrt jejich otce pomstil jeho bratr Vlad III. Dracula stejným způsobem. Polovinu bojarů i s jejich rodinami přikázal napíchnout na kůly (osmanský brutální způsob popravy) a ostatním řekl, ať jdou pěšky z města Târgoviște do Poienari (asi 200 km přes hory). Ty, kterým se podařilo tento smrtonosný pochod přežít, zavřel do místního hradu.\n"}
{"id": "937592", "url": "https://cs.wikipedia.org/wiki?curid=937592", "title": "Isabelle Carré", "text": "Isabelle Carré\n\nIsabelle Carré (* 28. května 1971 Paříž) je francouzská divadelní a filmová herečka, držitelka Césara a divadelní Molièrovy ceny.\n\nJe dcerou designéra a sekretářky. Má dva bratry a dětství prožila v sedmém pařížském obvodu.\n\nV patnácti letech se osamostatnila a ačkoliv se původně chtěla stát tanečnicí, začala pak studovat herecké kurzy. Už od mládí je velkou obdivovatelkou Romy Schneider. Později, v letech 1989–1990 studovala na ENSATT (École nationale supérieure des arts et techniques du théâtre).\n\nK významnějším filmům, ve kterých hrála, patří například \"Les Sentiments\" (2003), \"Zbloudilá srdce\" (2006) nebo \"Útěk\" (2009). Během kariéry byla, kromě získaného Césara, ještě celkem sedmkrát na něj nominována.\n\nAngažuje se také společensky, a to v humanitárních aktivitách. V srpnu 2006 se vdala za producenta Bruna Peseryho, se kterým má syna a dvě dcery.\n\n\n\n\n"}
{"id": "937594", "url": "https://cs.wikipedia.org/wiki?curid=937594", "title": "Zkouška pilota Pirxe", "text": "Zkouška pilota Pirxe\n\nZkouška pilota Pirxe je sci-fi film podle povídky \"Přelíčení\" (česky ve sborníku \"Pánův hlas\"), kterou napsal polský spisovatel Stanisław Lem. Film vznikl v polsko-sovětské koprodukci v roce 1978. V ruské verzi má film název \"Дознание пилота Пиркса\" (Doznanie pilota Pirxa), v polské \"Test pilota Pirxa\". Roli pilota Pirxe ztvárnil Sergej Děsnickij. V jedné z rolí se objevil herec Alexandr Kajdanovskij, později známý z Tarkovského filmu \"Stalker\". Režisérem byl Marek Piestrak. Film má stopáž 104 minut.\n\nFilm měl poměrně velký úspěch. Promítal se i v české distribuci. Byl oceněn Velkou cenou Zlatý Asteroid na Mezinárodním filmovém festivalu v Terstu v roce 1979.\n\nPilotu Pirxovi je nabídnuto zúčastnit se jako velitel mimořádného testovacího letu kolem Saturnu. Vtip je v tom, že v posádce je robot. Pirx má za úkol posoudit všechny členy posádky. Společnosti, která roboty vyrábí, jde pochopitelně o to, zda robot může nahradit člověka. Samozřejmě, že Pirx během letu pátrá, kdo je robotem a dochází k mnoha odhalením, kdy i jednotliví členové posádky za ním jdou a sami mu z nejrůznějších osobních pohnutek říkají, zda oni jsou či nejsou robot. K Pirxově překvapení v jeho posádce není robot jediný. Střetnutí s tím hlavním testovaným robotem Pirxe ale teprve čeká. V okamžiku, kdy se raketa řítí do Saturnových prstenců a nastane krizová situace... na zjištění faktu, kdo je ten hlavní robot a jak naložit s krizovou situací totiž najednou závisí život celé posádky.\n"}
{"id": "937602", "url": "https://cs.wikipedia.org/wiki?curid=937602", "title": "Povídání o pejskovi a kočičce (filmová série)", "text": "Povídání o pejskovi a kočičce (filmová série)\n\nPovídání o pejskovi a kočičce je československá animovaná filmová série barevných krátkých filmů z roku 1950 (dnes označována jakožto televizní seriál).\n\nLiterární námět, doprovodné mluvené slovo i grafická předloha tohoto audiovizuálního díla vychází\nz původní knižní předlohy \"Povídání o pejskovi a kočičce\" Josefa Čapka z roku 1929.\n\nBylo natočeno celkem 6 krátkých filmů o délce 8 až 16 minut.\n\nRežii snímku měl Eduard Hofman, mluvené slovo zajistil Karel Höger. Hudbu složil Jan Rychlík, vedoucím výtvarníkem a animátorem byl Josef Kábrt.\n\n\n"}
{"id": "937604", "url": "https://cs.wikipedia.org/wiki?curid=937604", "title": "Miswák", "text": "Miswák\n\nMiswák (též \"miswak\", \"misvak\", \"miswaak\", \"siwak\", \"sewak\", \"السواك\") je větvička nebo kořínek salvadory perské (\"Salvadora persica\"). Používá se k čištění zubů, zejména v zemích blízkého východu, severovýchodní Afriky, západní až jihovýchodní Asie.\n\nMiswak má dlouhou, dobře zdokumentovanou historii a je znám pro své léčivé účinky proti paradentóze, zánětům dásní a při čištění a bělení zubů. Laboratorní testy prokázaly, že Miswak obsahuje mnoho blahodárných chemických látek pro zdravý chrup. Fluoridy, vápník, chloridy, síra, vitamin C, kyselina salicylová, saponiny a flavonoidy. Miswak přirozeně zabraňuje usazování zubního kamene. Podporuje tvorbu slin a tím také napomáhá dobrému trávení.\n\nMiswák má účinný bělící efekt, odstraňuje skvrny na zubech od kávy či tabáku a zuby zůstávají hladké velmi dlouho.\n\nMiswák je zároveň významným náboženským symbolem. Schvaluje ho sám Mohamed jako ideální sunna. To znamená, že ten kdo jej používá, bude odměněn, ale když jej přestane užívat, nemá to žádné náboženské následky. Užití siwaku je opakovaně podporováno výroky v knize Hadith: \"Nebýt faktu, že nechci udělat věci pro svůj národ příliš těžkými, nařídil by jsem užívat siwak během každé modlitby.\"\n\nUžívání miswáku je v Evropě již poměrně rozšířené a to vzhledem k více než 6% zastoupení islamského obyvatelstva.\n\nTypický miswák je 10 až 20 cm dlouhá a 3 až 5 mm tlustá větvička, béžové barvy. Vůní připomíná křen. Na povrchu miswáku je měkká jedlá vrstva, jež se dá oloupat nebo seříznout. Pod ní je dřeň floémových pletiv, které se přirozeně roztřepí tak, že jednotlivé xylémy simulují štětiny zubního kartáčku.\n\nČistění zubů miswákem je používané u muslimské populace a je více než 1000 let staré a úspěšné – má dobré čisticí a lešticí účinky. Salvadora obsahuje také antimikrobiální látky, které potlačují růst bakterií a tvorbu zubního plaku. Miswák zhotovený z kořene navíc potlačuje bolest zubů. Rostlinné výtažky jsou i v současné době ceněnou přísadou některých kosmetických přípravků, například pro bělení zubů.\n\n"}
{"id": "937607", "url": "https://cs.wikipedia.org/wiki?curid=937607", "title": "Carmelo Flores Laura", "text": "Carmelo Flores Laura\n\nCarmelo Flores Laura byl Bolivijec, jehož neověřené datum narození 16. července 1890, které uvádí matriky, by z něj učinilo nejstaršího známého člověka všech dob. Nicméně Guinnessovy světové rekordy ani další mezinárodní organizace jeho věk nepotvrdily. Podle Gerontology Research Group by mohl mít v roce 2013 107 let.\n\nPocházel z indiánského kmene Aymara žil poblíž jezera Titicaca. Nepoužíval hůl, nenosil brýle, vyhýbal se alkoholu a nikdy prý nebyl vážně nemocen.\n\nZemřel v červnu roku 2014.\n"}
{"id": "937608", "url": "https://cs.wikipedia.org/wiki?curid=937608", "title": "Cena Romy Schneider", "text": "Cena Romy Schneider\n\nCena Romy Schneider (francouzsky \"Prix Romy-Schneider\") je francouzská filmová cena, udělována od roku 1984 každoročně francouzské nebo frankofonní herečce. Je pojmenována na počest francouzsko-německé herečky Romy Schneider.\n\nJejím mužským ekvivalentem je Cena Patricka Dewaere, která v roce 2007 nahradila Cenu Jeana Gabina.\n\n\n"}
{"id": "937618", "url": "https://cs.wikipedia.org/wiki?curid=937618", "title": "Soterek", "text": "Soterek\n\nSoterek (\"Abrus\"), někdy uváděný jako sotorek, je rod tropických rostlin z čeledi bobovité a jediný rod tribu Abreae. Soterky jsou tenké liány se složenými listy a motýlovitými květy, pocházející z tropů Starého světa. Nejznámější je soterek obecný, popínavá rostlina jejíž dvoubarevná velmi jedovatá semena se s oblibou používají na výrobu náhrdelníků a jiných ozdobných předmětů.\n\nSoterky jsou tenké dřevnaté liány nebo řidčeji keře či polokeře se sudozpeřenými listy. Listy jsou téměř přisedlé nebo krátce řapíkaté, složené z mnoha párů obvykle drobných a vstřícných lístků. Střední osa listu bývá zakončena štětinou. Palisty jsou drobné, tenké nebo redukované jen na hrbolky. Listové úponky chybějí. Květy jsou drobné, bílé, červenohnědé, fialové nebo růžové, krátce stopkaté až téměř přisedlé, uspořádané v hroznech vyrůstajících na vrcholu postranních olistěných nebo bezlistých větévek. Kalich je zvonkovitý, na vrcholu laločnatý nebo krátce zubatý. Pavéza je obvejčitá, krátce nehetnatá, křídla jsou kratší než člunek, podlouhle čárkovitá a dlouze nehetnatá. Člunek je široký a zakřivený. Tyčinky jsou jednobratré, v počtu 9, srostlé v trubičku přirostlou k pavéze, z květu nevyčnívající. Semeník] je téměř přisedlý, s několika až mnoha vajíčky a krátkou zahnutou čnělkou nesoucí hlavatou bliznu. Lusky jsou podlouhlé až čárkovité, ploché, uvnitř s tenkými přehrádkami, pukající 2 chlopněmi. Semena jsou kulovitá, tvrdá, lesklá, často z části jasně červená a z části černá.\n\nRod \"Abrus\" zahrnuje 17 druhů, které pocházejí z tropů Starého světa. Nejvíce druhů se vyskytuje v Africe a na Madagaskaru, 4 druhy v Asii. Některé druhy, především soterek obecný a \"Abrus pulchellus\" byly zavlečeny do tropické Ameriky, kde zdomácněly.\n\nPo dlouhou dobu byly příbuzenské vztahy rodu \"Abrus\" v rámci podčeledi bobovitých \"Faboideae\" problematickou otázkou. Na základě morfologie listů, stonků nebo plodů byl nejčastěji řazen do příbuzenstva rodů vikev (\"Vicia\"), sója (\"Glycine\") nebo fazol (\"Phaseolus\"), případně považován za taxon stojící morfologií na pomezí mezi triby \"Vicieae\", \"Phaseoleae\" a \"Dalbergieae\". V roce 1964 byl pak zařazen do samostatného tribu \"Abreae\", obsahujícího tento jediný rod. Nejblíže příbuznými skupinami jsou podle současné taxonomie bobovitých triby \"Phaseoleae\", \"Millettieae\" a \"Indigofereae\".\n\nSemena soterku obecného (\"Abrus precetorius\") obsahují abrin, jedovatou bílkovinu (toxalbumin) způsobující aglutinaci červených krvinek a hemolýzu. Svým účinkem i strukturou je abrin podobný ricinu, silně jedovaté bílkovině ze semen skočce obecného (\"Ricinus communis\"), a náleží k nejprudším známým rostlinným jedům. Smrtelná dávka čistého abrinu je 0,001 až 0,002 mg na kilogram živé váhy. Dalšími obsahovými látkami jsou mj. deriváty indolu, anthokyany, steroly a triterpeny.\nV kořenech je přítomen zejména glycyrrhizin, který jim dává lékořicovou vůni, dále precol, abrol, a alkaloidy abrasin a precasin a triterpenoidy abruslacton A, methyl-abrusgenát a kyselina abrusgenová.\n\nSemena soterku jsou silně jedovatá. Jako smrtelná dávka pro člověka je uváděno množství půl semene (tedy asi 0,06 g), pokud bylo před polknutím rozžvýkáno. Otrava může být způsobena i neopatrnou manipulací s ozdobnými předměty vyrobenými ze semen soterku, pokud byla semena provrtána nebo je jinak porušeno jejich tvrdé osemení. Semena s neporušeným osemením procházejí trávicím traktem bez újmy. Účinná látka se při teplotách nad 65 °C rozkládá a semena po tepelné úpravě ztrácejí svoji jedovatost.\nSmrtelná dávka semen pro koně je asi 60 gramů, smrt pak nastává v průběhu 18 hodin. Hovězí dobytek, kozy a psi jsou vůči tomuto jedu odolnější.\n\nSemena soterku obecného (\"Abrus precatorius\") byla zlatníky ve východní Asii v historické době používána jako standardní váhová jednotka, podobně jako v Evropě semena rohovníku obecného, která dala vzniknout váhové jednotce zvané karát. Hmotnost semene soterku obecného je 0,113 g.\n\n\nZajímavě červeno-černě zbarvená tvrdá semena soterku obecného (\"Abrus precatorius\") jsou občas využívána na výrobu náhrdelníků a podobných předmětů, ačkoliv jsou velmi jedovatá. Aglutininy izolované ze semen mají využití v medicíně při léčbě hepatitidy a AIDS. Listy, kořeny i semena soterku jsou ve Vietnamu využívány v pomístní medicíně.\n\n"}
{"id": "937624", "url": "https://cs.wikipedia.org/wiki?curid=937624", "title": "10 pravidel jak sbalit holku", "text": "10 pravidel jak sbalit holku\n\n10 pravidel jak sbalit holku (2014) je český film režiséra Karla Janáka. Měl by vyprávět příběh o studentovi astrofyziky Markovi, který tajně odešel ze školy a pracuje v mateřské školce. Marek se zamiluje do jedné dívky a získat mu ji pomáhá jeho otec, vydavatel knih na téma jak získat ženu.\n\nVe filmu hrají mj. Matouš Ruml, Miroslav Donutil, Jan Dolanský, Jakub Prachař, Tereza Nvotová, Petr Buchta, Kristína Svarinská, Alena Mudrová, Anna Šišková, Gérard Robert Gratadour.\n\nFilm se začal natáčet v sobotu 7. září 2013, natáčení bylo plánováno do poloviny října.\n\nÚstřední píseň složil Dan Bárta a zpívá ji Albert Černý.\n\n\n"}
{"id": "937626", "url": "https://cs.wikipedia.org/wiki?curid=937626", "title": "Brooksley Born", "text": "Brooksley Born\n\nUž v roce 1998 varovala vládu i kongres, že volné obchodování s finančními deriváty a dalšími nástroji termínovaných obchodů je nebezpečné pro stabilitu hospodářství. \n\nVystudovala angličtinu a práva na Stanfordově univerzitě v Palo Alto a roku 1964 promovala jako nejlepší v ročníku. Pracovala jako asistentka u odvolacího soudu ve Washingtonu D.C. a pak v mezinárodní právní kanceláři Arnold a Porter, kde se zabývala obchody s deriváty a pokusy o monopolizaci trhu. Působila v řadě dobrovolných funkcí, od roku 1980 předsedala komisi největší americké právnické organizace (\"American Bar Association\") pro nominace soudců a roku 1993 se o ní hovořilo jako o kandidátce na nejvyšší státní zástupkyni (\"Attorney General\"). Spolu s M. Tucker vedla na Americké katolické univerzitě ve Washingtonu (CUA) patrně první kurz o nerovnoprávném postavení žen v americkém právu. \n\nRoku 1994 ji president Bill Clinton jmenoval do komise pro dozor nad termínovými obchody (\"Commodity Futures Trading Commission\", CFTC) a od roku 1996 byla její předsedkyní. V této funkci si začala všímat rizik, spojených s termínovanými obchody, zejména pokud se dělají mimo burzu (OTC) a jejich plnění nikdo nekontroluje. Typickým příkladem je tzv. swap, který nemá standardizované podmínky a může se blížit sázce na změny hodnoty nějaké komodity nebo cenného papíru. \n\nRoku 1998 se hedge fond LTCM s objemem v bilionech dolarů ocitl na pokraji bankrotu, zásah Federální banky jej však zachránil. Born navrhovala, aby se působnost CFTC vztahovala i na tyto dosud neregulované obchody a případ se tak nemohl opakovat. Na nátlak finančních institucí a předsedy Federální banky A. Greenspana však kongres její návrh zamítl, načež Born ze své funkce resignovala. Objem trhu s deriváty pak dále rostl, až 15. září 2008 zkrachovala banka Lehman Brothers a spustila tak světovou finanční krizi. Novináři připomněli, že krizi by se předešlo, kdyby byl Bornové návrh přijat, ona sama to však komentovala až roku 2009, kdy byla vyznamenána cenou J. F. Kennedyho \"Profily odvahy\" za občanskou statečnost.\n\n"}
{"id": "937637", "url": "https://cs.wikipedia.org/wiki?curid=937637", "title": "PewDiePie", "text": "PewDiePie\n\nPewDiePie, vlastním jménem Felix Arvid Ulf Kjellberg (švédsky \"felɪks aɾvɪd ɵlf ɕɛl bæɾj, tʃɛlbərɡ\", nebo \"dʒɛlbərɡ\"; * 24. října 1989, Göteborg, Švédsko), je švédský komentátor videoher a takzvaných memů na YouTube. Jeho kanál je v současné době druhý nejodebíranější kanál na YouTube ale zároveň nejodebíranější osoba na YouTube. V roce 2019 měl přes 100 milionů odběratelů a 22 miliard zhlédnutí ze všech svých videí. Bojoval proti T-Series, což je kanál na platformě YouTube, který má přes 114 milionů odběratelů a 85 miliard zhlédnutí. \"Válku\" však prohrál po tom, co T-Series překročilo hranici 100 milionů odběratelů. 19. srpna roku 2019 se oženil se svou přítelkyní. Dne 25. srpna dosáhnul 100 milionů odběratelů na platformě Youtube.\n\nNarodil se a vyrůstal ve švédském Göteborgu. Jeho rodiči jsou Lotta Kristine Johanna (* 7. května 1958) a Ulf Christian Kjellberg (* 8. ledna 1957) a má i sestru Fanny, s níž vyrůstal. V roce 2008 absolvoval gymnázium \"Göteborgs Högre Samskola\". Poté pokračoval ve vysokoškolském vzdělání v oboru Ekonomika průmyslu a řízení technologií na Chalmerské technologické univerzitě, ale v roce 2011 univerzitu opustil a začal se věnovat činnosti na YouTube. Ještě před tím než se stal slavným, pracoval jako prodavač párků s rohlíkem. \n\nNa YouTube si vytvořil kanál v dubnu 2010. V roce 2012 začal jeho kanál získávat na popularitě a dosáhl 1 milionu odběratelů. Dva miliony odběratelů dosáhl již v září 2012. Ucházel se o titul krále na webu, v on-line soutěži. Nezvítězil, ale stal se \"Gaming králem webu\". Během následujícího volebního období vyhrál. Získanou peněžní výhru daroval fondu World Wildlife Fund. V dubnu 2013 jeho kanál vzrostl na 6 milionů odběratelů, jak uvedl New York Times. Později získal cenu za nejoblíbenější sociální show. V červnu 2013 kanál vzrostl na 8 milionů a následně 9 milionů odběratelů. K únoru 2017 měl již zhruba 53 milionů odběratelů. Jeho logo se objevilo na ocenění od YouTube na 1 milion odběratelů kanálu SHAYTARDS. \n\nOd roku 2012 spolupracoval s firmou Maker Studios, spadající pod značku Disney, která mu pomáhala s tvorbou videí a dojednávala další kontrakty. Také YouTube na základě smlouvy zařazovala jeho videa do prémiového kanálu YouTube Red. V únoru 2017 však o obě lukrativní smlouvy přišel, když zveřejnil videa s antisemitským obsahem. Tato videa byla satirou na současné dění ve světě atd., avšak celý tento žert se vymkl kontrole a deník \"The Wall Street Journal\" nařkl PewDiePie z antisemitismu. PewDiePie antisemitistou nebyl a není, ale filmový časopis \"Variety\" to označil za milník v pojetí youtuberů jako součásti středního proudu, neboť se PewDiePie stal takovou celebritou, že firmám Disney a Google záleží na tom, jaký videoobsah na internetu sdílí.\n\nMezi jeho současnou tvorbu patří pořady Meme review, You Laugh You Lose, Pew News, LWIAY, Cringe Thuesday a další herní i jiná videa. Jeden z dílů Meme Review si odmoderoval i Elon Musk spolu s Justinem Roilandem.\n\nJedno z jeho videí bylo také v TV seriálu \"South Park\".\n\nV dnešní době je jeho průměrný přírůst odběratelů asi 1,30 odběratelů za sekundu.\n\nÚčinkuje v \"T-Series DISS TRACK\" známé také jako \"Bitch Lasagna\", ve které vystupuje proti korporaci T-Series, tato píseň má v současné době přes 220 miliónů zhlédnutí. Společnost T-Series ohrožuje jeho pozici nejodebíranějšího kanálu na platformě YouTube. V dubnu 2019 byl společnostní T-Series předehnán, přitom společnost SocialBlade podle statistik uvedla skutečnost, že pozici udrží nejpozději do konce listopadu 2018, a poté bude společností T-Series překonán. To se následně stalo skutečností dne 22. února 2019, ale jen na dobu přibližně 8 minut, kdy YouTube prováděl pravidelnou kontrolu nových zhlednutí a odběratelů. T-Series ho překonala mnohokrát, vždy jen na dobu několika minut. Podporu v boji proti T-Series mu vyjádřila celá řada youtuberů (např. MrBeast, Markiplier, Logan Paul). PewDiePie přišel o pozici nejodebíranějšího kanálu dne 28. března 2019, kdy ho T-Series překonala na dobu 24 hodin a tím získala místo nejodebíranějšího kanálu na platformě YouTube. Jako reakci na jeho překonání nahrál PewDiePie dne 31. března 2019 skladbu s názvem \"Congratulations\" (česky Gratulujeme) v kolaboraci s RoomieOfficial a Boyinaband, kde gratuluje T-Series k dosažení jeho předešlého milníku, skladba již dosáhla 149 milionů zhlédnutí. Dne 1. Dubna 2019 se opět vrátil na pozici prvního nejodebíranějšího kanálu na YouTube. 11. dubna 2019 byly obě skladby znepřístupněny pro uživatele z Indie po soudních nařízeních ze strany T-Series a Vrchního soudu v Delhi. Po řadě negativních spojení s jeho jménem a memem \"Subscribe to PewDiePie\" (česky \"Odebírejte kanál PewDiePie\") dne 28. dubna 2019 nahrál video, kde ukončil tento meme a také boj proti společnosti T-Series. Den poté, 29. dubna 2019, vyletěl nad New Yorkem plakát s nápisem \"Subscribe to PewDiePie\", který měl být poděkováním komunity a oslavou 9 let od založení kanálu PewDiePie. Na konci dubna vedl T-Series o více než 1 milion odběratelů. Nyní T-Series vede cca o 13 miliónů odběratelů. T-Series má 114 miliónů odběratelů.\n\nZe Švédska se rozhodl přestěhovat se svojí přítelkyní Marziou Bisognin (též populární youtuberkou, známou na YouTube jako CutiePieMarzia) do Itálie. Později se, kvůli lepšímu připojení k Internetu, přestěhoval do Anglie, kde žije dodnes. Dne 27. dubna 2018 se s Marziou zasnoubil. Dne 19. srpna (SELČ) se oženil se svou přítelkyní Marziou Bisognin. Svatbu oba novomanželé oznámili den poté na svých sociálních sítích.\n\nPodílí se na charitativní činnosti pro \"World Wildlife Foundation, St. Jude Children's Research Hospital\" a \"Charity Water\", kde jeho fanoušci mohli darovat peníze u příležitosti dosažení 10 milionů odběratelů. Při dosažení 26 milionů odběratelů začal přispívat také \"Save the Children\", kde se vybralo více než 1 000 000 dolarů. V kontextu s virtuální \"válkou\" proti firmě T-series, která je původem z Indie, Felix vybíral peníze nadaci CRY, jež pomáhá dětem z Indie. I když byl cíl 150 000 liber, vybralo se celkově 246 000 liber.\n\nPewDiePie je znám také svojí oblibou Japonska a japonské moderní kultury.\n\n\n"}
{"id": "937647", "url": "https://cs.wikipedia.org/wiki?curid=937647", "title": "Klitorie", "text": "Klitorie\n\nKlitorie (\"Clitoria\") je rod rostlin z čeledi bobovité (\"Fabaceae\"). Jsou to keře, byliny i liány nejčastěji s trojčetnými listy a nápadnými otočenými květy s velkou okrouhlou pavézou. Vyskytují se v počtu asi 60 druhů především v tropech a subtropech. Některé druhy se pěstují jako okrasné rostliny, jiné mají využití v medicíně nebo zemědělství.\n\nKlitorie jsou keře, liány, vytrvalé byliny a polokeře, řidčeji i nevelké stromy (např. \"Clitoria dendrina\" z jihoamerických savan). Listy jsou střídavé, buď trojlisté a řapíkaté až téměř přisedlé nebo přisedlé jednolisté. Palisty na bázi listů i lístků jsou obvykle vytrvalé. Květenství jsou úžlabní, vrcholová nebo vyrůstají přímo ze starších větví (kauliflorie), některých druhů jsou květy jednotlivé. Někdy se objevují kleistogamní květy. Květy jsou otočené o 180 stupňů (resupinátní), velké, nápadné, obvykle růžové, modré nebo fialové, řidčeji bílé, nažloutlé nebo červené. Kalich je trubkovitý až nálevkovitý, dvoupyský, zakončený 5 zuby, za plodu vytrvalý. Horní dva zuby jsou téměř srostlé, spodní pysk je trojzubý se středním zubem nejdelším. Pavéza je velká, na vrcholu vykrojená, s tmavším žilkováním, mnohem delší než křídla a člunek. Křídla jsou podlouhle srpovitá, v polovině připojená ke člunku. Člunek je kratší než křídla, prohnutý a špičatý. Tyčinek je 10 a jsou dvoubratré. Semeník je stopkatý, s mnoha vajíčky a prohnutou čnělkou. Lusky jsou stopkaté, podlouhlé, pukající 2 chlopněmi, poněkud ztlustlé na horním nebo na obou švech, uvnitř s měkkou dření a bez přehrádek.\n\nRod klitorie zahrnuje asi 60 až 70 druhů. Je rozšířen v tropech a subtropech, některé druhy přesahují i do teplých oblastí mírného pásu. Největší druhové bohatství je v tropické Americe. Některé druhy, zejména \"Clitoria ternatea\", \"C. laurifolia\" a \"C. falcata\", jsou dnes zavlečené z míst původu do tropů celého světa.\n\nRod \"Clitoria\" je v současné taxonomii bobovitých řazen do tribu \"Phaseoleae\".\n\nKlitorie mají často nápadné květy a jsou pěstovány jako okrasné rostliny. Nejrozšířenější je \"Clitoria ternatea\", krátkověká popínavá rostlina původem z Afriky. Je pěstována v tropech celého světa jako okrasná rostlina vyznačující se nápadnými kobaltově modrými květy. V mírném pásu ji lze pěstovat jako jednoletku. Z dalších druhů se jako okrasné rostliny pěstují zejména \"Clitoria mariana\", \"C. rubiginosa\" a stromovitý druh \"Clitoria fairchildiana\".\n\nNa terasovitých políčkách s čajem je v Asii pěstována \"C. laurifolia\", která zabraňuje erozi půdy. Tento druh je také pěstován jako půdopokryvná rostlina na teakových plantážích.\nNěkteré druhy jsou v tropech pěstovány jako zelené hnojení a ke zlepšování půdy. Náleží mezi ně např. \"Clitoria ternatea\" a \"Clitoria laurifolia\". Asijská \"Clitoria hanceana\" je využívána v medicíně.\n\"Clitoria ternatea\" je využívána v indické medicíně proti překyselení trávicího traktu, jako tonikum, diuretikum a při chronické bronchitidě. Listy a lusky slouží jako krmivo pro dobytek a nezralé lusky jsou místně používány jako zelenina. Z modrých květů je získáváno barvivo, podobné vlastnostmi lakmusu a použitelné jako acido-bazický indikátor. V Malajsii se s ním obarvují rohože.\n\n"}
{"id": "937650", "url": "https://cs.wikipedia.org/wiki?curid=937650", "title": "Asymetrické buněčné dělení", "text": "Asymetrické buněčné dělení\n\nAsymetrické dělení buněk je buněčné dělení, jeho výsledkem jsou dvě dceřiné buňky s různými buněčnými osudy. Tento fakt je hlavním rozdílem od dělení symetrického, při kterém vznikají dvě dceřiné buňky s naprosto stejným buněčným osudem. Nejznámějším příkladem buněk, které se dělí asymetricky, jsou buňky kmenové. Jedna kopie původní kmenové buňky si zachovává vlastnosti buňky rodičovské, zatímco druhá dceřiná buňka je naprogramována k diferenciaci na jiný typ buněk s ne-kmenovým charakterem. Avšak i kmenové buňky se občas dělí symetricky, aby mohly produkovat dvě identické kopie. K symetrickému dělení u kmenová buňka dochází hlavně v embryonálním růstu tkání a při regeneraci. \n\nV zásadě existují dva mechanismy, které mohou vysvětlovat rozdílný osud buněk při buněčném dělení. V prvním případě jsou dceřiné buňky zpočátku zcela shodné a jejich rozdíl nastává až v důsledku mezibuněčné signalizace. Ta může nastávat buď mezi dceřinými buňkami, nebo s buňkami v jejich okolí. Tomuto mechanismu se poté říká vnější asymetrické buněčné dělení (\"extrinsic asymmetric cell division\"). V případě druhého mechanismu jsou budoucí dceřiné buňky odlišné dědičně a liší se již v době oddělení od mateřské buňky. Protože tento mechanismus není závislý na interakci buněk mezi sebou nebo s buňkami v jejich blízkém okolí, musí se spoléhat na svou vnitřní (intrinsic) asymetrii. Termín asymetrické dělení buněk se obvykle vztahuje právě na vnitřní asymetrické buněčné dělení (\"intrinsic asymmetric cell division\").\n\nUkazuje se, že asymetrické buněčné dělení hraje velmi důležitou roli v nádorových onemocněních. V této době se v souvislosti s nádory často používá tzv. „hypotéza nádorových kmenových buněk“. Ta praví, že každá nádorová masa obsahuje malou skupinu buněk odpovědnou za iniciaci, růst a přežívání nádoru. Tato hypotéza má obrovské terapeutické důsledky, ale také poukazuje na to, že vady kmenových buněk mohou vést ke vzniku nádorových onemocnění. Nádorové kmenové buňky, stejně jako normální kmenové buňky, jsou definovány jak schopností produkovat další kmenové buňky (schopnost sebe obnovy), tak schopností produkovat buňky, které mají diferenciační potenciál. Strategií, kterou nádorové kmenové buňky splňují tyto požadavky, je schopnost asymetrického buněčného dělení. Asymetrické buněčné dělení je klíčový mechanismus pro zajištění tkáňové homeostázy. Narušení asymetrického buněčného dělení vede k nesprávné schopnosti sebeobnovy a diferenciace a mohlo by představovat časný krok v tumorogenní transformaci kmenových či progenitorových buněk. V normálních nenádorových kmenových buňkách byla popsána řada genů odpovědných za schopnost sebeobnovy (např. Bmi-1, Wnt a Notch). Tyto geny byly objeveny také u nádorových kmenových buněk a ukazuje se, že jejich aberantní exprese je zásadní pro tvorbu nádorové masy. Bylo např. prokázáno, že gastrointestinální nádory obsahují subpopulaci nádorových kmenových buněk, které jsou schopné asymetrického dělení. Asymetrické dělení je zde regulováno nádorovým mikroprostředím a Wnt dráhou. Zablokováním Wnt dráhy má za následek výrazné potlačení asymetrického dělení.\n\nDalšími mutacemi v aparátu asymetrického buněčného dělení, které také jsou zodpovědné za růst nádorových buněk, jsou tzv. ztrátové (loss of function) mutace. První náznaky, že ztráta asymetrického buněčného dělení může být zapojena do vzniku nádorových onemocnění, byly objeveny na drozofile. Ukázalo se, že ztrátové mutace klíčových regulátorů asymetrického dělení vedou k hyperproliferaci in situ. V těchto mutantech se buňky dělí převážně symetricky a generují progenitory, které neukončí buněčný cyklus a diferenciaci, ale stále proliferují a tvoří základ nádorové masy.\n\nJe tedy zřejmé, že mutace v asymetrickém dělení buněk jsou velmi důležité pro vznik a rozvoj rakoviny a mají značný terapeutický potenciál.\n\n"}
{"id": "937655", "url": "https://cs.wikipedia.org/wiki?curid=937655", "title": "Aljona Lanskaja", "text": "Aljona Lanskaja\n\nAljona Lanskaja (bělorusky \"Алена Ланская\", transliterace Aljena Lanskaja; rusky \"Алёна Ланская\", transliterace Aljona Lanskaja; * 7. září 1985, Mohylev, Bělorusko) je běloruská zpěvačka a čestná umělkyně Běloruské republiky.\n\nUž v dětství byly oblíbeným koníčkem budoucí umělkyně koncerty na střeše garáže u rodinné chaty rodičů – Michaila Aleksandroviče a Valentiny Ivanovny. Tato dívka se silným hlasem již první třídě vystupovala na koncertech a zpívala ve školském sboru. Na střední škole vystupovala s mnohými skupinami na dětských diskotékách.\n\nJe laureátkou hudebních soutěží \"Сарандев-2008\" (Bulharsko) a \"Кубок Европы-2009\" (Rusko), vítězkou mezinárodní soutěže mladých zpěváků populární hudby \"Atlantic Breeze-2010\", laureátkou soutěže mladých hudebníků \"Маладыя таленты Беларусі\", laureátkou mladých interpretů mládeže I. stupně hospodářské soutěže \"Молодежь — за Союзное государство\" (Rusko). V roce 2011 vyhrála soutěž Slovanský bazar, která se koná každoročně v běloruském Vitebsku. Reprezentovala Bělorusko na Eurovision Song Contest 2013, která se konala ve švédském Malmö, s písní \"\"Solayoh\"\". Ze semifinále se kvalifikovala ze sedmého místa a ve finále se umístila na 16. příčce se ziskem 48 bodů.\n\nDne 11. července 2011 na hudební soutěži \"Slovanský bazar\", který se koná každoročně v běloruském městě Vitebsk, reprezentovala Bělorusko. V první soutěžní večer 20. ročníku mezinárodní písňové soutěže interpretů si za píseň \"Небо знает\" připsala 89 bodů z 90 možných, čímž zaujala vedoucí pozici. Za druhý soutěžní den festivalu si dohromady připsala 179 bodů ze 180 možných, čímž soutěž vyhrála. Dne 13. července 2011 na konci soutěže získala cenu Grand-Prix mladých umělců \"Vitebsk-2011\", ke které se podle jejich slov ubírala 6 let.\n\nPo absolvování semifinálového kola, které se konalo 21. prosince 2011, se kvalifikovala do finále Eurofestu 2012 jako jedna z patnácti vybraných účastníků. Dne 14. února 2012 vyhrála právo na reprezentaci své země na Eurovision Song Contest 2012 v ázerbájdžánském Baku s písní \"\"All My Life\"\". Nicméně 24. února 2012 bylo vydáno prohlášení, ve kterém bylo uvedeno, že byla diskvalifikována poté, co běloruský prezident provedl šetření, ze kterého vyplynulo, že neférově vyhrála v Eurofestu 10 dní předtím. Ve stopách fám, které obíhaly, bylo řečeno, že producenti zmanipulovali televizní hlasování tím, že Aljoně dali 12 bodů, díky kterým vyhrála. V reakci na tvrzení prezident Lukašenko přikázal bezprostřední šetření a později potvrdil, že to byla pravda. Následně byla nahrazena skupinou Litesound, která získala ve finále národního kola Eurofest druhou příčku.\n\nPo diskvalifikaci z národního kola Eurofest 2012 se opět přihlásila do následujícího ročníku na reprezentantku Běloruska v roce 2013 s písní \"\"Rhythm of Love\"\", kterou napsali Leonid Širin, Juryj Vaščuk a Aleksej Širin. Dne 7. prosince 2012 vyhrála národní finále ziskem nejvyšších ohodnocení jak od veřejnosti, tak od poroty a reprezentovala Bělorusko na Eurovision Song Contest 2013 ve švédském Malmö. Později 4. března 2013 byla píseň \"\"Rhythm of Love\"\" oficiálně nahrazena písní \"\"Solayoh\"\".\n\n\n\n\n"}
{"id": "937658", "url": "https://cs.wikipedia.org/wiki?curid=937658", "title": "Lonnie Zamora", "text": "Lonnie Zamora\n\nLonnie Zamora (7. srpna 1933 Great Yarmouth, Spojené království — 2. listopadu 2009 Socorro, USA) byl americký policista, který se stal aktérem jednoho z nejznámějších případů setkání s UFO, jež se stal námětem k filmu \"Blízká setkání třetího druhu\".\n\nDne 24. dubna 1964 v podvečer sledoval seržant Lonnie Zamora, dopravní strážník z města Socorro ve státě Nové Mexiko, automobil jedoucí po dálnici 85 nepřiměřenou rychlostí. Náhle uslyšel dutou ránu a spatřil plameny šlehající za nedalekým kopcem. Sjel tedy ze silnice a vydal se k místu předpokládaného výbuchu. Když se přiblížil, spatřil velké světlé těleso vejčitého tvaru, na jehož plášti byl rudý symbol vzhůru směřujícího šípu s půlměsícem obráceným cípy dolů (vyšetřování neobjevilo žádnou firmu, která by používala podobný znak). Okolo něj se pohybovaly postavy menší než dospělý muž, které blížícího se Zamoru spatřily a začaly prchat. Následoval další výbuch, těleso se vzneslo a odletělo jižním směrem. Policista se spojil se svým nadřízeným Samuelem Chavezem, který po příjezdu na místo našel spálenou zem a čtyři hluboké oválné stopy po nohách záhadného objektu. Přivolaní odborníci případ důkladně zdokumentovali, ale nic podezřelého nenašli. Zkušený a spolehlivý policista byl důvěryhodným svědkem a zprávu o podivném létajícím tělese potvrdili i další svědkové. Proto Projekt Blue Book označil případ u Socorro za UFO.\n\nVzhledem k tomu, že v okolí Socorra jsou četná vojenská zařízení, mohl být objekt pozorovaný Zamorou novým typem letadla, jehož zkoušky byly tajné. Objevily se také hypotézy o kulovém blesku nebo prašném víru. Nejčastěji přijímanou verzí je však ta, že šlo o mystifikaci. Fyzik Stirling Colgate se přihlásil se svědectvím, že osobně znal studenty, kteří neměli přísného policistu rádi a chtěli si z něj vystřelit, proto na něj nastražili výbušniny a velký horkovzdušný balon.\nZastáncům teorie o tom, že Zamora pozoroval příslušníky mimozemské civilizace nahrává skutečnost, že v okolí Socorra se stalo více podobných uspokojivě nevysvětlených případů, jako Roswellský incident, paranormální jevy byly hlášeny i z vojenských základen White Sands a Holloman.\n\n"}
{"id": "937663", "url": "https://cs.wikipedia.org/wiki?curid=937663", "title": "Pamětní dvoueurové mince roku 2013", "text": "Pamětní dvoueurové mince roku 2013\n\nPamětní dvoueurové mince jsou speciální mince měny euro, které mají připomínat významnou historickou událost či aktuální dění ve vydávající zemi. V roce 2013 bylo vydáno celkem 23 různých mincí. \n\nEvropská unie dovolila od roku 2004 jednotlivým státům eurozóny (a několika mikrostátům, které mají s EU měnovou dohodu) vydávat omezený počet vlastních pamětních oběžných euromincí, ale pouze v hodnotě dvou eur. Mince jsou oběžné, v běžném platebním styku se však pro oblibu mezi sběrateli (na rozdíl od běžných dvoueurových mincí) téměř nevyskytují nebo jen zřídka. Každý stát může vydat 2 pamětní dvoueurové mince za rok. \n"}
{"id": "937670", "url": "https://cs.wikipedia.org/wiki?curid=937670", "title": "Seznam vrcholů ve Strážovských vrších", "text": "Seznam vrcholů ve Strážovských vrších\n\nSeznam vrcholů ve Strážovských vrších zahrnuje pojmenované vrcholy s nadmořskou výškou nad 900 m. K sestavení seznamu bylo použito map dostupných na stránkách hiking.sk.\n\n"}
{"id": "937671", "url": "https://cs.wikipedia.org/wiki?curid=937671", "title": "Speaking in Tongues", "text": "Speaking in Tongues\n\nSpeaking in Tongues je páté studiové album americké hudební skupiny Talking Heads, vydané v roce 1983.\n\nAutorem všech skladeb je David Byrne.\n\n\n"}
{"id": "937684", "url": "https://cs.wikipedia.org/wiki?curid=937684", "title": "Universidade Tecnológica Federal do Paraná", "text": "Universidade Tecnológica Federal do Paraná\n\nUniverzita Tecnológica do Paraná (Universidade Tecnológica Federal do Paraná, zkratka UTFPR) je brazilská státní univerzita se sídlem ve městě Curitiba ve spolkovém státě Paraná. Založena byla 7. října 2005 a v roce 2010 měla 1393 profesorů, studovalo zde více než 21 000 studentů. UTFPR je největší technickou univerzitou ve státě Paraná.\n"}
{"id": "937687", "url": "https://cs.wikipedia.org/wiki?curid=937687", "title": "Walter Lewin", "text": "Walter Lewin\n\nWalter Lewin (* 29. ledna 1936) je americký fyzik, původem z Nizozemska, který přednášel do roku 2009 na Massachusettském technologickém institutu. Poté vedl až do roku 2013 online kurzy na edX.\n\n8. prosince 2014 byl Lewin po vyšetřování ze strany MIT usvědčen z porušení univerzitních předpisů sexuálním obtěžováním studentky z online vzdělávacího programu MITx. V reakci na to MIT odebrala Lewinovi titul emeritní profesor a stáhla všechny jeho online kurzy.\n\nTitul Ph.D. v oboru jaderné fyziky získal na technologické univerzitě v Delftu v roce 1965 při výzkumu nízkoenergetické jaderné fyziky. O méně než rok později odcestoval do USA, aby mohl studovat na MIT, kde v roce 1974 získal titul profesor. Právě tady se začal věnovat mimo jiné i výzkumu rentgenové astronomie. Od té doby také na MIT přednáší a získal mnohá ocenění za svůj styl výuky. Publikoval několik stovek vědeckých článků a řadu odborných knih. Je znám svým novátorským přístupem k výuce fyziky a při svých přednáškách používá i názorné ukázky – od vlastního kyvadla (na kterém se v průběhu přednášky demonstrativně houpe), přes vytváření „modrého z nebe“ (demonstruje Rayleighův rozptyl pomocí cigaretového kouře a reflektoru), až k tvorbě duhy přímo v učebně.\n\n„Rozcuchaný muž před tabulí, oblečený v zářivé košili (duhových barev) opatřené bizarní broží na první pohled nepřipomíná vystudovaného fyzika. Jakmile ovšem začne přednášet, první dojem se zcela obrátí.“ I tato charakteristika plně vystihuje obraz Waltera Lewina. Ve své knize „Z lásky k fyzice“ popisuje i skutečnost, že si své pestré košile nechává šít na zakázku kvůli správné velikosti kapsy – přesně tak, aby se mu do ní vlezl diář. Jeho přednášky jsou natolik žádané, že jsou v hojném počtu dostupné i na internetu.\n\n\n\n\n"}
{"id": "937696", "url": "https://cs.wikipedia.org/wiki?curid=937696", "title": "Heimskringla", "text": "Heimskringla\n\nHeimskringla je všeobecně přijímaný název pro ságy o severských králích, jež jsou dílem Snorriho Sturlusona (1179–1241). Dílo pojednává částečně o švédském rodu Ynglingů, částečně o norských králích od Halvdana Černého až po Magnuse Erlingssona. Název díla je odvozen od slov \"Kringla heimsins\", jimiž začíná dochovaná část Ságy o Ynglinzích a která v překladu znamenají Okruh Země. V češtině text vyšel pod názvem Královské ságy.\n\nPohled na Snorriho dílo se mění s postupem času a odlišně na něj také nahlížejí různí vědci a kritici. Věrohodnost informací jím sepsaných je často zpochybňována. Snorri byl sám aktivním politikem, a proto je mnoho důvodů domnívat se, že za částí jeho práce je politický motiv.\n\nSnorriho svoji předmluvu začíná \"Á bók þessi lét ek ríta fornar frásagnir um höfðingja\", což v překladu je \"V této knize jsem zaznamenal starobylé příběhy o panovnících\". Předmluva dále hovoří o důležitosti kritického pohledu na používané zdroje a ujišťuje čtenáře o Snorriho vznešených a čestných úmyslech. Snorri píše: \"i když s jistotou nemůžeme určit, do jaké míry jsou tato vyprávění pravdivá, víme, že v dobách dřívějších byla za pravdivá považována.\"\n\nSeznam králů, tvořící rámec celého díla a rozdělující jej na jednotlivé ságy, není úplně kompletní. Ve vlastním textu jsou zmiňováni i další panovníci. Letopočty níže uvedené jsou zde pro lepší pochopení díla a do určité míry jsou založeny na datech, která uvádí Snorri.\n\nHeimskringla končí smrtí Øysteina Øysteinssona, r. 1177.\n\nHeimskringla má své místo v knize Julese Vernea \"Cesta do středu Země\". Objeví se hned na začátku příběhu. V jednom starém exempláři knihy najde jedna z hlavních postav zapomenutý dokument, který později vede k oné cestě do středu Země.\n\nPřeložený a převyprávěný text vyšel u nakladatelství Albatros r. 1980 a jeho autorem je Jaroslav Kaňa. O správnou interpretaci skaldských veršů se postaral Břetislav Mencák.\n\n"}
{"id": "937698", "url": "https://cs.wikipedia.org/wiki?curid=937698", "title": "Bad Tölz", "text": "Bad Tölz\n\nBad Tölz (Lázně Tölz) je německé město ležící ve spolkové zemi Bavorsko na řece Isar.\n\nPrvní písemná zmínka pochází z roku 1155, v roce 1331 Tölz dostal trhové právo. V roce 1453 bylo město včetně místního hradu zničeno velkým požárem a bylo obnoveno už jako kamenné. Od 19. století se datuje rozvoj turistického ruchu, spojený s léčivými jódovými prameny, čistým vzduchem a blízkostí Alp. Od roku 1899 se název města uvádí s lázeňským přídomkem. Dominantou je gotický kostel Nanebevzetí Panny Marie.\n\nVe městě a okolí se odehrává detektivní televizní seriál \"Big Ben\".\n\nMístním sportem číslo jedna je lední hokej, klub EC Bad Tölz byl v letech 1962 a 1966 mistrem NSR. Ve zdejší hale se konalo juniorské mistrovství Evropy v letech 1969 a 1984.\n\nThomas Mann jezdil do města na letní byt.\n\n"}
{"id": "937702", "url": "https://cs.wikipedia.org/wiki?curid=937702", "title": "Tiruvanantapuram", "text": "Tiruvanantapuram\n\nTiruvanantapurnam (malajálamsky തിരുവനന്തപുരം) také známé jako Trivandrum je hlavní město indického svazového státu Kérala.\n\nNachází se na západním pobřeží Indie. Mahátma Gándhí označil Tiruvanantapurnam jako \"Věčně zelené město Indie\". Vyznačuje se mírně zvlněným terénem, nízkými pobřežními kopci a rušnými komerčními uličkami. S populaci více než 750 000 obyvatel a s 1 680 000 aglomerací je Tiruvanantapurnam největším a nejlidnatějším městem svazového státu Kérala. Je IT centrem státu s více než 80% vývozem státních software.\n\nTiruvanantapuram je starobylá oblast s obchodními tradice sahajícími až do roku 1000 před Kristem.\n\nObecně se ví, že lodě krále Šalamouna byly vyložené v přístavu s názvem Ophir (nyní Poovar) ve městě Tiruvanantapuram v roce 1036 před Kristem.\n\n"}
{"id": "937703", "url": "https://cs.wikipedia.org/wiki?curid=937703", "title": "Max Herget", "text": "Max Herget\n\nMax Herget, \"též\" Maxmilián Herget (8. září 1823 Praha – 29. března 1893 Praha), byl rakouský a český podnikatel v průmyslu stavebních hmot a politik německé národnosti, v 2. polovině 19. století poslanec Českého zemského sněmu.\n\nPocházel z tradiční pražské podnikatelské rodiny. Jeho děd Franz Anton Leonard Herget založil Hergetovu cihelnu na Malé Straně. Roku 1787 podnikání v cihlářském průmyslu prodal, ale roku 1816 se noví majitelé Hergetovy cihelny opět propojili s rodem Hergetů, když se dcera jednoho z nich prodala za Antonína Hergeta, který vlastnil cihelny na Smíchově.\n\nMax Herget studoval na právnické fakultě, ale později přešel na zemědělskou školu v Hohenheimu. Potom se dal na podnikání. Vedl společně s bratrem Adolphem rodinný podnik. Po smrti bratra v roce 1861 se stal jediným vlastníkem. Šlo o cementárnu v Hlubočepích a parní cihelnu v Bubenči. Do pražského podnikatelského světa vstoupil ještě výrazněji v 70. letech 19. století, kdy po otřesu způsobeném hospodářskou krizí roku 1873 odkoupil jako dosavadní hlavní akcionář cementárnu v Radotíně, kterou pak dále rozšiřoval (vyvážel do celých Čech, na Moravu a do Uherska). Kromě toho mu patřily cihelny na Smíchově, v Bubenči a Dejvicích. Postupný přikupováním pozemků se mu podařilo získat do svého majetku i celý vápencový vrch Barrandov. V rodinné tradici posléze pokračoval Maxův syn Antonín.\n\nDo roku 1863 zasedal v pražském obecním zastupitelstvu. V 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za městskou kurii (obvod Praha-Malá Strana). Uvádí se tehdy jako člen takzvané Ústavní strany (liberálně a centralisticky orientovaná platforma, odmítající autonomistické aspirace neněmeckých národností).\n\nByl mu udělen Zlatý záslužný kříž. Zemřel v březnu 1893 na zápal plic.\n"}
{"id": "937708", "url": "https://cs.wikipedia.org/wiki?curid=937708", "title": "PRO Zdraví a Sport", "text": "PRO Zdraví a Sport\n\nPRO Zdraví a Sport je české politické hnutí se zaměřením na sport, podporu zdraví a zdravý životní styl. Hnutí bylo založeno v roce 2013. Pozici místopředsedy hnutí zastávali bývalí sportovci gymnastka Věra Černá, krasobruslař René Novotný, nebo mistr světa v hokeji Ing. Robert Kysela. Z politických osobností se jedním z místopředsedů také byli bývalý liberecký hejtman Stanislav Eichler, někdejší provozní ředitel České televize Vladimír Karmazín. Současným předsedou hnutí je bývalý reprezentant a reprezentační trenér Zdeněk Kubec. V současné době se hnutí profiluje jako liberálně konzervativní s širokým koaličním potenciálem. Hnutí aktivně reaguje na aktuální politická témata. \n\nHnutí je velmi úspěšné v komunální politice. V jeho barvách působí řada náměstků primátorů statutárních měst, starostů města a obcí, místostarostů, radních a zastupitelů, např. Ing. Vladislav Raška (Děčín), Mgr. Michal Ševcovic (Ústí nad Labem) atd. \n\nV těchto volbách hnutí PRO Zdraví a Sport podpořilo stranu Občanská demokratická aliance.\n\nHnutí se zúčastnilo voleb do Evropského parlamentu v roce 2019. Lídrem kandidátky byl Václav Kubata. Hnutí obdrželo 7 868 hlasů (0,33%) a nezískalo tak žádný mandát.\n"}
{"id": "937709", "url": "https://cs.wikipedia.org/wiki?curid=937709", "title": "Aktivací indukovaná buněčná smrt", "text": "Aktivací indukovaná buněčná smrt\n\nAktivací indukovaná buněčná smrt (anglicky: \"Activation-induced cell death\", AICD) je programovaná buněčná smrt způsobená interakcí Fas receptoru (Fas, CD95) a Fas ligandu (FasL, CD95 ligand). Dochází k ní v důsledku opakované stimulace specifických T-buněčných receptorů (TCR) a slouží k udržování imunitní tolerance na periferii. Defekt tohoto procesu tedy může vést ke vzniku autoimunitního onemocnění. Jinými slovy AICD je negativním regulátorem aktivovaných T-lymfocytů.\n\nEfektorovou buňkou je ta, jež nese FasL, apoptóza je vyvolána u buňky exprimující Fas receptor. Klonální deleci mechanismem AICD podstupují jak T-lymfocyty, tak B-lymfocyty (nesou Fas). Vysoká exprese FasL byla zjištěna na buňkách imunologicky privilegovaných míst (rohovka, testes, mozek, fetus), kde je třeba předejít aktivaci imunokompetentních buněk, jež by tkáň mohly poškodit, a též na některých nádorových buňkách, které se tímto způsobem imunitnímu systému brání. \n\nFasL je regulován především na úrovni transkripce. Druhou možností je kontrola prostřednictvím signálu přímo od Fas receptoru, který řídí senzitivitu k indukci apoptózy. O regulaci Fas a jiných receptorů smrti je toho známo méně. Byl však popsán protein c-FLIP (cellular FADD-like IL-1β-converting enzyme Inhibitory Protein), který při zvýšené expresi inhibuje Fas-zprostředkovanou apoptózu. Dále existují regulátory TNFR1-indukované aktivace kaspáz. Většina z nich je indukována NF-κB dráhou, jež reguluje citlivost buněk na TNF (TNF-Related Apoptosis-Inducing Ligand)-zprostředkovanou apoptózu. U žádného z těchto regulátorů a ani u NF-κB aktivace samotné se ale nepředpokládá, že by měly hlavní roli v řízení T-buněčné smrti způsobené vazbou na Fas nebo TRAIL receptory. \n\nVazba Fas ligandu na Fas receptor (tzv. receptor smrti) spouští trimerizaci Fas receptoru, jehož cytoplazmatická doména je poté schopna vázat tři adaptorové proteiny FADD (Fas-Associated Death Domain). Prostřednictvím efektorových domén DED (Death Effector Domains) proteinů FADD dochází k vazbě pro-kaspázy-8, což jí umožní auto-aktivaci proteolytickým štěpením. Fas receptor, FADD a pro-kaspáza-8 společně tvoří signalizační komplex spouštící buněčnou smrt DISC (Death-Inducing Signaling Complex). Kaspáza-8 je poté uvolněna do cytozolu, kde aktivuje kaspázovou kaskádu a iniciuje tak apoptózu.\n\n"}
{"id": "937713", "url": "https://cs.wikipedia.org/wiki?curid=937713", "title": "Má mě rád, nemá mě rád", "text": "Má mě rád, nemá mě rád\n\nMá mě rád, nemá mě rád může být:\n\n"}
{"id": "937716", "url": "https://cs.wikipedia.org/wiki?curid=937716", "title": "Světový pohár klubů ISBHF 2013", "text": "Světový pohár klubů ISBHF 2013\n\nSvětový pohár klubů ISBHF 2013 byl 18. ročníkem, poprvé se na turnaji představil tým ze zámoří — Canadian Dirty Birds z Kanady, a proto byl tento hokejbalový turnaj nazván World Cup 2013. Turnaj se uskutečnil od 19. září do 21. září 2013 v Pardubicích, pod záštitou Českomoravského svazu hokejbalu (ČMSHb). Trofej získal český tým HBT Vlašim, kdy ve finále porazil obhájce ze Švýcarska Oberwil Rebells v poměru 1:0.\n\nDvanáct účastníků bylo rozděleno do čtyř skupin po 3 týmech. Tým se ve skupině utkal systémem každý s každým. Za vítězství získal 2 body, za remízu bod a za prohru 0 bodů. Po sehrání všech utkání se vytvořily tabulky, z nichž do čtvrtfinále postoupily týmy z prvních míst a týmy na druhém a třetím místě byly nuceni hrát kvalifikaci o čtvrtfinále. A poté následovalo play-off, tzv. čtvrtfinále, semifinále a finále. Vyřazené týmy sehrály zápasy o celkové umístění. Základní hrací doba byla 2× 15 min a v play-off za nerozhodného stavu rozhodovalo 5minutové prodloužení (10 min ve finále), po případně samostatná střílení.\n\n\n"}
{"id": "937719", "url": "https://cs.wikipedia.org/wiki?curid=937719", "title": "Voločysk", "text": "Voločysk\n\nVoločysk (; – \"Voločisk\"; ) je město v Chmelnycké oblasti na Ukrajině. Leží na levém břehu Zbruče u hranice s Ternopilskou oblastí, zhruba 58 kilometrů východně od Chmelnyckého, hlavního města Chmelnycké oblasti. V roce 2012 žilo ve Voločysku přes devatenáct tisíc obyvatel.\n\nPrvní písemná zmínka o Voločysku je z roku 1463, kdy byla oblast součástí Polsko-litevské unie.\n\nNa železnici je město připojeno od roku 1871, kdy u něj byla hranice mezi ruským impériem a rakousko-uherskou Haličí. Po konci první světové války se Voločysk stal součástí Sovětského svazu a ležel u hranice s druhou polskou republikou.\n\nZa druhé světové války byl Voločysk od července 1941 do 17. března 1944 obsazen německou armádou.\n"}
{"id": "937722", "url": "https://cs.wikipedia.org/wiki?curid=937722", "title": "Sichote-Aliň", "text": "Sichote-Aliň\n\nSichote-Aliň (\"\") je pohoří sopečného původu v Přímořském a Chabarovském kraji na ruském dálném východě. Na severu a severozápadě je ohraničeno Amurem a jeho přítoky a na severovýchodě Tatarským průlivem, který odděluje od pevniny ostrov Sachalin. Na východě a jihu hraničí s Japonským mořem a na západě s údolím Ussuri. Ussuri sama a její pravé přítoky, například Chor a Bikin, v něm také pramení. Jeho délka je zhruba 1350 kilometrů a šířka až 250 kilometrů. Jeho nejvyšším vrcholem je Tordoki Jani vysoký 2077 metrů nad mořem, významná města jsou (od severu k jihu) Komsomolsk na Amuru, Chabarovsk, Ussurijsk, Vladivostok a Nachodka.\n\nRoku 1935 byla v pohoří vyhlášena stejnojmenná přírodní rezervace Sichote-Aliň. Ta byla v roce 2001 společně s nedalekou Goralijskou zoologickou rezervací zařazena mezi světové přírodní dědictví UNESCO. Pod jeho ochranu se v roce 2018 dostal i národní park Bikin. Souhrnná plocha těchto tří chráněných územích je 15 668 km². Jedinečnost této oblasti spočívá v promíchávání fauny a flóry typické pro severskou tajgu (např. rys nebo medvěd hnědý) s druhy subtropického regionu Mandžuska (tygr ussurijský, medvěd ušatý). \n\nPohoří je tvořeno převážně čedičovými až andezitovými horninami, při pobřeží Japonského moře převažují tholeitické čediče. Stáří převážné části hornin se odhaduje do miocénu a pliocénu, nejstarší projevy sopečné činnosti zasahují až do konce druhohor a nejmladší horniny jsou z počátku holocénu.\n\nOblast patří k územím nejméně zasaženým lidskou činností. Doposud se tu nacházejí staré jehličnaté i širokolisté lesy. Díky poloze se zde na velkém území zachovala pestrá smíšení různorodých rostlin a živočichů. Oblast se nachází v mírném podnebném pásu a žijí zde společně druhy ze tajgy (například sob polární) spolu s druhy tropickými či subtropickými (například medvěd ušatý). Řada z nich je vzácná či ohrožená a některé se nevyskytují nikde jinde na světě, například mikrobiota křížolistá. Zvláště významné jsou například zdejší populace tygra ussurijského, levharta mandžuského, jeřába mandžuského a jeřába kápového, ale z velkých savců zde žije i medvěd ušatý, medvěd hnědý, rosomák sibiřský, kočka bengálská, rys ostrovid, vlk obecný, vydra říční, lasice hranostaj, prase divoké, jelen wapiti, jelen sika, srnec sibiřský, kabar nebo goral východní.\n\nV desátých a dvacátých letech dvacátého století oblast prozkoumal Vladimir Klavdijevič Arseňjev, který o svých cestách napsal několik knih. Nejznámější z nich, Děrsu Uzala (1923) byla v roce 1975 zfilmována japonským režisérem Akirem Kurosawou a tento film získal ve světě mnohá ocenění.\n"}
{"id": "937723", "url": "https://cs.wikipedia.org/wiki?curid=937723", "title": "Germany Calling", "text": "Germany Calling\n\nGermany Calling byl nacistický propagandistický rozhlasový program vysílaný během druhé světové války.\n\nRozhlasový program byl určen veřejnosti ve Velké Británii a později i ve Spojených státech amerických. S jeho vysíláním se začalo 18. září 1939 z hamburského vysílače, tedy nedlouho poté, co Velká Británie vyhlásila Německu válku. Nikoliv jediným, ale nejčastějším a nejznámějším hlasatelem programu byl britský nacista William Joyce. V cílových zemích se vysílání stávalo terčem vtipů a vysloužilo si posměšné označení \"Lord Haw-Haw\"\n"}
{"id": "937727", "url": "https://cs.wikipedia.org/wiki?curid=937727", "title": "Oleh Protasov", "text": "Oleh Protasov\n\nOleh Valerijovyč Protasov, ukrajinsky Олег Валерійович Протасов, v časech své hráčské kariéry známý pod ruskou verzí svého jména Oleg Protasov (* 4. únor 1964, Dněpropetrovsk) je bývalý sovětský fotbalista ukrajinské národnosti. Hrával na pozici útočníka.\nSe sovětskou fotbalovou reprezentací vybojoval stříbrnou medaili na mistrovství Evropy roku 1988. Patřil k hlavním strůjcům sovětského úspěchu, na turnaji dal dva góly. Hrál i na světovém šampionátu roku 1986 a 1990. Sovětský svaz reprezentoval v 68 zápasech, v nichž vstřelil 29 branek, což ho řadí na druhou příčku v historické tabulce sovětských reprezentačních střelců. Roku 1994 též jednou reprezentoval samostatnou Ukrajinu.\n\nDvakrát se stal mistrem SSSR, jednou s Dněprem Dněpropetrovsk (1983), jednou s Dynamem Kyjev (1990). Třikrát byl nejlepším střelcem sovětské ligy (1985, 1987, 1990), je osmým nejlepším střelcem celé její historie. S Olympiakosem Pireus dvakrát vyhrál řecký pohár (1990, 1992).\n\nRoku 1987 byl vyhlášen nejlepším fotbalistou Sovětského svazu. V anketě Zlatý míč, která hledala nejlepšího fotbalistu Evropy, skončil v roce 1985 sedmý. Roku 1986 skončil druhý ve Zlaté kopačce.\n\nPo skončení hráčské kariéry se stal trenérem.\n"}
{"id": "937728", "url": "https://cs.wikipedia.org/wiki?curid=937728", "title": "Gardové jednotky Rudé armády", "text": "Gardové jednotky Rudé armády\n\nOznačení gardová bylo přidělováno vojenským jednotkám Rudé armády během druhé světové války.\n\nUžívání označení bylo zavedeno rozkazem lidového komisaře obrany č. 308 ze dne 18. 9. 1941, kdy byly takto označeny 100., 127, 153. a 161. divize, které se vyznamenaly v bitvě u Jelni. Tyto divize pak nesly označení 1., 2., 3. a 4. gardová. Označení nebylo přidělováno jen divizím, ale i jednotkám jiných úrovní, např. plukům, vždy si je však musely zasloužit v boji. Jednotky označené jako \"gardové\" pak byly považovány za elitní. Příslušníci těchto jednotek byli označováni gardovým odznakem - nad rudou hvězdou v bílém poli rudý prapor se zlatým nápisem GARDA. Zároveň používali před hodnostním označením přídomek \"gardový\".\n"}
{"id": "937743", "url": "https://cs.wikipedia.org/wiki?curid=937743", "title": "Miroslav Mikeska", "text": "Miroslav Mikeska\n\nMiroslav Mikeska (* 10. června 1936) je bývalý český fotbalista, záložník a útočník.\n\nV československé lize hrál za Baník Ostrava a Rudou Hvězdu Brno. Nastoupil ve 179 utkáních a dal 40 gólů. Za juniorskou reprezentaci nastoupil v 8 utkáních a dal 6 gólů a za reprezentační B-tým nastoupil v 1 utkání a dal 1 gól.\n\n"}
{"id": "937752", "url": "https://cs.wikipedia.org/wiki?curid=937752", "title": "Hrad na Babské skále", "text": "Hrad na Babské skále\n\nHrad na Babské skále je zaniklý nedostavěný hrad, jehož zbytky se dochovaly Babské skále u Pajzova, části obce Vejvanov v okrese Rokycany.\n\nPísemné prameny o hradu mlčí, za jeho výstavbou pravděpodobně stojí snaha o ochranu blízkých nalezišť železné rudy ve 14. století. Stavba hradu byla patrně ukončena již v jeho první fázi a místo tak dnes odborníkům dává jedinečný náhled do podoby začátků budování hrádků.\n\nHrad stával na skalním suku, který na severní přístupové straně chránil nedokončený šíjový příkop. Před ním zůstal do nepravidelného valu navršený materiál. Skalní povrch v zadní části hradního jádra nese stopy po úpravách.\n\nBabská skála se zbytky hradu je volně přístupná po odbočce z modře značené turistické trasy z Chotětína k rozcestí \"Pod Babskou skálou\" jihovýchodně od Vejvanova.\n\n\n"}
{"id": "937753", "url": "https://cs.wikipedia.org/wiki?curid=937753", "title": "Josef Brunner", "text": "Josef Brunner\n\nJosef Brunner (9. září 1861 Hevlín – 25. listopadu 1941 Hevlín) byl rakouský zemědělec, pekař, obchodník a politik, na počátku 20. století poslanec Říšské rady, Moravského zemského sněmu a Prozatímního Národního shromáždění Německého Rakouska, starosta Hevlína.\n\nNarodil se v rolnické rodině v Hevlíně a tam také vychodil národní školu. Kromě zemědělství působil také jako pekař a obchodník se smíšeným zbožím. Do veřejného života vstoupil, když byl zvolen členem obecního výboru v Hevlíně. Později se stal i starostou. Díky této funkci byl zvolen i do Okresního silničního výboru, v němž působil jako místopředseda a od roku 1911 také jako předseda. Rok předtím inicioval vznik Organizace německo-moravských rolníků a spoluzakládal Okresní zemědělský spolek Jaroslavice, v němž se hned od počátku stal místopředsedou. Kromě toho působil jako předseda živnostenského společenstva Dyjská konkurence (Thaya-Konkurenz) v Laa an der Thaya.\n\nVe volbách do Říšské rady v roce 1907 za německé lidovce ve venkovském obvodu Mikulovska a Jaroslavicka. V prvním kole voleb vypadl starosta Drnholce Johann Gerischer a ve druhém kole Brunner porazil zemského křesťanskosociálního poslance Franze Peera. V následujících volbách v roce 1911 zvítězil již v prvním kole. Po ustavení Německé agrární strany na Říšské radě působil v jejích řadách.\n\nDíky aktivnímu hájení zájmů rolníků a vinařů v Říšské radě získal nominaci lidovců i pro kandidaturu v moravských zemských volbách v roce 1913, v nichž porazil křesťanského sociála Hoffstättera. V následujícím roce spoluzakládal klub Německé agrární strany na Moravě. Ještě v roce 1911 se ale dostal do předsednictva zemských německých lidovců.\n\nPo rozpadu Rakouska-Uherska byl členem krajského výboru Německé jižní Moravy a podporoval začlenění kraje do Německého Rakouska. V této funkci ale nebyl aktivní. V letech 1918–1919 byl také poslancem Prozatímního národního shromáždění Německého Rakouska, v němž zasedali všichni němečtí poslanci poslední Říšské rady.\n\nJiž v roce 1919 znovu hájil zájmy zemědělců. V roce 1920 se stal předsedou Okresního svazu Organizace německých rolníků z Moravy v Hrušovanech nad Jevišovkou.\n"}
{"id": "937757", "url": "https://cs.wikipedia.org/wiki?curid=937757", "title": "Seznam řek v Chorvatsku", "text": "Seznam řek v Chorvatsku\n\nToto je seznam řek v Chorvatsku (chorvatsky řeka ) s délkou alespoň 100 km a také některých kratších:\n\nZde je uvedeno 10 nejdelších chorvatských řek:\nZde je abecední seznam větších chorvatských řek:\n"}
{"id": "937758", "url": "https://cs.wikipedia.org/wiki?curid=937758", "title": "Starý zámek u Neumětel", "text": "Starý zámek u Neumětel\n\nStarý zámek u Neumětel je zaniklý hrad na západním výběžku ostrožny vrchu Housina severně od Neumětel. Lokalita s pomístním jménem \"Na Zámku\" se nachází nad silnicí mezi Libomyšlí a Želkovicemi na území přírodní památky Housina. Z hradu se dochovaly jen části zemního opevnění.\n\nO hradu se nedochovaly žádné písemné zprávy a neznáme ani jeho jméno. Mohly by s ním souvist některé ze zmínek o majitelích Neumětel na přelomu čtrnáctého a patnáctého století, kterými byli Jan z Běškovic roku 1372 a Ondřej z Vilímova roku 1409. Vzhledem k existenci nedalekého hradu Košík a neumětelské tvrze však nelze rozhodnout, ke kterému z objektů se zprávy vztahují.\n\nHradní areál dosahuje délky 300 metrů. Na východní straně ostrožnu přepažuje val. Před ním vede příkopovitý útvar, který souvisí s těžbou kamene a se zaniklou cestou. Za valem se nachází plocha beze stop zástavby. Hradní jádro bylo od předhradí odděleno šíjovým příkopem. Z původního příkopu se dochovala pouze jeho vnější strana, zatímco hradní jádro včetně svahů pod ním bylo zničeno těžbou kamene.\n\n"}
{"id": "937763", "url": "https://cs.wikipedia.org/wiki?curid=937763", "title": "Eduard Herkner", "text": "Eduard Herkner\n\nEduard Herkner (13. prosince 1834 Liberec – 14. září 1914 Liberec), byl rakouský a český podnikatel a politik německé národnosti, v 2. polovině 19. století poslanec Českého zemského sněmu.\n\nProfesí byl podnikatelem v textilním průmyslu. Byl majitelem textilní továrny \"A. Herkners Söhne\". Dlouhodobě působil jako viceprezident liberecké obchodní komory. Vzdělání získal v Liberci a Litoměřicích. Absolvoval živnostenskou školu v Skola v Saské Kamenici. Nastoupil na praxi k firmě Schmidt v Českém Dubu, později do otcovy továrny na škrabáky v Liberci. V roce 1854 s bratrem založil firmu \"A. Herkners Söhne\", kterou od roku 1855 sám vedl po dobu 31 let.\n\nV 70. letech 19. století se zapojil i do zemské politiky. Ve volbách v roce 1872 byl zvolen na Český zemský sněm za kurii obchodních a živnostenských komor (obvod Liberec). Mandát zde obhájil ve volbách v roce 1878. Uvádí se jako člen takzvané Ústavní strany (liberálně a centralisticky orientovaná platforma, odmítající autonomistické aspirace neněmeckých národností). Mandát obhájil i ve volbách v roce 1883. Rezignoval roku 1885. Po odchodu ze sněmu zastával funkci člena zemského soudu. Zasedal také v libereckém obecním zastupitelstvu.\n\nByl mu udělen Řád železné koruny. Získal titul císařského rady.\n"}
{"id": "937764", "url": "https://cs.wikipedia.org/wiki?curid=937764", "title": "Ondřej Pecl", "text": "Ondřej Pecl\n\nOndřej Pecl byl rakouský zemědělec a politik české národnosti, na konci 19. století poslanec Moravského zemského sněmu.\n\nPocházel z rodiny čtvrtláníků z Kostelního Vydří. V moravských zemských volbách v roce 1890 byl po několikerých předchozích snahách zvolen poslancem Moravského zemského sněmu. Kandidoval ve venkovské kurii v obvodu Dačice, Jemnice, v místě tradičních soubojů mezi českými a německými kandidáty. Ve druhém kole těsně porazil německého rolníka Johanna Scheubreina (v poměru 50:46), když do druhého kola neprošel kandidát Moravské národní strany (staročeské) Josef Purcner. Působil v rolnickém křídle rodící se moravské Lidové strany. Na sněmu nikdy nepromluvil. Po zvolení pouze podal petici podporující stavbu silnice ze Starého a Nového Hobzí do Dačic. V roce 1895 se pak stal členem petičního výboru. V dalších volbách již nekandidoval a nahradil jej Bedřich Kancnýř.\n"}
{"id": "937765", "url": "https://cs.wikipedia.org/wiki?curid=937765", "title": "Z deníku kocoura Modroočka (seriál)", "text": "Z deníku kocoura Modroočka (seriál)\n\nZ deníku kocoura Modroočka je československý animovaný televizní miniseriál pro děti natočený v letech 1974 až 1976 na motivy ze stejnojmenné dětské knihy Josefa Koláře a ilustrátorky Heleny Zmatlíkové režisérkou Hermínou Týrlovou.\n\nHudbu složil Zdeněk Liška, doprovodné mluvené slovo vytvořil Karel Höger.\n\nCelkem bylo natočeno 5 dílů po 12 minutách, tedy 60 minut celkem.\n\n\nVšechny díly byly společně vydány i DVD disku.\n"}
{"id": "937768", "url": "https://cs.wikipedia.org/wiki?curid=937768", "title": "Mario J. Molina", "text": "Mario J. Molina\n\nMario José Molina-Pasquel Henríquez (* 19. března 1943, Mexico City, Mexiko) je mexický chemik, který se podílel na odhalení příčin vzniku ozonové díry. V roce 1995 získal společně s Paulem Crutzenem a Sherwoodem Rowlandem Nobelovu cenu za chemii „za práce na chemii atmosféry, zejména ozónu“. \n"}
{"id": "937771", "url": "https://cs.wikipedia.org/wiki?curid=937771", "title": "Jherson Vergara", "text": "Jherson Vergara\n\nJherson Vergara Amú je kolumbijský fotbalový obránce, který v současné době hostuje v ruském mužstvu Arsenal Tula z italského AC Milán.\n\nReprezentoval Kolumbii v mládežnických výběrech U17 a U20. Zúčastnil se mj. Mistrovství světa hráčů do 20 let 2013 v Turecku, kde mladí Kolumbijci vypadli v osmifinále s Jižní Koreou v penaltovém rozstřelu.\n\n\n\n"}
{"id": "937774", "url": "https://cs.wikipedia.org/wiki?curid=937774", "title": "Zawisza Bydgoszcz", "text": "Zawisza Bydgoszcz\n\nZawisza Bydgoszcz je polský fotbalový klub z města Bydhošť. Domácím hřištěm tohoto fotbalového klubu je stadion Zdzisława Krzyszkowiaka. Název připomíná legendárního polského rytíře Záviše Černého z Garbowa (Zawisza Czarny) z přelomu 14. a 15. století.\n\nV sezoně 2013/14 vyhrál Zawisza polský fotbalový pohár, díky čemuž se představil v Evropské lize UEFA 2014/15, kde byl vyřazen ve druhém předkole belgickým klubem SV Zulte-Waregem.\n\n\nZnámí hráči\n\n\n"}
{"id": "937776", "url": "https://cs.wikipedia.org/wiki?curid=937776", "title": "Sherwood Rowland", "text": "Sherwood Rowland\n\nFrank Sherwood Rowland (28. června 1927, Delaware, Ohio, USA – 10. března 2012, Newport Beach, Kalifornie, USA) byl americký chemik, který se podílel na odhalení příčin vzniku ozonové díry. V roce 1995 získal společně s Paulem Crutzenem a Mario Molinou) Nobelovu cenu za chemii „za práce na chemii atmosféry, zejména ozónu“. \n"}
{"id": "937784", "url": "https://cs.wikipedia.org/wiki?curid=937784", "title": "Sergio Goycochea", "text": "Sergio Goycochea\n\nSergio Javier Goycochea (* 17. říjen 1963, Zárate, Buenos Aires) je bývalý argentinský fotbalový brankář.\n\nS argentinskou fotbalovou reprezentací získal stříbrnou medaili na mistrovství světa 1990. Na tomto turnaji byl federací FIFA zařazen do all-stars týmu. Byl členem soupisky i na světovém šampionátu roku 1994. Dvakrát s reprezentací vyhrál mistrovství Jižní Ameriky (Copa América), a to v letech 1991 a 1993, jednou Konfederační pohár (1992). Celkem za národní tým odehrál 44 utkání.\n\nS River Plate roku 1986 získal Pohár osvoboditelů a následně i Interkontinentální pohár. V sezóně 1985/86 s ním vyhrál argentinskou ligu. S Millonarios se stal mistrem Kolumbie (1988), s Club Olimpia mistrem Paraguaye (1993).\n\nRoku 1990 byl vyhlášen argentinským fotbalistou roku.\n"}
{"id": "937788", "url": "https://cs.wikipedia.org/wiki?curid=937788", "title": "Kráľová", "text": "Kráľová\n\nKráľová může znamenat:\n\n\n"}
{"id": "937793", "url": "https://cs.wikipedia.org/wiki?curid=937793", "title": "Crewe Alexandra FC", "text": "Crewe Alexandra FC\n\nCrewe Alexandra FC (celým názvem: Crewe Alexandra Football Club) je anglický fotbalový klub, který sídlí ve městě Crewe v nemetropolitním hrabství Cheshire. Založen byl v roce 1877. Pojmenován pak byl podle královny Alexandry.\n\nV roce 1888 postoupil do semifinále FA Cupu, což je dodnes největší úspěch v dějinách klubu. V roce 1892 se stává společně s dalšími dvanácti celky zakládajícím členem druhé divize, vyloučen z ní byl v sezóně 1895/96. Do Football League znovu přistoupil až v roce 1921 při jejím dalším rozšíření. V roce 2013 klub získal svoji první anglickou pohárovou trofej, EFL Trophy.\n\nSvé domácí zápasy odehrává na stadionu Gresty Road s kapacitou 10 153 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "937796", "url": "https://cs.wikipedia.org/wiki?curid=937796", "title": "Vottovaara", "text": "Vottovaara\n\nVottovaara je vrchol tvořený skálou v Západokarelské vysočině, kde s nadmořskou výškou 417,1 m dosahuje jejího nejvyššího bodu. Její rozloha je 6 km² a představuje hřbet protáhlý v délce 7 km tvořený kvarcity a pískovci, přerušovanými řadou zlomů.\n\nAdministrativně náleží do Sukkozerského vesnického sídla v jihovýchodní části Muezersk0ho rajónu ve střední části Karelské republiky v Rusku. Nachází se ve vzdálenosti 20 km jihovýchodně od vesnice Sukkozero, 35 km severovýchodně od vesnice Gimoly a 40 km jihozápadně od Segozera.\n"}
{"id": "937805", "url": "https://cs.wikipedia.org/wiki?curid=937805", "title": "Papežská rada pro pastoraci migrantů a lidí mimo domov", "text": "Papežská rada pro pastoraci migrantů a lidí mimo domov\n\nPapežská rada pro pastoraci migrantů a lidí mimo domov (latinsky \"Pontificium Consilium de Spirituali Migrantium atque Itinerantium Cura\") je jednou z dikasterií římské kurie.\n\nRada se věnuje lidem, kteří vzhledem ke svému způsobu života nespadají do tradičních církevních struktur. Jde například o přistěhovalce, uprchlíky, námořníky a rybáře, řidiče kamionů, pracovníky leteckých společností apod. Věnuje se rovněž pastoraci kočovných národů, například Romů.\n\nV roce 1970 papež Pavel VI. zřídil papežskou komisi pro pastoraci migrantů a cestujících. Papež Jan Pavel II. v rámci reformy kurie povýšil komisi na úroveň papežské rady a dal jí současný název.\nOd roku 2009 je prefektem rady Antonio Maria Vegliò.\n\nDne 17. srpna 2016 zřídil papež František nové Dikasterium pro službu integrálnímu lidskému rozvoji, do nějž byla tato papežská rada včleněna a zanikla k 1. lednu 2017.\n\n"}
{"id": "937810", "url": "https://cs.wikipedia.org/wiki?curid=937810", "title": "Saint-Claude (Jura)", "text": "Saint-Claude (Jura)\n\nSaint-Claude je francouzská obec v departementu Jura v regionu Franche-Comté. V roce 2010 zde žilo 11 026 obyvatel. Je centrem arrondissementu Saint-Claude.\n\n\"Počet obyvatel\"\n\n"}
{"id": "937811", "url": "https://cs.wikipedia.org/wiki?curid=937811", "title": "Moskevská zoologická zahrada", "text": "Moskevská zoologická zahrada\n\nMoskevská zoologická zahrada ( \"Московский зоопарк\") patří mezi největší v Rusku. Leží v centru Moskvy na ulicích Sadovoje kolco a Bolšaja Gruzinskaja. Nejbližší stanicí metra je Barrikadnaja. Založil ji roku 1864 na ploše deset hektarů Anatolij Petrovič Bogdanov. Zahrada byla vážně poškozena za revolučních událostí roku 1905, kdy bylo zabito i mnoho zvířat. Od roku 1922 je majetkem města Moskvy. V roce 1990 proběhla rozsáhlá přestavba, zahrada byla rozšířena na současných 21,4 hektaru, byla také vybudována pěší lávka přes ulici Bolšaja Gruzinskaja, rozdělující zahradu na dvě části. Zoo chová k roku 2012 přes 8000 kusů zvířat patřících k 1131 živočišnému druhu. Významná je kolonie vodních ptáků, čítající přes tisíc jedinců. Zahrada je otevřena denně kromě pondělí, v létě do 20.00, v zimě do 17.00. Vstupné stojí (rok 2013) pro dospělého 300 rublů, studenti, vojáci, důchodci a děti do 17 let mají vstup zdarma.\n\nNejpopulárnějším chovancem zahrady je žirafí samec Samson Hamletovič Leningradov, u jeho výběhu je postavena dřevěná konstrukce, umožňující návštěvníkům vystoupat do výše žirafí hlavy. 7. července 2013 se prkna prolomila a bylo zraněno 13 lidí.\n\n"}
{"id": "937814", "url": "https://cs.wikipedia.org/wiki?curid=937814", "title": "Dynybyl", "text": "Dynybyl\n\nJejí historie sahá do roku 1918, kdy zakladatel firmy Emil Dynybyl (* 1897) začal vyrábět likéry studenou cestou.\nDynybyl se narodil v Kostelních Střimelicích u Stříbrné Skalice, ale žil od dětství na pražském Žižkově.\nDynybyl jako nadšenec pro esperanto pojmenoval v této umělé řeči i svůj podnik, jehož oficiální název zněl „Průmysl likérových nápojů Verda Stelo Emil Dynybyl“ („verda stelo“ = „zelená hvězda“).\nVe 40. letech 20. století přesunul Dynybyl likérku do Říčan.\nV roce 1948 byla firma znárodněna.\nV roce 1991 byla likérka vrácena potomkům Emila Dynybyla.\nFirmu v roce 1999 koupila švédská společnost Vin and Spirit AB.\nV roce 2005 firmu odkoupila skupina Bohemia Sekt a přesunula výrobu do Mikulova.\nV roce 2016 koupil značku gin Dynybyl od české skupiny Bohemia Sekt středoevropský výrobce lihovin Stock Spirits Group, který v České republice vlastní likérku Stock Plzeň-Božkov.\n\nVýrobková řada firmy Dynybyl zahrnuje:\n"}
{"id": "937815", "url": "https://cs.wikipedia.org/wiki?curid=937815", "title": "Chantal Chaudé de Silans", "text": "Chantal Chaudé de Silans\n\nChantal Chaudé de Silans (9. března 1919, Versailles - 5. května 2001, Grasse, Grasse) byla francouzská šachistka a průkopnice ženského šachu. Šachy se naučila v devíti letech spolu se svým bratrem baronem de Silans, který později vyrostl v silného amatéra. V roce 1939 se vdala za Bernarda Chaudé a odjela s ním do Maroka. Do Francie se vrátili v roce 1942 a brzo se připojili ke hnutí odporu. Vychovala čtyři děti. V roce 1970, krátce po demisi Jeanne Le Bey-Taillis, se stala prezidentkou pařížského šachového klubu Caïssa, který vedla dobrovolně déle než třicet let. Za tu dobu se v klubu objevila řada mladých talentů, ze kterých později vyrostli silní velmistři: Olivier Renet, Eloi Relange, Manuel Apicella, Igor Nataf a Joël Lautier.\n\nTitul mezinárodní mistryně obdržela při jeho zavedení v roce 1950, později byla oceněna čestným titulem mezinárodní velmistryně.\n\nV roce 1932, ve třinácti letech, se zúčastnila prvního francouzského ženského šampionátu. V sedmnácti letech, v roce 1937, v šampionátu zvítězila.\n\nPo 2. světové válce se nepořádala Mistrovství Francie v šachu speciálně pro ženy a tak startovala na otevřeném mistrovství Francie společně s muži jako vůbec první žena. V roce 1947 skončila sedmá. Dělené třetí místo, které obsadila v roce 1951 ve Vichy, je dodnes nejlepším výsledkem, kterého dosáhla žena v Mistrovství Francie v šachu.\n\nNa přelomu let 1949 a 1950 reprezentovala Francii na turnaji v Moskvě, který určil novou mistryni světa žen po tragicky zemřelé Věře Menčíkové. V první části turnaje se držela na čele startovního pole, ale v závěru odpadla dílem únavou a dílem proto, že nestačila na sovětské šachistky. Skončila na děleném pátém místě ze šestnácti účastnic. V turnaji zvítězila Ljudmila Ruděnková a sovětské hráčky obsadily prvá čtyři místa.\n\nJeště třikrát se zúčastnila turnajů kandidátek mistrovství světa, v letech 1952 a 1955 v Moskvě a znovu v roce 1961 ve Vrnjačka Banji), to však již končila v polovině startovního pole (na 8., děleném 10. a děleném 12. místě).\nFrancii reprezentovala na 9. šachové olympiádě v Dubrovníku v roce 1950 a stala se první ženou, která se kdy zúčastnila této soutěže, pokud nepočítáme účast Hollowayové na 1. neoficiální olympiádě v roce 1924. V roce 1957 pak Francii reprezentovala i na 1. šachové olympiádě žen\nNa otevřené šachové olympiádě v Dubrovníku odehrála 6 partií a získala v nich 1,5 bodu při jedné výhře.\n\nNa šachové olympiádě žen v Emmenu odehrála 11 partií a získala v nich 6,5 bodu při pěti výhrách.\nNásledující partie byla sehrána v nerozhodném zápase v roce 1951 s Henri Grobem v Curychu a dobře dokumentuje agresivní styl, kterým hrála.\n\n1.f4 d5 2.Jf3 Jf6 3.e3 e6 4.b3 c5 5.Sb2 Jc6 6.Sb5 Sd7 7.O-O Se7 8.d3 O-O 9.Jbd2 a6 10.Sxc6 Sxc6 11.De2 b5 12.Kh1 Vc8 13.g4 d4 14.e4 Jxg4 15.Jxd4 cxd4 16.Dxg4 f5 17.De2 Sb4 18.Vae1 Sb7 19.Dd1 fxe4 20.dxe4 e5 21.f5 Dg5 22.Vf2 Vxf5 23.Vg2 Dh6 24.exf5 Sxd2 25.Vxe5 Sf4 0-1\n\n"}
{"id": "937817", "url": "https://cs.wikipedia.org/wiki?curid=937817", "title": "Josef Purcner", "text": "Josef Purcner\n\nJosef Purcner, uváděn též jako Josef Purzner (28. února 1839 Pavlice – 14. října 1900 Moravské Budějovice), byl rakouský statkář a politik, poslanec Moravského zemského sněmu.\n\nNarodil se v německé rolnické rodině v Pavlicích. Jeho otec byl hostinský Johann Purzner. Navštěvoval národní školu ve Vranovské Vsi a reálku ve Znojmě. Sňatkem v roce 1866 s Antonií Urbánkovou získal statek v Moravských Budějovicích a díky novému společenskému postavení se zapojil do veřejného života. Vstoupil do místního českého čtenářského a pěveckého spolku Budivoj a v roce 1869 byl zvolen jeho předsedou.\n\nV roce 1871 byl zvolen do moravskobudějovického obecního výboru. O 3 roky později se stal radním. Byl zvolen prvním českým starostou města. Obvykle je uváděno, že se starostou stal v roce 1882, ale v protokolu ze zasedání výboru figuruje jeho jméno u postu starosty již v červnu 1881. Ve funkci podporoval školství, zasloužil se o výstavbu hasičského depa. V roce 1889 jako první podepisuje pozvánku na založení Sokola. Roku 1882 se podílel na svolání prvního moravskoslezského rolnického dne v Brně.\n\nPoliticky byl umírněný český autonomista. Prosazoval také agrární zájmy. Ve volbách do Říšské rady 1879 kandidoval za jihomoravský venkovský obvod, ale porazil jej Johann Fux. Volby ale prokázaly Purcnerovo voličské zázemí v oblasti. Po Fuxově smrti se v doplňovacích volbách v roce 1882 postavil i jeho nástupci Viktoru Hübnerovi. Pokusil se jej porazit ještě v řádných volbách v roce 1885, ale ani tehdy neuspěl.\n\nV moravských zemských volbách v roce 1884 kandidoval do venkovské kurie v převážně českém volebním obvodě okresů Jemnice a Dačice a porazil německého liberála Jana Benna. Na sněmu několikrát vystoupil kvůli výstavbě silnic v jeho obvodě. Věnoval se také daňovým otázkám a hájil zájmy rolníků. Kandidoval znovu ve volbách v roce 1890 za Moravskou národní stranu (staročeskou), ale vypadl již v prvním kole. Na sněmu ho nahradil Ondřej Pecl.\n\nS manželkou Antonií měl 2 syny – Josefa (nar. 1867) a Jana (nar. 1870).\n"}
{"id": "937821", "url": "https://cs.wikipedia.org/wiki?curid=937821", "title": "Harasov (hrad)", "text": "Harasov (hrad)\n\nZbytky hradu Harasov (též Krvomlejn) stojí na ostrohu nad rybníkem Harasov u osady Harasov, při cestě ze Lhotky u Mělníka na Kokořínský Důl.\n\nHrad nechali vystavět příslušníci rodu Hrzánů někdy ve 14. či 15. století. V roce 1321 je na listině řádu německých rytířů v Řepíně zmiňován Pešek Haras z Újezda se svými bratry, ovšem v této době hrad zřejmě ještě nestál. V roce 1356 se na Bosyni uvádí Bohuněk Haras a v roce 1377 Hrzek z Újezda. Jeho synem byl patrně Dobeš z Újezda, majitel dvora v Chlumíně, po němž se také někdy psal. Zřejmě právě Dobeš nechal postavit hrad Harasov, po kterém se jeho rod psal. Sám jej převzal do predikátu v roce 1420. Jelikož bojoval proti husitům, získal po husitských válkách od císaře Zikmunda různé statky. Jeho syn Jindřich se po Harasově také psal, ale zda byl hrad ještě využíván, není známo. Kdy a jak se hrad dostal do statku Chodeč, není známo, nicméně v roce 1604 jej v rámci statku od Alexandra Kyje z Hyršfeldu odkoupil Václav Šťastný Pětipeský. Tím se pustý hrad dostal do panství Byšice.\n\nPředevším jeho do skály vytesané sklepy, které se jako jediné dosud dochovaly, později využívali mlynáři z nedalekého Nového mlýna na Vrutickém potoce. Ti si je postupně upravovali, v polovině 19. století pak vytesali další, čímž došlo ke zničení původní dispozice hradu – jádro hradu oddělené od čtverhranného předhradí příkopem, další dvojice příkopů s valem uprostřed pak chránili vlastní hrad. Později byly sklepy znovu upraveny do podoby rekreačního skalního obydlí, kterému slouží dodnes.\n\n"}
{"id": "937826", "url": "https://cs.wikipedia.org/wiki?curid=937826", "title": "Sobhuza II.", "text": "Sobhuza II.\n\nNgwenyama Sobhuza II (22. července 1899 Zombodze – 21. srpna 1982 Mbabane) byl svazijský král. Vládl téměř 83 let, díky čemuž je pravděpodobně nejdéle vládnoucím panovníkem historie.\n\nSobhuza nastoupil na trůn po smrti svého otce Ngwane V. dne 10. prosince 1899 v době, kdy mu bylo jen několik měsíců. Během jeho mládí vládla jako regentka jeho babička Labotsibeni Mdluli. Formálně mu předala moc 22. prosince 1921. Sobhuzova přímá vláda pak trvala více než 60 let (1921–1982). V roce 1968 Svazijsko získalo nezávislost na Spojeném království, přičemž se nenaplnila očekávání, že by se pak země mohla stát konstituční monarchií. Dne 12. dubna 1973 totiž král prohlásil ústavu za neplatnou, rozpustil parlament a dále vládl jako absolutní vládce.\n\nCelkově tak svůj úřad zastával 82 let a 254 dní, což je historicky nejdelší přesně datovaná a zdokumentovaná doba vlády.\n\nKrál Sobhuza II. pokračoval v kmenové tradici mnohoženství. Měl 70 manželek, které mu mezi lety 1920 a 1970 porodily 210 dětí (asi 30 zemřelo v dětském věku). V době své smrti měl více než 1000 vnuků a pravnuků.\n"}
{"id": "937827", "url": "https://cs.wikipedia.org/wiki?curid=937827", "title": "Seznam představitelů Sierry Leone", "text": "Seznam představitelů Sierry Leone\n\nToto je seznam představitelů Sierry Leone, zahrnuje generální guvernéry a prezidenty, kteří stáli v jejím čele od získání nezávislosti v roce 1961:\n\n\n"}
{"id": "937833", "url": "https://cs.wikipedia.org/wiki?curid=937833", "title": "Hrad u Konrádova", "text": "Hrad u Konrádova\n\nHrad u Konrádova (v mapách označovaný jako Zkamenělý zámek) je jménem neznámý skalní hrad, stojící asi 1 km od Konrádova při zeleně značené turistické stezce na Housku.\n\nJelikož se o hradu nedochovaly žádné písemné zmínky, mohli bychom jeho historii rekonstruovat pouze pomocí několika nalezených keramických střepů z období vrcholného středověku. Jak napovídají nálezy přepálené mazanice, za zánikem stál zřejmě požár. Vzhledem k blízkosti hradu Houska se dá soudit, že sloužil jako sídlo některého z královských manů hradu Bezděz, jenž jej snad i založil.\n\nHrad byl vystavěn na dvojici pískovcových bloků ostrožny, jež spojoval dřevěný můstek, jak nám dokládají nalezené stopy draží. Na čelní straně jej pak chránil šíjový příkop, vzniklý upravením skalní průrvy. Na prvním bloku se dochovala vytesaná světnička s již částečně rozpadlou skalní klenbou a čtvercová šachta na čelní stěně, snad pozůstatek po vstupu. Na druhém bloku jsou pak patrné draže a stopy po ukotvení obranného ochozu.\n\n\n"}
{"id": "937843", "url": "https://cs.wikipedia.org/wiki?curid=937843", "title": "Mistrovství světa v silniční cyklistice mužů – časovka družstev", "text": "Mistrovství světa v silniční cyklistice mužů – časovka družstev\n"}
{"id": "937844", "url": "https://cs.wikipedia.org/wiki?curid=937844", "title": "Hynšta", "text": "Hynšta\n\nHynšta je skalní hrad v Příhrazských skalách přibližně 1,5 km severně od obce Branžež v okrese Mladá Boleslav. Areál hradu je chráněn jako kulturní památka. \n\nStejně jako u dalších hradů na svahu vrchu Mužský neznáme u Hynšty původní jméno a také o ní veškeré písemné prameny mlčí. Podle archeologických nálezů hrad existoval ve 13. století.\n\nJádro hradu nebylo velké, ale patřilo k němu rozsáhlé předhradí oddělené od jádra příkopem. Jádro hradu tvořil jediný pískovcový blok beze stop vnějšího opevnění. U jeho paty se však dochovala zasypaná cisterna na vodu. Nejvýraznějším pozůstatkem je ve skále vytesaná světnička rozšířená v 17. století na modlitebnu. Využívali ji čeští bratři, kteří se zde ukrývali.\n\n\n\n"}
{"id": "937849", "url": "https://cs.wikipedia.org/wiki?curid=937849", "title": "Beneficium cohaesionis", "text": "Beneficium cohaesionis\n\nBeneficium cohaesionis („dobrodiní záležející v souvislosti“) je právní princip, který se uplatňuje v trestním řízení při rozhodování o opravných prostředcích. Spočívá v tom, že vydané rozhodnutí musí být změněno ve prospěch i té osoby, která příslušný opravný prostředek nepodala, pokud jí prospívá tentýž důvod, pro který bylo totéž rozhodnutí změněno ve prospěch osoby, která jej podala. Jde o průlom do právní moci rozhodnutí.\n\nV českém trestním řádu je obsažen v § 150 odst. 2 u stížnosti, § 261 u odvolání a § 285 u obnovy řízení, u dovolání a stížnosti pro porušení zákona pak nepřímo odkazem z § 265k odst. 2 a § 269 odst. 2. Má být využíván i v případě tzv. autoremedury.\n"}
{"id": "937853", "url": "https://cs.wikipedia.org/wiki?curid=937853", "title": "Staré Hrady (hrad)", "text": "Staré Hrady (hrad)\n\nSkalní hrad Staré Hrady u Příhraz (pro odlišení od hradu přestavěného na zámek na Jičínsku se používá i označení \"Stará Hrada\") leží v Příhrazských skalách v nadmořské výšce okolo 350 m n. m. asi 1 km západně od vsi Příhrazy směrem na Krásnou vyhlídku v okrese Mladá Boleslav. Do současnosti se dochovaly zbytky dvou světniček a zahloubený objekt (studna).\n\nStejně jako u další hradů na svazích vrchu Mužský neznáme ani v tomto případě původní jméno. Vzhledem k absenci písemných pramenů lze jeho existenci datovat pouze na základě nalezených keramických střepů, a to do 13., 14. a nejpozději do počátku 15. století.\n\nHrad byl vystavěn na několika pískovcových skaliskách, jejichž boční stěny suplovaly funkci opevnění. Půdorys hradu byl oválný a na kratších stranách ho od dalších skal oddělovaly příkopy. Kromě světniček a možné studny se na vrcholové části dochoval částečně do skály vysekaný objekt a pahorek po stavbě zničené požárem.\n\nZbytky hradu se nachází v těsné blízkosti červeně značené turistické trasy z Příhraz na Valečov.\n\n\n"}
{"id": "937856", "url": "https://cs.wikipedia.org/wiki?curid=937856", "title": "Léštnice", "text": "Léštnice\n\nLéštnice ( ) je zaniklá moravská vesnice a název katastrálního území, jež je součástí území města Slavonice. Vesnice existovala do poloviny 20. století u styku hranic Čech, Moravy a Dolních Rakous a byla zbořena roku 1951 po svém začlenění do hraničního pásma. Jedná se o západní ze dvou moravských vesnic, zbořených po svém začlenění do tohoto pásma – druhou vesnicí byly Ječmeniště.\n\nVesnice ležela 4 km jihozápadně od Slavonic, jejichž exklávou byla minimálně do roku 1948. Podle mapy Jihlavského kraje, z roku 1957, však Léštnice byla po roce 1948 od Slavonic oddělena a připojena k Maříži, s níž pak byla nakonec opětovně připojena ke Slavonicím. Vesnice spadala pod farnost ve Starém Městě pod Landštejnem a školu v Maříži. V Léštnici bývalo přes 10 stavení uspořádaných kolem návsi s malým rybníčkem. Dnes lze pouze rozeznat cestu směrem na Trojmezí u Slavonic, hráz rybníčku a několik propadlých sklepů. Přes území dnes vedou turistické cesty ze sousední Maříže do Rakouska nebo na Trojmezí a dále do Čech. Z necelých 139 ha obce dnes tvoří skoro 63 ha les a 67 ha je využíváno zemědělsky, zbylých 9 ha je bývalá ves a cesty.\n\nPrvní zmínka o vsi pochází z roku 1399. Zachariáš z Hradce v roce 1580 získal vesnici v dražbě a daroval ji nemocnici ve Slavonicích. Následně byla obec v roce 1761 společně s Kadolcem a Pečí odkoupena za cenu 6 000 zlatých radními ze Slavonic. Do konce 18. století stálo v obci 15 domů. V roce 1921 to bylo již pouze 12 domů s 50 obyvateli, z toho 38 německy mluvících. V roce 1945 bylo veškeré německé obyvatelstvo vyhnáno a uchýlilo se převážně do nedalekého Rakouska, kde od roku 1955 existuje vesnička v blízkosti Dobersbergu, která nese jméno Lexnitz. Do vesnice se nastěhovalo v rámci osídlování pohraničí několik českých rodin. Jelikož Léštnice ležely přímo na hranici s Rakouskem bylo komunistickým režimem rozhodnuto, že bude ves zařazena do tzv. \"Zakázaného pohraničního pásma\" a dojde k jejímu zániku. Po šesti letech (tj. v roce 1951) se české obyvatelstvo muselo vystěhovat a ves byla zbořena.\n\nLéštnice se mohly ve své době pochlubit nejstarší dřevěnou kaplí na Moravě. Kaplička byla pokryta šindelem a na věžičce, ve kterém dříve visel zvon, měla lucernu. Sakrální stavby tohoto typu byly na našem území jedinečné a kaple byla uvedena památkově chráněná.\n\n"}
{"id": "937858", "url": "https://cs.wikipedia.org/wiki?curid=937858", "title": "Mistrovství světa v silniční cyklistice žen – časovka družstev", "text": "Mistrovství světa v silniční cyklistice žen – časovka družstev\n"}
{"id": "937860", "url": "https://cs.wikipedia.org/wiki?curid=937860", "title": "Křížová", "text": "Křížová\n\nKřížová může znamenat:\n\nviz Kříž (příjmení)\n\n\n"}
{"id": "937862", "url": "https://cs.wikipedia.org/wiki?curid=937862", "title": "Lucie Konečná", "text": "Lucie Konečná\n\nLucie Konečná (* 11. září 1969, Liberec) je česká scenáristka.\n\nPo maturitě pracovala v libereckém Jedličkově ústavu, pracovala v libereckém divadle F. X. Šaldy a podnikala. Později vystudovala pražskou FAMU. Je autorkou scénářů řady bakalářských příběhů a TV filmů. Sedm let psala scénáře pro pořad Noc s Andělem. Jejím nejznámějším dílem je seriál Ordinace v růžové zahradě. Po třech letech kultovní seriál opustila. Je vdaná, má syna Kryštofa a dceru Stelu.\n\n"}
{"id": "937863", "url": "https://cs.wikipedia.org/wiki?curid=937863", "title": "Římskokatolická farnost Bitozeves", "text": "Římskokatolická farnost Bitozeves\n\nŘímskokatolická farnost Bitozeves (lat. \"Wittossessium\") je územní společenství římských katolíků v Bitozevsi a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1360 byla v místě plebánie. Matriky jsou vedeny od roku 1669.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Postoloprty, jehož součástí je i farnost Bitozeves, která je tak spravována \"excurrendo\".\n\n\n"}
{"id": "937865", "url": "https://cs.wikipedia.org/wiki?curid=937865", "title": "Nikola Muchová", "text": "Nikola Muchová\n\nNikola Mucha, (za svobodna Nikola Muchová, * 19. března 1990 Krnov), je česká punková písničkářka. Vystupuje od svých 15 let, jak sólově, tak s dalšími muzikanty. Hrála v kyjovské kapele Bumasifma, nyní má kolem sebe kapelu Mucha.\n\nAčkoliv se narodila v Krnově, většinu života prožila v Kyjově. Studovala zde hotelovou školu a začínala hrát na kytaru v nízkoprahovém klubu Wu-Wej, její první písnička se jmenovala \"Když šel Franta ze školy\". Poté studovala francouzštinu na Masarykově univerzitě v Brně, ale kvůli mateřství studium ukončila se vrátila do Kyjova, kde začala veřejně vystupovat. Pak se ale opět vrátila zpátky do Brna, kde ji objevil Jaroslav Erik Frič a Mucha díky tomu vystupovala na koncertech v klubu Boro, putyce Mandragora, festivalech Krákor a Napříč/Konec Léta u Skaláka. V roce 2009 vydala samonákladem první studiové demo CD nazvané \"Chlupy\". V listopadu 2011 bylo v klubu Boro nahráno živé album \"Live in Boro/Živě v Boru\", které se z neznámých důvodů nevydalo (proti vydání vystoupil Tomáš Vtípil, který se poté angažoval ve vzniku kapely Mucha, a Martin Evžen Kyšperský). Na jaře a v létě 2013 absolvovala sólově první koncerty na Slovensku v Banské Bystrici, které byly zároveň jejími úplně prvními koncerty mimo Českou republiku.\n\nJeden čas se živila jako barmanka v brněnské kavárně Tři ocásci. Je vdaná, má dcery Johanku (* 2008) a Dorotku (* 2016).\n\nV roce 2012 začala spolupracovat s Martinem Evženem Kyšperským, který kolem ní utvořil kapelu Mucha. Ta začínala ve složení Nikola Muchová – zpěv a kytara, Martin Evžen Kyšperský (též Květy) – basová kytara, Petr Zavadil (též Ty Syčáci) – elektrická kytara a Štěpán Svoboda (též Budoár staré dámy) – bicí. V roce 2013 kapela vydala debutové album \"Slovácká epopej\" s průřezem tvorby Nikoly Muchové. LP album vydalo vydavatelství Piper Records, CD si kapela vydala sama poté, co jí fanoušci přispěli prostřednictvím portálu Hithit.cz přes šedesát tisíc korun. V prosinci 2013 zveřejnila klip svojí kapely Mucha ke skladbě \"Ježíš\", natáčení proběhlo 3. listopadu 2013 v brněnském Kabinetu múz. V říjnu 2014 byl uveden klip ke skladbě \"Chlapy sú kokoti\". Ve stejném měsíci vydala s kapelou Mucha CD \"Josefene\", po jeho vydání pak kvůli časové vytíženosti odešel ze skupiny zakladatel Kyšperský, nahradil jej Ondřej Kyas. \n\nV srpnu 2016 Štěpána Svobodu, který ještě s kapelou nahrál většinu písní z třetího studiového alba \"Nána\"(na bicí zde v písních \"Škraloup\" a \"Robert a David\" hostoval na bicí David Koller), nahradil bubeník Jaroslav Noga. V této sestavě kapela vydala v listopadu 2019 čtvrtou desku \"Tos posrals\".\n\n\nKapela Mucha je také písní \"Kape mi na karbid\" přítomna na sampleru \"Zpívající břidlice\" (2014) a písní \"Neodcházej\" na albu \"Hommage à Jiří Bulis\" (2015). Nikola Muchová hostuje také na albu Monkey Business \"Sex And Sport? Never!\" (2015) a hraje také v klipu k písni \"Blue Light Baggie Bingo\". Dále hostuje na albu skupiny Mňága a Žďorp \"Třínohý pes\" (2017). Zpívá také písničky \"I'm lucky\" na albu skupiny Květy \"Copak můžu svojí milý mámě říct\" a \"Lajka z I.P.Pavlova\" na albu coverů Davida Kollera \"David Koller & Friends\" (obě 2016). Zpívá také duety \"Pivní zmrd\" a \"Tiene múrov\" s Xavierem Baumaxou na jeho albu \"Idueto\" (2017). V roce 2018 zpívá v písni \"Cirkulárka\" na albu \"Lorenzovi hoši\" kapely Květy (projekt YM).\n\n"}
{"id": "937866", "url": "https://cs.wikipedia.org/wiki?curid=937866", "title": "Perikopa", "text": "Perikopa\n\nPerikopa (z řeckého περικοπή perikopé, úryvek) je úryvek z Bible určený pro čtení při křesťanských a židovských bohoslužbách. Označení se používá od 16. století. Perikopy jsou obsaženy v příslušných liturgických knihách (zejména se jedná o lekcionář a evangeliář).\n"}
{"id": "937870", "url": "https://cs.wikipedia.org/wiki?curid=937870", "title": "Římskokatolická farnost Blažim", "text": "Římskokatolická farnost Blažim\n\nŘímskokatolická farnost Blažim (lat. \"Ploscha\") je územní společenství římských katolíků v Blažimi a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nV roce 1186 byla v místě plebánie řádu johanitů. Matriky jsou vedeny od roku 1651. Farnost kanonicky existuje od roku 1656. Od roku 1777 spadala do farnosti expozitura Sušany.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Postoloprty, jehož součástí je i farnost Blažim, která je tak spravována \"excurrendo\".\n\n\n"}
{"id": "937872", "url": "https://cs.wikipedia.org/wiki?curid=937872", "title": "Seznam vrcholů v Tribeči", "text": "Seznam vrcholů v Tribeči\n\nSeznam vrcholů v Tribeči zahrnuje pojmenované tribečské vrcholy s nadmořskou výškou nad 600 m. K sestavení seznamu bylo použito map dostupných na stránkách hiking.sk.\n\n"}
{"id": "937874", "url": "https://cs.wikipedia.org/wiki?curid=937874", "title": "Paul J. Crutzen", "text": "Paul J. Crutzen\n\nPaul Jozef Crutzen (* 3. prosince 1933, Amsterdam, Nizozemsko) je nizozemský chemik.\n\nV roce 1995 získal společně s Mario Molinou a Sherwoodem Rowlandem Nobelovu cenu za chemii „za práce na chemii atmosféry, zejména ozónu“. \n"}
{"id": "937877", "url": "https://cs.wikipedia.org/wiki?curid=937877", "title": "Tu-cung", "text": "Tu-cung\n\nTu-cung (; 2. května 1240 – 12. srpna 1274), vlastním jménem zprvu Čao Meng-čchi (), od roku 1251 Čao C’ (), později Čao Čchi (), panoval od roku 1264 jako císař čínské říši Sung. Nastoupil po bezdětném strýci, císaři Li-cungovi.\n\nTu-cung se narodil jako Čao Meng-čchi 2. května 1240 Čao Jü-žuejovi. Čao Jü-žuej byl mladší bratr Li-cunga, císaře jihočínské říše Sung, nosil titul kníže ze Žung (榮王).\n\nV jedenácti letech byl Čao Meng-čchi přejmenován na Čao C’a. Li-cungovi synové zemřeli v raném věku, proto císař povolal ke dvoru několik mladých členů císařského rodu, preferoval mezi nimi Čao C’a, roku 1253 jmenovaného císařským synem (\"chuang-c’\", ) a roku 1260 korunním princem. Císař Li-cung zemřel po dvoudenní nemoci 16. listopadu 1264, načež Čao C’ bez problémů nastoupil na trůn, znám je pod svým chrámovým jménem Tu-cung.\n\nZpočátku vlády císař vyzval své úředníky, aby byli přímí a informovali ho o všech problémech země, ale z jeho strany to zůstalo jen platonickou výzvou nepotvrzenou činy. Záhy zcela odvrhl své povinnosti a oddával se zábavám, pití a ženám. Řešení všech civilních a vojenských záležitostí přenesl do rukou hlavního rádce Ťia S’-taoa, stojícího v čele vlády už od roku 1260.\n\nZa vlády Tu-cunga říši Sung sužovala povstání, války a nepokoje. Nejnebezpečnější byla mongolská agrese. Roku 1268 armáda Mongolské říše v čele s Bajanem a Chubilajem zaútočila na sungskou říši. Šest let Číňané s Mongoly bojovali v dnešní provincii Chu-pej. Až roku 1274 Mongolové zvítězili v rozhodující bitvě u Siang-čou. Osudovou porážku, po které se sungská armáda nevzchopila k vážnějšímu odporu proti Mongolům, Ťia S’-tao před císařem utajil.\n\nTu-cung zemřel krátce poté, novým panovníkem se stal jeho čtyřletý syn Čao Sien, známý posmrtným jménem Kung-cung. Na sungském císařském trůnu se v krátké době postupně vystřídali tři malí synové Tu-cunga, poslední z nich zahynul roku 1279 a s ním skončila i říše Sung.\n"}
{"id": "937878", "url": "https://cs.wikipedia.org/wiki?curid=937878", "title": "Thorne", "text": "Thorne\n\nPříjmení Thorne nosí více osob:\n\n\n"}
{"id": "937880", "url": "https://cs.wikipedia.org/wiki?curid=937880", "title": "Vodní nádrž Znojmo", "text": "Vodní nádrž Znojmo\n\nVodní nádrž Znojmo je vodní nádrž na řece Dyji uvedená do provozu v roce 1966. Hráz vodního díla, jejíž délka činí 115 m, se nachází v těsné blízkosti centra Znojma, na říčním kilometru 132,73, v nadmořské výšce 228,49 m n m. Hráz je vybavena dvěma spodními výpustmi (každá DN 1000) a korunovým dvoupolovým bezpečnostním přelivem hrazeným segmenty a klapkami. Celá zátopa vodního díla se nachází v národním parku Podyjí a její břehy jsou porostlé zachovalými lesními porosty.\n\n\nVe zdejší vodní elektrárně jsou naistalovány 2 Kaplanovy turbíny (průměr oběžného kola 1 m) s instalovaným výkonem 1 350 kW (2× 675 kW). Hltnost je 12 m³/s (2 × 6 m³/s), spád 14,6 m.\n\n"}
{"id": "937881", "url": "https://cs.wikipedia.org/wiki?curid=937881", "title": "Josef Ladislav Erben", "text": "Josef Ladislav Erben\n\nJosef Ladislav Erben (27. června 1888, Praha — 11. října 1958, Melbourne) byl český cestovatel, prospektor a spisovatel.\n\nSyn žižkovského obchodníka od dětství snil o dalekých krajích, v létě 1909 procestoval Balkánský poloostrov a Halič, o rok později se po vzoru Emila Holuba vydal do Afriky. Dostal se Egyptem do Asuánu, ale dál pokračovat nemohl kvůli špatné bezpečnostní situaci. Rozhodl se tedy odjet do Austrálie, tehdy ještě málo probádané a otevřené přistěhovalcům. Z Perthu cestoval jihem Austrálie do Sydney a pak se vydal hledat drahé kovy do pustin na severu kontinentu, navštívil i Novou Guineu. V roce 1919 se vydal přes Filipíny, Hongkong a Japonsko do Ameriky. V Los Angeles vystudoval na báňského technika a přesunul se do Jižní Ameriky, kterou procestoval ve službách těžařských firem nebo na stavbě železnic. Ačkoli si musel shánět živobytí, jak se dalo, našel si čas na pozorné studium lidí i přírody, pořídil rozsáhlé entomologické a botanické sbírky, které poskytl Národnímu muzeu. V roce 1931 se vrátil do vlasti, vydělával si přednáškami a psaním článků o svých cestách, v letech 1932 až 1935 podnikl další cestu do Venezuely a Karibiku a po krátkém pobytu doma odjel roku 1936 zase do Austrálie. Tentokrát prozkoumal i západní část kontinentu, načež se usadil v Darwinu, kde zažil i japonský nálet v únoru 1942, po němž byl s dalšími civilisty evakuován do Melbourne, kde prožil zbytek života. Po druhé světové válce se chtěl znovu podívat do Československa, ale úřady mu odmítly prodloužit platnost pasu.\n\n"}
{"id": "937888", "url": "https://cs.wikipedia.org/wiki?curid=937888", "title": "Morrissey (rozcestník)", "text": "Morrissey (rozcestník)\n\nMorrissey může být:\n\n"}
{"id": "937892", "url": "https://cs.wikipedia.org/wiki?curid=937892", "title": "Cox", "text": "Cox\n\nCox může být:\n\n\n"}
{"id": "937905", "url": "https://cs.wikipedia.org/wiki?curid=937905", "title": "Alessandro Ballan", "text": "Alessandro Ballan\n\nAlessandro Ballan (* 6. listopadu 1979, Castelfranco Veneto, Itálie) je italský silniční cyklista a mistr světa z roku 2008.\n\nJeho první profesionální angažmá bylo v létech 2004 - 2009 v italském týmu \"Lampre-Merida\", od roku 2010 je členem amerického \"BMC Racing Team\".\n\n\n\n\n\n\n\n"}
{"id": "937906", "url": "https://cs.wikipedia.org/wiki?curid=937906", "title": "Outsides", "text": "Outsides\n\nOutsides je EP amerického multiinstrumentalisty Johna Fruscianteho, vydané v srpnu 2013. Jeho producentem je sám Frusciante, který zde nahrál všechny nástroje a je autorem obalu alba. Album vyšlo v několika formátech, jako CD, vinyl, audiokazeta nebo v elektronické podobě.\n\n\n"}
{"id": "937907", "url": "https://cs.wikipedia.org/wiki?curid=937907", "title": "Nístějka (hrad)", "text": "Nístějka (hrad)\n\nNístějka je zřícenina hradu na ostrožně nad soutokem řeky Jizery a Farského potoka a naproti silnici I/14, na území stejnojmenné přírodní památky. Přístupná je po žluté turistické značce od Vysokého nad Jizerou. Zbytky hradu jsou chráněny jako kulturní památka.\n\nPředpokládá se, že hrad vznikl v první polovině čtrnáctého století, ale o jeho počátcích se nedochovaly žádné písemné prameny. V tom případě by jeho stavitelem byl zřejmě Heník z Valdštejna, jenž se od roku 1369 po něm i psal. Z téhož roku pochází první písemná zmínka o hradu. Funkcí hradu bylo patrně střežit zemskou cestu v údolí Jizery. Pro rozvětvenost Valdštejnů a nedostatku písemných pramenů jde jen těžko určit, kdo ve které době hrad vlastnil. Jisté je, že v roce 1399 se po Nístějce psal Hynek z Valdštejna a v roce 1406 Jindřich. Ovšem už v následujícím roce zde měl sídlo Jindřich z Vartenberka, jenž už v roce 1404 získal hrad Valdštejn. V roce 1422 je pak Nístějka v držení pánů z Jenštejna, resp. Václava z Jenštejna a po něm Mikuláše z Jenštejna. Ten roku 1459 umírá a další události byly pro nedostatek písemných pramenů neznámé, takže následující dění poodhalil až výzkum vedený v roce 1958 Severočeským muzeem v Liberci.\n\nBěhem výzkumu, který se zaměřil především na areál hradního paláce, bylo odkryto celkem osm nálezových vrstev, přičemž vlastní palác měl mít dvě až tři patra. V těchto vrstvách se nacházely kachle s ornamenty a drobné železné předměty (především hřeby a skoby). Složení vrstev a především jejich sled pak vedl vedoucího výzkumu archeologa PhDr. Jaroslava Kavana k závěru, že za zánikem hradu pravděpodobně stál ve druhé polovině 15. století požár, při kterém došlo ke zřícení všech podlaží paláce.\n\nDobu zániku pak podporuje i písemná zmínka z roku 1519, kdy je Nístějka uváděna již jako pustá. Už v roce 1492 je navíc uváděn bývalý rožmberský úředník Racek Cukr z Tamfeldu a to jako „pán dědičný na Navarově a zboží nístějském“. Protože zde chybí zmínka o hradu (nahrazen zbožím), dá se usuzovat, že Nístějka v té době již nestála. Pouze v rovině spekulací zatím zůstává možnost, že požár stál za nenadálou smrtí Mikuláše z Jenštejna.\n\n\n\n"}
{"id": "937911", "url": "https://cs.wikipedia.org/wiki?curid=937911", "title": "Viktor Fischer", "text": "Viktor Fischer\n\nJméno a příjmení Viktor Fischer náleží těmto lidem:\n\n"}
{"id": "937912", "url": "https://cs.wikipedia.org/wiki?curid=937912", "title": "Forever (píseň, Haim)", "text": "Forever (píseň, Haim)\n\n\"Forever\" je debutový singl americké indie rockové skupiny Haim z jejich debutového alba nazvaného \"Days Are Gone\". Poprvé tento singl vyšel v Británii 12. října 2012. V britském žebříčku UK Singles Chart se skladba umístila na 75. místě.\n\nHudební videoklip doprovázející vydání singlu \"Forever\" byl poprvé zveřejněn 7. června 2012 na oficiálním kanálu skupiny na YouTube. Je dlouhé 4 minuty a 6 sekund.\n\n\n6. ledna 2013 píseň zahajovala své působení v UK Singles Chart na 86. místě.\n"}
{"id": "937913", "url": "https://cs.wikipedia.org/wiki?curid=937913", "title": "Roman Hruška", "text": "Roman Hruška\n\nRoman Hruška (\"1833\" (???) – 5. června 1896 Nepomuk) byl rakouský a český advokát a politik, v 2. polovině 19. století poslanec Českého zemského sněmu.\n\nProfesí byl advokátem. V jiných pramenech se uvádí jako advokát a statkář v Beňovech. Na přelomu 60. a 70. let 19. století se angažoval v kampani za vznik hospodářské školy v Klatovech. Již předtím, v roce 1859, patřil mezi dvacet klatovských občanů, kteří rozhodli o založení městské knihovny.\n\nV 70. letech 19. století se zapojil i do zemské politiky. V zemských volbách v roce 1878 byl zvolen na Český zemský sněm za kurii venkovských obcí (obvod Klatovy – Plánice). Patřil k staročeské straně (Národní strana).\n\nZemřel v červnu 1896, v \"63. roce věku\". Pohřben byl v Klatovech.\n"}
{"id": "937918", "url": "https://cs.wikipedia.org/wiki?curid=937918", "title": "Seznam vrcholů ve Vtáčniku", "text": "Seznam vrcholů ve Vtáčniku\n\nSeznam vrcholů ve Vtáčniku zahrnuje pojmenované vtáčnické vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk.\n\n"}
{"id": "937919", "url": "https://cs.wikipedia.org/wiki?curid=937919", "title": "Římskokatolická farnost Břvany", "text": "Římskokatolická farnost Břvany\n\nŘímskokatolická farnost Břvany () je územní společenství římských katolíků v Břvanech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nKolem roku 1200 bylo v místě benediktinské proboštství, které bylo za husitských válek zničeno. Od roku 1785 je v místě vedena matrika. Od roku 1787 zde byla lokálie. Fara byla kanonicky ustavena roku 1856.\n\n\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Postoloprty, jehož součástí je i farnost Břvany, která je tak spravována \"excurrendo\".\n\nŘímskokatolická farnost Břvany\n\n"}
{"id": "937922", "url": "https://cs.wikipedia.org/wiki?curid=937922", "title": "Don't Save Me", "text": "Don't Save Me\n\n\"Don't Save Me\" je skladba amerického indie rockového tria Haim z jejich debutového alba nazvaného \"Days Are Gone\". Poprvé tento singl vyšel v Británii, a to 8. listopadu 2012. Jde o jejich druhý singl z debutového alba. Skladba se v britské singlové hitparádě nejvýše umístila na 32. příčce. Píseň měla premiéru 16. října 2012 na rozhlasové stanici BBC Radio 1 s přízviskem 'Hottest Record'.\n\nHudební video doprovávazející vydání singlu \"Don't Save Me\" byl poprvé zveřejněno 26. listopadu 2012 na oficiálním kanálu skupiny na YouTube. Je dlouhé 3 minuty a 56 sekund.\n\n\nStrana A -\n\nStrana B -\n\n23. prosince 2012 se skladba poprvé dostala do britské hitparády UK Singles Chart, a to na pozici 74.\n6. ledna 2013 se skladba opětovně dostala na žebříček UK Top 100 jako číslo 51, následující týden se skladba vyhoupla na 32. místo.\n"}
{"id": "937927", "url": "https://cs.wikipedia.org/wiki?curid=937927", "title": "Falling", "text": "Falling\n\n\"Falling\" je skladba americké indie rockové kapely Haim z jejich debutového alba nazvaného \"Days Are Gone\". Poprvé tento singl vyšel 12. února 2013 ve Velké Británii. Jde o třetí singl z jejich debutového alba. Skladba se v britské singlové hitparádě nejvýše umístila na 30. pozici.\n\nHudební videoklip doprovázející vydání singlu \"Falling\" byl poprvé zveřejněn 19. února 2013 na oficiálním kanálu skupiny na YouTube. Je dlouhé 4 minuty a 11 sekund. Videoklip se natáčel v kopcích poblíž Pasadeny v Kalifornii. Režisérka videoklipu, Tabitha Denholm, je známá z kapely Queens of Noize.\n"}
{"id": "937928", "url": "https://cs.wikipedia.org/wiki?curid=937928", "title": "Johnny Oduya", "text": "Johnny Oduya\n\nJohnny Oduya (* 1. října 1981, Stockholm, Švédsko) je švédský hokejový obránce hrající v týmu Chicago Blackhawks v severoamerické lize (NHL). Byl součástí týmu, který dokázal vyhrát Stanley Cup v roce 2013.\n\nJeho mateřským klubem ve Švédsku je Hammarby IF, kde s hokejem začínal. V roce 2000 vybojoval mezi juniory s týmem 2. místo. Na sezonu 2000-01 si odskočil do zámoří, kde v QMJHL hrál za Victoriaville a pak za Mocton.\n\nVe vstupním draftu NHL v roce 2001 si ho vybral Washington v 7. kole (celkově jako 221. hráče), ale Oduya se vrátil do mateřského klubu, za který hrál 2. nejvyšší švédskou soutěž.\n\nV sezoně 2002-03 se se 162 trestnými minutami stal nejtrestanějším hráčem ligy. Další 2 sezony pak již hrál nejvyšší švédskou soutěž Elitserien v barvách Djurgardenu a hned první sezonu se stal se 139 TM nejtrestanějším hráčem ligy. Jelikož před sezonou 2005-06 neuspěl v kempu Washingtonu vrátil se do Švédska, kde hrál za Frolundu.\n\nNakonec se smlouvy s týmem NHL dočkal, když 25. července 2006 podepsal jako volný hráč roční smlouvu s New Jersey. K prvnímu utkání nastoupil 6. října 2006 v Carolině. První bod si připsal po měsíci, 9. listopadu, proti Chicagu a do konce roku se dočkal i svého prvního gólu, 19. prosince, do sítě Atlanty. V nováčkovské sezoně celkem odehrál 76 utkání (o zbylá ho připravilo zranění) a nasbíral 11 bodů (2+9). Odehrál také 1. kolo playoff proti Tampě Bay.\n\nVe své 2. sezoně se zlepšil na 26 bodů (6+20) a byl 2. nejproduktivnější bek týmu a nejlepší střelec mezi obránci Devils. Vedl tým ve statistice +/- s +27 body, což je doposud jeho nejlepší výkon.\n\nV sezoně 2008–2009 odehrál všech 82 utkání základní části a vytvořil si osobní maxima v gólech (7), asistencích (22) i bodech (29). Opět byl 2. nejproduktivnějším obráncem týmu a nejlepším střelcem mezi obránci Devils.\n\nSezonu 2009–2010 zahájil opět v dresu New Jersey, ale polovině sezony se stal součástí megavýměny Ilji Kovalčuka. 4. února 2010 byl vyměněn do Atlanty s Niclasem Bergforsem, Patricem Cormierem, 1. kolem draftu 2010 (později vyměněno do Chicaga, které si vybralo Kevina Hayese) a 2. kolo draftu 2010 (později vyměněno do Chicaga, které si vybralo Justina Holla) za Ilyu Kovalchuka, Anssiho Salmelu 2. kolo draftu 2010 (Jonathon Merrill).\n\nBěhem léta 2012 se tým Atlanta Thrashers přestěhoval a přeměnil na Winnipeg Jets a tak i Oduya změnil působiště. A znovu změnil působiště v sezoně, když ho Jets vyměnili ho 27. února 2012 do Chicaga za 2. a 3. kolo draftu 2013. 29. května 2012 s ním Blackhawks prodloužili smlouvu o 3 roky s cap hitem 3 383 333 dolarů.\n\nBěhem výluky v sezoně 2012-2013 si zahrál na charitativním turnaji v Thajsku, jinak pouze trénoval. V základní části nasbíral 12 bodů (3+9) v 48 zápasech a v jejím závěru zaznamenal 500. zápas v NHL (6. dubna 2013 v Nashvillu). V playoff se dostal do vynikající formy a patřil k nejlepším hráčům Blackhawks. Byl na ledě u vítězného gólu, který zajistil Blackhawks Stanley Cup, když jeho střelu tečoval Frolík na tyčku a Bolland puk dorazil do sítě 59 sekund před koncem 3. třetiny 6. finálového zápasu v Bostonu.\n\nV sezoně 2013-2014 nasbíral 16 bodů (3+13) v 77 zápasech. Byl třetí v klubu se 114 zblokovanými střelami. V playoff při cestě Blackhawks do finále konference přidal 7 bodů (2+5) v 19 zápasech.\n\n"}
{"id": "937932", "url": "https://cs.wikipedia.org/wiki?curid=937932", "title": "Řepice (rozcestník)", "text": "Řepice (rozcestník)\n\nŘepice může být:\n\n"}
{"id": "937933", "url": "https://cs.wikipedia.org/wiki?curid=937933", "title": "Evropské sdružení studentů práva", "text": "Evropské sdružení studentů práva\n\nEvropské sdružení studentů práva (zkráceně ELSA z angl. \"The European Law Students' Association\") je mezinárodní, nezávislá, nepolitická a nezisková organizace studentů práva se sídlem v Bruselu. ELSA byla založena v roce 1981 a v současné době je se svými 43 000 členy největším nezávislým sdružením studentů práva a mladých právníků na světě.\n\nELSA byla založena 4. května 1981 ve Vídni pěti studenty z Maďarska, Polska, Rakouska a Západního Německa. Důvodem byla podpora vzájemných vztahů a zlepšování porozumění mezi studenty práva na obou stranách železné opony.\n\nV prvních letech organizace expandovala především do severských zemí Evropy, kde se zároveň konaly i první mezinárodní sněmy (\"International Council Meeting\") v Kodani a Helsinkách. V roce 1986 bylo součástí sdružení již 9 členských zemí a začala se formovat vlastní struktura organizace, tzn. Výbor ELSA International složený ze třech místopředsedů. Každý z nich měl na starosti určený okruh působnosti. Zároveň postupně docházelo k rozlišení jednotlivých aktivit a vzniku dnešních sekcí. Nejdůležitější z nich – \"Short-Term Exchange Programme\" (dnešní \"Student Trainee Exchange Programme\") – vyslala v letech 1984 a 1985 prvních 13 studentů z 8 různých zemí do Kanady na výměnné stáže.\n\nPo pádu železné opony vzrostl na počátku 90. let počet členských skupin a pozorovatelů ELSA na 30. Mezinárodních sněmů se zúčastnilo až 200 členů z 15 zemí, přičemž zahraničních stáží v rámci sekce STEP využilo až 100 studentů ročně. V té době také navázala ELSA kontakty s organizací ILSA (\"International Law Students Association\") a dalšími sdruženími studentů práva. Vzhledem k neustálému rozšiřování členské základny již přestaly organizačně vyhovovat dosavadní dva mezinárodní sněmy ročně. Proto se od roku 1990 konají také dva meetingy prezidentů národních výborů (\"International Presidents' Meeting\") za rok.\n\nV roce 1995 si ELSA International dlouhodobě pronajala dům v Bruselu, kde se nachází kanceláře a archivy. Zároveň členové mezinárodního výboru využívají ELSA House jako své bydliště. V témže roce pak byly spuštěny první oficiální webové stránky organizace.\n\nOd přelomu tisíciletí se ELSA soustředí především na upevnění a zajištění vztahů uvnitř organizace. Po více jak třiceti letech existence působí ELSA ve 43 zemích, kde přibližně 240 lokálních skupin sdružuje 43 000 studentů práva.\n\nOrganizace si od počátku klade za hlavní cíl prohloubení a zlepšování vztahů mezi studenty práva. Proto jsou u členů ELSA předpokládané vlastnosti, jako rozvinutá tolerance, přehled o mezinárodním dění či pochopení kulturních rozdílností. V kombinaci s univerzitním vzděláním a hodnotami, které student během studia získá, připravuje ELSA své členy na budoucí profesionální kariéru, a to především v nadnárodním prostředí. V říjnu 1992 byla v Bruselu přijata oficiální vize vyjadřující filozofii a podstatu celé organizace: \"„Spravedlivý svět respektující lidskou důstojnost a kulturní rozmanitost.“\"\n\nÚčel\n\nProstředky\n\nV souladu s těmito tezemi se ve druhé polovině 90. let ELSA aktivně angažovala v oblasti lidských práv a začala spolupracovat s OSN či Radou Evropy. V této době vznikly projekty a konference mezinárodního významu, které se zabývaly například válečnou situací v Bosně a Hercegovině či Mezinárodním trestním tribunálem pro Rwandu. V roce 1998 pak ELSA vyslala nejpočetnější delegaci (přes 80 studentů a mladých právníků) ze všech akreditovaných organizací na mezinárodní konferenci OSN do Itálie, kde byl přijat \"Římský statut Mezinárodního trestního soudu\", na základě kterého vznikl Mezinárodní trestní soud.\n\nBěhem své existence navázala ELSA vztahy s různými významnými institucemi, kam pravidelně vysílá z řad svých členů delegáty jako své reprezentanty. Nejvíce rozšířená je spolupráce s orgány OSN. V roce 1994 byl ELSA udělen poradní status v Organizaci OSN pro výchovu, vědu a kulturu (UNESCO), podobný status získala ELSA v roce 1997 v Ekonomické a sociální radě OSN (ECOSOC) a pravidelně je zvána i na zasedání Komise OSN pro mezinárodní obchodní právo (UNCITRAL).\n\nOd roku 2000 spolupracuje ELSA s Radou Evropy, která se také stala v roce 2008 hlavním partnerem sdružení v oblasti lidských práv. V rámci aktivní ochrany lidských práv vysílá ELSA své delegáty i na Úřad Vysokého komisaře OSN pro uprchlíky (UNHCR).\n\nKromě toho také uzavřela ELSA partnerství s jinými studentskými organizacemi po celém světě, jako je například \"Asian Law Students' Association\" (ALSA) či \"Israeli Law Students Association\".\n\nČinnost ELSA lze rozdělit do třech základních oblastí (tzv. \"key areas\"):\n\nAkademické Aktivity \"(Academic Activities – AA)\"\n\nSemináře & Konference \"(Seminars & Conferences – S&C)\"\n\nStudent Trainee Exchange Programme \"(STEP)\"\n\nJako čtvrtá oblast činnosti ELSA se také uvádí podpůrná sekce\n\nPrimárním úkolem ELSA International je koordinace činností a projektů členských národních skupin. Tým ELSA International se skládá z členů Výboru ELSA International, Direktorů a Asistentů.\n\nVýbor ELSA International \"(The International Board of ELSA)\" funguje jako výkonný orgán celé organizace. Jeho členové jsou voleni na jarním Mezinárodním sněmu na jeden rok. Výbor je zodpovědný za fungování sdružení jako celku, a to včetně podpory členských národních i lokálních skupin. Navazuje a rozvíjí vztahy s mezinárodními organizacemi a institucemi, vládami, nadnárodními advokátními kancelářemi a dalšími společnostmi po celé Evropě. Od roku 2012 má Výbor ELSA International osm členů, kteří obvykle pracují na plný úvazek a trvale žijí v bruselském ELSA House.\n\nDirektoři a Asistenti pak spolupracují s jednotlivými členy Výboru na konkrétních projektech.\n\nStruktura celé „sítě“ funguje na třech úrovních:\n\nKaždou skupinu (lokální, národní, mezinárodní) řídí Výbor \"(Board)\", který je volen vždy na jeden rok. Počet členů jednotlivých výborů se může u každé skupiny lišit, nicméně obvykle se aplikuje struktura uplatněná ve Výboru ELSA International:\n\nČlenské státy ELSA (v závorce počet lokálních skupin):\n\nELSA Česká republika jako národní skupina začala na území České republiky působit v roce 1990 a své členy sdružuje ve 4 lokálních skupinách:\n\nJednotlivé lokální skupiny jsou registrovány jako občanská sdružení.\n\nVýkonným orgánem ELSA Česká republika je Výbor ELSA ČR, jehož členové jsou voleni na jeden rok na jarním Národním sněmu. Sídlo celorepublikového výboru je na Právnické fakultě Univerzity Karlovy v Praze.\n\n"}
{"id": "937934", "url": "https://cs.wikipedia.org/wiki?curid=937934", "title": "Obrazový snímač", "text": "Obrazový snímač\n\nObrazový snímač je elektronická součástka sloužící k přeměně optického obrazu na elektrický signál. Tvoří základní snímací prvek v televizních kamerách, videokamerách, digitálních fotoaparátech a dalších zařízeních pro elektronický přenos, zpracování nebo uchování obrazu.\n\nNovodobé obrazové snímače jsou založeny na principu světlocitlivosti polovodičů (jejich schopnosti přeměňovat dopadající světlo (tedy fotony) na elektrický náboj. V současnosti jsou nejrozšířenější polovodičové snímače na principu \"nábojově vázaných prvků\" (CCD) anebo \"unipolárních tranzistorů\" (CMOS). Světlocitlivým prvkem poskytujicím elektrický signál je v obou případech křemíková fotodioda, oba systémy se ale liší ve způsobu přenosu signálu směrem ven ze snímače.\n\nDřívějším, dnes již překonaným, vývojovým stádiem obrazového snímače byly \"snímací elektronky\", užívané v televizních kamerách od počátků plně elektronické televize. V televizní technice se udržely cca do konce 80. let 20. století, dnes se již pro četné nevýhody nepoužívají a byly vytlačeny polovodičovými snímači.\n\nZákladním světlocitlivým elementem obrazového snímače je křemíková fotodioda. Ta je tvořena stykem dvou polovodičů různých elektrických vlastností (přechod PN). Na tuto fotodiodu je přivedeno vhodně polarizované elektrické napětí. Vnikají-li do prostoru polovodičového přechodu fotodiody fotony, přemění se tyto vlivem procházejícího napětí na elektrony.\n\nTyto elektrony se pak hromadí na kladné elektrodě fotodiody a vytvářejí na ní elektrický náboj úměrný počtu dopadnuvších fotonů, a tedy intenzitě osvětlení fotodiody. Změřením elektrického náboje na fotodiodě lze tak určit, kolik světla dopadlo na danou fotodiodu.\n\nRozmístěním většího množství malých fotodiod do plochy obrazového snímače lze obraz dopadající na snímač rozložit na jednotlivé body a z každé fotodiody získat signál obsahující jasovou informaci z daného bodu snímaného obrazu.\n\nTakto získané jasové informace z jednotlivých bodů snímaného obrazu lze pak dále přenášet, zpracovávat a ukládat.\n"}
{"id": "937936", "url": "https://cs.wikipedia.org/wiki?curid=937936", "title": "Josef Meindl", "text": "Josef Meindl\n\nJosef Meindl (23. března 1841 Kraslice – 15. října 1899 Kraslice ), byl rakouský a český podnikatel a politik německé národnosti, v 2. polovině 19. století poslanec Českého zemského sněmu.\n\nProfesí byl podnikatelem v krajkářském průmyslu a politikem. Angažoval se i ve veřejném životě v domovských Kraslicích. Finančně přispěl na stavbu kostela, nemocnice a hudební odborné školy. Obci poskytl uprázdněnou budovu ve své továrně na zřízení školy. Zasedal v okresní školské radě a byl okresním starostou. Dlouhodobě rovněž působil jako starosta města Kraslice. Byl mu udělen Řád Františka Josefa.\n\nV 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za kurii obchodních a živnostenských komor (obvod Cheb). Uvádí se tehdy jako člen takzvané Ústavní strany (liberálně a centralisticky orientovaná platforma, odmítající autonomistické aspirace neněmeckých národností).\n"}
{"id": "937937", "url": "https://cs.wikipedia.org/wiki?curid=937937", "title": "Konni Zilliacus", "text": "Konni Zilliacus\n\nKonrad Viktor (Konni) Zilliacus (18. prosince 1855, Helsinky, Ruské impérium – 19. června 1924, Helsinky, Finsko) byl finský bojovník za nezávislost zúčastněný v Graftonově aféře v roce 1905.\n\nJeho syn Konni Zilliacus byl zvolen poslancem britského parlamentu za Labouristickou stranu ve volebním obvodu Gateshead.\n\nZemřel v Helsinkách v ošetřovatelském domě a v jeho posledních dnech sepsal paměti svých podzemních aktivit, ale také kuchařku.\n\n"}
{"id": "937940", "url": "https://cs.wikipedia.org/wiki?curid=937940", "title": "Otto Gintl", "text": "Otto Gintl\n\nOtto Gintl (11. září 1838 – 14. ledna 1921) byl rakouský a český politik, v 70. letech 19. století poslanec Českého zemského sněmu.\n\nProfesí byl advokátem, botanikem a politikem.\n\nV 70. letech 19. století se zapojil i do zemské politiky. V zemských volbách v roce 1878 byl zvolen na Český zemský sněm za městskou kurii venkovských obcí (obvod Hořovice – Beroun – Rokycany – Radnice). Patřil k staročeské straně (Národní strana). Na poslanecké křeslo rezignoval roku 1880.\n\nByl prvním čestným členem Československé botanické společnosti. Zemřel v lednu 1921. Pohřben byl na Olšanských hřbitovech.\n"}
{"id": "937944", "url": "https://cs.wikipedia.org/wiki?curid=937944", "title": "AgustaWestland AW119 Koala", "text": "AgustaWestland AW119 Koala\n\nAgustaWestland AW119 Koala je lehký jednomotorový víceúčelový užitkový vrtulník, který od roku 2000 vyrábí italsko-britská společnost AgustaWestland. Před sloučením výrobců Agusta a Westland byl vrtulník vyráběn pod názvem Agusta A119 Koala. Jedná se o vývojového pokračovatele a současně o levnější alternativu dvoumotorového stroje AgustaWestland AW109. \n\nNázev A119 měl být původně určen pro prodlouženou 11místnou verzi dvoumotorového vrtulníku Agusta A109, jejíž výroba byla plánována v 70. letech, ale k výrobě nikdy nedošlo. Vývoj jednomotorového lehkého vrtulníku započal u italského výrobce Agusta v roce 1994 a nový stroj získal označení A119. Po úpravách dvoumotorové verze A109, ze které nový jednomotorový stroj vychází, vzlétl prototyp již v únoru 1995. Nový vrtulník měl konkurovat dalším strojům úspěšných výrobců, jako jsou například vrtulníky Bell 206 JetRanger a LongRanger nebo vrtulníky MD Helicopters MD 500. Poprvé byl stroj na veřejnosti představen v létě roku 1995 na pařížském aerosalonu. Předpokládalo se, že první certifikace získá v roce 1997, ale při zkouškách došlo k problémům a poprvé byl certifikován v Itálii v roce 1999. Úřadem FAA ve Spojených státech byly vrtulníky schváleny pro provoz v roce 2000.\n\nPři vývoji a následných zkouškách byly prototypy vrtulníku několikrát upravovány. Původní navrženou pohonnou jednotkou byl turbohřídelový motor Turboméca Arriel 2K1, ale tento motor se ukázal jako nevhodný a byl nahrazen výkonnějším motorem Pratt & Whittney Canada PT6B-37 o výkonu 747 kW. S novým motorem byly stroje testovány od roku 1998, ale i přesto docházelo k dalším úpravám kvůli vysokým vibracím a nízké ovladatelnosti vrtulníku. Došlo tak ke změnám krytů motoru a ocasní části. Prvním zákazníkem se stala australská letecká společnost Linfox.\n\nPři vývoji vrtulníků A119 Koala se vycházelo z  úspěšné dvoumotorové verze Agusta A109. Na rozdíl od strojů A109, kde je použit zatahovací podvozek s koly, mají vrtulníky A119 ližinový podvozek. Hlavní předností strojů A119 Koala je objem jejich nákladové kabiny, který je až o 30 % větší než u konkurenčních vrtulníků stejného segmentu. Vrtulníky A119 dokáží transportovat až osm pasažérů včetně pilota a lze je využít také pro potřeby policie nebo letecké záchranné služby. V lékařském provedení jsou schopny přepravovat dva pacienty, zatímco většina ostatních strojů stejné třídy dokáže transportovat jednoho pacienta. Vrtulníky A119 jsou vybaveny čtyřlistým hlavním rotorem a třílistým ocasním vyrovnávacím rotorem.\n\n\n Brazílie\n Finsko\n Jižní Korea\n Mexiko\n Spojené státy americké\n\nData podle publikace \"Evropské vrtulníky\".\n\n\n\n"}
{"id": "937952", "url": "https://cs.wikipedia.org/wiki?curid=937952", "title": "Digital Audio Tape", "text": "Digital Audio Tape\n\nDigital Audio Tape (\"R-DAT\") je formát zvukového záznamu na magnetický páskový nosič v kazetě. Jedná se o první domácí systém digitálního záznamu zvuku (na rozdíl od Minidisku, DCC nebo MP3 bez komprese dat). Byl vyvinutý firmou Sony a představený veřejnosti v roce 1987.\n\nPro záznam se používá kazeta o rozměrech 73 x 54 x 10,5 mm s páskem z chemicky čistého železa o šířce 3,81 mm (shodná šířka jako u pásku v audiokazetě). Pásek je v magnetofonu vytažen z kazety a opásán kolem bubnu s rotujícími hlavami, které zaznamenávají signál do šikmých stop, podobně jako videorekordéry. Záznam je jednostranný (na rozdíl od klasické audiokazety není možné DAT kazetu otočit a nahrávat z druhé strany).\n\nParametry záznamu:\n\nSystém R-DAT od prvopočátku doprovázely potíže s autorskými svazy, které se obávaly masového bezeztrátového kopírování (v té době novinkových) CD disků. Magnetofony proto musely být upraveny tak, aby nebyl možný přímý záznam hudebních CD digitální cestou. Toho se zprvu dosáhlo použitím jiného vzorkovacího kmitočtu (48 kHz), než u formátu CD. Později se výrobcům podařilo dohodnout s americkou organizací RIAA na možnosti používat u magnetofonů R-DAT i vzorkovací frekvenci 44,1 kHz, ale za cenu vestavění ochrany, která dovolí pořídit digitální kopii pouze první generace (SCMS). Systémem SCMS byly opatřeny i další digitální rekordéry (MiniDisc, DCC i CD rekordéry).\n\nMagnetofony R-DAT dovolovaly ve své době pořídit nejkvalitnější záznam ze všech domácích audiorekordérů vůbec. Objevily se v nabídce i ostatních velkých výrobců spotřební elektroniky (Aiwa, Denon, Grundig, Samsung, JVC, Panasonic, Tascam, Onkyo, Technics, Pioneer...). Kromě stolních magnetofonů (\"tape-decky\") byly v prodeji i přenosné přístroje (\"DAT Walkmany\") nebo přehrávače do automobilů. Formát R-DAT se rovněž využíval k zálohování počítačových souborů (mechaniky R-DAT RAM se daly vestavět do PC podobně jako CD-ROM) Firma Sony vyráběla i \"tape-decky\" se čtyřmi hlavami, které umožňovaly příposlech signálu z pásku přímo během nahrávání (podobně jako tříhlavé klasické magnetofony). Většímu rozšíření R-DAT magnetofonů na trhu bránily obstrukce autorských svazů, dále vysoké ceny přístrojů, způsobené značnými náklady na vývoj, rozpouštěnými pouze do omezeného počtu vyrobených kusů a drahá mechanická část, která navíc neměla dlouhou životnost. Drahé byly i samotné DAT kazety. Výroba magnetofonů prakticky skončila v druhé polovině 90. let 20. století. DAT rekordéry se ovšem těšily poměrně velké oblibě v profesionální sféře - ve studiích rádiových stanic i produkčních nahrávacích studiích, kde se navíc při práci s vícestopými záznamy uplatňovala podobná technika ve formě DTRS a ADAT. Zřejmě poslední DAT rekordér byl Tascam DA45HR z roku 1999 s možností pořizovat záznam i ve formátu 24 bitů (HighRange) s odstupem od šumu > 105 dB. Kazety se stále dají sehnat ve specializovaných prodejnách.\n\n\n"}
{"id": "937953", "url": "https://cs.wikipedia.org/wiki?curid=937953", "title": "Římskokatolická farnost Minice", "text": "Římskokatolická farnost Minice\n\nŘímskokatolická farnost Minice (lat. \"Minicium\") je územní společenství římských katolíků v Minicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž roku 1361 byla v místě plebánie. Od roku 1681 jsou v místě vedeny matriky. Fara byla kanonicky obnovena roku 1708.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Postoloprty, jehož součástí je i farnost Minice, která je tak spravována \"excurrendo\".\n\nŘímskokatolická farnost Minice\n\n"}
{"id": "937956", "url": "https://cs.wikipedia.org/wiki?curid=937956", "title": "Antonín Pacák", "text": "Antonín Pacák\n\nAntonín Pacák, křtěný Antonín Jan (12. června 1835 Bělohrad – 4. února 1898 Chrudim) byl rakouský a český notář a politik, v 2. polovině 19. století poslanec Českého zemského sněmu.\n\nProfesí byl notářem. Dlouhodobě řídil právní kancelář Aloise Pravoslava Trojana, později kancelář dr. Rilka. Nakonec působil jako samostatný notář v Chrudimi. V domovské Chrudimi zasedal v obecní radě.\n\nV 70. letech 19. století se zapojil i do zemské politiky. V zemských volbách v roce 1878 byl zvolen na Český zemský sněm za městskou kurii (obvod Chrudim – Heřmanův Městec). Patřil k mladočeské straně (Národní strana svobodomyslná).\n\nZemřel po delší bolestivé nemoci v únoru 1898 (byl \"62 roky stár\").\n\nByl bratrem politika Bedřicha Pacáka.\n"}
{"id": "937957", "url": "https://cs.wikipedia.org/wiki?curid=937957", "title": "Jiří Čáslavka", "text": "Jiří Čáslavka\n\nJiří Čáslavka (* 15. července 1972 Pardubice) je český ekonom a politik, v letech 2006 až 2010 zastupitel městské části Praha 10, od roku 2018 zastupitel městského obvodu Pardubice I. V minulosti člen US-DEU, SZ a TOP 09, nyní nestraník za Piráty.\n\nVystudoval etnologii na Filozofické fakultě Univerzity Karlovy v Praze a mezinárodní ekonomii na Vysoké škole ekonomické v Praze.\n\nPůsobil jako poradce Karla Schwarzenberga na Ministerstvu zahraničních věcí ČR či jako regionální ředitel pro střední a jihovýchodní Evropu v mezinárodní firmě podnikající v oboru informačních technologií. V současnosti pracuje v pražském analytickém centru Glopolis, kde vede sekci ekonomických a finančních politik. Zároveň je členem správní rady bruselského think-tanku Eurodad.\n\nJiří Čáslavka je rozvedený a má dvě děti.\n\nV komunálních volbách v roce 1998 neúspěšně kandidoval jako člen US-DEU do Zastupitelstva Městské části Praha 10. Uspěl až v komunálních volbách v roce 2006 jako člen Strany zelených.\n\nV rámci Strany zelených se věnoval zahraniční politice a byl ekonomickým expertem strany. Byl lídrem kandidátky SZ ve volbách do Poslanecké sněmovny PČR v roce 2013. Čáslavka opustil Stranu zelených na konci února roku 2015 a jako důvod uvedl její levicový radikalismus.\n\nVe volbách do Senátu PČR v roce 2016 kandidoval za TOP 09 v obvodu č. 43 – Pardubice. Se ziskem 8,76 % hlasů skončil na 6. místě a do druhého kola nepostoupil.\n\nV komunálních volbách v roce 2018 byl zvolen jako nestraník za Piráty zastupitelem městského obvodu Pardubice I.\n"}
{"id": "937958", "url": "https://cs.wikipedia.org/wiki?curid=937958", "title": "Přátelé Bermudského trojúhelníku", "text": "Přátelé Bermudského trojúhelníku\n\nPřátelé Bermudského trojúhelníku je československý film z roku 1987 (podle závěrečných titulků však byl dokončen už v předchozím roce).\n\nNa pozadí mezinárodní konference o časoprostorové anomálii, působící dočasně kromě oblasti Bermud také ve střední Evropě, jsou diváci vtaženi do tří dějově navzájem nesouvisejících povídek s prvky sci-fi (skokové přesuny v prostoru a čase), komunální i celospolečenské satiry (údržbářské motto \"„Kdo nekrade, okrádá rodinu“\"), situačního humoru (v tramvaji zapomenutý pohřební věnec s nápisem \"„Nikdy nezapomeneme“\", reklamní nápis \"„S autem Škoda jsou vaše cíle blízko“\" po nechtěném přesunu do Bratislavy), zejména v poslední povídce pak najdeme i prvky anglického konverzačního humoru (neúmyslné ředitelské dvojsmysly na účet těhotné podřízené).\n\nDobrácký a naivní tramvaják Arnošt, který měl nedávno průšvih poté, co v přepracování nahlásil cestujícím jako příští zastávku Poděbrady, byl opět přesvědčen svými lenivými kolegy, aby kvůli výpadku metra vzal pozdní večerní službu na posilovém tramvajovém spoji z Vršovic na náměstí Jiřího z Poděbrad a do Hostivaře. Do jeho vozu hned na začátku nastoupí různorodá squadra cestujících, dvakrát kořeněná návalem fotbalových fandů v oblasti Edenu. Na smyčce Moskevská/Minská mu na beznapěťovém úseku většina lidí vystoupí a ve voze zůstane jen pět pasažérů, a to včetně mladíka, který krátce předtím přepadl poštu a nyní se rozhodne unést tramvaj. Zatímco ostatní cestující se baví nebo spí, tento lupič donutí Arnošta přestavět výhybku a vůz se pak řítí po výpadovce Černokostelecká směrem „na Poděbrady“. Tam se skutečně dostane, protože po průjezdu tajemným temným úsekem se tramvaj i s cestujícími náhle ocitne na liduprázdném ranním náměstí v Poděbradech a zatímco ji v Praze dispečeři marně shánějí i na konečné u Ústředních dílen DP, v Poděbradech musí lupič prchat před příslušníky VB. Zkusí zaběhnout do temné zchátralé kolonády, jenže místo toho náhle vyběhne z tunelu metra na stanici Jiřího z Poděbrad. Tam si pro něj vzápětí dojede kriminálka, a nahoře na náměstí Jiřího z Poděbrad se už jen mine s Arnoštovou tramvají, neboť ostatním se povedlo vrátit do noční Prahy původní cestou.\n\n\"Zajímavosti:\n\nKarel Jindříšek je neúplatný, ale přitom velmi spořivý referent OPBH. Nedokáže zjednat pořádek u podřízených, zato doma drží pevně v rukou rodinné finance: už řadu let (marně) spoří na Škodu 120. Cestou do práce se v ranní dopravní špičce na Mánesově mostě dostane do stresu a najednou se ocitne na bratislavském Mostu SNP, načež musí utratit velké peníze za benzín na cestu zpět. Druhý i třetí den se situace opakuje a Karel se vydá nejen z peněz, ale i z hodinek a bundy. Když pak ale tuto svou schopnost předvede vědecké komisi, setká se s jejich odmítnutím a výsměchem (přestože i oni se s ním přemístili do Bratislavy) a to spolu s ostatními vlivy způsobuje, že se z něj stane vypočítavý cynik. Založí si vlastní expresní dopravu se skříňovou Avií a hodlá se živit jako řidič, jenže od jeho dosavadního stresu za volantem ho rozptyluje manželka a tak je působení anomálie narušeno: první den se dostanou k Brnu, druhý den jen kousek za Prahu do Průhonic, a třetí den Karel dokonce psychicky provede návrat zpět a na mostě „časoprostorově nacouvá“ do auta za sebou. Když pak přes utíká před davem, jeho stres onu fyzikální anomálii zotaví a Karel dobíhá do Bratislavy.\n\nNa vnitrostátní lince ČSA OK-27 náhle letadlo postihne výpadek a zaseknutí přístrojů. Piloti na chvíli ztratí veškeré spojení se zemí i orientaci v prostoru, přičemž v témže okamžiku se v chodbičce v prostoru pro cestující objeví muž ve středověkém oblečení, který vypadá jako Galileo Galilei a dokonce pronese výrok \"„Eppur si muove“\". Poté, co projde plentou v zadní části kabiny, zmizí a překvapené letušky i pasažéři zjistí, že muž jednak neměl odkud vyjít (vpředu je pilotní kabina), jednak kam zajít (vzadu je kuchyňka), a že tedy v letadle vlastně nikdy nemohl být. Po přistání na ruzyňském letišti, kde shodou okolností Československá televize natáčí jakousi reportáž, musejí všichni cestující konfrontovat svoje vzpomínky a zážitky jak se svým svědomím, tak s nátlakem veřejnosti i svých blízkých. Pod tímto tlakem většina z nich na pravdu rezignuje a svá svědectví odvolá. Nejdéle se vnitřní boj odehrává v idealistickém studentovi, který dokonce marně doufá, že se mu Galilea podařilo vyfotografovat. Jenže na první fotce ho nenajde a tak v záchvatu rozčilení celý svazek fotografií i negativ hodí do popelnice, aniž by zkontroloval další snímky. Když si to uvědomí, je pozdě, protože obsah popelnice právě vysypali popeláři do svého vozu a odjeli na skládku…\n"}
{"id": "937960", "url": "https://cs.wikipedia.org/wiki?curid=937960", "title": "Politické hnutí Změna", "text": "Politické hnutí Změna\n\nPolitické hnutí Změna (zkratkou Změna) je české politické hnutí založené v roce 2012 Janem Korytářem. Roku 2013 se Změna účastnila parlamentních voleb, roku 2014 se zúčastnila v některých městech a obcích komunálních voleb.\n\nPolitické hnutí Změna deklaruje jako svou ideovou základnu tzv. zelenou politiku a v pravo-levém politickém spektru se řadí k politickému středu.\n\nPo neúspěšném vyjednávání se Stranou zelených se Změna rozhodla jít do sněmovních voleb v roce 2013 s Klíčovým hnutím (Táňa Fischerová), hnutím Zelení, Humanistickou stranou a dalšími. Na její kandidátce se objevili členové stran Moravané, Občané.cz a Hnutí FAIR PLAY. Kandidovaly za ně osobnosti jako např. místostarostka Černošic Daniela Göttelová, nebo bývalá choť Jiřího Dienstbiera Jiřina Dienstbierová. Kandidátky postavila ve všech 14 krajích a bylo jí vylosováno volební č. 9. Po sečtení hlasů Změna získala 0,57 %. Nepřekročila tudíž potřebnou 5 % hranici pro vstup do poslanecké sněmovny a ve sněmovně nezasedl žádný její zástupce.\n\n"}
{"id": "937962", "url": "https://cs.wikipedia.org/wiki?curid=937962", "title": "Změna (rozcestník)", "text": "Změna (rozcestník)\n\nZměna může označovat:\n"}
{"id": "937965", "url": "https://cs.wikipedia.org/wiki?curid=937965", "title": "Obdržálek", "text": "Obdržálek\n\nObdržálek nebo Obdržálková může být:\n"}
{"id": "937969", "url": "https://cs.wikipedia.org/wiki?curid=937969", "title": "Höflein", "text": "Höflein\n\nHöflein je název vícero sídel:\n\nObce:\n\nČásti obcí:\n\nHistorické:\n\nPodobné:\n"}
{"id": "937975", "url": "https://cs.wikipedia.org/wiki?curid=937975", "title": "Ligron", "text": "Ligron\n\nLigron může být: \n"}
{"id": "937978", "url": "https://cs.wikipedia.org/wiki?curid=937978", "title": "Tiglon", "text": "Tiglon\n\nTiglon může být: \n"}
{"id": "937995", "url": "https://cs.wikipedia.org/wiki?curid=937995", "title": "Roman Nohavica", "text": "Roman Nohavica\n\nRoman Nohavica (* 1. března 1974) je bývalý český fotbalový obránce.\n\nV české lize hrál za FC Baník Ostrava, AFK Lázně Bohdaneč a SFC Opava. V české lize nastoupil celkem ve 111 utkáních a dal 8 gólů. Ve druhé lize hrál za Fotbal Třinec, FK Pardubice, FC Viktoria Plzeň a 1. HFK Olomouc.\n\n"}
{"id": "937997", "url": "https://cs.wikipedia.org/wiki?curid=937997", "title": "Ian Rush", "text": "Ian Rush\n\nIan Rush (* 20. říjen 1961, St Asaph) je bývalý velšský fotbalista. Hrával na pozici útočníka. Byl výjimečným střelcem, jeho slávu však přibrzdila skutečnost, že reprezentace Walesu nedosahuje mezinárodních úspěchů a také šestiletý zákaz startu jeho klubu FC Liverpool v evropských pohárech, po incidentu na Heyselově stadionu v roce 1985.\n\nV reprezentačním mužstvu Walesu odehrál 73 utkání a vstřelil 28 branek, což je rekord v historii velšské reprezentace. Nikdy se mu však s týmem Walesu nepodařilo probojovat na žádný velký mezinárodní turnaj.\n\nS FC Liverpool dvakrát vyhrál Pohár mistrů evropských zemí (1980/81, 1983/84), pětkrát se stal mistrem Anglie (1981–82, 1982–83, 1983–84, 1985–86, 1989–90) a třikrát vyhrál FA Cup (1985–86, 1988–89, 1991–92). V dresu Liverpoolu nastřílel 229 ligových branek. Celkem pak 346 branek, což je klubový rekord. 10 ligových branek vstřelil ještě při svých angažmá v Juventusu Turín a v Leeds United.\n\nRoku 1984 byl vyhlášen nejlepším fotbalistou Anglie (v anketě FWA). Ve stejném roce vyhrál Zlatou kopačku, a to za 32 nastřílených branek v jedné sezóně. Časopis \"World Soccer\" ho vyhlásil 40. nejlepším fotbalistou 20. století. V anketě 100 velšských hrdinů, která hledala největší osobnost velšských dějin, skončil na 57. místě.\n"}
{"id": "937998", "url": "https://cs.wikipedia.org/wiki?curid=937998", "title": "Píčův statek", "text": "Píčův statek\n\nPíčův statek je zřícenina usedlosti v Příhrazských skalách, přibližně 200 metrů od skalního hradu Klamorna, směrem na Drábské světničky, na náhorní plošině Hrada.\n\nStatek je poprvé zmiňován k roku 1554 pod názvem \"samota Hrada\". V roce 1682 je pak v purkrechtní knize boseňské rychty jako majitel uveden Pavel Komárek, jenž toho roku usedlost převzal po svém otci, a ta nese název \"Komárovská chalupa\". Na začátku 18. století rod Komárků vymírá, neboť dědic Jiří Komárek se nevrátil z vojny, a od roku 1716 jej vlastnil Jan Píč, jenž se sem přiženil. S sebou přinesl i peníze a právě za Píčů dosáhl statek největšího rozkvětu, což se odrazilo i do pojmenování stavení. Ke statku náleželo území o rozloze 14,4 ha (tvořily jej zejména sprašová pole, louky a lesy) a v okolí jej proslavil především chov koní. Obilí si nechávali mlít ve 2 km vzdáleném Skálově mlýně v Březině a každý druhý týden tu pekli 14 bochníků chleba. V záznamech se můžeme dočíst, že se rod těšil značné oblibě a vážnosti, často jej také navštěvovala hrabata z nedalekého Mnichova Hradiště. Posledním velkým hospodářem byl Václav Píč, po jehož smrti v roce 1941 započal úpadek statku. Ten nebyl zapříčiněn německou okupací, neboť se statek nacházel na odlehlém místě, nýbrž politickým vývojem po roce 1945 a především pak po únoru 1948. Po Václavově smrti se statku ujala vdova spolu se synem Vladimírem Píčem. Po změně politického režimu byli oba označeni za kulaky. V roce 1952 Státní bezpečnost Vladimíra odvedla a do roku 1954 byl vězněm v kamenolomu v Libochovanech. Vdova po Václavovi měla být umístěna ve starobinci v Kurovodicích. Při zatýkání jim ovšem uprchla a běžela směrem na Branžež. Cestou ji promrzlou našli místní a dovezli ji k její dceři do Branžeže, kde dožila. Statek tak byl opuštěn, vyrabován a částečně rozebrán a polnosti rozparcelovány. Zachována dlouho zůstávala bývalá sušárna ovoce, drobná dřevěná chaloupka před statkem, zvaná též \"Perníková chaloupka\". V 90. letech ji však někdo zapálil.\n\n"}
{"id": "938001", "url": "https://cs.wikipedia.org/wiki?curid=938001", "title": "Josef Nesvačil", "text": "Josef Nesvačil\n\nJosef Nesvačil (* 7. dubna 1965 v Táboře) je bývalý český fotbalista, záložník. Jedna z jeho dvou dcer je herečka Denisa Nesvačilová.\n\nPochází z fotbalové rodiny – prvoligovým fotbalistou byl i jeho starší bratr Jiří. Je odchovancem VS Tábor. V roce 1991 přestoupil do TJ Viktorie Žižkov. Právě v sezóně 1991/92 se majitelem tehdy bankrotujícího třetiligového fotbalového oddílu stal podnikatel Vratislav Čekan. Viktoria si pro další sezónu od Slušovic koupila účast ve druhé lize a z 1. místa postoupila do nejvyšší soutěže. V sezóně 1993/94 si tedy Nesvačil odbyl prvoligovou premiéru, ovšem ne v dresu Žižkova, ale v barvách FC Slovan WSK Liberec, kam přestoupil a působil následující tři sezóny. Sezónu 1996/97 odehrál za Bohemians Praha. V české lize nastoupil celkem v 86 utkáních a dal 3 góly. Následující dvě sezóny působil v zahraničí – nejprve v indonéském klubu PSM Makassar a další sezónu v Kuvajtu. V sezóně 2001/02 hrál krajský přebor za FSC Libuš.\n"}
{"id": "938002", "url": "https://cs.wikipedia.org/wiki?curid=938002", "title": "Josef Anton Richter", "text": "Josef Anton Richter\n\nJosef Anton Richter (2. srpna 1830 Varnsdorf – 13. května 1898 Raspenava), byl rakouský a český podnikatel a politik německé národnosti, ve druhé polovině 19. století poslanec Českého zemského sněmu.\n\nPocházel z podnikatelské rodiny ze severu Čech. Krátce studoval ve 4. třídě hlavní školy v Liberci. Již roku 1844 ale nastoupil do textilního obchodu svého otce Antona Richtera (1805–1877), později převzal roku 1876 vedení podniku (\"Moldenauer Kammgarnspinnerei Anton Richter Söhne\") spolu s mladším bratrem Gustavem Richterem. Založil vlastní přádelnu česané příze v Luhu. Výrazně se angažoval ve veřejném životě. Byl členem Okresního zemědělsko-lesnického spolku ve Frýdlantu (') a v květnu 1870 byl zvolen jeho prvním předsedou. Funkci zastával do roku 1886 a následně byl čestným předsedou. Spoluzakládal nadaci císaře Františka Josefa a nákupní sekci, která od roku 1886 působila jako nákupní spolek ('). Inicioval založení \"Zemědělské zimní školy\" ve Frýdlantu koncem roku 1886. Zasloužil se o vznik a fungování okresní spořitelny v Raspenavě, jež vznikla roku 1873 a v jejímž čele stál po třicet let. Byl členem raspenavského obecního zastupitelstva, místní školní rady a okresního zastupitelstva. Od února 1880 působil rovněž jako člen v liberecké obchodní komoře a v její radě. V komoře zasedal až do roku 1896. K výročí jeho šedesátých narozenin ho Raspenava jmenovala čestným občanem.\n\nPatřil mu statek v Dörflu (Víska) v okrese Frýdlant a statek Schletten ve Slezsku.\n\nV 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za kurii venkovských obcí (obvod Frýdlant). Mandát obhájil ve volbách v roce 1883. Na členství rezignoval roku 1885. Uvádí se jako německý liberál (takzvaná Ústavní strana, liberálně a centralisticky orientovaná platforma, odmítající autonomistické aspirace neněmeckých národností).\n\nByl čtyřikrát ženatý a měl devět potomků, z nichž někteří dosáhli rovněž významných společenských pozic. Zemřel na \"sešlost věkem\" v květnu 1898.\n\n"}
{"id": "938008", "url": "https://cs.wikipedia.org/wiki?curid=938008", "title": "Rudolf Müller (politik DAP)", "text": "Rudolf Müller (politik DAP)\n\nRudolf Müller (4. února 1853 Jihlava – 24. července 1925 Eisenach) byl rakouský účetní a politik německé národnosti, na začátku 20. století poslanec Moravského zemského sněmu.\n\nNarodil se v rodině krejčovského mistra Mathiase Müllera a jeho první ženy Kathariny, rozené Singer. Vystudoval brněnské gymnázium, pak začal pracovat v Jihlavě u Okresní nemocenské pokladny jako úředník. Ve druhé polovině 90. let se stal jejím ředitelem. Ve stejné době založil Zemské zastupitelstvo německých okresních pokladen Moravy a Slezska a stal se jeho předsedou. Působil rovněž jako místopředseda Říšského svazu německých nemocenských pokladen, který rovněž spoluzakládal. V roce 1898 inicioval vznik jihlavského Německého dělnického spolku Dub. Spoluzakládal také odborovou organizaci stavebních řemesel.\n\nOd roku 1898 se angažoval ve vznikající Německé dělnické straně. V rámci strany byl spíše vpravo a podporoval spolupráci s německými liberály a radikály, na rozdíl od dalších jihlavských předáků strany Hanse Krebse a Rudolfa Junga. V letech 1907 – 1913 byl členem jihlavského obecního výboru. Kvůli růstu sociální demokracie se snažil o spojení německých měšťanských stran v Jihlavě. V moravských zemských volbách v roce 1906 byl zvolen poslancem za německou část všeobecné kurie v obvodě na západní Moravě, který se táhl od Dačic až po Mohelnici. Ve volbách jej podporoval Hlavní volební výbor spojených německých pokrokových stran. Na sněmu se zabýval volební reformou a otázkami starobního, nemocenského a invalidního pojištění.\n\nByl třikrát ženatý. S první manželkou Karolinou, roz. Exner (1853–1880), měl dvě dcery – Ernestinu (1876–1886) a Aloisii (1877–1877). S druhou manželkou Annou, roz. Beer (1862–1906), měl pět dětí – Augustu (nar. 1882), Viktora (1885–1885), dvojčata Elizabeth a Irenu (nar. 1887), Ludwiga (1889–1890). Potřetí se oženil s Carolou, roz. Volger (nar. 1869). Po sňatku s ní se přestěhoval do Frankfurtu nad Mohanem.\n"}
{"id": "938009", "url": "https://cs.wikipedia.org/wiki?curid=938009", "title": "Rudolf Müller", "text": "Rudolf Müller\n\nJméno Rudolf Müller má více osob:\n\n"}
{"id": "938010", "url": "https://cs.wikipedia.org/wiki?curid=938010", "title": "Petr Lysáček", "text": "Petr Lysáček\n\nPetr Lysáček (* 8. září 1975) je bývalý český fotbalista, záložník.\n\nV české lize hrál za SK Sigma Olomouc a 1. FC Synot. V české lize nastoupil celkem v 19 utkáních a dal 1 gól. Ve slovenské lize hrál za FK ZŤS Dubnica, nastoupil ve 31 utkáních a dal 4 góly.\n"}
{"id": "938011", "url": "https://cs.wikipedia.org/wiki?curid=938011", "title": "Juan José de Austria", "text": "Juan José de Austria\n\nJan Josef Rakouský, často též ve španělské podobě Juan José de Austria (7. dubna 1629 – 17. září 1679, Madrid) byl španělský generál levoboček španělského krále Filipa IV. Působil jako místokrál neapolský (1648), katalánský (1653–1656), nizozemský místodržitel (1656–1659) a v letech 1669–1678 jako místokrál aragonský.\n\nByl jedním z několika nemanželských dětí španělského krále Filipa IV. Jeho matkou byla tehdejší slavná herečka Marie Calderónová. Jan Josef vyrůstal v toledské provincii ve městě Ocaně. Roku 1642 jej Filip uznal za svého syna a udělil mu titul kastilského a leónského velkopřevora johanitského řádu. V letech 1647–1648 velel vojákům proti neapolským povstalcům a v roce 1648 působil krátce v úřadu neapolského místokrále a v letech 1651–1652 bojoval proti povstalcům v Katalánsku.\n\nJako nizozemský guvernér, kterým byl v letech 1656–1659, se neosvědčil, neboť za jeho vlády přišlo Španělsko o část Nizozemí, kterého se zmocnila Francie. Porážku utrpěl také při snaze o získání moci Španělů v Portugalsku v letech 1662–1663. Ctižádostivý Jan Josef chtěl využít své oblíbenosti mezi lidem a žádal krále, aby byl prohlášen následníkem trůnu, což Filip roku 1663 zamítl.\n\nV roce 1665 se i přes otcovu nevoli oženil se svou nevlastní sestrou Markétou Marií. Byl otcem tří dcer, které se staly řádovými sestrami.\n\nPo Filipově smrti roku 1665 se Jan Josef pokoušel získat regentství za bratra Karla II., ale byl královnou vdovou a jejím zpovědníkem Nithardem vypovězen ze dvora. O tři roky později byl za jeho přispění páter Nithard sesazen, nicméně regentské vlády se Jan Josef ujal až dva roky před smrtí, roku 1677, kdy se mu podařilo se svým vojskem dobýt Madrid a donutit královnu i s novým favoritem Valenzuelou opustit dvůr. Následující rok byl podepsán Nijmegenský mír, jehož důsledkem byla ztráta části španělského Nizozemí a burgundského hrabství. Země se navíc zmítala v hospodářské i sociální krizi, kterou nikdo neřešil.\n\nUž v následujícím roce 1679 Jan Josef zemřel a regentské vlády se opět ujala Marie Anna Habsburská. Janovy ostatky byly uloženy do hrobky španělských Habsburků v Escorialu.\n\n"}
{"id": "938012", "url": "https://cs.wikipedia.org/wiki?curid=938012", "title": "Jaroslav von Rilke", "text": "Jaroslav von Rilke\n\nJaroslav von Rilke, plným jménem Jaroslav Rilke von Rüliken, uváděn též \"Jaroslaw\", křtěný Jaroslav Alois (29. března 1833 Svébořice – 12. prosince 1892 Praha), byl rakouský a český notář, advokát a politik německé národnosti, v 2. polovině 19. století poslanec Českého zemského sněmu.\n\nJeho otec Johann Rilke byl panským úředníkem. Jaroslav vystudoval v Praze gymnázium a pak práva na Karlo-Ferdinandově univerzitě v Praze. Státní zkoušku složil v roce 1855 a nastoupil k pražskému zemskému soudu coby praktikant. Po několika letech nastoupil do advokacie jako koncipient v advokátní kanceláři Aloise Pražáka v Brně. V roce 1857 získal titul doktora práv. Roku 1859 složil advokátské zkoušky. Roku 1860 byl jmenován notářem v Sedlicích, odkud roku 1863 přešel do Prahy. Byl zakladatelem a prvním prezidentem českého notářského spolku. Roku 1872 se zasloužil o pořádání sjezdu notářů z celého Rakouska, konaného v Praze. V prosinci 1872 získal od císaře za své veřejné a profesní zásluhy Řád železné koruny. Po reformě notářské profese se Rilke v roce 1873 stal prezidentem Notářské komory v Praze.\n\nV roce 1878 opustil notářské povolání a nadále profesně působil jako zemský advokát. Kancelář měl v Praze, poblíž Prašné brány. 19. června 1873 ho císař povýšil do šlechtického stavu (rytíř Rilke von Rüliken).\n\nV 70. letech 19. století se zapojil i do zemské politiky. V doplňovacích volbách v březnu roku 1876 byl zvolen na Český zemský sněm za městskou kurii (obvod Rokytnice – Jilemnice). Mandát obhájil v řádných volbách v roce 1878. Opětovně zde byl zvolen i ve volbách v roce 1883 a volbách v roce 1889. Uvádí se jako německý liberál (takzvaná Ústavní strana, liberálně a centralisticky orientovaná platforma, odmítající autonomistické aspirace neněmeckých národností). Na sněmu byl členem četných komisí, zejména komise pro Hypoteční banku a komise pro obecní a okresní záležitosti. Na mandát zemského poslance rezignoval roku 1891 ze zdravotních důvodů.\n\nZastával i funkci prezidenta správní rady na Ústecko-teplické dráze, členem kuratoria České spořitelny a dalších podniků. Měl zásluhy o vznik německého dívčího lycea v Praze a byl aktivní v německém divadelním spolku v Praze. V roce 1887 ho rodná obec Svébořice jmenovala čestným občanem. Čestné občanství mu udělila i Rokytnice.\n\nV roce 1862 se oženil s Malvine von Schlosser (dcerou politika Karla Schlossera). Zemřel v prosinci 1892.\n\nByl strýcem českoněmeckého básníka Rainera Maria Rilkeho. Svého synovce finančně i jinak podporoval během jeho studií.\n"}
{"id": "938017", "url": "https://cs.wikipedia.org/wiki?curid=938017", "title": "Saurornithoides", "text": "Saurornithoides\n\nSaurornithoides („mající podobu ptáka“) byl menším masožravým dinosaurem (teropodem) z čeledi Troodontidae, který žil v období svrchní křídy (před asi 75 miliony let) na území dnešního Mongolska (souvrství Džadochta, poušť Gobi).\n\nTypový druh byl popsán americkým paleontologem H. F. Osbornem roku 1924 pod jménem \"S. mongoliensis\". Holotyp sestává z nekompletní kostry, zahrnující i část lebky. Tento troodontid patří k vývojově vyspělým zástupcům a vykazuje zajímavou směsici anatomických znaků, zejména pak velké očnice, umožňující stereoskopické vidění. Tento menší predátor zřejmě dosahoval délky kolem 2 až 2,5 metru a hmotnosti zhruba 35 kilogramů.\n\n\n"}
{"id": "938023", "url": "https://cs.wikipedia.org/wiki?curid=938023", "title": "Valentínos", "text": "Valentínos\n\nValentínos (100 – 160/161) byl křesťanský učitel a básník 2. století n. l., který působil převážně v Římě. Je považován za jednoho z nejznámějších a nejvýznamnějších gnostiků.\n\nO životě Valentina se dochovalo jen málo informací. Podle Epifania se Valentínos narodil kolem roku 100 n. l. v dolním Egyptě v městě Phrebonis nedaleko Alexandrie. V Alexandrii se mu dostalo řeckého (platonského) vzdělání a přijal zde i křesťanství, pravděpodobně již ovlivněné gnostickým myšlením. Podle některých zpráv se zde mohl setkat i s Basileidem. Byl považován za velmi nadaného člověka s velkými duchovními dary a básnickým nadáním, což potvrzují i zprávy od jeho protivníků. Než odešel z Alexandrie do Říma, působil dlouhou dobu jako křesťanský učitel. Do Říma se dostal asi mezi léty 136 a 140 n. l., za pontifikátu papeže Hygina. Patrně zde s velkým úspěchem působil až do roku 160 n. l. Terullianus dokonce uvádí, že byl navržen na biskupa, ale tuto funkci nakonec nezískal. Již v této době se kolem Valentína soustředila poměrně velká skupina jeho příznivců, tzv. valentinovců. Po sporu s církevní obcí však byl označen za heretika. Podle Terulliana měl být exkomunikován, zatímco jiné zprávy od Epifania uvádí, že měl odejít během pontifikátu papeže Aniceta někam na východ, pravděpodobně na Kypr, kde nadále kolem sebe soustřeďoval své stoupence. Právě zde měl podle Epifania dosáhnout „pravé víry“. Jeho smrt je datována do roku 160 nebo 161 n. l..\n\nAč se jedná o jednoho z nejvýznamnějších a nejznámějších gnostických učitelů nedochovalo se k němu mnoho informací. Hlavními prameny ke studiu jeho života a jeho působení jsou církevní otcové.\n\nEirénaios Lyónský je jedním z prvních a významných odpůrců jeho a jeho následovníků tzv. valentinovců. Ve svém díle \"Adversus Haereses (Proti herezím)\" se pozastavoval nad skutečností, že se Valentínovi žáci chlubili tím, že jsou „zdokonaliteli mistra“, a tím pádem mají nestálou nauku. Pravděpodobně mu vadila jistá svoboda myšlení a utváření nauky, protože tak vznikaly určité rozpory i mezi jednotlivými stoupenci daného proudu.\n\nHippolytos Římský se ve svém díle \"Refutatio omnium haeresium (Vyvrácení všech herezí)\" snaží dokázat, že Valentínos ve svém učení využívá myšlenky Pythagora a Platóna. Valentínos měl změnit jejich učení ve jménech a číslech a přidal vlastní názory. Podle Hippolyta je tato hereze sice pestrá, ale nesystematická a s Kristem nesouhlasící.\nHippolytos volně přepisuje Eirénaiovu zprávu o Valentínovi, ale vynechává všechny Eirénaiovy odkazy na Bibli a nahrazuje je vlastními vpisky. Nedosahuje však hloubky Eiréaiova popisu gnostických skupin.\n\nKléméns Alexandrijský se o Valentinovi a jeho žácích zmiňuje ve svém díle \"Stromata (Pestré koberce)\". V tomto díle je uvedeno, že Valentínos dělil lidi do určitých skupin podle jejich duchovní síly. Poukazuje tu na skutečnost, že Valenstínos považoval určitou skupinu lidí za předurčenou k blaženosti. Touto skupinou byly tzv. pneumatici. Podle Klémenta valentinovci přisuzují víru obyčejným lidem a myslí si, že semeno poznání v sobě mají pouze oni. Valentínovi stoupenci mají podle Klémenta tvrdit, že poznání je od víry velmi vzdáleno. Kléméns často srovnává učení basileidovců a valentinovců aniž by mezi jejich názory výrazně rozlišoval.\n\nPodobně jako Kléméns Alexandrijský i Epifanios uvádí ve svém díle \"Panarion (Lékárnička)\" dělení lidí do tří skupin podle toho, zda obsahují božskou jiskru, nebo ne. Navíc tu uvádí, že některých tajemství mohou dosáhnout pouze ti, kteří jsou nejvíce duchovní, tedy mají božskou jiskru. Ve svém díle tyto skupiny pojmenovává jako pneumatiky, psychiky a hyliky.\n\nValentínův filozofický systém známe jen z nepřímých zpráv, především od jeho kritiků. Tyto zprávy jsou velmi různorodé a shodují se pouze v některých rysech. V podstatě se v hereziologické literatuře dochovalo šest více či měně úplných verzí Valentínova systému. Z toho by bylo možné usuzovat, že neexistoval pevný naukový systém. Toto tvrzení je velmi nepravděpodobné, jelikož lze vysledovat určité podobné znaky mezi jednotlivými valentínovskými směry. Na druhou stranu Eirénaios uvádí, že se valentinovci chlubili tím, že zdokonalují svého mistra.\n\nValentínus tvrdil, že kromě křesťanské tradice navazoval také na Theodota, žáka apoštola Pavla, který jej měl zasvětit do tajemství učení o Bohu. Theodota vnímal i jako autoritu pro nárokování si božského zjevení. Mimo jiné také stavěl na platónském vzdělání, které rozpracoval a přidal do něj nové prvky. Epifanios poukazuje na to, že valentinovci dělili lidi do skupin podle jejich duchovní síly. Nejlépe na tom byli \"pneumatici\", kteří nejsou z tohoto světa, přišli seshora a mají být bez problémů spaseni. Takto se podle Epifania označují právě gnostici, kteří usilují o poznání. Druhou skupinou jsou \"psychici\", kteří budou spaseni, pokud budou správně jednat. Poslední skupinou jsou \"hylici\" nebo také \"sarkici\", což jsou lidé hmotní. Ti jsou z prachu, zanikají a vůbec nedosáhnou spasení, jelikož nemohou dosáhnout poznání ani ho přijímat.\nValentínův systém chápe sám sebe jako opětovné zrušení nevědomosti vzniklé následkem chybného jednání v Plerómatu. Dějiny vnímá jako postupný sestup a úpadek. Vědění je vnímáno zároveň jako akt poznání i spásy.\nMezi nejvýznamnější Valentinovy žáky rozvíjející jeho učení na západě nebo v Itálii jsou Ptolemaios a Hérakleón, zatímco na východě to byl především Theodotos.\n\nValentínos je považován za autora velkého množství děl, ale i přes velký zájem jeho odpůrců se jich dochovalo málo, případně v neúplné formě. Při psaní svých děl se věnoval především praktické práci pro obec a šíření jeho nauky. Jedná se tedy především o kázání, hymny, žalmy a různé listy. Někdy však své učení vyjadřoval velmi názorně, dramatiky a někdy i poeticky. U některých textů spadajících do valentinovské gnóze není zcela jasné, zda jsou dílem samotného Valentína, nebo některého z jeho žáků.\nDochovala se jeho báseň \"Žeň\", ve které Valentínos líčí svůj systém odzdola nahoru – tedy opačně než je zvykem např. u Platóna.\n\nJedná se o zvláštní gnostický dokument z valentinovské školy. Bylo nalezeno spolu s dalšími texty roku 1945 v Nag Hammádí. Jednalo se o koptský text, jehož předlohou byl řecký text vzniklý přibližně kolem roku 150. Pravděpodobně se jedná o Valentínovo dílo\nneboť Eirénaios dokazuje jeho existenci, tím že ho řadí mezi Valentínova díla. Evangelium do češtiny (z polského překladu koptského originálu) přeložil Zdeněk Kratochvíl. Text se zabývá učením o spasení z boží lásky. Naráží tím na Kristovo utrpení na kříži, čímž se nepřímo hlásí ke křesťanské tradici a snaží se o nalezení společných momentů církve a gnóze. Gnostické prvky v tomto díle nejsou tak výrazné, proto by mohlo dojít k přijetí ortodoxním proudem křesťanství.\n\nFilipovo evangelium (NHC II/3) je textem vyskytujícím se v druhém kodexu textů z Nag Hammádí. Je výrazně ovlivněn valentinovskou gnózí. Nejranější datum vzniku této sbírky se datuje do poloviny 2. století, kdy působil Valentínos.\nEvangelium má formu Ježíšových výroků, které však nejsou uvedeny formulí \"\"Ježíš řekl\"\". Dává nám informace o pěti svátostech valentinovské gnóze, kterými jsou křest, poznání, eucharistie, vykoupení a svatební komnata.\n\n\n"}
{"id": "938028", "url": "https://cs.wikipedia.org/wiki?curid=938028", "title": "Římskokatolická farnost Stonařov", "text": "Římskokatolická farnost Stonařov\n\nŘímskokatolická farnost Stonařov je územní společenství římských katolíků s farním kostelem svatého Václava v děkanátu Jihlava. \nJádro farního kostela pochází z 13. století. Do roku 1878 kolem kostela býval hřbitov. Současnou podobu získal kostel během stavebních úprav v roce 1804.\nFarářem byl od 1. listopadu 1982 do své smrti 5. ledna 2015 P. Mgr. Pavel Horký, která byl zároveň děkanem jihlavského děkanství. Od 28. ledna 2015 se stal administrátorem excurrendo P. Roman Strossa z Batelova.. Novým farářem byl od 1. srpna 2015 ustanoven R. D. Mgr. Jiří Buchta.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. červen. Adorační den připadá na 6. září.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky ve Stonařově, Otíně, Pavlově a Vílanci 20 464 korun.\n\n"}
{"id": "938030", "url": "https://cs.wikipedia.org/wiki?curid=938030", "title": "Mistrovství světa ve vodním slalomu 2011", "text": "Mistrovství světa ve vodním slalomu 2011\n\nMistrovství světa ve vodním slalomu 2011 se uskutečnilo ve dnech od 7. do 11. září 2011 v Bratislavě na Slovensku. Celkově se jednalo o 34. mistrovství světa ve vodním slalomu a první světový šampionát konaný na území Slovenska.\n\nČeskou výpravu tvořilo 12 mužů a 4 ženy:\n\n"}
{"id": "938034", "url": "https://cs.wikipedia.org/wiki?curid=938034", "title": "Atalští Turkméni", "text": "Atalští Turkméni\n\nAtalští Turkméni (vlastním jazykem \"Atalyň Türkmenleri, İgdir millet,\" doslova \"Igdirský lid\"; \"Atal Türkmenleri\"; \"Туркмены Атала → Turkmeny Atala, Бейк-Туркмены → Bejk-Turkmeny\"), jsou Turkický národ, který tvoří hlavní část obyvatelstva obce Atal v Astrachaňské oblasti Ruské federace. Etymologicky jsou odkazováni k potomkům středověkých Oguzů a tvoří etnografickou skupinu Turkménů. Podle sčítání lidu z roku 2002 byl jejich celkový počet včetně Kavkazských Turkmenů (Truhméni) [Туркмены (трухмены, \"тюрк с языком туркменским → Turek s jazykem Turkmenů\")], Atalských Turkmenů a Turkmenů žijících v Ruské federaci 33 053. Jejich mateřské nářečí spadá pod turkménský jazyk, který patří do skupiny západoturkických jazyků, podskupiny „Šahz“, také nazývaných „Turkic-i Kadim“, Oghuzské větvě makrojazyků - východní Torkama-ani jazyky. Atalští Turkméni jsou muslimové, vyznávající sunnitskou větev islámu.\n\nAtalští Turkméni pocházejí z Turkménských (Oguzové) kmenů Igdirů, Čavdurů a Sojunadžhiů, jež na konci 17. století a počátku 18. století společně migrovali přes poloostrov Mangyšlak k povodí dolního Itilu. Dělí se na pět rodů (\"Mamıt, Gökler, Tever, Goldaglı, Jahšıhodža\"). Navíc jsou mezi nimi příslušníci rodů a klanů, kteří nemají žádný vztah k Turkménům-Igdirům. Malá část Atalských Turkménů se považuje za potomky Pečeněhů, pocházejících ze zbytků Chazarského kaganátu. Patří sem rody \"Ellindel, An-Vollar, Arindan, Irrahir, Intedaal\". Tyto rody tvoří většinu obyvatel obce.\n\nAtalští Turkméni mluví dvěma dialekty jazyka Turkmenů - dialektem Truhménů a velkoigdirskou turkménštinou ( \"великоигдырский диалект\" → velikoigdyrskij dialekt).\n\nTruhménsky dialekt Atalských Turkmenů je podobný dialektu Kavkazských Turkmenů (Truhméni), čili truhménskému jazyku. Rozdíly vznikají pouze ve fonetické struktuře slov a ve slovní zásobě, nejsou ale nijak významné.\n\nVelkoigdirský dialekt je tvořen kombinací turkménského jazyka Igdirů a národů, které žili v Atalu před příchodem Mangyšlakských Turkmenů. Dialekt se výrazně odklání od standardního jazyka, a to zejména z fonetického hlediska. Je u něj také jasně patrný vliv jazyka Nogajů, zejména v truhménském dialektu. V tomto ohledu si Velkoigdirské nářečí zachovalo čistotu, protože bylo použito pro psaní a komunikaci v šlechtických kruzích.\n\n"}
{"id": "938037", "url": "https://cs.wikipedia.org/wiki?curid=938037", "title": "Husopaska", "text": "Husopaska\n\nHusopaska může být:\n\n"}
