{"id": "759935", "url": "https://cs.wikipedia.org/wiki?curid=759935", "title": "Balastní nádrž", "text": "Balastní nádrž\n\nBalastní nádrž (přejato ) je nádrž na kapalinu, nejčastěji vodu, která tvoří mrtvou – neužitečnou hmotnost přepravovaného objemu a hmotnosti. I přes tuto nevýhodu je balastní nádrž důležitou součástí konstrukce lodí, ponorek a plovoucích plošin.\n\nU lodí jsou balastní nádrže používány pro vyrovnání náklonu lodi, který může vzniknout nerovnoměrným rozložením hmotnosti přepravovaného nákladu nebo úbytkem hmotnosti spotřebovaného paliva. Balastní nádrže jsou taktéž používány ke snížení těžiště lodi a tím ke zvýšení stability a taktéž k zajištění dostatečného ponoru pro chod lodních šroubů. V některých případech je u nákladních lodí jako balastní nádrž používán přímo přepravní prostor.\n\nU ponorek mají balastní nádrže dvojí význam. Jako u lodí pomáhají balastní nádrže k vyrovnání náklonu podle zatížení. Hlavním úkolem balastních nádrží u ponorek je celková změna hmotnosti ponorky. Naplněním balastních nádrží (zatížením) dojde ke snížení vztlaku a ponorka se ponoří. Vyprázdněním nádrží (odlehčením) dojde ke zvýšení vztlaku a ponorka se vynoří. Různým plněním nebo vypouštěním balastních nádrží lze ovlivnit i náklon ponorky tak, aby při ponořování nebo vynořování bylo možno pro urychlení použít i tah vyvozený lodním šroubem a pomocí hloubkových kormidel.\nU plovoucích plošin, například vrtných, slouží balastní nádrže k vyrovnání a stabilizaci polohy.\n"}
{"id": "759937", "url": "https://cs.wikipedia.org/wiki?curid=759937", "title": "James Duckworth (tenista)", "text": "James Duckworth (tenista)\n\nJames Duckworth (* 21. ledna 1992, Sydney) je australský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 čtyři tituly ve dvouhře.\n\nNa žebříčku ATP byl nejvýše ve dvouhře klasifikován v lednu 2012 na 250. místě a ve čtyřhře pak v prosinci 2011 na 924. místě. Jeho trenérem je Brent Larkham.\n\n"}
{"id": "759938", "url": "https://cs.wikipedia.org/wiki?curid=759938", "title": "USS Redwing", "text": "USS Redwing\n\nUSS Redwing je název několik lodí používaných americkým námořnictvem: \n"}
{"id": "759939", "url": "https://cs.wikipedia.org/wiki?curid=759939", "title": "Televarieté", "text": "Televarieté\n\nTelevarieté byl revuální (hudebně-zábavný) pořad Československé televize, vysílaný v letech 1971 až 1998.\n\nS nápadem na televizní varietní show přišel roku 1970 tehdejší šéfredaktor televizní zábavy Vladimír Dvořák, kterého inspirovala návštěva pařížského klubu \"Olympia\" v roce 1964 – první část programu tehdy sestávala z výstupů zpěváků, tanečníků a artistů, po přestávce následovala hodina věnovaná jedinému umělci.\n\nDvořák tedy naplánoval pořad jako show s mezinárodním obsazením. Původní název pořadu měl být \"TV Varieté\", ale normalizační vedení ČST tento „anglický“ název zamítlo a souhlasilo až po přejmenování na \"Televarieté\".\n\nDramaturgem pořadu byl Vladimír Ducháč, režisér Ivo Paukert, hlavní kameraman Jiří Lebeda, hudební doprovod měl zajistit orchestr Karla Vlacha. Vedoucí výrobního štábu Eva Münzová dlouho marně hledala v Praze divadlo, které by mělo dostatečně velké jeviště i se zázemím a jehož vedení by bylo ochotno tento pořad hostit. Nakonec se jí podařilo pronajmout divadlo v Mělníku, kde byl roku 1971 natočen první díl nové televizní revue.\n\nPostupně bylo upuštěno od celkového konferování programu a nepříliš úspěšně bylo odzkoušeno uvádění čísel pomocí \"number-girl\" – děvčat, ohlašujících následující číslo cedulkou. Po několika dílech se natáčení pořadu přestěhovalo do divadla v Kutné Hoře a uvádění jednotlivých čísel se ujaly televizní hlasatelky. Vladimír Dvořák s úsměvem vzpomínal, že to všechny vzaly jako příležitost ukázat, že mají i hezkou postavu – v televizním studiu je kamera zabírala prakticky vždy jen vsedě za stolkem.\n\nČasem se také změnil ráz druhé části varieté. Protože domácích hvězd nebylo příliš, byla v některých dílech druhá část namísto jednomu interpretovi věnována jednomu skladateli, zpravidla světových hitů.\n\nTím byl i předznamenán úpadek pořadu, protože byl sice divácky úspěšný, ale během krátké doby prakticky vyčerpal vše, co dokázala nabídnout československá zábavní scéna. Vladimír Dvořák uvádí, že tehdejší nový šéfredaktor televizní zábavy Jaroslav Homuta vážně uvažoval o zrušení pořadu, protože \"\"(…) jakmile začala ČST přebírat východoněmeckou revui Ein Kessel Buntes, z politických důvodů bohatě dotovanou, Televarieté rázem vypadalo jako chudičký příbuzný.\"\"\n\n25. díl z roku 1976 měl být tedy posledním.\n\nVladimír Dvořák, tehdy již jen řadový dramaturg ČST, se však nehodlal se zánikem pořadu smířit. Přišel tedy s návrhem jej upravit: jako hlavní cíl si vytkl do pořadu dostat humor, který dosud prakticky chyběl. Zkombinovat hudební a varietní složku s konverzačním humorem bylo nejjednodušším řešením, a jako logické se tedy jevilo obnovit alespoň částečné konferování programu. Televize tehdy bez větších výhrad přijala návrh, aby se tohoto úkolu ujali Vladimír Dvořák s Jiřinou Bohdalovou, které již mezitím byla odpuštěna hlavní role v trezorovém filmu Ucho.\n\nZačátkem roku 1977 se tak ve 26. dílu Televarieté na televizní obrazovky po více než pětileté přestávce vrátila dvojice, která vznikla více než patnáct let předtím a která měla obrovskou popularitu mezi diváky. Režii pořadu převzal Pavel Háša, kterého Vladimír Dvořák zlákal původně na pár dílů pořadu, ale který pak u něj vydržel až do posledního dílu. V dramaturgii pořadu se postupně střídali Vladimír Ducháč, František Polák a Luděk Nekuda a natáčení se přestěhovalo do Hudebního divadla v Karlíně.\n\nDramaturgie pořadu se značně změnila: po charakteristické úvodní orchestrální znělce V. Dvořák s Jiřinou Bohdalovou přivítali publikum a po několikaminutovém rozhovoru uvedli první číslo. V pořadu se pak vystřídala zhruba desítka umělců (tanečníci, zpěváci, kouzelníci, artisté atd.), přičemž většinu čísel vzájemně oddělovalo průvodní slovo nebo komediální scénka, opět vše z pera V. Dvořáka.\n\nHudební doprovod čísel zajišťoval Orchestr Československé televize, který zpravidla řídili Václav Zahradník nebo Mirko Krebs, případně Orchestr Václava Hybše.\n\nTato podoba Televarieté patří k nejvíce ceněným zábavním pořadům ČST. Do pořadu se totiž postupně dařilo zvát umělce z celého světa, převažovali sice artisté a tanečníci ze zemí socialistického tábora, ale mnohokrát vystupovali i hosté například ze SRN, Francie či Itálie. V. Dvořák, coby autor celého průvodního slova, navíc měl v paměti slova dirigenta Vladimíra Spivakova: \"\"Je nutné usilovnou prací vygumovat jakékoliv stopy práce.\"\" a jeho konverzace s J. Bohdalovou tak při konferování i při scénkách působí dojmem improvizovaného rozhovoru, plného lehkého špičkování.\n\nDvořák navíc postupně do svých textů vpašovával narážky na vládnoucí režim a po pokusech s komunální satirou se koncem 80. let pustil i do vcelku odvážných dialogů s vícesmyslnými větami, například na téma společenských tabu (\"Bohdalová: \"A mně se to náhodou líbí, já mám tajemství ráda.\" – Dvořák: \"Tak to pozor, to je velikej rozdíl. Tajemství je něco, co dohromady nikdo neví. Tabu je něco, co vědí všichni, ale nesmí se o tom mluvit.\"\"), korupce, neschopných ředitelů, mizerných veřejných služeb (\"Dvořák: \"Já se rád těším. A dlouho se dovedu těšit. Já se vám třeba i hodinu těším, že mi přijede tramvaj.\"\"), zoufalé moderní architektury (\"Reportérka: \"Jsme na novém, nedávno osídleném sídlišti, pražském, v Kurníkách.\"\") atd. Tyto narážky publikum vždy velmi dobře pochopilo a odměňovalo je dlouhým potleskem.\n\nPůvodní frekvence zhruba 4 dílů ročně musela být koncem 80. let postupně snížena pro Dvořákovo zhoršující se zdraví, ale na jeho moderátorských a hereckých výkonech to nebylo znát.\n\nTelevarieté se také v roce 1986 stalo hlavním silvestrovským pořadem ČST.\n\nPoslední Televarieté, natočené a odvysílané před listopadem 1989, nese číslo 63 a je plné protirežimních narážek ve scénkách i v moderátorských výstupech.\n\nI nové době se Televarieté dokázalo etablovat, i když bylo natočeno jen 11 dílů. V. Dvořák dokázal vyhmátnout nové problémy doby a ihned je zkarikoval (tentokrát již bez používání skrytých narážek) – například institut mimosoudních rehabilitací, senzibily, podomní prodejce nebo obligátní děkování sponzorům televizních pořadů.\n\nJe nutno podotknout, že se V. Dvořák nikdy nesnížil k používání jakýchkoliv sprostých slov či gest (na rozdíl např. od Ivana Mládka) a jeho humor je slušný, ryze konverzační.\n\nÚplně poslední díl Televarieté byl natočen a odvysílán v roce 1998 a nese číslo 74. Těžce nemocný V. Dvořák jej zjevně dokončil jen s vypětím všech sil.\n\nDo dnešní doby nebyl tento revuální pořad v programu českých televizních stanic plnohodnotně nahrazen. Je tedy aspoň průběžně reprízován, dočkal se mnoha sestřihových dílů a výtah z něj vyšel i na DVD.\n\n"}
{"id": "759948", "url": "https://cs.wikipedia.org/wiki?curid=759948", "title": "Alois Rameš ml.", "text": "Alois Rameš ml.\n\nAlois Rameš mladší (27. listopadu 1911, Řepín – 5. října 1953, Všetaty) byl český silniční cyklista.\n\nNarodil se v obci Řepín u Mělníka. Povoláním byl dentista a stejně jako jeho otec se věnoval silniční cyklistice. 15. února 1942 se oženil s Libuší Jandovou z Kladna, s níž měl pět dětí (Petra, Libuši, Dagmar, Alenu a Aloise). Po sňatku se přestěhoval do Všetat u Mělníka, kde provozoval zubní ordinaci.\n\nByl pokračovatelem cyklistické tradice rodiny Ramešů z Mělníka. Navázal tak na úspěchy svého otce Aloise Rameše st. a bratrů Ludvíka a Bohumila. Již v šesti letech začal jezdit na kole a v šestnácti poprvé zkusil štěstí v cyklistických závodech. Vyhrál několik prestižních závodů. Byl mistrem ČSR v závodě do vrchu na Hřebenka (1930). V roce 1931 vyhrál 267 km dlouhý Klimešův závod Jižními Čechami. V roce 1936 reprezentoval Československo na olympijských hrách v Berlíně.\n\nJeho úspěšnou cyklistickou kariéru přerušila druhá světová válka a posléze nemoc. Zemřel ve 42 letech, ve Všetatech.\n\n\n"}
{"id": "759952", "url": "https://cs.wikipedia.org/wiki?curid=759952", "title": "Jižní Karélie", "text": "Jižní Karélie\n\nJižní Karélie je jedna z 19 finských provincií. Nachází se na východě části státu. Sousedí s provinciemi Severní Karélie, Jižní Savo, Kymenlaakso a na východě s Ruskem. Na Správním střediskem je město Lappeenranta. Nejvyšším bodem celého kraje je Haukkavuori o nadmořské výšce 171 m n. m. Stejně jako další finské provincie, má i Jižní Karélie určené své symboly z ptačí říše, flóry, ryb a hornin. Jsou jimi slavík tmavý, koniklec jarní, losos obecný a spectrolit.\n\nJižní Karélie byla v roce 2018 rozdělena do 2 okresů (finsky seutukunta) a 9 obcí (finsky kunta). Tučně zvýrazněné obce jsou městy.\n\n"}
{"id": "759953", "url": "https://cs.wikipedia.org/wiki?curid=759953", "title": "Costa Concordia", "text": "Costa Concordia\n\nCosta Concordia byla luxusní výletní loď třídy \"Concordia\", kterou vlastnila a provozovala společnost Costa Cruises. Loď byla postavena jako první jednotka své třídy, přičemž její sesterské lodě jsou \"Costa Serena\", \"Costa Pacifica\", \"Costa Favolosa\", \"Costa Fascinosa\" a \"Carnival Splendor\" (tato loď byla postavena pro Carnival Cruise Lines). V době svého dokončení byla \"Costa Concordia\" největší italskou lodí svého druhu.\n\nDne 13. ledna 2012 loď ztroskotala na mělčině poblíž toskánského pobřeží. Přes 4000 lidí, nacházejících se v té době na palubě, muselo být evakuováno. Při ztroskotání lodi zemřelo 32 osob. V následujících více než dvou letech byl vrak napřímen, vyzvednut a odtažen do Janova k sešrotování.\n\n\"Costa Concordia\" byla postavena janovskou společností Fincantieri v její loděnici Sestri Ponente. Na vodu byla spuštěna v roce 2005 a společnosti Costa Cruises byla předána v roce 2006.\n\nLoď měla celkem 17 palub. Pojala až 3700 cestujících, o které se staralo 1100 členů posádky. Na palubě se nacházelo 1500 pasažérských kajut, z toho 563 pokojů a apartmány měly vlastní balkón. Pro pohodlí a zábavu cestujících fungovalo pět restaurací, 13 barů, čtyři bazény, lázně, řada sportovišť, kino, divadlo, kasino či diskotéka.\n\nBěhem okružní plavby po západním Středomoří loď najela na ostrý útes poblíž ostrova Giglio u západního pobřeží Itálie, čímž došlo k poškození jejího trupu (část útesu se dokonce odtrhla a zůstala v boku lodi zaklíněna). Posádka musela být evakuována. Do plavidla se otvorem dostala voda, která vnikla i do strojovny a zatopila ji. Tím pádem vypadl proud na celé lodi a nebylo možné ji ovládat. Loď pak byla unášena proudem na širé moře. V jednu chvíli se ale bokem natočila proti silnému větru, který loď zahnal zpět na pobřeží. Loď se zachytila na svažující se mělčině, kde spočinula na boku. Část trupu a nástaveb přitom vyčnívala nad hladinu.\n\nV březnu 2012 se podařilo bezpečně odčerpat provozní kapaliny. Dne 16. září 2013 zahájila firma Titan Salvage vyzvednutí vraku. Plavidlo bylo do časného rána 17. září (cca během 19 hodin) uvolněno, uvedeno do vzpřímené polohy a zajištěno. Následovala kontrola technického stavu plavidla a jeho vyzvednutí na hladinu.\nKoncem července 2014 byla loď odtažena do Janova k sešrotování, které trvalo dva roky. V listopadu 2014 bylo ve vraku nalezeno tělo, které pravděpodobně patřilo poslednímu pohřešovanému.\n\n"}
{"id": "759954", "url": "https://cs.wikipedia.org/wiki?curid=759954", "title": "Proporce", "text": "Proporce\n\nPojem proporce neboli \"poměry\" označuje vzájemné vztahy jednotlivých dílů kompozičních prvků jako například poměr délky a šířky obdélníka či šířky a výšky budovy ale i vzájemný poměr jednotlivých útvarů s plochou celku. V hmotné a prostorové kompozici to jsou objemné, prostorové či plošné poměry.\n"}
{"id": "759955", "url": "https://cs.wikipedia.org/wiki?curid=759955", "title": "Prostorová kompozice", "text": "Prostorová kompozice\n\nProstorová kompozice se zabývá skladbou vnějších prostor (exteriéry), jako jsou například parky, ulice, náměstí, sídliště apod., nebo vnitřní prostory (interiéry), kam patří mimo jiné vestibul, sál či obývací místnosti. Prostorová kompozice je náplní architektonické tvorby.\n\n"}
{"id": "759956", "url": "https://cs.wikipedia.org/wiki?curid=759956", "title": "Plošná kompozice", "text": "Plošná kompozice\n\nPlošná kompozice se zabývá skladbou plošných prvků do dané plochy při vytváření různých plošných výtvarných děl, mezi která patří malby, grafika, lepta, rytina, mozaika, plakátová tvorba, vitráž nebo návrhy dlažeb, koberců apod.\nKompoziční prvky jsou plochy různých geometrických tvarů, figurálních kreseb, stylizovaných rostlinných motivů či abstraktních tvarů. Jejich kompozice je dána plochami všelijakých barev a materiálů.\n\n"}
{"id": "759958", "url": "https://cs.wikipedia.org/wiki?curid=759958", "title": "Hmotová kompozice", "text": "Hmotová kompozice\n\nHmotová kompozice řeší složení hmot tvarů, mezi které patří abstraktní tvary, geometrická tělesa, figurální tvary a jejich případnou kombinaci. Povrchy hmot mohou mít různé složení nebo barvu. Hmotová kompozice se využívá v sochařství, architektuře, urbanistice nebo v různých uměleckých řemeslech.\n\n"}
{"id": "759959", "url": "https://cs.wikipedia.org/wiki?curid=759959", "title": "Asymetrie", "text": "Asymetrie\n\nAsymetrie neboli nesouměrnost je opak symetrie tedy souměrnosti. Znamená rozložení kontrastních kompozičních prvků tak, aby jejich celková skladba působila vyváženě. Touto kompozicí se dá vytvořit pohyb, který studuje dynamika. V matematice je symetrie určována podle os.\n"}
{"id": "759963", "url": "https://cs.wikipedia.org/wiki?curid=759963", "title": "Hvidovre IF", "text": "Hvidovre IF\n\nHvidovre Idrætsforening, známější pod zkráceným názvem Hvidovre IF, je dánský fotbalový klub z Kodaně, ze čtvrti Hvidovre. Založen byl roku 1925. Třikrát se stal dánským mistrem (1966, 1973, 1981) a jednou získal dánský pohár (1980). V nejvyšší dánské soutěži působil 19 sezón, nyní hraje v nižších soutěžích. V letech 1984–1986 v klubu působil i známý brankář Peter Schmeichel.\n\n"}
{"id": "759964", "url": "https://cs.wikipedia.org/wiki?curid=759964", "title": "84. ročník udílení Oscarů", "text": "84. ročník udílení Oscarů\n\n84. ročník udílení Oscarů se uskutečnil 26. února 2012 v Hollywood and Highland Center (dříve \"Kodak Theatre\") v Hollywoodu, Los Angeles. Původně Akademie filmového umění a věd oznámila, že hostitelem večera bude herec a komik Eddie Murphy. Po skandálu s producentem Brettem Ratnerem, který nakonec ustoupil, se i Murphy vzdal moderování večera. 10. listopadu 2011 oznámili noví producenti, Brian Grazer a Don Mischer, že hostování se ujme Billy Crystal. Pro Crystala to bylo již deváté uvádění Oscarů. Jeho předchůdce Bob Hope však Oscary uváděl celkem devatenáctkrát.\n\nPrezident Akademie filmového umění a věd Tom Sherak a herečka Jennifer Lawrence oznámili nominace 84. ročníku udělování Oscarů 24. ledna 2012.\n\nNejvíce cen, pět, shodně posbíraly filmy \"Umělec\" a \"Hugo a jeho velký objev\". První zmíněný za snímek roku, režii, mužský herecký výkon v hlavní roli, hudbu a kostýmy. Druhý zmíněný za kameru, výpravu, vizuální efekty, střih a střih zvuku. \"Železná lady\" proměnila obě nominace, ženský herecký výkon v hlavní roli a masky. \"Umělec\" se stal zároveň druhým němým filmem oceněným v kategorii nejlepší snímek roku v historii Akademie. Prvním němým filmem oceněným v teto kategorii bylo válečné drama \"Wings\", kterému akademici udělili Oscara na svém historicky prvním ročníku. Íránský \"Rozchod Nadera a Simin\" režiséra Asghara Farhadia je prvním cizojazyčným filmem pro tuto zemi.\n\nMeryl Streep vyhrála třetího Oscara, čímž se stává jedinou žijící herečkou se třemi cenami. Doposud se tři ceny povedlo posbírat Walterovi Brennanovi, Ingrid Bergman a Jacku Nicholsonovi. Legendární Katharine Hepburn měla na svém kontě dokonce čtyři Oscary. Jean Dujardin vyhrál v kategorii mužský herecký výkon za postavu George Valentina v němém filmu \"Umělec\", čímž se stal prvním Francouzem oceněným v teto kategorii. Herec Christopher Plummer získal ve svých dvaaosmdesáti letech Oscara za výkon ve vedlejší roli v komedii \"Začátky\", čímž se stal nejstarším držitelem ceny. Gary Oldman byl nominovaný poprvé za svoji třicetiletou kariéru. Glenn Close získala svou šestou neproměněnou nominaci, čímž drží rekord spolu s Deborah Kerr a Thelmou Ritter. Woody Allen vyhrál svého čtvrtého Oscara.\n\nNejvíce nominací posbíral film režiséra Martina Scorseseho \"Hugo a jeho velký objev\" a to jedenáct. Scorsese byl zároveň nominován jako producent a režisér snímku. Byla to jeho sedmá režisérská nominace. Na druhém místě s počtem deseti nominací skončil černobílý snímek \"Umělec\". Woody Allen získal svou sedmou nominaci v kategorii režie a čtrnáctou v kategorii scénář. Steven Spielberg a Kathleen Kennedy byli nominovaní jako producenti snímku \"Válečný kůň\". Pro oba to bylo sedmá nominace v této kategorii. Meryl Streep získala sedmnáctou nominaci za výkon ve filmu \"Železná lady\". Herec Kenneth Branagh byl nominován po páté. V kategorii cizojazyčných filmů jsou snímky z Belgie (šestá nominace pro tuto zemi), z Izraele (desátá nominace), z Polska (osmá nominace), z Kanady (šestá nominace) a z Íránu (druhá nominace).\n\nPoprvé v historii udílení Oscarů v kategorii nejlepší film soutěží devět snímků. V roce 2011 uvedená pravidla totiž povolují podle počtu hlasů nominovat v teto kategorii pět až deset filmů. Hudební skladatel John Williams získal hned dvě nominace. Dohromady jich má na svém kontě čtyřicet sedm a je tak rekordmanem mezi žijícími umělci. Rekord však doposud drží Walt Disney. Na druhém místě mezi žijícími je Woody Allen, který získal taktéž dvě nominace, čímž jich má dohromady třiadvacet. Allen zlomil další rekord, když byl po sedmé nominovaný za stejný snímek v kategoriích režie a scénář. Tím předběhl proslulého Billyho Wildera. Meryl Streep se stala držitelkou sedmnácté nominace a tím pádem hereckým umělcem s jejichž nejvyšším počtem. Pro George Clooneyho to bylo podruhé, co byl ve stejném roce nominovaný ve dvou kategoriích za dva různé filmy. V roce 2006 získal Oscara za vedlejší výkon ve filmu \"Syriana\" a v témže roce získal nominaci jako scenárista snímku \"Dobrou noc a hodně štěstí\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPrvní kolo hlasování bylo uzavřeno 13. ledna. Do toho data mělo 5 783 hlasujících členů odevzdat své nominační návrhy.\n\nDo soutěže o nejlepší film roku se dostalo 265 celovečerních filmů. O nejlepší hudbu soutěžilo 97 snímků. Kategorie nejlepší filmová píseň měla zastoupení v 39 filmech. O nejlepší masky se ucházelo pouze sedm snímků. Celovečerní animovaný film měl zastoupení v osmnácti snímcích, mezi kterými byl i český Alois Nebel. Patnáct celovečerních dokumentů se ucházelo o Oscara. Osm krátkých dokumentů bylo uznáno v boji o Oscara. V kategorii nejlepší krátký animovaný film bylo do soutěže zapsáno deset filmů.\n\nFilm Alois Nebel, doporučený Českou filmovou a televizní akademií (ČFTA) do soutěže o Oscara, se ucházel o nominaci v kategorii zahraniční film. Neúspěšně. O nejlepší cizojazyčný film se do užšího výběru dostaly snímky z Belgie, Kanady, Dánska, Německa, Íránu, Izraele, Maroka, Polska a Taiwanu.\n\nUdílení zvláštních ocenění Akademie se už třetím rokem konalo mimo hlavní večer. Na 3. ročníku \"Governors Awarads\" byly uděleny speciální ceny. Cenu za celoživotní dílo získali herec James Earl Jones a maskér Dick Smith. Humanitární cenu Jeana Hersholta obdržela herečka a moderátorka Oprah Winfrey.\n\nCenu Gordona E. Sawyera získal Douglas Trumbull, který si ji převzal na slavnostním večeru udílení technických cen 11. února, který uváděla herečka Milla Jovovich. Ty Akademie uděluje zvlášť. Ocenila osm počinů.\n\nPrezident Akademie Tom Sherak oznámil 14. června 2011 některé ze změn, které Oscary čekají. Změny se dotkly kategorií jako nejlepší film, nejlepší animovaný film, nejlepší celovečerní dokument a nejlepší vizuální efekty.\n\n"}
{"id": "759967", "url": "https://cs.wikipedia.org/wiki?curid=759967", "title": "Alois Schneiderka", "text": "Alois Schneiderka\n\nAlois Schneiderka (23. prosince 1896, Valašské Meziříčí – 7. září 1958 Velké Karlovice) byl český malíř.\n\nJiž odmala vynikal v kreslení a při volbě dalšího studia si vybral Akademii výtvarných umění ve Vídni u J. Rumplera a na Julianově akademii v Paříži u A. Debaye. První světovou válku pobýval v Dolomitech. Po válce se vrátil na vídeňskou Akademii a studoval u A. Sochaczewského. Zde se skamarádil s Rajkem Šubicem a spolu s ním odjel do tehdejší Jugoslávie. V roce 1924 byl prohlášen za vedoucího výpravy opery. Nejprve v Lublani a poté pro království Dalmatské se sídlem ve Splitu, kde působil do roku 1929. V Jugoslávii si na živobytí vydělával jako pedagog. Přednášel dějiny umění a estetiku. Jeho mladší bratři Josef (1899–1945) a Ludvík (1903–1980) se také stali malíři. Spolu s bratry cestoval po Evropě. Žili v Itálii, Nizozemsku a ve Španělsku se stali účastníky občanské války, která právě probíhala (1930). Roku 1931 byl Alois Schneiderka jmenován na post kulturního atašé pro Bulharsko na pozvání bulharské vlády a cara Borise. V Bulharsku pak restauroval památky byzantského umění ve Varně, Sozopolu, Sv. Konstantinu a Mesembrii v Nesebaru. V roce 1939 se Schneiderka usadil opět v Česku na opuštěném konci Moravy, kde pobýval na samotě. Alois se díky umělecké kázni nestaral o vlastní propagaci. Zhruba o 20 let později, uprostřed příprav na soláňský salón, však zemřel.\n\n\n\n"}
{"id": "759968", "url": "https://cs.wikipedia.org/wiki?curid=759968", "title": "Kymenlaakso", "text": "Kymenlaakso\n\nKymenlaakso je jedna z 19 finských provincií. Nachází se na jihu státu při pobřeží Finského zálivu. Sousedí s provinciemi Jižní Karélie, Jižní Savo, Päijät-Häme, Uusimaa a na jihovýchodě s Ruskem. Rozprostírá se na území historických provincií Häme, Uusimaa a Karálie. Největším městem v oblasti je Kouvola, správním střediskem je však město Kotka. Nejvyšším bodem celé provincie je \"Ukkosvuori\" o nadmořské výšce 159 m n. m. Stejně jako další finské provincie, má i Kymenlaakso určené své symboly z ptačí říše, flóry a ryb. Jsou jimi hýl obecný, kosatec žlutý a candát obecný.\n\nV roce 2018 se provincie dělila do 2 okresů (finsky seutukunta) a 7 obcí (finsky kunta). Tučně zvýrazněné obce jsou městy.\n"}
{"id": "759969", "url": "https://cs.wikipedia.org/wiki?curid=759969", "title": "Jan Černý (poslanec KSČ)", "text": "Jan Černý (poslanec KSČ)\n\nJan Černý byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako strojvůdce a předseda Krajské odborové rady, bytem Šumperk.\n\nVe volbách roku 1948 byl zvolen do Národního shromáždění za KSČ ve volebním kraji Olomouc. Zasedal zde do prosince 1953, kdy rezignoval a místo něj nastoupil jako náhradník Ladislav Češka.\n\n"}
{"id": "759974", "url": "https://cs.wikipedia.org/wiki?curid=759974", "title": "Derry City FC", "text": "Derry City FC\n\nDerry City Football Club ( ) je fotbalový klub ze Severního Irska, který jako jediný severoirský klub hraje v ligovém systému Irska. Založen byl roku 1928. Sídlí ve městě Derry, oficiálně Londonderry, avšak již při svém vzniku klub odmítl nést oficiální „britské“ pojmenování města ve svém názvu. (Derry je považováno za baštu irských nacionalistů a klub byl podporován hojně katolíky).\n\nDlouho hrál 1. severoirskou ligu, dokonce ji vyhrál v sezóně 1964–65 (k tomu získal tři severoirské poháry: 1948–49, 1953–54, 1963–64), avšak do jeho historie výrazně zasáhly nepokoje v Severním Irsku, které vypukly v roce 1969. Po složitých tahanicích s úřady a severoirskou fotbalovou asociací (zejména o možnost hrát na stadionu Brandywell), v nichž byl silný nacionální a náboženský podtón, se klub Derry City rozhodl roku 1972 severoirský ligový systém opustit. A-tým byl rozpuštěn a 13 let měl klub jen juniorský tým. Nakonec se roku 1985 přihlásil do ligového systému sousední země, Irské republiky, k čemuž získal speciální povolení FIFA i UEFA. Nejprve hrál 2. irskou ligu, ale roku 1987 se probojoval do nejvyšší soutěže, kterou poté dokonce dvakrát vyhrál (1988–89 a 1996-97). V roce 2009 však byl z 1. ligy vyloučen, když se provalilo, že uzavíral tajné, neoficiální smlouvy s hráči. Získal také pětkrát irský fotbalový pohár (1988–89, 1994–95, 2002, 2006 a 2012).\n\n"}
{"id": "759976", "url": "https://cs.wikipedia.org/wiki?curid=759976", "title": "Vlastní Finsko", "text": "Vlastní Finsko\n\nVlastní Finsko je jedna z 19 finských provincií. Nachází se na jihozápadě části státu. Sousedí s regiony Satakunta, Pirkanmaa, Uusimaa a Kanta-Häme. Správním střediskem je město Turku ( ). Nejvyšším bodem je vrch Särämäki o nadmořské výšce 164 m n. m. Stejně jako další finské provincie, má i Vlastní Finsko určené své symboly z ptačí říše, flóry, ryb a hornin. Jsou jimi kavka obecná, dub letní, sleď obecný a žula.\n\nVlastní Finsko bylo v roce 2018 rozděleno do 5 okresů (finsky seutukunta) a 27 obcí (finsky kunta). Tučným písmem jsou zapsány města.\n"}
{"id": "759977", "url": "https://cs.wikipedia.org/wiki?curid=759977", "title": "Fincantieri", "text": "Fincantieri\n\nFincantieri – Cantieri Navali Italiani S.p.A. je italská loděnice sídlící v Terstu. Zabývá se stavbou jak válečných, tak civilních lodí.\n\nRoku 2018 společnost získala 50% podíl ve francouzské loděnici STX France, kterou přejmenovala na Chantiers de l'Atlantique.\n\nV roce 2020 začal fungovat společný joint venture podnik Fincantieri a francouzské loděnice Naval Group, pojmenovaný Naviris. Vedení podniku sídlí v Janově a pobočku má ve francouzském Ollioules.\n\n\n\n\n\n\n\n\n\n\n\n\n\n"}
{"id": "759978", "url": "https://cs.wikipedia.org/wiki?curid=759978", "title": "Justa Grata Honoria", "text": "Justa Grata Honoria\n\nJusta Grata Honoria či jen zkráceně Honoria (cca 417 – cca 454) byla dcera západořímského císaře Constantia III. a jeho ženy Gally Placidie. Jejím bratrem byl císař Valentinianus III. Svým bratrem byla nucena do sňatku s politikem Bassem Herculanem, kterého si ale odmítala vzít. Obrátila se proto na hunského krále Attilu s prosbou o pomoc. Attila si však tuto žádost vyložil jako nabídku k sňatku a požadoval po Valentinianovi půlku Západořímské říše jako věno. Ten odmítl, což vyvolalo vpád Hunů do Galie a jejich porážku v bitvě na Katalaunských polích (451). Další osudy Honorie po bitvě nejsou známy.\n\n"}
{"id": "759980", "url": "https://cs.wikipedia.org/wiki?curid=759980", "title": "Tak neváhej a toč!", "text": "Tak neváhej a toč!\n\nNeváhej a toč! (resp. od roku 1999 Tak neváhej a toč!) byl zábavný televizní pořad České televize, vysílaný v letech 1995 až 2007. Hlavní částí a účelem pořadu bylo odvysílání amatérských vtipných videozáznamů (zábavně vyhlížejících nehod apod.) zaslaných televizními diváky nebo získaných od spřátelených televizních společností ze zahraničí.\n\nHistorie těchto pořadů se začala psát ve Spojených státech amerických, Česká republika se k 4. září 1995 stala 95. zemí, ve které byla vytvořena originální verze. Varianta pořadu z ostravského studia České televize se obešla bez licenčních pomůcek, namísto ve studiu se natáčela v domě Lázní Klimkovice, později v radniční restauraci v Nové radnici v Ostravě a provázel jí Eduard Hrubeš. Oproti mnoha zahraničním mutacím byla česká verze kratší a svižnější díky stopáži cca 18–20 minut, odlišovala se také uváděním autorů videoklipů. Každý pořad zahrnoval odvysílání tří původních klipů, z nichž přítomní diváci přímým hlasováním vybrali ten nejvtipnější a ten poté postoupil do hlasování o „Zlatý klip“ (jednou za 4 týdny), jehož autor si pak pomocí vrhu kostkou vybral výhru (například videokameru nebo poukaz na dovolenou). Ročně tak bylo odvysíláno cca 120 původních klipů.\n\nPořad se dočkal i speciálních vydání, kdy byl připraven sedmdesátiminutový pořad nazvaný Neváhej a toč – speciál! a odvysílán obvykle v sobotu večer na ČT1 jako hlavní zábavný pořad večera. Těchto speciálních vydání bylo natočeno tři až šest ročně.\n\nZa dvanáct let bylo odvysíláno 453 dílů pořadu. V roce 2010 začal být vysílán na ČT1 navazující pořad s názvem Tak neváhej a hrej si!, kterým provázel opět Eduard Hrubeš spolu s Veronikou Žilkovou.\n\nPořad byl několikrát úspěšný v televizní anketě TýTý.\nV roce 1998 získali tvůrci pořadu také Cenu ukrutné srandy pana Jana Wericha, která je udělována Werichovci.\n\n"}
{"id": "759981", "url": "https://cs.wikipedia.org/wiki?curid=759981", "title": "Anton Adriaan Mussert", "text": "Anton Adriaan Mussert\n\nAnton Adriaan Mussert (11. května 1894 – 7. května 1946) byl nizozemský nacistický politik, spoluzakladatel a vůdce strany Nationaal-Socialistische Beweging, kolaborant s německými nacisty, tzv. „vůdce nizozemského lidu“.\n\nNarodil se dne 11. května 1894 v nizozemské provincii Severní Brabantsko. V roce 1931 se podílel na založení NSB, ve kterém se chopil vedení. Nacionalistickou stranu vedl podle svého německého vzoru – NSDAP. V prosinci 1936 se v Berlíně poprvé setkal s Adolfem Hitlerem. Za německé invaze do Nizozemska se tamější vláda rozhodla členy NSB internovat, Mussert se skrýval na venkově. Po německém vítězství Mussert očekával, že bude okupanty dosazen do čela země. Místo toho byl vytvořen komisariát spravovaný Arthurem Seyss-Inquartem. Nakonec přece jen byl využit jeho potenciál a Mussert kolaboroval s Němci. Stal se \"vůdcem nizozemského lidu\". V květnu 1945 obsadili Spojenci území Nizozemska, sám Mussert byl 7. května zatčen. Byl obviněn z velezrady a odsouzen k trestu smrti. Rozsudek byl vykonán zastřelením přesně rok po jeho zatčení – 7. května 1946.\n"}
{"id": "759982", "url": "https://cs.wikipedia.org/wiki?curid=759982", "title": "SDO", "text": "SDO\n\nZkratka SDO může znamenat:\n\n"}
{"id": "759985", "url": "https://cs.wikipedia.org/wiki?curid=759985", "title": "Dhofar 287", "text": "Dhofar 287\n\nDhofar 287 je měsíční meteorit nalezený 14. ledna 2001 v Ománu. Váží 154 g a je tmavě šedé barvy. Obsahuje tranquillityit. Spolu s meteoritem NEA 003 patří mezi jediné lunární meteority s úplnou konverzí plagioklasu na maskelynit.\n\n"}
{"id": "759987", "url": "https://cs.wikipedia.org/wiki?curid=759987", "title": "Kanta-Häme", "text": "Kanta-Häme\n\nKanta-Häme je jedna z 19 finských provincií. Nachází se v jihozápadní části státu. Sousedí s regiony Pirkanmaa, Uusimaa, Päijät-Häme a Vlastní Finsko. Správním střediskem je město Hämeenlinna. Nejvyšším bodem je Niinimäenselänmaa o nadmořské výšce 191 m n. m. Stejně jako další finské provincie, má i Kanta-Häme určené své symboly z ptačí říše, flóry a ryb. Jsou jimi orlovec říční, koniklec otevřený a cejn velký.\n\nV roce 2018 se provincie dělila na 3 okresy (finsky seutukunta) a 11 obcí (finsky kunta). Tučně zvýrazněné obce jsou městy.\n"}
{"id": "759988", "url": "https://cs.wikipedia.org/wiki?curid=759988", "title": "Nationaal-Socialistische Beweging", "text": "Nationaal-Socialistische Beweging\n\nNationaal-Socialistische Beweging (česky Národně socialistické hnutí, zkratka NSB) byla nizozemská nacistická politická strana, která za německé okupace Nizozemska kolaborovala s Němci. V jejím čele stál Anton Adriaan Mussert.\n\nK jejímu založení došlo v roce 1931. Strana se zprvu profilovala jako fašistická, její členové obdivovali Benita Mussoliniho. Později došlo k příklonu k německé NSDAP a nacismu, podporovaném radikálním křídlem strany v čele s Meinoudem Rostem van Tonningen. V roce 1936 dosahoval počet členů 52 tisíc. Tohoto roku také došlo k prvnímu setkání vůdce strany Musserta s Adolfem Hitlerem. Přesto strana nikdy nepřekročila požadovanou hranici 4 % ve volbách. Po německém útoku proti Nizozemsku z 10. května 1940 byli členové NSB nizozemskou vládou internováni, aby nemohli provádět sabotáže.\n\nPo německém obsazení země NSB očekávala, že bude německými okupanty pozvána k řízení země. K tomu však původně nedošlo, byl zřízen komisariát v čele s Arthurem Seyss-Inquartem. Dne 11. září 1940 zřídila NSB Nederlandsche SS, které bylo zařazeno do Waffen-SS. K roku 1941 měla strana na 100 tisíc členů. K vládě byla nakonec pozvána v roce 1942, kdy se Mussert stal \"vůdcem nizozemského lidu\". NSB se podílela na zavádění protižidovských opatření, na území Nizozemska byly zřízeny koncentrační tábory (Amersfoort, Westerbrok či Vught), kde strážní službu vykonávali členové NSB. Vláda Národně socialistického hnutí byla zlomena až s obsazením Nizozemska spojeneckými armádami. Strana byla rozpuštěna, členové pozatýkáni a souzeni za kolaboraci, Mussert a ostatní prominentní členové strany byli odsouzeni k trestu smrti.\n"}
{"id": "759992", "url": "https://cs.wikipedia.org/wiki?curid=759992", "title": "Třebechovické muzeum betlémů", "text": "Třebechovické muzeum betlémů\n\nTřebechovické muzeum betlémů je muzeum specializované na betlémy v Třebechovicích pod Orebem. Nejznámějším exponátem je Proboštův betlém. Muzeum vzniklo v roce 1925. Od 5. září 2013 sídlí muzeum v nové muzejní budově.\n\nMuzeum vzniklo v roce 1925 zásluhou Viléma Koleše, který sbíral písemné i hmotné památky o Třebechovicích pod Orebem. Různé předměty dostával darem od místních občanů, což vytvořilo základ pro budoucí městské muzeum. Ve 30. letech se uskutečnilo několik výstav, které se odehrály v místní sokolovně nebo na radnici. Na Vánoce byly vystaveny různé rodinné betlémy. Roku 1934 se muzeum snažilo o koupi Proboštova betlému, avšak neúspěšně. Po smrti Viléma Koleše vedl muzeum v letech 1956–1966 učitel J. Kabašta. V letech 1967–1973 muzeum spravoval Václav Pírko. Dalších sedm let sbírka byla uskladněna na půdě radnice. Později se pouze část sbírky, a to ještě poškozená, stala součástí nově vznikajícího Památníku města Třebechovice pod Orebem. Až v roce 1980 byly sbírky města zapsány do nové muzejní přírůstkové knihy. Od poloviny 80. let zde byla snaha stát se specializovaným muzeem betlémů. První betlém byl zakoupen v roce 1982. O systematičnost sbírání především lidových betlémů se zasloužili tehdejší ředitelka muzea Marie Vaclíková a její manžel, etnograf Vladimír Vaclík. Od roku 1987 muzeum neslo název Muzeum betlémů v Třebechovicích pod Orebem a od 1. dubna 1991 Třebechovické muzeum betlémů. Muzeum bylo od 2. května 2011 do srpna 2013 uzavřeno z důvodu výstavby nové budovy. Slavnostní otevření nové muzejní budovy proběhlo 5. září 2013.\n\nV současnosti je ve sbírkách přes 400 betlémů nebo jejich částí. Třebechovický betlém je součástí sbírky od roku 1970 a lákal velké množství návštěvníků. To umožňovalo rozšiřovat sbírku dále. První betlém byl zakoupen v roce 1982. Nejvýznamnější Proboštův betlém, který je od roku 1999 národní kulturní památkou, tvoří samostatnou expozici. Další betlémy se prezentují na dlouhodobých výstavách.\n\nDalší významnou památkou, která se nachází ve sbírkách muzea, je Graduál třebechovického literátského bratrstva z roku 1559.\n\nMuzeum se rovněž věnuje pořádání různých jednorázových akcí, které se odehrávají jak v prostorách muzea, tak na zahradě, pěší zóně na náměstí či v jeho blízkosti. Pořádalo například cyklus výstav \"Třebechovická zastavení\", které se zaměřovalo na historii a současnosti Třebechovic a jeho významným událostem a osobnostem. Roku 1999 uspořádalo oslavy k příležitosti 150. výročí narození Josefa Probošta, kterého se účastnil například ministr kultury Pavel Dostál. Uskutečnila se i etnografická konference zaměřená na Proboštův betlém. Muzeum pořádalo setkání amatérských a profesionálních řezbářů s tvůrčími dílnami, které byly určeny i pro veřejnost. Završením oslav bylo odhalení pamětní desky Josefu Proboštovi a umístění betlému z dubových klád od Pavla Matušky na náměstí.\n\n"}
{"id": "759996", "url": "https://cs.wikipedia.org/wiki?curid=759996", "title": "Kaple svatého Mikuláše (Vitry-le-François)", "text": "Kaple svatého Mikuláše (Vitry-le-François)\n\nKaple svatého Mikuláše (francouzsky \"Chapelle Saint-Nicolas de Vitry-le-François\") je kaple ve francouzském městě Vitry-le-François, v části Bas Village. Tato čtvrť byla před založením města vesnicí převozníků. Kapli postavili v roce 1637 námořníci z obce a je zasvěcena jejich patronu, svatému Mikulášovi. Budova je hrázděná, pokrytá bukovými latěmi. Exteriér i interiér zdobí kotvy.\n\nStavba byla zapsána na seznam historických památek v roce 1935.\n\n"}
{"id": "759999", "url": "https://cs.wikipedia.org/wiki?curid=759999", "title": "Bitva u Abárzuzy", "text": "Bitva u Abárzuzy\n\nBitva u Abárzuzy byla jednou z bitev třetí karlistické války odehrávající se u vesnice Abárzuza ve dnech 25. až 27. července 1874. Síly generála Torcuata Mendiryho zde drtivě porazily oddíly vládního vojska pod velením generála Manuela Gutiérreze de la Concha; sám generál Gutiérrez v bitvě padl.\n"}
{"id": "760000", "url": "https://cs.wikipedia.org/wiki?curid=760000", "title": "Uusimaa", "text": "Uusimaa\n\nUusimaa je jedna z 19 finských provincií. Nachází se na jihu státu při pobřeží Finského zálivu. Sousedí s regiony Kymenlaakso, Päijät-Häme, Kanta-Häme a Vlastní Finsko. Správním střediskem jsou Helsinky. 1. ledna 2010 byla do provincie Uusimaa včleněna Východní Uusimaa. Nejvyšším bodem je Loukkumäki o nadmořské výšce 174 m n. m.\n\nPrvní švédští kolonisté oblast ve 14. století pojmenovali \"Nyland\" (Nová země), což se později začalo používat v překladu do finštiny jako \"Uusimaa\". Stejně jako další finské provincie, má i Uusimaa určené své symboly z ptačí říše, flóry, zvířat, ryb a hornin. Jsou jimi kos černý, sasanka hajní, candát obecný a rohovec.\n\nUusimma byla v roce 2018 rozdělena do 4 okresů (finsky seutukunta) a 26 obcí (finsky kunta). Tučně zvýrazněné obce jsou městy.\n"}
{"id": "760007", "url": "https://cs.wikipedia.org/wiki?curid=760007", "title": "Oldřich Veselý", "text": "Oldřich Veselý\n\nOldřich Veselý (13. listopadu 1948 Brno – 17. ledna 2018 Brno) byl český zpěvák, klávesista a hudební skladatel.\n\nV letech 1969–1971 byl členem brněnské progressive rockové skupiny Great Music Factory, kterou také založil. Mezi lety 1971 a 1973 působil ve skupině Atlantis, která tehdy dlouhodobě hrála v Rakousku a Německu. Roku 1974 se stal členem skupiny Synkopy 61, se kterou jako autor hudby spolupracoval již od roku 1967 a se kterou tehdy nahrál album \"Formule 1\". Již o rok později ale odešel do pražského M. efektu, kde působil až do roku 1979 a s nímž nahrál art rocková alba \"Svitanie\" a \"Svět hledačů\". Poté se vrátil zpět do Brna a v roce 1980 převzal vedení Synkop 61. Kapelu přetvořil do art rockové formace, stal se jejím frontmanem a hlavním zpěvákem a brzy následovala úprava názvu na „Synkopy & Oldřich Veselý“. V průběhu 80. let vydaly Synkopy alba \"Sluneční hodiny\", \"Křídlení\", \"Zrcadla\" a \"Flying Time\" (exportní anglická verze \"Křídlení\"). Poslední deska \"Dlouhá noc\", ačkoliv opět nahraná se Synkopami, vyšla pod hlavičkou „Oldřich Veselý/Pavel Vrba“.\n\nV roce 1990 ukončily Synkopy svoji činnost a Veselý založil nahrávací studio, kde se realizoval. Působil pak jako hudební skladatel pro televizi, divadla (např. pro Městské divadlo Brno) či různé další příležitosti (festival Ignis Brunensis, 200. výročí bitvy u Slavkova, aj.). Výjimečně hostoval na výročních koncertech svých bývalých skupin. Od roku 2002 spolupracoval jako hostující zpěvák se skupinou U nás se svítí. Ta se v roce 2005 přejmenovala na E-band a Veselý se stal jejím členem. S touto kapelou nahrál v roce 2011 album \"Restart\".\n\nZemřel 17. ledna 2018 ve věku 69 let.\n\n\n\n"}
{"id": "760008", "url": "https://cs.wikipedia.org/wiki?curid=760008", "title": "National Book Award", "text": "National Book Award\n\nNational Book Award (česky Národní knižní cena) je výroční americké literární ocenění. Ceny jsou od roku 1950 předávány americkým autorům za knihy publikované v daném roce. Od roku 1988 jsou ceny spravovány organizací National Book Foundation. Při závěrečném předávání Národních knižních cen na začátku listopadu uděluje National Book Foundation čtyři ceny National Book Award a dvě ceny za celoživotní přínos.\n\nCena National Book Award byla zavedena v roce 1936, a pak na několik let přerušena poté, co Spojené státy vstoupily do druhé světové války. Další udílení cen začalo v roce 1950. Předválečná podoba cen zahrnovala i neamerické autory.\n\nNezisková organizace National Book Foundation byla založena v roce 1988 za účelem „posunout ceny do pole vzdělání a gramotnosti“ především sponzorováním veřejných vystoupení autorů. Posláním organizace je „oslavovat to nejlepší z americké literatury, rozšířit její publikum a posílit kulturní hodnotu dobrého psaní v Americe“.\n\nNa ceny za rok 2010 bylo nominováno 1115 knih, nejvíce nominovaných děl (435) bylo v sekci literatury faktu (anglicky Nonfiction). Slavností vyhlášení cen za rok 2011 se konalo 16. listopadu v New Yorku.\n\nNárodní knižní cena se nyní uděluje vždy konkrétní knize v jedné ze čtyř kategorií – próza, literatura faktu, poezie a literatura pro mládež. Dříve byly ceny udělovány ve větším množství kategorií, ty se ale postupem času zredukovaly na současné čtyři. National Book Foundation také každý rok uděluje dvě ceny za celoživotní přínos: \"Medaili za význačné přispění americké literatuře\" (Medal for Distinguished Contribution to American Letters) a \"Cenu za vynikající přispění americké literární komunitě\" (Literarian Award).\n\nNominace udělují pouze nakladatelé, ale členové panelu mohou nakladatele o nominaci požádat. Každý panel se skládá z pěti „spisovatelů, o kterých je známo, že odvádějí vynikající práci ve svém žánru nebo poli“. Pořadatelé veřejně zdůrazňují, že se jedná o ceny „pro spisovatele od spisovatelů“ na rozdíl od ročníků 1980-1987. Panely zpravidla každoročně posuzují stovky knih v každé kategorii, např. v roce 2010 bylo posuzováno 148 knih poezie a 435 knih literatury faktu. V říjnu je vyhlášeno pět finalistů v každé kategorii. Předsedové panelů vyhlašují vítěze na slavnostním ceremoniálu konaném v New Yorku každý listopad. Vítězové obdrží 10 000 dolarů v hotovosti a bronzovou sošku, finalisté obdrží 1000 dolarů, medaili a pochvalnou zmínku od členů panelu.\n\n"}
{"id": "760012", "url": "https://cs.wikipedia.org/wiki?curid=760012", "title": "Josef Černý (politik ČSS)", "text": "Josef Černý (politik ČSS)\n\nJosef Černý (\"22. ledna 1897\" [???] – ???) byl český a československý politik Československé strany socialistické a poslanec Národního shromáždění ČSR.\n\nV roce 1948 se uvádí jako desinfektor a člen předsednictva Československé strany socialistické, bytem Praha.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Po volbách do Národního shromáždění roku 1948 získal mandát v parlamentu za volební kraj Pardubice. V parlamentu zasedal až do konce funkčního období, tedy do voleb v roce 1954.\n\n\n"}
{"id": "760014", "url": "https://cs.wikipedia.org/wiki?curid=760014", "title": "Albert Střelecký", "text": "Albert Střelecký\n\nAlbert Střelecký (po 1300 – 1366/75) byl střelecký kníže pocházející z rozrodu slezských Piastovců.\n\nByl nejmladším synem opolského knížete Boleslava I. Po otcově smrti mu bylo v roce 1313 z Opolska vyděleno Střelecko, které sestávalo z měst Strzelce Opolskie, Woźniki, Lubliniec, Krapkowice a Leśnica. Po smrti bytomsko-kozelského knížete Boleslava II. roku 1354 se jako jeden z uchazečů pokusil získat jeho knížectví pro sebe. Rozhodnutím českého krále Karla IV. připadlo však Boleslavovým dcerám a dcerám Vladislava Bytomsko-Kozelského. Oženil se s Anežkou, dcerou Burcharda I., purkrabího v Magdeburku. Jelikož zemřel bez mužských potomků, jeho země přešly na jeho synovce Boleslava III. Opolského.\n\n"}
{"id": "760015", "url": "https://cs.wikipedia.org/wiki?curid=760015", "title": "Richard David Precht", "text": "Richard David Precht\n\nRichard David Precht (* 8. prosince 1964, Solingen, Německo) je německý filozof a spisovatel, známý zejména jako úspěšný autor populárně vědeckých knih o filozofických tématech.\nRichard David Precht vyrůstal v rodině s pěti dětmi. Dvě z nich byli Vietnamci, které jeho rodiče adoptovali v roce 1969 a 1972 jako protest proti válce ve Vietnamu. Jeho otec pracoval jako průmyslový designér ve společnosti Krups Solingen, a zabýval se literaturou a také řízením a vedením velké soukromé knihovny. Matka byla v domácnosti a věnovala se charitativní činnosti zaměřené na děti v organizaci \"Terre des hommes\". Děti rostly v politicky levicově zaměřeném prostředí.\nPo absolvování střední školy (\"Gymnasium Schwertstraße\" v Solingenu) Precht absolvoval civilní službu. Pak pokračoval ve studiu filozofie, germanistiky a dějin umění v Kolíně nad Rýnem a v roce 1994 získal doktorát filozofie v oboru germanistika. Od roku 1991 do roku 1995 pracoval jako výzkumný asistent v rámci výzkumného projektu kognitivních věd na univerzitě v Kolíně nad Rýnem. V roce 1999 mu bylo uděleno stipendium Heinze Kühna. Jako esejista píše Precht pro německé noviny a časopisy. V semestru 2000/2001 byl pracovníkem na evropské novinářské škole v Berlíně. V roce 2001 získal novinářskou \"Cenu za biomedicínu\". Od roku 2002 do roku 2004 byl komentátorem periodik.\n\nPrecht dnes pořádá četné přednášky na vysokých školách a na vědeckých konferencích. V zimním semestru 2008/2009 působil na univerzitě v Lucembursku s přednáškovým cyklem na hlavní témata ve filozofii . Od května 2011 je čestným profesorem filozofie na univerzitě Lüneburg a přednáší v oboru historie a filozofie.\n\nPrecht je ženatý s moderátorkou lucemburského televizního programu a zástupkyní šéfredaktora RTL Télé Lëtzebuerg, Carolinou Martovou. Má jednoho syna a tři nevlastní děti. Žije v Kolíně nad Rýnem a Lucembursku.\n\n\n\n\n"}
{"id": "760016", "url": "https://cs.wikipedia.org/wiki?curid=760016", "title": "Seznam střeleckých knížat", "text": "Seznam střeleckých knížat\n"}
{"id": "760019", "url": "https://cs.wikipedia.org/wiki?curid=760019", "title": "Ladislav Češka", "text": "Ladislav Češka\n\nLadislav Češka (4. června 1901 – 1959) byl český a československý politik Komunistické strany Československa a poúnorový poslanec Národního shromáždění ČSR. Zemřel v průběhu roku 1959.\n\nV roce 1948 se uváděl jako dílenský mistr v továrně na obuv, bytem Polička.\n\nPo volbách roku 1948 byl zvolen do Národního shromáždění za KSČ ve volebním kraji Pardubice. Mandát nabyl až dodatečně v květnu 1954 jako náhradník poté, co rezignoval poslanec Jan Černý. V parlamentu zasedal až do konce funkčního období, tedy do voleb v roce 1954.\n\n"}
{"id": "760020", "url": "https://cs.wikipedia.org/wiki?curid=760020", "title": "Trójca (Podkarpatské vojvodství)", "text": "Trójca (Podkarpatské vojvodství)\n\nVesnice Trójca v Podkarpatském vojvodství patří mezi zaniklá sídla v Polsku. Administrativně byla součástí obce (gminy) Ustrzyki Dolne. Kdysi typická obec, která ještě těsně před válkou měla podle statistik 723 obyvatel, vyznávajících řeckokatolickou víru, se po druhé světové válce začala vylidňovat. Řeckokatolický kostel Svaté trojice, vybudovaný v roce 1763, byl sice roku 1937 obnoven, ale v roce 1972 nakonc zbourán. V blízkosti obce byl navíc zřízen rekreační objekt Rady ministrů (vlády komunistického Polska). V současné době se dochovaly z obce pouze tři domy a kaplička. Budovy původně využíval vládní objekt, nyní jsou pod správou Caritas.\n"}
{"id": "760023", "url": "https://cs.wikipedia.org/wiki?curid=760023", "title": "Trójca", "text": "Trójca\n\nTrójca může znamenat\n\n"}
{"id": "760026", "url": "https://cs.wikipedia.org/wiki?curid=760026", "title": "Bohumil Čihák", "text": "Bohumil Čihák\n\nBohumil Čihák (11. září 1905 – ???) byl český a československý politik Komunistické strany Československa a poúnorový poslanec Národního shromáždění ČSR.\nPo roce 1945 se stal členem rady MNV v Kutné Hoře, později byl za KSČ předsedou ONV.\n\nPo volbách roku 1948 byl zvolen do Národního shromáždění za KSČ ve volebním kraji Havlíčkův Brod. Mandát nabyl až dodatečně v prosinci 1952 jako náhradník poté, co rezignoval poslanec Bedřich Šťastný. V parlamentu zasedal až do konce funkčního období, tedy do voleb v roce 1954.\n\n"}
{"id": "760030", "url": "https://cs.wikipedia.org/wiki?curid=760030", "title": "Antonín Číhalík", "text": "Antonín Číhalík\n\nAntonín Číhalík (12. července 1898 – ???) byl český a československý politik Komunistické strany Československa a poúnorový poslanec Národního shromáždění ČSR.\nPocházel z Velké Bystřice. Po válce byl předsedou okresního výboru KSČ.\n\nPo volbách roku 1948 byl zvolen do Národního shromáždění za KSČ ve volebním kraji Olomouc. Mandát nabyl až dodatečně v prosinci 1950 jako náhradník poté, co rezignoval poslanec Stanislav Palát. V parlamentu zasedal až do konce funkčního období, tedy do voleb v roce 1954.\n\n"}
{"id": "760033", "url": "https://cs.wikipedia.org/wiki?curid=760033", "title": "Pavol Čollák", "text": "Pavol Čollák\n\nPavol Čollák (14. ledna 1909 Oreské - 17. září 1967 Michalovce) byl slovenský a československý politik Komunistické strany Slovenska a poúnorový poslanec Národního shromáždění ČSR.\nProfesí byl učitelem. Působil v odboji.\n\nNa základě výsledků parlamentních voleb roku 1946 byl zvolen do Slovenské národní rady. Ve volbách do Národního shromáždění roku 1948 byl zvolen do Národního shromáždění za KSČ ve volebním kraji Prešov. V parlamentu zasedal do ledna 1951, kdy rezignoval a místo něj nastoupil Jozef Rychvalský.\n\nV letech 1947, 1948 a 1949 se uvádí jako člen Ústředního výboru Komunistické strany Slovenska.\n\n"}
{"id": "760034", "url": "https://cs.wikipedia.org/wiki?curid=760034", "title": "El Clásico", "text": "El Clásico\n\nEl Clásico (španělská výslovnost , , výslovnost ), známé též jako El derbi español, je výraz pro nejprestižnější fotbalové utkání ve Španělsku. Jedná se o utkání Realu Madrid s FC Barcelona. Koná se alespoň dvakrát ročně ve španělské lize, navíc se oba týmy mohou střetnout i v pohárech jako Copa del Rey nebo v Lize mistrů UEFA. Po finále Ligy Mistrů je tento duel nejsledovanějším fotbalovým zápasem na světě, mohou ho sledovat až stovky milionů lidí. Prestiž duelu vychází z rivality obou týmů – Madrid a Barcelona jsou dvě největší španělská města a oba kluby se řadí mezi nejlepší a nejbohatší na světě. K 6.5.2018 vede Real Madrid o tři výhry (bez přátelských zápasů). Rivalita mívá i politický podtext – Real Madrid se řadí ke španělskému nacionalismu a FC Barcelona představuje nacionalismus katalánský.\n\nPočátky vyhrocení rivality najdeme ve 30. letech 20. století během prvních pokusů o osamostatnění Katalánska. Během diktatury Primo de Rivera a zejména Francisco Francoa byli Katalánci otevřeně utlačováni a klub se pro ně stal symbolem národní soudržnosti a reprezentantem svobody (Més que un club – víc než klub). Útlak se pak logicky nevyhnul ani Barceloně, která přišla o domácí hřiště i o některé hráče. Největší podnět nenávisti pochází ze Španělské občanské války, kdy byl (na jejím počátku) v Madridu zavražděn tehdejší prezident Barcelony Josep Sunyol.. Dalším přiložení do ohně se odehrálo v roce 1953. Právě v tomto podepsali Realem i Barcelona současně smlouvu s Argentincem Afredo di Stéfanem. Spor musela rozsoudit až FIFA, která vynesla absurdní rozsudek, že si oba kluby musí hráče půjčovat, na což Barca nepřistoupila a nároku na hráče se vzdala. Ten pak s Realem vyhrál 5× Pohár mistrů evropských zemí a stal se jeho největší hvězdou v historii.\n\nV poslední době můžeme pozorovat nové vyhrocení rivality mezi kluby. To vygradovalo příchodem nového trenéra José Mourinha na lavičku Realu. Tím se napětí přeneslo přímo na hrací plochu, kde je znatelná frustrace hráčů Realu z nepřicházejících trofejí, na které klub kvalitu má. V roce 2011 se odehrálo už 6 vzájemných duelů a mnohé z nich končily vyloučením hráčů některého z klubů.\n"}
{"id": "760036", "url": "https://cs.wikipedia.org/wiki?curid=760036", "title": "Peter Danielič", "text": "Peter Danielič\n\nPeter Danielič (1. července 1924 – ???) byl slovenský a československý politik a poúnorový poslanec Národního shromáždění ČSR za Stranu slovenské obrody.\n\nPo únorovém převratu v roce 1948 patřil k frakci tehdejší Demokratické strany loajální vůči Komunistické straně Československa, která v této straně převzala moc a proměnila ji na Stranu slovenské obrody coby spojence komunistického režimu. Ve volbách do Národního shromáždění roku 1948 získal mandát v parlamentu za volební kraj Banská Bystrica. V parlamentu zasedal do února 1951, kdy rezignoval a nahradil ho Jozef Kyselý.\n"}
{"id": "760039", "url": "https://cs.wikipedia.org/wiki?curid=760039", "title": "Rieger-Kloss", "text": "Rieger-Kloss\n\nRIEGER - KLOSS ORGELBAU s.r.o. (do ledna 2014 pod názvem \"RIEGER - KLOSS VARHANY s.r.o.\") byla česká firma zabývající se výrobou píšťalových varhan se sídlem v Krnově založená v roce 1873. Před rokem 1948 se firma nazývala Rieger Orgelbau (pod tímto jménem nyní působí jako rakouský podnik potomků původních sudetoněmeckých majitelů).\n\nV březnu 2018 s ní bylo na její návrh zahájeno insolvenční řízení\n\nZakladatel firmy František Rieger (1812–1885) byl známý v celém Slezsku jako varhanář výjimečných kvalit. Jeho synové Otto Antonín (1847) a Gustav (1848) převzali v roce 1873 otcovu dílnu. Ve stejném roce postavili první varhany nazvané OPUS 1 pro Světovou výstavu ve Vídni. Nástroj vyvolal velkou pozornost a v roce 1878 bratři Riegerové postavili další velký nástroj, tentokrát pro Světovou výstavu v Paříži. Pařížská výstava přinesla firmě kromě uznání i mnoho zahraničních zakázek a tím umožnila vybudování varhanářské továrny v Krnově.\n\nJiž od počátku se firma stala významnou varhanářskou továrnou v rámci Rakouska-Uherska a jednou z nejdůležitějších a nejznámějších v celé Evropě. V roce 1880 císař František Josef I. vyznamenal Otto Riegera Rytířským křížem a továrně byl propůjčen titul „c. a k. dvorní dodavatel“. Papež Lev XIII. jmenoval Otto Riegera rytířem „Řádu Božího hrobu“.\n\nV tomto prvním období v letech 1873 až 1903 bylo v Krnově postaveno přes 1000 opusů a počet zaměstnanců se pohyboval okolo 70. Bylo to období velkého rozkvětu firmy – varhany se stavěly v Norsku, Anglii, Španělsku, Turecku, Palestině, Portugalsku, Dánsku, Německu. Výrobky bratří Riegerů putovaly do tak i vzdálených zemí jako jsou Argentina či Mexiko.\n\nV roce 1904 se do cela firmy postavil Otto Rieger mladší. Slibný rozvoj společnosti byl přerušen první světovou válkou a rozdělením Rakouska-Uherska. Kvůli těmto historickým událostem byla krnovská firma nucena hledat nové trhy a objem produkce se snížil.\n\nJosef Glatter-Gotz se stal vlastníkem firmy v roce 1924 a právě jemu se podařilo vrátit jí její dřívější věhlas a postavení na trzích celého světa. V období let 1924–1939 bylo v Krnově postaveno téměř tisíc nástrojů a firma měla zhruba 100 zaměstnanců. Polovina tehdejší produkce byla umístěna v Československu a zbytek putoval do zemí Evropy, Afriky, Asie a Jižní Ameriky.\n\nDruhá světová válka znovu velmi nepříznivě zasáhla do vývoje firmy. V důsledku nedostatku materiálu i pracovních sil byla produkce snížena na minimum.\n\nPo skončení druhé světové války se továrna rychle zotavovala a narůstala výroba i počet zaměstnanců. Po únoru 1948 došlo ke znárodnění společnosti a ke spojení firmy Rieger s místní varhanářskou firmou Kloss. Ve stejném roce byla zaregistrována ochranná známka RIEGER-KLOSS a společnost se brzy vrátila na své předválečné pozice na světových trzích. Po společenských změnách v roce 1989 prošel podnik složitou transformací a v roce 1994 byl privatizován. I po tomto období se firma RIEGER-KLOSS VARHANY s.r.o. opět řadí k předním světovým producentům a vývozcům píšťalových varhan. Těch bylo v továrně vyrobeno do současnosti již více než 3 700.\n\nV roce 2010 tehdejší většinový majitel společnosti Svatopluk Ručka nabídl svůj podíl k prodeji. Mezi zájemci byla skupina investorů včetně bývalých absolventů varhanářské školy, firma nakonec připadla podnikateli z oblasti zemědělství Karlu Nedbálkovi, který po neúspěšném vedení firmu po roce odprodal Petru Škrbelovi. Ten během několika let zajistil několik významných zakázek a udržel společnost v chodu, nicméně v březnu 2018 bylo s firmou na její vlastní návrh zahájeno insolvenční řízení. Firma propustila všechny své zaměstnance a dle Jiřího Holinky, v roce 2018 zástupce ředitelky Střední umělecké školy varhanářské, „firma už nějakou dobu nefungovala“, jelikož firma je bez zaměstnanců i bez zakázek.\n"}
{"id": "760040", "url": "https://cs.wikipedia.org/wiki?curid=760040", "title": "Imrich Daniš", "text": "Imrich Daniš\n\nImrich Daniš (6. dubna 1918 Kotešová - ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPocházel z rodiny dělníka. Vychodil střední školu. Vyučil se instalatérem. Podílel se na Slovenském národním povstání a roku 1945 vstoupil do KSS.\n\nPo volbách do Národního shromáždění roku 1948 byl zvolen do Národního shromáždění za KSČ ve volebním kraji Trenčín. Mandát nabyl až dodatečně v říjnu 1952 jako náhradník poté, co rezignoval poslanec Štefan Bašťovanský. V parlamentu zasedal až do konce funkčního období, tedy do voleb v roce 1954. V roce 1977 se uvádí jako poslanec Slovenské národní rady.\n\nV letech 1971-1979 byl předsedou Krajského národního výboru Středoslovenského kraje. V letech 1971-1981 byl členem Ústředního výboru Komunistické strany Slovenska. V roce 1973 mu byl udělen Řád Vítězného února, v roce 1978 Řád práce.\n\n"}
{"id": "760042", "url": "https://cs.wikipedia.org/wiki?curid=760042", "title": "Lípa Barborka", "text": "Lípa Barborka\n\nLípa Barborka je významný strom Lesů České republiky, který roste u hájovny Barborka severně od obce Častrov.\n\n\nLípa je mohutný dvoják v dobrém zdravotním stavu. Roste u cesty směrem na hájovnu Drážďany. Slavnostní pasování významného stromu proběhlo 25. června 2005 za účasti zhruba sto padesáti osob. Lípa byla označena tabulkou \"Významný strom - Lesy České republiky\" a dřevěnou památní deskou s nápisem:\n\n\n"}
{"id": "760047", "url": "https://cs.wikipedia.org/wiki?curid=760047", "title": "Pavol David", "text": "Pavol David\n\nPavol David, též Pavol Dávid (19. března 1899 Kátov – 4. nebo 5. prosince 1970 Bratislava), byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Žilina. Mandát získal znovu ve volbách v roce 1954 (volební obvod Piešťany) a volbách v roce 1960 (nyní již jako poslanec Národního shromáždění ČSSR). V parlamentu zasedal do konce funkčního období, tedy do voleb v roce 1964. Podílel se na projednávání nové ústavy ČSSR z roku 1960.\n\nVe volbách roku 1960 byl rovněž zvolen do Slovenské národní rady.\n\nZastával i významné stranické posty. V letech 1949–1952 působil jako vedoucí tajemník Krajského výboru KSS v Žilině, v letech 1950–1966 byl členem Ústředního výboru Komunistické strany Slovenska a v období let 1952–1963 navíc členem předsednictva a tajemníkem ÚV KSS. Na celostátní konferenci byl v prosinci 1952 zvolen kandidátem Ústředního výboru Komunistické strany Československa. Ve funkci ho potvrdil X. sjezd KSČ, XI. sjezd KSČ a XII. sjezd KSČ. Od června 1958 do prosince 1962 byl rovněž členem politického byra ÚV KSČ. V roce 1955 mu byl udělen Řád republiky a v roce 1959 Řád Klementa Gottwalda. V roce 1954 zasedal ve zvláštní komisi, která při ÚV KSS působila pro politické zabezpečení procesu s Gustávem Husákem ve vykonstruovaném obvinění Husáka z takzvaného buržoazního nacionalismu. Představoval centralistické a stalinistické křídlo slovenských komunistů.\n\nV polovině 50. let z titulu své funkce tajemníka ÚV KSS výrazně ovlivňoval politiku menších nekomunistických stran (například Strana slobody), do jejichž vnitrostranických poměrů zasahoval. V roce 1957 přímo inicioval spuštění politického procesu, v němž byl obžalován poslanec za Stranu slovenské obrody Ignác Jančár z protistátní činnosti a byl odsouzen na tři roky do vězení. Historik Jan Rychlík nevylučuje, že právě konzervativní funkcionáři jako Pavol David a Karol Bacílek byli iniciátory změn, v jejichž rámci v roce 1960 zanikl Sbor pověřenců a došlo k dalšímu omezení pravomocí slovenských orgánů v rámci Československa.\n\nJeho politická kariéra skončila počátkem 60. let. Když roku 1963 Kolderova komise rekapitulovala politické procesy 50. let a revidovala některé tehdejší kauzy, byl David donucen k odchodu z vrcholných funkcí.\n\n"}
{"id": "760049", "url": "https://cs.wikipedia.org/wiki?curid=760049", "title": "Dunn", "text": "Dunn\n\nDunn je název několika měst v USA:\n\n"}
{"id": "760050", "url": "https://cs.wikipedia.org/wiki?curid=760050", "title": "Zdobenec skvrnitý", "text": "Zdobenec skvrnitý\n\nZdobenec skvrnitý (\"Trichius fasciatus\") je zástupce hmyzu, řádu brouků z čeledi vrubounovitých. Tato čeleď čítá cca 17 000 druhů.\n\nVelikost 9 až 13 milimetrů. Hmyz s proměnou dokonalou, tedy vajíčko, larva, kukla a dospělec. Huňatý, nápadně pestře zbarvený brouk (černožluté krovky) se silným zubovitým výběžkem na středních holeních. Je blízký příbuzný zlatohlávka zlatého.\n\nAktivita dospělého brouka je od června do srpna.\n\nVyskytuje se téměř po celé Evropě, v České republice hojný. Velmi rozšířený na loukách, v křovinách a při okrajích lesů.\n\nLarvy tohoto brouka žijí v trouchnivějícím dřevě, které je zároveň jejich potravou. Dospělý brouk se potom zdržuje převážně na květech, požírá jejich části ale především pyl.\n\nK páření dochází na květech. Od vajíčka až po zakuklení potřebují nejméně dva roky.\n\nTento druh není škůdce.\n\nTento druh je v České republice chráněný.\n"}
{"id": "760051", "url": "https://cs.wikipedia.org/wiki?curid=760051", "title": "Jaromír Dlouhý (politik)", "text": "Jaromír Dlouhý (politik)\n\nJaromír Dlouhý (31. července 1897 Lomnice nad Popelkou – ???) byl český a československý lékař, politik Komunistické strany Československa a poúnorový poslanec Národního shromáždění ČSR.\nPůsobil jako lékař a primář, specializací internista a neurolog. V roce 1946 se uvádí jako primář okresní nemocnice a bývalý politický vězeň, bytem Přerov. Od roku 1953 do roku 1957 zastával funkci ředitele fakultní nemocnice Olomouc. V roce 1956 se uvádí i jako vedoucí zdravotnického odboru rady KNV v Olomouci.\nPo volbách roku 1948 byl zvolen do Národního shromáždění za KSČ ve volebním kraji Olomouc. Mandát nabyl až dodatečně v březnu 1951 jako náhradník poté, co rezignoval poslanec Bedřich Klein. V parlamentu zasedal až do konce funkčního období, tedy do voleb v roce 1954.\n\nV roce 1968 mu celostátní konference obránců míru v Praze udělila Československou cenu míru.\n\n"}
{"id": "760053", "url": "https://cs.wikipedia.org/wiki?curid=760053", "title": "Jaromír Dlouhý", "text": "Jaromír Dlouhý\n\nJméno a příjmení Jaromír Dlouhý má více nositelů:\n\n"}
{"id": "760054", "url": "https://cs.wikipedia.org/wiki?curid=760054", "title": "Dunn (Severní Karolína)", "text": "Dunn (Severní Karolína)\n\nDunn je město v okrese Harnett County ve státě Severní Karolína. K roku 2010 zde žilo 9 263 obyvatel. Narodil se zde rockový kytarista Link Wray a generál William C. Lee.\nMěstské heslo je \"Všechno je tu v pořádku.\" Jméno \"Dunn\" dostalo na památku po Bennett R. Dunnovi, který dohlížel na budování železnice mezi městy Wilson a Fayetteville. Město je doloženo od 12. února 1887, kdy bylo zapsáno město a továrna na destilaci terpentýnu. Ve městě jsou 2 místní školy. Základní na Wayne Avenue - přípravka až 5. třída a střední škola pro 6-8. ročník. Středoškolští studenti navštěvují \"Triton High School\" v Erwinu.\n\nSouřadnice města jsou 35°18'37\"N 78°36'39\"W (35.310360, -78.610836). Podle úřadu pro sčítání lidu Spojených států má město celkovou rozlohu 16.1 km.\nPři sčítání lidu v roce 2000 tam žilo 9,196 obyvatel ve 3,797 domácnostech a 2,422 rodinách. Hustota obyvatelstva byla 1,482.2 lidi na čtverečnou míli (572.7/km). V průměru byla hustota 4,100 bytových jednotek na čtverečnou míli (255.3/km). Procentuální zastoupení ras bylo 54.56% bělochů, 41.21% Afroameričanů, 0.97% rodilých Američanů (Indiánů), 0.60% Asiatů, 0.07% z pacifických ostrovů, 1.28% z jiných ras a 1.32% z dvou nebo více ras. Hispánců nebo Latinoameričanů bylo ve všech rasách 2.24% obyvatel.\nZ 3,797 domácností mělo 27.7% děti mladší 18 let, které žily s rodiči, 40.6% manželů žilo společně, v 19.8% domácností byla sama žena bez současného manžela, 36.2% netvořilo rodinu. 32.7% všech domácností bylo tvořeno pouze jednou osobou a v 15.9% žila sama osoba starší 65 let (včetně). Průměrná velikost domácnosti byla 2.35 osoby a průměrná velikost rodiny byla 2.99.\nVěkové rozložení obyvatelstva bylo 25.1% mladší 18 let, 7.8% 18-24, 25.3% 25-44, 23.5% 45-64 a 18.4% starší 65 let (včetně). Průměrný věk byl 39 let.\nNa každých 100 žen připadlo 79.9 mužů. Na každých 100 žen starších 18 let připadlo 74.2 mužů.\nPrůměrný příjem domácnosti byl 28,550 dolarů a průměrný příjem na rodinu byl 39,521 dolarů. Muži měli průměrný příjem 31,029 dolarů oproti 21,961 dolarů u žen. Průměrný příjem na jednoho obyvatele města byl 19,178 dolarů. Asi 19.6% rodin a 23.5% obyvatel bylo pod hranicí chudoby, včetně 32.2% osob mladších 18 let a 19.2% osob starších 65 let (včetně).\n"}
{"id": "760057", "url": "https://cs.wikipedia.org/wiki?curid=760057", "title": "Come into My World", "text": "Come into My World\n\n„Come into My World“ je píseň australské popové zpěvačky Kylie Minogue, která byla vydána na jejím osmém studiovém albu \"Fever\". Píseň vyšla jako poslední singl alba 2. listopad 2002. Jejími autory a producenty jsou Cathy Dennis a Rob Davis.\n\n\n\n\n\n"}
{"id": "760059", "url": "https://cs.wikipedia.org/wiki?curid=760059", "title": "Andrej Novotný", "text": "Andrej Novotný\n\nAndrej Novotný (8. října 1976 (Martin, Československo) je bývalý slovenský hokejista. Hraje na postu obránce. Momentálně (2012) je volným hráčem.\n\n\n"}
{"id": "760066", "url": "https://cs.wikipedia.org/wiki?curid=760066", "title": "Julius Dolanský", "text": "Julius Dolanský\n\nJulius Dolanský, vlastním jménem Julius Heidenreich (23. února 1903 Všetuly – 26. dubna 1975 Praha), byl český a československý literární historik, politik Československé sociální demokracie, později Komunistické strany Československa a poúnorový poslanec Národního shromáždění ČSR.\nPůvodním jménem byl Julius Heidenreich, od roku 1945 volil jméno \"Heidenreich-Dolanský\" nebo \"Dolanský-Heidenreich\". Jeho manželkou byla pěvkyně, divadelní a hudební referentka a překladatelka Jelena Holečková (1899–1980). V letech 1914–1915 studoval na gymnáziu ve Strážnici a později na gymnáziu v Kroměříži, kde maturoval roku 1922. Absolvoval Filozofickou fakultu Masarykovy univerzity, kde se zaměřoval na češtinu, němčinu a slovanskou literaturu. Jeho učitelem byl Arne Novák. V roce 1927 získal doktorát prací na téma \"Vliv Mickiewiczův na českou literaturu předbřeznovou\". V letech 1926–1928 učil na reálce v Brně a v letech 1928–1930 působil jako stipendista na univerzitách v Bělehradě, Záhřebu a Lublani. Pak až do roku 1945 učil na reálných gymnáziích v Praze. V roce 1933 se habilitoval v oboru srovnávacích dějin slovanských literatur na Filozofické fakultě Univerzity Karlovy, kde učil jako soukromý docent až do uzavření českých vysokých škol v roce 1939. Už před válkou byl členem Slovanského ústavu a zasedal v redakční radě Ottova slovníku naučného nové doby. Byl rovněž aktivní ve \"Společnosti pro kulturní a hospodářské styky se SSSR\" a v \"Československo-jihoslovanské lize\". Za okupace byl kratší dobu vězněn na Pankráci.\n\nPo únorovém převratu v roce 1948 patřil k frakci sociální demokracie loajální vůči Komunistické straně Československa, která v této straně převzala moc a v průběhu roku 1948 ji sloučila s KSČ. Ve volbách roku 1948 byl zvolen do Národního shromáždění za ČSSD ve volebním kraji Praha. Po sloučení ČSSD s KSČ přešel v červnu 1948 do poslaneckého klubu komunistů. V parlamentu zasedal až do konce funkčního období, tedy do voleb v roce 1954. Zastával i stranické posty. Po sloučení sociální demokracie s KSČ byl v červnu 1948 kooptován jako náhradník Ústředního výboru Komunistické strany Československa. Do funkce člena ÚV KSČ ho zvolil IX. sjezd KSČ V roce 1949 mu byl udělen Řád 25. února, v roce 1960 Řád republiky a v roce 1968 Řád práce.\n\nPo válce byl jmenován profesorem oboru jugoslávských jazyků a literatur na Filozofické fakultě Univerzity Karlovy. Zde učil až do roku 1971. Do zrušení Sokola v roce 1952 byl aktivní i v této organizaci. Působil jako sekční šéf ministerstva informací. Zabýval se pedagogikou a literaturou. Vydával díla o sovětských spisovatelích. V letech 1952–1963 byl ředitelem Slovanského ústavu Československé akademie věd. Byl členem Československého komitétu slavistů (od roku 1956) a Mezinárodního komitétu slavistů, v němž v letech 1963–1970 působil jako místopředseda. Dále byl místopředsedou Literárněvědné společnosti při Československé akademii věd a předsedou Kruhu přátel Jaroslava Vrchlického. Byl též členem Moravského kola spisovatelů.\n\n\n"}
{"id": "760069", "url": "https://cs.wikipedia.org/wiki?curid=760069", "title": "Damašský protokol", "text": "Damašský protokol\n\nDamašský protokol byl dokument vypracovaný mladoaraby v roce 1915 a požadovali v něm úplnou nezávislost pro všechny oblasti ležící na jih od 37. rovnoběžky, tj. všech arabských území Turecké říše, a stal se základem jednání vládce Hidžázu, šerífa Husajna s Velkou Británií o společném boji proti turecké říši. \n\nProtokol sloužil jako základ moderního arabského nacionalismu. Jde o dokument zakládající arabský nacionalismus. Byl mezníkem ve vývoji arabského nacionalistického hnutí. Turecká vláda odmítla jednat o arabských požadavcích na reorganizaci říše, prosazovala v arabském hnutí radikálnější koncepce, požadující úplnou nezávislost. Hlásala ji především organizace mladoarabů (al-Fatát) a důstojnická al-ahd (slib).\n\n"}
{"id": "760079", "url": "https://cs.wikipedia.org/wiki?curid=760079", "title": "Cosplay", "text": "Cosplay\n\nCosplay ( コスプレ, v přepisu \"kosupure\") je zkratka z anglických slov „costume play“, což v překladu znamená \"kostýmová hra\". Cosplay je tedy nejen kostým, ale i herecký výkon. Jako cosplay označujeme kostým, v němž se daný člověk snaží vypadat jako nějaká postava, ať už z fantasy nebo sci-fi obecně, hodně rozšířené pak jsou kostýmy a cosplay postav z anime, mangy nebo videoher. Takový člověk, který krom kostýmu má propracovaný i charakter postavy, může být nazýván cosplayer.\n\nVytváření cosplay nezahrnuje pouze napodobování účesu, líčení a obvyklého oblečení postavy, ale často i chování, zvyků nebo třeba používání jejích oblíbených slov či hlášek.\n\nAčkoliv hlavní trend vytváření cosplay pochází původně z Japonska, v posledních letech se rozmohl po celém světě. Největší cosplayerské komunity jsou především v asijských státech jako Malajsie, Čína, Indonésie nebo Filipíny kvůli vysoké popularitě anime a mangy, ale v poslední době se rozmohla velká cosplayerská komunita také v USA.\n\nCosplay kostýmy se značně liší, od velmi jednoduchého tematického oblečení až po velice detailně vyrobené kostýmy. Cosplay je obecně považován za odlišný od stylu halloweenských kostýmů. Cílem je totiž napodobit určitý charakter, nikoliv jen odrážet kulturu a symboliku určité akce. Cosplayeři se snaží v kostýmech napodobit chování, pohyb a řeč postavy, za kterou aktuálně vystupují. Cosplay může pocházet z filmů, seriálů, knihy, komiksu, her, hudební kapely, anime nebo manga. Někteří cosplayeři se snaží vybrat si charakter a vlastnoručně jej přepracovat do různých stylů.\nCosplayeři mají velmi mnoho druhů oblečení a metod jak postupovat při výrobě.  Výrobci vyrábějí a prodávají balené oblečení pro použití cosplay v různé kvalitě. Tyto kostýmy jsou často prodávány on-line, ale je možné je i zakoupit u prodejců na akcích. Japonští výrobci cosplay dosáhli v roce 2008 cca 35 miliard jenů zisku. Existuje řada jednotlivců, kteří pracují na zakázku a vytvářejí kostýmy, rekvizity či paruky dle zákazníkových požadavků. Některé weby jsou dokonce založeny na inzerci cosplayů. Cosplayeři, kteří si kostým raději vyrábí sami, mohou tvořit trh s jednotlivými prvky, jako jsou nestylované paruky, barvy na vlasy, látky, tekutý latex, lak, boty, šperky, zbraně a mnoho dalšího.\n\nVětšina cosplayerů průběh vzniku kostýmu fotí. Při jeho vytváření tráví mnoho času nad detaily, aby dokázali svou zručnost, protože některé postavy mají zbraně a jiné příslušenství, které je velmi těžké napodobit. I přesto většina cosplayerů díky zapojení různých výrobních kombinací a metod pro svůj kostým požadovaný vzhled získá. Například zakoupí běžnou věc (hračku, boty…), kterou pak předělají podle vlastních potřeb. Vzhledem k tomu, že některé detaily a materiály lze obtížné replikovat, cosplayeři se často musí učit nové postupy při používání textilií, v sochařství, použití barev na obličej, zpracovávání dřeva a mnoha dalších materiálů, které případně pro své účely potřebují.\n\nAby se ještě více podobali charakteru, který napodobují, nosí cosplayeři jako součást kostýmu paruky. To je nezbytné zejména u anime, mangy a herních postav, které mají velmi často nepřirozené barvy a styly účesů, proto se používají barevné spreje na vlasy a extrémní stylingové produkty.\n\nŽádnou výjimkou nejsou ani kontaktní čočky, zejména u postav s unikátníma očima, pro co nejvěrnější ztvárnění vybrané postavy cosplayeři také používají dočasné tetování a barvy na tělo. Existují však i vzácné případy, kdy se cosplayer natolik sžil se svou postavou, že změnil svůj vzhled natrvalo.\n\nV České republice není komunita cosplayerů tak velká jako např. ve Spojených státech, ale i tak se jí povedlo dosáhnout poměrně solidních výsledků. Zdejší komunita se člení podle typu cosplaye, záleží jestli je jedná o cosplayery filmů, počítačových her, japonské animované tvorby nebo zaměřující se především na fantasy. Mezi nejznámější české cosplayery se řadí Roman Pivec, Alžběta Trojanová, která vystupovala jako Geralt ze hry Zaklínač na Pax Prime 2015, GrumpyCait či Madlenka Moozová známá jako Germia, která vyhrála EuroCosplay 2016 v Londýně. Za zmínku také stojí cosplayeři s širokou základnou fanoušků, např. Baty Alquawen, Tawii, Sho, Mary & Feinobi cosplay, Toph, Kuromaru nebo Juriet a mnozí další.\n\nPodobně jako v ostatních státech se v Česku každoročně pořádají soutěže o nejlepší cosplay. Nejznámější z nich probíhají na festivalech Advik, Animefest, Akicon, Natsucon nebo LanCraft. Odměny za vítězství v takové soutěži se pohybují v řádech tisíců korun. Z Animefestu probíhá kvalifikace na Eurocosplay.\n\n\n"}
{"id": "760082", "url": "https://cs.wikipedia.org/wiki?curid=760082", "title": "Seznam emírů al-Andalusu", "text": "Seznam emírů al-Andalusu\n\nToto je seznam emírů al-Andalusu.\n\nPrakticky ihned po dobytí se začala na muslimy ovládaném území Pyrenejského poloostrova – al-Andalusu – vytvářet jejich vlastní správa, která nahrazovala předchozí vizigótskou. Území spravoval emír se sídlem v Cordobě. Přímá správa chalífátu se udržela do roku 756, kdy se v oblasti chopil moci Abd ar - Rahmán I., poslední z přeživších Umajjovců, který se rozhodl odporovat nově se konstituujícímu chalífátu Abbásovců (po 750 - 1258/1517).\n\n\nU některých jmen je použita kontrakce. Například Abdul´azíz se může přepsat jako Abd al - Azíz, Abdulláh jako Abd Alláh, Abdulmalik jako Abd al - Malik etc. Naopak jméno Abd ar - Rahmán lze vyjádřit jako Abdurrahmán.\n"}
{"id": "760084", "url": "https://cs.wikipedia.org/wiki?curid=760084", "title": "Muris Mešanović", "text": "Muris Mešanović\n\nMuris Mešanović (* 6. července 1990, Sarajevo, SFR Jugoslávie) je bosenský fotbalový útočník a bývalý mládežnický reprezentant, od ledna 2016 hráč klubu SK Slavia Praha. V zahraničí působil na klubové úrovni v Česku a na Slovensku.\n\nS fotbalem začínal nedaleko Sarajeva, ve dvanácti přešel do fotbalové školy Bubamara, odkud si jej v roce 2004 vytáhl do malého klubu FK Radnik Hadžići z předměstí Sarajeva sportovní ředitel Radniku a manažer Irfan Redžepagič. Zde hrál Mešanović za mladší dorost.\n\nV září 2006 přestoupil spolu s Anesem Haurdićem do FK Baumit Jablonec. Tady začínal v \"C\" dorostu a musel dohánět fyzickou přípravu. Postupně se propracoval až do \"A\" dorostu, za který během půl roku nastřílel 12 gólů, dalších 13 vstřelil předtím na jaře 2007 za mladší dorost. V zimě 2008 si jej František Komňacký vytáhl do \"A\" týmu, za který odehrál 2 zápasy v poháru.\n\nNa podzim 2009 odešel hostovat do FC Vysočina Jihlava, odkud se sice po skončení sezony vrátil do Jablonce, jenže kvůli zranění nemohl hrát. V zimě 2011 odešel znovu do Jihlavy na hostování, které se v létě změnilo v přestup. V sezoně 2011/12 postoupil s klubem do 1. ligy. V průběhu podzimu 2013 odešel hostovat do Dunajské Stredy. V zimě se vrátil do Jihlavy, kterou už vedl nový trenér Petr Rada. Svou první branku v 1. lize vstřelil 13. dubna 2014 v utkání proti FC Viktoria Plzeň, vyrovnával na konečných 1:1. Proti stejnému soupeři se střelecky prosadil i v odvetě čtvrtfinále českého poháru 9. dubna, kterou Jihlava sice vyhrála 3:2, ale do semifinále po předchozí domácí výhře postoupila Plzeň.\n\nV srpnu 2013 odešel z Jihlavy na půlroční hostování do DAC 1904 Dunajská Streda.\n\nPo pěti letech v jihlavském dresu (nepočítaje hostování v DAC) zatoužil po změně. V lednu 2016 se dohodl na tří a půlročním kontraktu s týmem SK Slavia Praha, nabídku měl také z FC Slovan Liberec. Zde vstřelil svůj první gól 9. ledna v prvním přípravném utkání proti FC Graffin Vlašim (výhra 4:0). Po podzimní části sezóny 2016/17, po níž se Slavia umístila na 2. místě v ligové tabulce, se stal velmi důležitým hráčem, když vstřelil 7 branek (i přesto, že většinou nastupoval jako střídající hráč). Mimo jiné svým gólem rozhodl i 286. derby pražských S (Slavia–Sparta).\n\nV roce 2017 získal se Slavií titul mistra nejvyšší české soutěže.\n\nV poslední den zimního přestupového období přestoupil do FK Mladá Boleslav, kde podepsal tříapůlletý kontrakt do 30. června 2022.\n\nNa reprezentační úrovni prošel výběry Bosny a Hercegoviny U17, U19 a U21.\n\nFC Vysočina Jihlava\n\n"}
{"id": "760085", "url": "https://cs.wikipedia.org/wiki?curid=760085", "title": "Modul pružnosti v tahu", "text": "Modul pružnosti v tahu\n\nModul pružnosti v tahu, také Youngův modul, lze definovat jako poměr napětí a jím vyvolané deformace, což lze vyjádřit vztahem:\n\nformula_1\n\n\nJeho hodnota je většinou v praxi vyjadřována v gigapascalech, např. Youngův modul konstrukční oceli je přibližně 210 GPa.\n\nVyšší hodnotu modulu pružností mají materiály, které potřebují na dosáhnutí stejné deformace vyšší napětí.\n\nMateriály s větším modulem pružnosti mají menší deformace, jak vyplývá z obrázku, kde při stejném napětí v tahu prokazuje materiál \"B\" podstatně větší deformaci než materiál \"A\". Materiál \"A\" má tedy větší modul pružnosti v tahu než materiál \"B\".\n\n"}
{"id": "760086", "url": "https://cs.wikipedia.org/wiki?curid=760086", "title": "Stanislav Dolejšek", "text": "Stanislav Dolejšek\n\nStanislav Dolejšek (21. srpna 1909 Nákří – ???) byl český a československý politik Komunistické strany Československa a poúnorový poslanec Národního shromáždění ČSR.\nAbsolvoval Jirsíkovo gymnázium v Českých Budějovicích.\n\nVe volbách roku 1948 byl zvolen do Národního shromáždění za KSČ ve volebním kraji Ostrava. V parlamentu zasedal do dubna 1950, kdy rezignoval a nahradil ho Adolf Žinčík.\n\n"}
{"id": "760087", "url": "https://cs.wikipedia.org/wiki?curid=760087", "title": "Šance (Skřipel)", "text": "Šance (Skřipel)\n\nŠance, nebo též Švédské šance v katastru obce Skřipel (mezi Skřiplí a Osovem) jsou zachovalým čtyřúhelníkovým valovým areálem o rozměrech 125 × 105 metrů, s výškou valu 2,75 metru nad vnitřní plochou a zřetelným příkopem na vnější straně. Jedná se kulturní památku bez doloženého datování a nálezů. Lidové označení „Švédské šance“ naznačuje možný vznik ohrazení za třicetileté války. Podobnost uspořádání s keltskými čtyřúhelníkovým valovými areály, tzv. Viereckschanze, je nápadná.\n\n"}
{"id": "760090", "url": "https://cs.wikipedia.org/wiki?curid=760090", "title": "František Dostál (politik)", "text": "František Dostál (politik)\n\nFrantišek Dostál (13. dubna 1895 – 1965) byl český a československý politik Komunistické strany Československa a poúnorový poslanec Národního shromáždění ČSR.\n\nV roce 1948 se uvádí jako domkář a zedník, bytem Zubří, okres Nové Město na Moravě.\n\nPo volbách roku 1948 byl zvolen do Národního shromáždění za KSČ ve volebním kraji Brno. Mandát nabyl až dodatečně v dubnu 1953 jako náhradník poté, co rezignoval poslanec Josef Orel. V parlamentu zasedal až do konce funkčního období, tedy do voleb v roce 1954.\n\nZastával i stranické posty. VIII. sjezd KSČ ho zvolil členem Ústředního výboru Komunistické strany Československa.\n\n"}
{"id": "760093", "url": "https://cs.wikipedia.org/wiki?curid=760093", "title": "Profesionalita", "text": "Profesionalita\n\nProfesionál je člověk, který vykonává každou roli, ve které se aktuálně nachází, vysoce odborně, efektivně, kreativně, odpovědně, důsledně, s plným nasazením, s jistotou a lehkostí.\n\n1. Odborně znamená, že: \n2. Efektivně znamená, že činnost probíhá rychle, účelně a je dosaženo optimálního stavu (nejlepšího možného). Výsledek je spolehlivý a trvalý a uspokojuje potřeby cílového objektu.\n\n3. Kreativně znamená, že k činnosti nebo problému přistupuje nezaujatě, pružně a originálně.\n\n4. Odpovědně znamená, že bere v úvahu všechny souvislosti i všechny budoucí možné stavy a důsledky své činnosti. Pracuje pečlivě a snaží se, aby činnost sama i její výsledek neměly na nikoho a na nic žádné negativní důsledky či vlivy.\n\n5. Důsledně znamená, že pracuje precizně a nevynechá žádný detail, který má vliv na průběh dané činnosti, resp. by mohl mít nějaké pozdější důsledky.\n\n6. S plným nasazením znamená, že v danou chvíli, kdy se zabývá příslušnou činností, ji vykonává na 100 %, tzn. je zcela koncentrován na danou činnost (je do ní zcela ponořen a nenechá se ničím vyrušovat).\n\n7. S jistotou znamená, že pracuje bez zaváhání, s přehledem a některé činnosti vykonává rutinně dokonale.\n\n8. Vkládat do činnosti duši i srdce znamená, že pracuje s láskou a upřímným nadšením někomu pomoci, je si vědom morálních aspektů a uplatňuje je. Z činnosti i jejích výsledků se upřímně raduje a činnost sama mu přináší hluboké vnitřní uspokojení.\n\n9.V každé situaci a při každé příležitosti je připraven udělat i něco navíc, co není přímo jeho povinností, ale co přinese druhým radost.\n\nProfesionál je tedy člověk, který vykonává danou činnost s plným nasazením, erudicí a vkládá do ní duši i srdce. Bere vždy v úvahu všechny myslitelné souvislosti, které mohou mít vliv na úspěšný výsledek činnosti. Činnost vykonává lehce, ale jistě a vysoce racionálně. Domýšlí důsledky své činnosti a uvažuje v dlouhodobější časové perspektivě. Předvídá možný vývoj věcí a událostí. Respektuje a řídí se vesmírnými zákonitostmi. Má odvahu porušit nedokonalá a špatná pravidla, která vytvořili nekompetentní lidé a jednat v zájmu všeobecného dobra a spravedlnosti. Každou činnost dovádí do zdárného konce a ověřuje si její pozitivní význam a vliv. Je vždy ochoten věci přehodnotit, pokud narazí na další zásadní poznatky nebo nové okolnosti. Nedělá věci, které snižují důstojnost druhých lidí. Bere v úvahu i etická a morální hlediska svého počínání.\n\nDalo by se zjednodušeně říci, že profesionál je správný člověk, který na správném místě dělá správné věci ve správný čas.\n\n"}
{"id": "760094", "url": "https://cs.wikipedia.org/wiki?curid=760094", "title": "Bohumil Doubek (1920)", "text": "Bohumil Doubek (1920)\n\nBohumil Doubek (10. ledna 1920 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako dělník. Působil tehdy jako zemědělský tajemník OV KSČ v Mikulově. Zároveň byl členem rady ONV za Jednotný svaz českých zemědělců.\n\nVe volbách roku 1948 byl zvolen do Národního shromáždění za KSČ ve volebním kraji Brno. V parlamentu zasedal do června 1952, kdy rezignoval a nahradil ho Jan Pestr. Na počátku 50. let byl předsedou OV KSČ v Mikulově, ale byl následně odstraněn z politických funkcí v rámci stalinistických čistek.\n\n"}
{"id": "760096", "url": "https://cs.wikipedia.org/wiki?curid=760096", "title": "Tahr", "text": "Tahr\n\nTahr je rod velkých asijských sudokopytníků příbuzných divoké koze nebo ovci.\n\nDříve byly všechny druhy tahrů sloučeny do jednoho rodu \"Hemitragus\", nové molekulárně genetické studie však naznačily, že si jednotlivé druhy tahrů zřejmě nejsou blízce příbuzné a byly zařazeny do samostatných nových rodů – tahr arabský do rodu \"Arabitragus\", tahr jihoindický do rodu \"Nilgiritragus\". Zejména tahr jihoindický zřejmě není zbývajícím dvěma druhům vůbec příbuzný a geneticky je spřízněn spíš s ovcemi. Tahr arabský je zase blízký příbuzný paovce hřívnaté, zatímco tahr himálajský je bližší kozám a kamzíkům.\n\nVerze 14.04 operačního systému Ubuntu, zveřejněná 17. dubna 2014, nese název \"Trusty Tahr\" (v překladu „věrný tahr“).\n\n"}
{"id": "760102", "url": "https://cs.wikipedia.org/wiki?curid=760102", "title": "Tug Temür", "text": "Tug Temür\n\nTug Temür ( , , 16. února 1304 – 2. září 1332) byl od října 1328 císařem říše Jüan a velikým chánem mongolské říše. Na jaře následujícího roku předal trůn staršímu bratru Chošilovi, už v září se na trůn po bratrově náhlé smrti vrátil.\n\nByl mladším synem císaře Chajsana (vládl 1307–1311). Za vlády Chajsanova bratra Ajurbarwady Chošila uprchl do střední Asie, Tug Temür byl odeslán do Koreje a pak na Chaj-nan. Později mu císař Jesün Temür dovolil žít ve střední Číně, zprvu v Nankingu, později v Ťiang-lingu. Po Jesün Temürově smrti v srpnu 1328 vzpoura stoupenců Chajsanových synů vynesla Tug Temüra na císařský trůn. Záhy ze střední Asie do Mongolska přijel Chošila a v únoru 1329 se s podporou místních hodnostářů stal císařem. Půl roku po nastoupení na trůn zemřel na cestě do Chánbalyku (Pekingu), pravděpodobně byl otráven s vědomím Tug Temüra. V září 1329 se Tug Temür mohl vrátit na trůn. Podřízenost jako velikému chánu mongolské říše mu vyjádřili vládci Zlaté hordy, říše Ílchánů i čagatajského chanátu.\n\nBěhem Tug Temürovy vlády stáli v čele vojenských i civilních úřadů říše El Temür a Bajan, jejichž moc zastínila i vliv panovníka, který se více než vládnutí věnoval podpoře čínské vzdělanosti a kultury, což vedlo k počínšťování dvora a mongolských elit.\n\nTug Temür byl druhý syn Chajsana, v letech 1307–1311 císaře říše Jüan a velikého chána mongolské říše, a jeho tangutské manželky. Roku 1311 se po smrti Chajsana stal císařem jeho bratr Ajurbarwada. Ten jmenoval korunním princem svého syna Šidebalu, kdežto Chajsanovy syny odstranil z metropole. Staršího Chošilu poslal do Jün-nanu, princ se ale vzbouřil a poté uprchl do čagatajského chanátu ve střední Asii. Chošilův nevlastní bratr Tug Temür byl poslán do Koreje. Po Šidebalově nástupu na trůn byl roku 1321 přemístěn na Chaj-nan. Roku 1323 byl Šidebala zavražděn a nový vládce Jesün Temür zlepšil podmínky ve kterých žil Tug Temür. Jmenoval ho knížetem z Chuaj () a roku 1324 přestěhoval do Ťien-kchangu (dnešní Nanking), později do Ťiang-lingu. V té době už Tug Temür projevil zájem o čínskou učenost a umění a obklopil se řadou významných čínských literátů a umělců.\n\nNavzdory pronásledování si Chajsanovi synové získali sympatie mezi knížaty z Čingisova rodu. Nezanedbatelná byla i přetrvávající podpora těch stoupenců jejich otce, kteří přežili politické čistky.\n\nSmrt Jesün Temüra v Šang-tu v srpnu 1328 dala Chajsanovým potomkům šanci k vzestupu. Stoupenci dosavadního režimu v čele s císařovnou vdovou Babuchan a Dawlat Šáhem připravovali v Šang-tu zvolení Jesün Temürova malého syna Ragibaga za císaře. Zatím se v Chánbalyku sjednotili stoupenci Chajsanovy linie s bývalými členy Šidebalovy vlády. Takto vzniklá skupina provedla převrat a jménem Chajsanových synů ovládla většinu říše. Do jejího čela se postavil výjimečně schopný vojevůdce a politik El Temür, syn Chajsanova předního generála. Měl poměrně nízké postavení, ale vyšší velitelé doprovázeli císaře do Šang-tu a proto mohl převzít kontrolu nad vojsky v Chánbalyku.\n\nChošila žil ve vzdálené střední Asii, proto vzbouřenci povolali do Chánbalyku Tug Temüra. Do hlavního města ho doprovodil Bajan, El Temürův spojenec, který působil v regionální správě střední Číny. Dne 16. října 1328 vzbouřenci prohlásili Tug Temüra císařem a velikým chánem. Současně loajalisté v Šang-tu dosadili za císaře Ragibaga, ale ocitli se ve slabším postavení, když kontrolovali pouze Mongolsko, Mandžusko, Šen-si, a odlehlý S’-čchuan a Jün-nan. Strana Tug Temüra disponovala mnohem většími zdroji většiny Číny.\n\nRagibagovské oddíly podnikly několik nájezdů na Chánbalyk, ale byli odraženi. El Temür naopak zřejmě prostřednictvím svého strýce Buka Temüra získal na stranu vzbouřenců čingisovská knížata z Mandžuska a východního Mongolska. Jejich armáda vedená Buka Temürem a Örlüg Temürem začátkem listopadu překvapivě zaútočila na Šang-tu, zatímco většina ragibagovských sil byla vázána na jihu podél Velké čínské zdi, a 14. listopadu město dobyla. Vůdci poražené strany byli zajati a později popraveni. Císař Ragibag byl zřejmě zabit, podle oficiálního prohlášení „zmizel“.\n\nVláda Tug Temüra byla pak zajištěna, třebaže místní boje ještě pokračovaly. V Šan-si se loajalisté drželi do prosince 1328, v S’-čchuanu do ledna 1329. Začátkem dalšího roku propukla vzpoura v Jün-nanu, kde kníže Tügel vyhlásil nezávislost a s podporou místních kmenů porazil trestnou výpravu Temüra Buky.\n\nZatím se Chošila ze střední Asie vydal do Mongolska, zde se k jeho středoasijským stoupencům v čele s čagatajským chánem Eldžigidejem přidali místní knížata a generálové. Dne 27. února 1329 se jimi severně od Karakorumu nechal prohlásit císařem, bratra jmenoval korunním princem. Koncem dubna se Tug Temür vzdal císařské hodnosti a vyslal El Temüra s imperiální pečetí k Chošilovi. Chošila El Temüra postavil do čela administrativy, ale omezil jeho vliv, když své mongolské a středasijské stoupence začal umisťovat do nejdůležitějších úřadů – ústředního sekretariátu, výboru pro vojenské záležitosti a kontrolního úřadu.\n\nV létě se Chošila vydal do Chánbalyku. Tug Temür a El Temür mu vyjeli vstříc, všichni se setkali nedaleko Šang-tu 26. srpna 1329. Čtyři dny po setkání Chošila zemřel. Pravděpodobně byl otráven El Temürem se souhlasem Tug Temüra. Motivem byla obava z přesunu moci ve prospěch Chošilových stoupenců. Na trůn se 8. září 1329 vrátil Tug Temür.\n\nNásledovala důkladná čistka administrativy. S nástupem nových lidí do úřadů z vysokých vládních míst vymizeli muslimové, protežovaní za Jesün Temüra, udrželi se pouze na nižších postech v provinciích. Kromě podporovatelů Ragibagha byli odstraněni i Chošilovi lidé. Jesün Temürovi a Ragibagovi dokonce nebyla udělena posmrtná jména. Naopak císař vyznamenal bývalé Chajsanovy ministry a rehabilitoval ty z nich, kteří byli za Ajurbarwady oběťmi perzekuce.\n\nBěhem čtyřletého Tug Temürova panování dominovali státnímu aparátu El Temür a Bajan. Za zásluhy při vybojování trůnu pro Tug Temüra oba získali více titulů a úřadů než kdokoliv z jejich předchůdců. El Temür stál v čele ústředního sekretariátu, oba obdrželi tituly knížat, zaujímali vedoucí posty ve výboru pro vojenské záležitosti a kontrolním úřadu, byly jim přímo podřízeny elitní pluky císařské tělesné stráže dislokované v okolí Chánbalyku. Zatímco jejich předchůdci byli závislí na císařích, nebo členech císařského rodu (např. oporou Temüdera byla císařovna vdova Targi), El Temür a Bajan si vybudovali vlastní mocenskou základnu a jejich moc tak zastínila moc císaře.\n\nV lednu 1331 byl císařův syn Aratnadara jmenován korunním princem, při té příležitosti byla vyhlášena rozsáhlá amnestie. Tug Temürova císařovna Budaširi, ve snaze o zabezpečení nástupnictví, nechala zabít Chošilovu vdovu Babušu. Ze stejného důvodu byl starší Chošilův syn Togon Temür odeslán do Koreje. Aratnadara však v únoru 1331 zemřel a otázka nástupnictví se znovu otevřela. Císař poté svého druhého syna Gunadaru poslal žít do domácnosti El Temüra, přičemž ho přejmenoval na El Tegüse.\n\nKromě vnitřních válek vyčerpávaly státní pokladnu i přírodní katastrofy. V provinciích Šan-si, Che-nan-ťiang-pej, Chu-kuang, and Ťiang-čche v důsledku sucha a záplav milióny lidí ztratily domovy. Deficit státního rozpočtu výrazně vzrostl a roku 1330 dosáhl 2,3 miliónu \"tingů\". Vláda reagovala omezením výdajů na zabezpečení členů Čingisova rodu, provoz a stavby buddhistických chrámů a provoz císařských paláců (z jejichž osazenstva propustila 10 tisíc lidí). Opatření pomohla snížit deficit na zvládnutelnou úroveň, vláda dokonce byla schopna vytvořit v metropoli značné zásoby obilí, když jeho dovoz z povodí Jang-c’-ťiang zvýšila na 3,3 miliónu \"tanů\" ročně.\n\nUž od poloviny 20. let 14. století se v říši Jüan rozšířila lidová povstání, zejména v Jün-nanu a Chu-kuangu v oblastech osídlených nečínskými kmeny. Nejvážnější byly boje v Jün-nanu, které se táhly od roku 1330, dokud generál Aratnaširi se stotisícovou armádou neporazil Loly a další horské kmeny. Boje trvaly do března 1332 a stály vládu 630 tisíc \"tingů\" papírových peněz.\n\nTug Temur měl větší zájem o život v luxusu, než o boje ve vzdálené provincii. Císařovo chování vyvolalo nespokojenost a Jelü Temür, syn Chubilajova vnuka Anandy, se ve spojení s buddhistickými mnichy začal připravovat převrat. Byl však odhalen a potrestán.\n\nTug Temür dobře znal čínský jazyk i historii, byl uznávaný básník, kaligraf a malíř. Reálný výkon vlády strhl na sebe El Temür a císař se proto soustředil na pěstování kultury. Vystupoval jako kultivovaný panovník, přičemž ctil konfucianismus a podporoval čínskou kulturu. Roku 1330 udělil čestné tituly vynikajícím konfuciánům minulosti a účastnil se tradičních rituálů uctění Nebes. K podpoře konfuciánských ctností každoročně vyznamenával příkladné muže a ženy za jejich oddanost rodičům a počestnost. Vedle konfucianismu v Ču Siho neokonfuciánské verzi císař podporoval i buddhismus – nechal postavit pagodu v chrámu Paj-lin (v dnešním okresu Čao-sien v provincii Che-pej).\n\nK podpoře literatury založil roku 1329 \"Kchuej-čang ke-süe-š' jüan\" (, česky volně \"Akademie v pavilónu literárních hvězd\"). Za její cíl stanovil přenos čínské kultury mezi mongolskou elitu říše. Literáti působící v akademii císaři objasňovali texty konfuciánských klasiků a čínskou historii; vyučovali mladé dvořany; sbírali, třídili a přepisovali knihy; uspořádali a hodnotili malby a kaligrafie z císařských sbírek. V akademii sloužilo více než sto čínských vzdělanců doplněných nejlepšími mongolskými a muslimskými učenci. Soustředění tak velkého množství učenců k pěstování literatury, umění a výuky bylo bezprecedentní jak v historii dynastie Jüan, tak i v čínských dějinách.\n\nZ mnoha děl publikovaných akademií byla nejvýznamnější kompilace \"Ťing-š' ta-tien\" (, česky volně \"Velký kánon státnictví\"). V ní byly shromážděny a uspořádány všechny významné jüanské oficiální dokumenty a zákony podle vzoru analogických sbírek pořízených v říších Tchang a Sung. Cílem práce bylo demonstrovat, že jüanská vláda je stejně vyspělá a řádná jako předešlé čínské režimy. Sbírka byla sestavena během třinácti měsíců počínaje květnem 1330. Byla důležitým pramenem pro dějiny říše Jüan (Jüan-š') sestavené po jejím pádu.\n\nÚřednímu aparátu dominoval El Temür, proto vliv akademie na způsob vlády nad říší byl malý. Na jaře 1332 se El Temürovi podařilo převzít nad akademií kontrolu. Po císařově smrti upadla.\n\nPo nástupu Tug Temüra na trůn velikého chána mongolské říše a císaře říše Jüan vládci ostatních částí mongolské říše uznali svou podřízenost jeho vládě a posílali mu tribut. Ílchán Abú Said, chán Zlaté hordy Uzbek a chánové čagatajského chanátu Eldžigidej a Tarmaširin vyslali k Tug Temürovi celkem čtrnáct poselstev s tributem. Z míru uvnitř mongolské říše těžil vnitroasijský obchod, v Saraji bylo běžně dostupné čínské zboží. Chánové Zlaté hordy zasílali velikému chánu také vojáky. Z Rusů, kteří se takto dostali do Číny, byl roku 1330 sestaven \"tümen\" (oddíl deseti tisíc vojáků) císařské tělesné stráže, který byl dislokován severně od Chánbalyku.\n\nTug Temür zemřel 2. září 1332. Přestože žil jeho syn El Tegüs, pod vlivem výčitek svědomí za osud staršího bratra Chošily císař rozhodl, že jeho nástupcem bude bratrův starší syn Togon Temür. El Temür však na trůn prosadil mladšího Togon Temürova bratra, šestiletého Rinčinbala.\n"}
{"id": "760104", "url": "https://cs.wikipedia.org/wiki?curid=760104", "title": "Alchymista – Tajemství nesmrtelného Nikolase Flamela", "text": "Alchymista – Tajemství nesmrtelného Nikolase Flamela\n\nAlchymista – Tajemství nesmrtelného Nikolase Flamela je první román z šesti beletristických knih fantasy série Tajemství nesmrtelného Nikolase Flamela. Napsal jej irský autor Michael Scott a poprvé byl vydán v květnu 2007. Alchymista je vytištěn ve 20 jazycích a je k dispozici v 37 zemích. Filmová práva na sérii byla prodána Lorenzovi di Bonaventura.\n\n\"Skutečnost:\" Nikolas Flamel je po sedmi stech letech stále uznáván jako největší alchymista své doby. Říká se, že objevil tajemství věčného života - záznamy ale dokládají, že umřel v roce 1418.\nJeho hrobka je však prázdná.\n\n\"Legenda:\" Nikolas Flamel žije. Už staletí si vyrábí elixír života a recept na něj je ukryt v knize mága Abraháma. Flamel je strážcem této knihy. Pokud by se však dostala do nesprávných rukou, mohlo by to zničit současný svět.\nPřesně toto plánuje doktor John Dee, a proto usiluje o získání starého rukopisu. Zdá se, že lidem na ničem nezáleží, a možná pak už bude pozdě.\nJestliže je výklad proroctví správný, pak jedině dvojčata Josh a Sofie Newmanovi můžou svět zachránit.\n\nJosh pracuje na letní brigádě v knihkupectví v San Franciscu, hned naproti přes ulici si vydělává v kavárně jeho sestra-dvojče Sofie. Jejich život se rázem převrátí, když do knihkupectví vejde doktor John Dee a chce po šéfu Joshe Nickovi Flemingovi, aby mu vydal knihu mága Abraháma - Kodex. Nick mu Kodex dát nechce, a tak začne kouzelnický souboj. Dvojčata zjistí, že Nick Fleming je vlastně legendární Nikolas Flamel, a vstoupí do světa magie, starobylých bytostí, jako je třeba Hekaté, Bastet nebo Morrigana a jejich dětí-druhé generace jako je třeba upírka Scathach. Nikolas chce najít svojí ženu Perenelu, kterou Dee unesl. Bojují v Hekatině říši proti statisícům vraních a kočičích mužům, mezitím Hekaté stačí probudit Sofiiny kouzelné schopnosti. Hekaté ale následně zemře, jelikož Dee zmrazil Ygdrasil, Hekatin dům ze stromu, Exkalibrem. Nikolas, Scathach a dvojčata uprchnou do Oaji za čarodějkou z Endoru, která ovládá magii vzduchu a předá své kouzelné schopnosti i vzpomínky a vědomosti Sofii. Dee mezitím najde Joshe a probudí armádu nemrtvých, jen aby získal poslední dvě stránky Kodexu, které Josh vytrhl při souboji Flamel vs Dee v San Franciscu. Všichni se nakonec zachrání, když vstoupí energetickou bránou z Oaji do Paříže.\n"}
{"id": "760105", "url": "https://cs.wikipedia.org/wiki?curid=760105", "title": "Saúdské královské námořnictvo", "text": "Saúdské královské námořnictvo\n\nSaúdské královské námořnictvo tvoří jednu ze složek ozbrojených sil Saúdské Arábie. Tvoří ho cca 13 500 mužů, z toho 6000 vojáků námořní pěchoty. Hlavní štáb námořnictva se nachází v Rijádu a hlavní námořní základny jsou Džidda, Jizan v Rudém moři a Jubail v Perském zálivu. Mezi hlavní úkoly námořnictva patří pobřežní obrana, ochrana námořních tras (zejména ropných tankerů) a hlídkování.\n\n\n\n\n\n\n\n\n\n\n"}
{"id": "760107", "url": "https://cs.wikipedia.org/wiki?curid=760107", "title": "Hydroxyderiváty", "text": "Hydroxyderiváty\n\nHydroxyderiváty jsou deriváty uhlovodíků, jejichž molekuly obsahují jednu nebo více charakteristických hydroxylových skupin -OH. Podle počtu -OH skupin se rozlišují do následujících kategorií: monofunkční, difunkční a polyfunkční hydroxyderiváty. Podle toho, jestli je nebo není -OH skupina připojena na uhlíkový atom benzenového jádra, se rozlišují fenoly a alkoholy. \n"}
{"id": "760113", "url": "https://cs.wikipedia.org/wiki?curid=760113", "title": "Poupata (film)", "text": "Poupata (film)\n\nPoupata (2011) je český film, režijní debut Zdeňka Jiráského. Vypráví o Jardovi Hrdinovi, nádražním hradlaři závislém na hracích automatech, a jeho rodině.\n\nFilm získal hlavní cenu Český lev 2011 pro nejlepší film roku a další tři ocenění za nejlepší režii, nejlepší kameru a nejlepší mužský herecký výkon v hlavní roli pro Vladimíra Javorského. Nominován byl také za scénář, nejlepší ženský herecký výkon v hlavní roli pro Malgorzatu Pikus, střih, zvuk, hudbu a výtvarné řešení. Po úspěchu na Českých lvech se film k 8. březnu 2012 vrací do distribuce.\n\nScénář získal před realizací filmu Cenu nadace RWE a Studia Barrandov. Film získal dvě ceny na Cenách české filmové kritiky 2011 za nejlepší kameru a za nejlepší mužský herecký výkon v hlavní roli pro Vladimíra Javorského. Kromě toho získal nominace v kategoriích nejlepší film, nejlepší režie, nejlepší scénář, nejlepší původní hudba a nejlepší ženský herecký výkon v hlavní roli pro Malgorzatu Pikus. Zdeněk Jiráský byl nominován na Cenu RWE pro objev roku.\n\nNa cenách Český lev 2011 získal ceny za nejlepší film, nejlepší režii, kameru a mužský herecký výkon v hlavní roli pro Vladimíra Javorského. Nominován byl v kategoriích scénář, nejlepší ženský herecký výkon v hlavní roli pro Malgorzatu Pikus, střih, zvuk, hudba, výtvarné řešení, nominován byl také na cenu za nejlepší plakát.\n\nNa filmovém festivalu v Chicagu film získal cenu pro začínající tvůrce New Director Competition a cenu Stříbrný Hugo. Film získal i cenu z festivalu v jihokorejském Pusanu.\n\n\n"}
{"id": "760114", "url": "https://cs.wikipedia.org/wiki?curid=760114", "title": "Imitace betonu", "text": "Imitace betonu\n\nImitace betonu je technika povrchové úpravy. Vznikla na podzim roku 2003 na základě požadavků architektů, kteří začali používat pohledový beton. Na vznik této techniky měli vliv Ing.arch. Jan Aulík a Ing.arch. Jakub Fišer.\n\nNa připravený podklad se nanese speciální cementová stěrka, kterou se vytvoří stejnoměrně hrubý podklad. Po zaschnutí, zpravidla druhý den, se na takto připravený podklad nanese vrstva cementové stěrky, která se ugletuje do požadovaného vzhledu a hladkosti. Povrch je finalizován speciálním nátěrem.\n\n"}
{"id": "760123", "url": "https://cs.wikipedia.org/wiki?curid=760123", "title": "Dolores Ibárruri", "text": "Dolores Ibárruri\n\nDolores Ibárruri Gómez, známá jako La Pasionaria (9. prosince 1895 Gallarta, Bizkaia – 12. listopadu 1989 Madrid) byla španělská židovská revolucionářka a politička dělnického hnutí.\n\nPocházela z dělnické baskické rodiny, od mládí se účastnila levicového politického života, v roce 1921 poté vstoupila do Komunistické strany Španělska (PCE), za kterou byla v roce 1933 zvolena jako poslanec do Cortesů. Po vypuknutí španělské občanské války posilovala morálku republikánů svými plamennými projevy v rádiu (kde se objevilo i její známé heslo „¡No pasarán!“, „Neprojdou!“) a návštěvami fronty. Po republikánském neúspěchu odešla do Sovětského svazu, kde její syn Rubén Ruiz zemřel při obraně Stalingradu. V roce 1942 byla zvolena na post generálního tajemníka PCE v exilu, kterým byla až do roku 1960 (poté funkci vykonával Santiago Carrillo), od tohoto roku až do své smrti zastávala čestný post prezidenta PCE. V 60. letech podporovala příklon strany k eurokomunismu, odsoudila invazi do ČSSR. V roce 1977 se vrátila z exilu do Španělska, kde se opět stala poslankyní Cortesů.\n\nNapsala svoji autobiografii a díla k španělské občanské válce. Je považována za jednoho z nejlepších řečníků 20. století. 27. listopadu 2000 jí město Kladno odebralo čestné občanství.\n\n"}
{"id": "760127", "url": "https://cs.wikipedia.org/wiki?curid=760127", "title": "Mistrovství světa ve fotbale hráčů do 20 let 1989", "text": "Mistrovství světa ve fotbale hráčů do 20 let 1989\n\nMistrovství světa ve fotbale hráčů do 20 let 1989 bylo sedmým ročníkem tohoto turnaje. Vítězem se stala portugalská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n"}
{"id": "760133", "url": "https://cs.wikipedia.org/wiki?curid=760133", "title": "Spárování", "text": "Spárování\n\nSpárování je výplň spár mezi jednotlivými obkladovými materiály, mezi podlahovou konstrukcí a stěnou. Šířka spáry musí odpovídat typu, velikosti a síle obkladu nebo stavebního materiálu. Spáruje se hmotou, která musí svými vlastnostmi navazovat na typ použitého materiálu pro lože. \n\nHolé zdivo z kusového staviva se nazývá zdivo režné. Jeho líc se povětšinou upravuje vyspárováním pomocí cementové malty. V tomto případě jsou na kvalitu zdění kladeny velké nároky, které se netýkají jen rovinnosti konstrukce, přesnosti spár ale i skladby zdícího materiálu. Při zdění se nechávají příslušné spáry v líci zdiva hlubší, případně se ještě po dozdění vyškrábou a očistí do hloubky zhruba 20 mm. Spárovací malta je cementová. Někdy se přibarvuje trvanlivými barvami. Spáry předem navlhčeného zdiva se vyplní maltou a vyhlazují zatlačením spárovačkou z kruhové oceli o průměru 8 mm nebo modelovací špachtlí tak aby ve spárách nezůstala dutá místa, což by se v budoucnu mohlo projevit praskáním spár mezi dílci staviva. Spáry mají šířku podle druhu režného zdiva 10 a 30 mm.\n"}
{"id": "760134", "url": "https://cs.wikipedia.org/wiki?curid=760134", "title": "Michal Drobáň", "text": "Michal Drobáň\n\nMichal Drobáň (12. ledna 1901 Liptovský Sv. Mikuláš – říjen 1985) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPůvodní profesí byl koželužským dělníkem a nádeníkem. Už od roku 1917 byl aktivní v komunistickém hnutí. Coby nejmladší delegát se účastnil sjezdu slovenské marxistické levice sociální demokracie v Lubochni. Členem KSČ byl od roku 1921. Účastnil se v rámci FDTJ spartakiády v Praze na Maninách. Podpořil V. sjezd KSČ v roce 1929, na kterém ve straně převládlo bolševické křídlo okolo Klementa Gottwalda. Ve 30. letech působil v redakci \"Rudého práva\". V roce 1932 organizoval komunistický \"hladový pochod\" v Liptovském Mikuláši a byl následně zadržen policií.\n\nV volbách do Národního shromáždění roku 1948 byl zvolen do Národního shromáždění za KSČ ve volebním kraji Liptovský Svätý Mikuláš. V parlamentu zasedal až do konce funkčního období, tedy do voleb v roce 1954. V roce 1948, 1950 a 1953 a znovu v roce 1971 se uvádí jako člen Ústředního výboru Komunistické strany Slovenska.\n\nOd listopadu 1958 do června 1960 byl spolupracovníkem Vojenské kontrarozvědky (OVKR KVS Žilina) pod krycím jménem TATRY. V roce 1971 mu byl udělen Řád práce. Uvádí se tehdy jako důchodce. Ještě v roce 1981 se, jako nejstarší delegát, účastnil XVI. sjezdu KSČ v Praze.\n\n"}
{"id": "760137", "url": "https://cs.wikipedia.org/wiki?curid=760137", "title": "Michal Kopej", "text": "Michal Kopej\n\nMichal Kopej (* 6. června 1955, Zbudské Dlhé) je bývalý slovenský fotbalista, obránce a záložník. Po skončení aktivní kariéry pracuje jako trenér, mj. v HFC Humenné.\n\nV československé lize za Duklu Banská Bystrica, Slavii Praha a Lokomotívu Košice. V lize nastoupil ke 170 utkáním a dal 1 gól. Za reprezentaci do 18 let nastoupil ve 13 utkáních, za juniorskou reprezentaci do 21 let nastoupil v 5 utkáních.\n\n\n"}
{"id": "760138", "url": "https://cs.wikipedia.org/wiki?curid=760138", "title": "Jižní Pohjanmaa", "text": "Jižní Pohjanmaa\n\nJižní Pohjanmaa či Jižní Ostrobotnie je jedna z 19 finských provincií. Nachází se na západě státu. Sousedí s provinciemi Pohjanmaa, Střední Pohjanmaa, Pirkanmaa, Satakunta a Střední Finsko. Správním střediskem je město Seinäjoki. Nejvyšším bodem celého území je Raitamäki o nadmořské výšce 241 m n. m. Stejně jako další finské provincie, má i Jižní Pohjanmaa určené své symboly z ptačí říše, flóry, zvířat a ryb. Jsou jimi koliha velká, vrbovka úzkolistá, veverka obecná, síh severský.\n\nV roce 2018 se provincie skládala ze 17 obcí (finsky kunta). Obce byly seskupeny do 4 okresů (tzv. seutukunta). 8 obcí mělo status města (napsané tučným písmem).\n"}
{"id": "760139", "url": "https://cs.wikipedia.org/wiki?curid=760139", "title": "Stanislav Velický", "text": "Stanislav Velický\n\nStanislav Velický (* 16. dubna 1981, Malacky) je slovenský fotbalový záložník, od ledna 2017 hrající nižší rakouskou ligu za klub USV Hauskirchen.\n\nS fotbalem začínal v TJ Družstevník Lakšárska Nová Ves jako brankář, ale brzy se přesunul do útoku. V roce 1994 přestoupil do SH Senica, kde se postupně probojoval až do \"A\" týmu, za který si zahrál 3. ligu. Tady se také přeorientoval na záložníka. V létě 2001 nastoupil na vojnu u FK Dukla Banská Bystrica, ale většinou se připravoval s FK Bukocel Vranov nad Topľou. Po roce se vrátil do Senice, se kterou si zahrál 2. ligu. Po sezoně přestoupil do AS Trenčín, kde si ho vyhlédl trenér Anton Jánoš. Tady si v létě 2003 v zápase se Slovanem Bratislava odbyl premiéru v Corgoň lize. V roce 2005 zamířil do Banské Bystrice, ale kvůli častým zraněním první sezonu moc nehrál. Tady vydržel do roku 2008, kdy jej vedení pustilo na hostování do FC Artmedia Petržalka, kam jej chtěl Vladimír Weiss. Za Artmedii si zahrál i v předkole Ligy mistrů (s finským Tampere United a italským Juventusem Turín) a v Poháru UEFA (s portugalskou Bragou). Weiss po sezoně odešel k reprezentaci a novým trenérem se stal Michal Hipp, který Velickému nabídl pokračování. Ten ale zamířil do Rakouska do týmu SV Mattersburg, kterému pomohl k záchraně v Bundeslize. Nedohodl se ovšem na prodloužení smlouvy a v roce 2009 zamířil do FK Senica, ačkoliv měl nabídku od Artmedie. Tady v té době hráli bývalý hráči Jihlavy Petr Faldyna, Pavel Bartoš a Radek Sláma. Na jaře 2010 znovu zamířil do zahraničí, tentokrát do polské MKS Odry Wodzislaw Slaski, která neúspěšně bojovala o záchranu v nejvyšší polské fotbalové soutěži. Po skončení sezony opět změnil tým, zamířil do kyperského AEP Pafos. Klubu se ovšem příliš nedařilo a po výměně trenéra přestal Velický dostávat příležitosti. V lednu 2011 se proto rozhodl pro další návrat na Slovensko, tentokrát do MFK Dolný Kubín, hrající 2. ligu. V létě pak dostal řadu nabídek z Corgoň ligy, ale rozhodl se zkusit štěstí v FC Vysočina Jihlava. Po ročním angažmá na Vysočině přestoupil do DAC 1904 Dunajská Streda. V něm ale v září 2013 skončil a v lednu 2014 zamířil do Maďarska do celku Mezőkövesd - Zsóry SE. V Maďarsku však vydržel pouze půl roku.\n\n\n"}
{"id": "760146", "url": "https://cs.wikipedia.org/wiki?curid=760146", "title": "Trona", "text": "Trona\n\nTrona (Wallerius, 1747), chemický vzorec Na(CO)(HCO)·2HO, je jednoklonný minerál.\nNázev je zjednodušený výraz \"natron\", který pochází z arabského označení pro přírodní sůl.\n\n\nKrystaly mají tvar prizmatických tabulek protažených ve směru {010} s ostatními plochami rýhovanými rovnoběžně s {010}, velikosti do 10 cm. Agregáty vláknité až sloupcovité, masivní.\n\n\nPovrchová těžba.\n\nK výrobě sody, která se dále používá při výrobě skla, papíru nebo mýdla. Ve starém Egyptě používali tronu při mumifikaci těl.\n\nHojný v suchých oblastech.\n\n\n\n\n"}
{"id": "760149", "url": "https://cs.wikipedia.org/wiki?curid=760149", "title": "Jolana Durná-Hercková", "text": "Jolana Durná-Hercková\n\nJolana Durná-Hercková (21. září 1924 – 2005) byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1948 byla zvolena do Národního shromáždění za KSČ ve volebním kraji Trenčín. V parlamentu zasedala až do konce funkčního období, tedy do voleb v roce 1954.\n\nRoku 1956 byla zmiňována jako vedoucí tajemnice Městského výboru KSS v Bratislavě. V letech 1957-1986 se uvádí jako členka Ústředního výboru Komunistické strany Slovenska.\n\n"}
{"id": "760155", "url": "https://cs.wikipedia.org/wiki?curid=760155", "title": "Pohjanmaa", "text": "Pohjanmaa\n\nPohjanmaa (zvaná také Ostrobotnie podle švédského Österbotten) je jedna z 19 finských provincií. Nachází se na západě státu na pobřeží Botnického zálivu. Sousedí s regiony Jižní Pohjanmaa, Střední Pohjanmaa a Satakunta. Správním střediskem je město Vaasa. Zhruba polovina zdejší populace mluví švédsky. Nejvyšším bodem je Pyhävuori o nadmořské výšce 130 m n. m. Stejně jako další finské provincie, má i Pohjanmaa určené své symboly z ptačí říše, flóry a ryb. Jsou jimi rorýs obecný, tužebník jilmový a síh severský.\n\nV roce 2018 se provincie skládala z 15 obcí (finsky kunta). Obce byly seskupeny do 4 okresů (tzv. seutukunta). Šest obcí mělo status města (napsané tučným písmem).\n"}
{"id": "760156", "url": "https://cs.wikipedia.org/wiki?curid=760156", "title": "František Dvořák (politik)", "text": "František Dvořák (politik)\n\nFrantišek Dvořák (29. května 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako rolník, bytem Volfířov.\n\nVe volbách roku 1948 byl zvolen do Národního shromáždění za KSČ ve volebním kraji Jihlava. V parlamentu zasedal do února 1951, kdy rezignoval a nahradil ho Adolf Pimpara.\n\n"}
{"id": "760160", "url": "https://cs.wikipedia.org/wiki?curid=760160", "title": "Djurgårdens IF Fotboll", "text": "Djurgårdens IF Fotboll\n\nDjurgårdens Idrottsförening Fotboll je švédský fotbalový klub ze Stockholmu. Název Djurgårdens získal podle ostrůvku Djurgården v centru Stockholmu, kde byl klub (v kavárně Alberget 4A) roku 1891 založen. Je součástí sportovní jednoty Djurgårdens IF, v níž známý je i hokejový tým. Fotbalový oddíl získal 11 mistrovských titulů (1912, 1915, 1917, 1920, 1954/55, 1959, 1964, 1966, 2002, 2003, 2005) a 4 vítězství ve švédském poháru (1989/90, 2002, 2004, 2005). Patří mezi 16 mužstev, která se zúčastnila historického prvního ročníku Poháru mistrů evropských zemí.\n\n\nV dubnu 2013 se nepovedl Djurgårdenu vstup do nového ročníku. Zástupci neoficiálního fanklubu Djurgårdenu pak během několika dnů telefonicky, a dokonce i osobně vyhrožovali trenérovi Magnusi Pehrssonovi. Ten na základě toho odstoupil, své funkce se vzdal i klubový předseda Tommy Jacobson.\n\n\n"}
{"id": "760166", "url": "https://cs.wikipedia.org/wiki?curid=760166", "title": "Střední Pohjanmaa", "text": "Střední Pohjanmaa\n\nStřední Pohjanmaa či Střední Ostrobotnie je jednou z 19 finských provincií. Nachází se na západě státu na pobřeží Botnického zálivu. Sousedí s regiony Jižní Pohjanmaa, Pohjanmaa, Severní Pohjanmaa a Střední Finsko. Správním střediskem je město Kokkola. Nejvyšším bodem celé provincie je Salmelanharju o nadmořské výšce 219 m n. m. Stejně jako další finské provincie, má i Střední Pohjanmaa určené své symboly z ptačí říše, flóry, ryb a hornin. Jsou jimi skřivan polní, zvonek okrouhlolistý, síh severský a rula.\n\nV roce 2018 se kraj skládal z 8 obcí (finsky kunta). Obce byly seskupeny do 2 okresů (tzv. seutukunta). Dvě města v kraji jsou zapsány tučným písmem.\n\n"}
{"id": "760168", "url": "https://cs.wikipedia.org/wiki?curid=760168", "title": "Richard Dvořák", "text": "Richard Dvořák\n\nRichard Dvořák (28. prosince 1913 Křešice – 13. května 2009, Praha) byl český a československý ekonom, diplomat a politik Komunistické strany Československa, poúnorový poslanec Národního shromáždění ČSR a Národního shromáždění ČSSR a ministr vlád Československa.\nPocházel z dělnické rodiny. Vystudoval obchodní akademii a Svobodnou školu politických nauk. V letech 1934–1937 působil jako obecní úředník v Podmoklech. Před druhou světovou válkou pracoval v letech 1937–1939 coby úředník v zahraničním oddělení České banky. Už za první republiky byl aktivní ve Svazu přátel Sovětského svazu. Za války byl v letech 1939–1945 vězněn v koncentračním táboře Buchenwald.\n\nBezprostředně po válce pracoval v období let 1945–1946 v Živnobance. Pak se věnoval profesionální politické dráze. V letech 1946–1948 byl předsedou ONV v Chebu a členem předsednictva OV KSČ. Pak se stal členem předsednictva Krajského výboru KSČ v Karlových Varech. V letech 1949–1952 byl náměstkem ministra zahraničního obchodu. Ve vládě Antonína Zápotockého a Viliama Širokého a druhé vládě Viliama Širokého byl v letech 1952–1959 ministrem zahraničního obchodu. V letech 1959–1963 zastával post velvyslance Československa v SSSR, od počátku roku 1963 byl vedoucím \"Ústřední správy pro rozvoj místního hospodářství\".\n\nV letech 1963–1967 pak zastával post ministra financí ve vládě Jozefa Lenárta. Roku 1967 byl převeden do diplomatických služeb. Mezi léty 1967-1971 působil jako velvyslanec v Indii, akreditovaný také pro Nepál. V Indii zažil sovětskou invazi do ČSSR. Ačkoliv proti vstupu vojsk v intencích vlády protestoval, zůstal jedním z mála velvyslanců, kteří nebyli po začátku normalizace odvoláni. Později byl ještě v letech 1971–1976 velvyslancem v NDR.\nZastával i vysoké stranické funkce. XI. sjezd KSČ ho zvolil kandidátem Ústředního výboru Komunistické strany Československa. XII. sjezd KSČ ho zvolil členem ÚV KSČ a XIII. sjezd KSČ do funkce člena Ústřední kontrolní a revizní komise KSČ.\n\nZasedal v nejvyšších zákonodárných sborech Československa. Ve volbách roku 1948 byl zvolen do Národního shromáždění za KSČ ve volebním kraji Karlovy Vary. Mandát získal i ve volbách v roce 1954 (volební obvod Karlovy Vary) a zasedal zde až do konce funkčního období parlamentu, tedy do voleb v roce 1960. Opětovně získal mandát ve volbách v roce 1964 (nyní již jako poslanec Národního shromáždění ČSSR). Zde setrval do 8. srpna 1968, kdy rezignoval.\n\n"}
{"id": "760169", "url": "https://cs.wikipedia.org/wiki?curid=760169", "title": "Třída Al Madinah", "text": "Třída Al Madinah\n\nTřída Al Madinah je třída fregat Saúdského královského námořnictva. Ve své době technologicky velmi moderní třída neměla mezi námořnictvy zemí Perského zálivu obdobu. Tvoří ji celkem čtyři jednotky, které jsou všechny stále v aktivní službě.\n\nPostavila je v letech 1981–1986 francouzská loděnice Arsenal de Marine v Lorientu. První dvě jednotky, \"Al Madinah\" (702) a \"Hofouf\" (704), byly do služby zařazeny v roce 1985. Druhý pár, \"Abha\" (706) a \"Taif\" (708), následoval v roce 1986.\n\nJednotky třídy \"Al Madinah\":\nV dělové věži na přídi je umístěn jeden 100mm kanón Creusot-Loire, který doplňují dva 40mm obranné komplety OTO Melara DARDO. Protilodní výzbroj tvoří dva čtyřnásobné vypouštěcí kontejnery protilodních střel Otomat Mk2. K protivdušné obraně fregaty nesou jedno osminásobné vypouštěcí zařízení řízených střel Crotale EDIR s celkovou zásobou 26 střel. Protiponorkovou výzbroj představují dva dvojité 533mm torpédomety, ze kterých jsou vypouštěna těžká protiponorková torpéda F17P. Na zádi se nachází přistávací plošina a hangár pro jeden vrtulník SA365F Dauphin 2. Ten například slouží pro navádění střel Exocet za radiolokačním horizontem samotné lodě.\n\nPohonný systém je typu CODAD. Lodě mají čtyři diesely SEMT Pielstick 16PA 6BTC. Lodní šrouby jsou dva. Nejvyšší rychlost dosahuje 30 uzlů.\n\nV 90. letech všechny jednotky prošly komplexní modernizací v loděnicí DCN Toulon. Dostaly bojový informační systém Thomson-CSF TAVITAC, manipulační systém pro vrtulníky, trupový sonar Diodon TSM 2630 a sonar s regulovatelnou hloubnou ponoru Sorel.\n\nV roce 2013 získaly evropské společnosti DCNS, Thales a MBDA kontrakt na další komplexní modernizaci všech fregat třídy \"Al Madinah\" a obou tankerů třídy \"Boraida\". Modernizace se mimo jiné dotkne bojového řídícího syszému, výzbroje, senzorů i další elektroniky plavidel.\n\nFregaty této třídy se podílejí na vojenské intervenci v Jemenu. Fregata \"Al Madinah\" (702) byla 30. ledna 2017 u jemenského pobřeží napadena třemi „sebevražendými čluny“. Jemenští Hútíové po útoku zveřejnili video zachycující výbuch na zádi plavidla, který nárokovali jako zásah protilodní střelou. Posádce fregaty se podařilo oheň uhasit. Dva námořníci zemřeli a tři byli zraněni. Poškozené plavidlo se 5. února 2017 vrátilo na základnu v Džiddě. Později bylo uvedeno, že výbušné čluny byly dálkově řízené drony.\n\n"}
{"id": "760172", "url": "https://cs.wikipedia.org/wiki?curid=760172", "title": "Josef Ejem", "text": "Josef Ejem\n\nJosef Ejem (17. ledna 1892 Radotín – 29. září 1957 Praha) byl český a československý odbojář, generál, politik Komunistické strany Československa a poúnorový poslanec Národního shromáždění ČSR.\nPůsobil jako učitel. Za první světové války bojoval na ruské frontě a byl dvakrát raněn. Po vzniku Československa se v roce 1919 zúčastnil obsazování Slovenska i bojů proti maďarským bolševikům. V roce 1928 absolvoval válečnou školu a působil na ministerstvu národní obrany. V roce 1939 byl demobilizován a pracoval jako školní rada u Zemské školní rady na Moravě. Za druhé světové války byl v říjnu 1940 zatčen a do konce války vězněn v koncentračním táboře Buchenwald (podle jiného zdroje prošel nejprve věznicemi v Brně, Olomouci a Vratislavi a koncentračními tábory Osvětim a Buchenwald). Po osvobození se zapojil do budování československé armády. V říjnu 1946 se stal generálem a v říjnu 1947 velitelem 7. pěší brigády. V březnu 1948 byl posádkovým velitelem Velké Prahy a v říjnu 1949 krajský vojenský velitel v Praze. V roce 1951 byl penzionován.\n\nVe volbách roku 1948 byl zvolen do Národního shromáždění za KSČ ve volebním kraji Ostrava. V parlamentu zasedal do konce funkčního období, tedy do voleb v roce 1954.\n\nZastával také funkci předsedy Krajského výboru Svazu protifašistických bojovníků. Zemřel v září 1957.\n\n"}
{"id": "760173", "url": "https://cs.wikipedia.org/wiki?curid=760173", "title": "Ztroskotání lodi Costa Concordia", "text": "Ztroskotání lodi Costa Concordia\n\nItalská výletní loď Costa Concordia najela v pátek 13. ledna 2012 večer při pobřeží ostrova Giglio, jednoho z toskánských ostrovů, na útes. V trupu vznikla trhlina a loď se převrátila na bok. Při neštěstí zahynulo 32 lidí.\n\nLoď nesla 4252 lidí z celého světa a byla na první etapě plavby kolem pobřeží Středozemního moře, kterou zahájila v lazijském přístavu Civitavecchia. Poté, co se loď přiblížila k ostrovu Giglio, aby pozdravila místní obyvatele, narazila na podmořský útes.\n\nNáraz způsobil dočasný výpadek napájení, protože voda zaplavila strojovnu. Loď však byla ještě plovoucí a stabilní. Kapitán Francesco Schettino nařídil evakuaci po hodině plavby bez pohonu. Mezitím znepokojení cestující upozornili přístavní orgány a byly vyslány záchranné lodě. Během šestihodinové evakuace byla většina cestujících dopravena na břeh. Hledání těl pohřešovaných osob pokračovalo po dobu několika měsíců.\n\nCosta Concordia, kterou provozovala společnost Costa Cruises, byla jednou z největších lodí, která kdy byla na moři opuštěna. Kapitán Schettino byl zatčen na základě předběžných obvinění ze zabití v souvislosti s tím, že způsobil ztroskotání, neposkytl pomoc 300 cestujícím a neopustil vrak jako poslední. Později byl obviněn, že námořním úřadům nepopsal správně rozsah katastrofy a opustil cestující, kteří se nemohli sami zachránit. Společnost Costa Cruises nabídla cestujícím odškodnění (do výše 11 000 eur na osobu), které má pokrýt všechny škody včetně ceny plavby. Tuto náhradu přijala třetina cestujících. Společnost také nejprve nabídla, že uhradí kapitánu Schettinovi náklady na právní zastoupení, ale později svou nabídku stáhla.\n\nHrozilo, že částečně ponořený vrak sklouzne do větší hloubky, uniknou z něj ropné látky a poškodí oblíbenou turistickou zónu. Toto nebezpečí bylo zažehnáno, když se 24. března 2012 podařilo bezpečně odčerpat provozní kapaliny. Costa Concordia byla pojišťovnou oficiálně prohlášena za „úplně ztracenou“. Udává se, že její záchrana je největší operací svého druhu (výtlak činí 50 000 tun). Dne 16. září 2013 začala operace narovnání vraku; trup byl vyrovnán a zajištěn ve svislé poloze v časných ranních hodinách 17. září. Koncem července 2014 byla loď odtažena do Janova k sešrotování.\n\nDne 13. ledna 2012 okolo 21:00 místního času (UTC +1), \"Costa Concordia\" ztroskotala na útesu u ostrova Giglio. Když předtím ve večerních hodinách opustila přístav Civitavecchia a byla na začátku sedmidenní plavby do Savony, Marseille, Barcelony, Palmy, Tunisu a Palerma. Podle místní pobřežní stráže bylo v době události na palubě 3206 cestujících a 1023 členů posádky.\n\nV 17:48 UTC La Repubblica oznámila, že kapitán uvedl, že byli asi 300 metrů (330 yd) od skal (tj. na délku plavidla) a narazili na skálu, která nebyla vyznačena v námořních mapách. Tento útes se nachází asi 800 metrů (870 yd) jižně od vjezdu do přístavu Giglio. Plavidlo pokračovalo dalších asi 1000 m (1100 yardů), až na sever od výjezdu z přístavu. Plavidlo se poté snažilo dostat blíže k přístavu. Tento obrat posunul těžiště na pravou stranu lodi a zpočátku se naklonilo o 20°, nakonec se naklonila v úhlu asi 80°. Podle místní pobřežní stráže má loď poškozen levý bok v délce 50 metrů (160 stop), poškozením o skalisko, které prorazilo trup lodi.\n\nMístní úřady sdělily, že loď se zřejmě odchýlila od stanoveného kurzu, aby cestujícím umožnila výhled na pobřeží Giglio Porto. Zprávy uvádějí, že se na lodi vyskytla vážná porucha v napájení. Malcolm Latarche, editor námořního časopisu IHS Fairplay Solutions, řekl, že mohlo dojít k výbuchu ve strojovně, výpadku napájení. Výpadek proudu mohl způsobit ztrátu kontroly nad plavidlem a vybočení ze stanoveného kurzu. Webová kamera na lodi byla naposledy aktualizována 13. ledna ve 20:31 GMT.\n\nOkolo 20:00 byli cestující v jídelně, došlo k náhlé ohlušující ráně, kterou člen posádky (interkomem), popsal jako „elektrické selhání“. „Řekli jsme hostům, že je všechno v pořádku a pod kontrolou a snažili jsme se zastavit paniku,“ sdělil steward Deodato Ordona. Bylo to asi hodinu předtím, než byla nehoda oznámena, řekl. „Loď se začala hlučně otřásat. Vypukla panika, jako ve filmu, nádobí se řítilo k zemi, lidé běhali a padali ze schodů,“ řekl přeživší Fulvio Rocci. Osoby na palubě lodi řekly, že se náhle naklonily k levé straně. Cestujícím bylo později sděleno, aby si navlékli záchranné vesty. Když se loď později otočila ve snaze dostat se přídí k přístavu, naklonila se přibližně o 20° na pravou stranu a došlo k problémům při spouštění záchranných člunů.\n\nNěkteří cestující skočili do vody, ve snaze doplavat ke břehu, zatímco další byli připraveni k opuštění lodi. Byli však zdrženi členy posádky okolo 45 minut, protože ta bránila okamžitému spuštění záchranných člunů. Tři lidé se údajně utopili po skoku přes palubu a dalších sedm bylo vážně zraněno. Místní náčelník hasičů Aquilino řekl, že jeho muži „vytáhli 100 lidí z vody a zachránili asi 60 dalších, kteří byli uvězněni v lodi“.\n\nJulian Bray, reportér na cestách a spisovatel, napsal: „O dvanáct hodin později zůstává deset cestujících nezvěstných a mnohé ze záchranných člunů (kapacita 150 osob/člun) nebyly nasazeny kvůli následnému převrácení plavidla na stranu. Další byli evakuováni a přepraveni do přístřeší na ostrově. Posádka zůstala na palubě a lodní zprávy původně trvaly na tom, že nehrozí žádné nebezpečí potopení.“ První obrázky za denního světla ukázaly, že plavidlo leží na pravém boku z poloviny potopené, nedaleko přístavu Giglio. Pět vrtulníků pobřežní stráže, námořnictva a letectva se střídalo v přepravování přeživších z paluby do bezpečí.\nZ cestujících na palubě bylo 989 Italů, 569 Němců, 462 Francouzů, 177 Španělů, 126 až 129 Američanů, 127 Chorvatů, 108 bylo Rusů, 74 Rakušanů, 69 Švýcarů 47 Brazilců, nejméně 34 bylo Nizozemců, 26 bylo z Hong Kongu, 25 Britů, Australanů bylo 21, 17 až 18 bylo Argentinců, 13 z Tchaj-wanu, 12 Kanaďanů, 12 Číňanů, 12 Poláků, 11 Portugalců, 10 Rumunů, 11 Maďarů, 10 Kolumbijců, 10 Chilanů, 9 Turků, 4 Izraelci, 3 Makedonci 1 Novozélanďan. Ostatní cestující byli mexické a irské národnosti. Ze členů posádky, 12 Britů, 6 Brazilců a nejméně jeden Peruánec.\n\nKapitán Schettino byl za zabití z nedbalosti a předčasné opuštění lodi odsouzen k 16 letům vězení. V květnu 2017 potvrdil rozsudek italský Nejvyšší soud.\n\n"}
{"id": "760174", "url": "https://cs.wikipedia.org/wiki?curid=760174", "title": "Ida Ertingerová", "text": "Ida Ertingerová\n\nIda Ertingerová (29. listopadu 1903 Kapella – ???) byla česká a československá politička Komunistické strany Československa a poúnorová poslankyně Národního shromáždění ČSR.\nNarodila se v obci Kapella v pozdější Jugoslávii. Pak se s rodiči vrátila do českých zemí.\n\nVystudovala učitelský ústav. Vyučovala na různých školách. Po druhé světové válce zasedala v Krajském výboru KSČ ve Zlíně. V roce 1946 byla pověřena organizováním závodní školy práce.\n\nVe volbách roku 1948 byla zvolena do Národního shromáždění za KSČ ve volebním kraji Zlín. V parlamentu zasedala do konce funkčního období, tedy do voleb v roce 1954.\n\n"}
{"id": "760176", "url": "https://cs.wikipedia.org/wiki?curid=760176", "title": "Antonín Fiala", "text": "Antonín Fiala\n\nAntonín Fiala (1. ledna 1902 Bohdalín – 13. září 1972 Ostrava) byl český a československý politik Československé strany socialistické a poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\n\nV roce 1948 se zmiňuje jako dělník a tajemník KOR, bytem Ostrava. K roku 1954 se profesně uvádí jako předseda Krajského výboru Obránců míru, tajemník Krajské odborové rady a nositel Československé ceny míru. K roku 1964 jako místopředseda Ústředního výboru Československé strany socialistické.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Ve volbách do Národního shromáždění roku 1948 byl zvolen do Národního shromáždění za ČSS ve volebním kraji Ostrava a stal se místopředsedou Národního shromáždění. Mandát získal i ve volbách v roce 1954 (volební obvod Bílovec), přičemž setrval na postu místopředsedy parlamentu, ve volbách v roce 1960 (nyní již jako poslanec Národního shromáždění ČSSR za Severomoravský kraj, opětovně zvolen místopředsedou Národního shromáždění) a ve volbách v roce 1964. Podílel se na projednávání nové ústavy ČSSR z roku 1960. V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971.\n\nZemřel v 13. září 1972 v Ostravě.\n\n"}
{"id": "760178", "url": "https://cs.wikipedia.org/wiki?curid=760178", "title": "James J. Andrews", "text": "James J. Andrews\n\nJames J. Andrews (asi 1829 – 7. června 1862) byl civilista z Kentucky, který pracoval v prvních letech občanské války pro armádu Unie. Stal se vůdcem únosu jižanského vlaku Western and Atlantic Railroad, který je znám jako Velká lokomotivní honička. Únos se úplně nezdařil, únosci museli prchnout, byli zajati a Andrews se sedmi dalšími byli popraveni jako špióni.\n\nAndrews se narodil v Holiday's Cove, Virginie (nyní Weirton, Západní Virginie). Přestěhoval se do Kentucky, kde našel zaměstnání jako malíř pokojů a učitel zpěvu. Za občanské války se zabýval nelegálními nákupy a pašováním zboží (včetně chininu) přes frontové linie. Jako tajný agent a zvěd sloužící v Nashville, Tennessee, pod generálmajorem Donem Carlosem Buellem přišel na jaře 1862 s plánem shromáždit osm mužů, ukrást vlak v Atlantě a unést ho na sever. Chtěl přerušit spojení armády Konfederace v západním Tennessee a spálit dlouhý železniční most přes řeku Tennessee v Bridgeportu. Plán selhal, jelikož se domluvený strojvůdce nedostavil na smluvené místo.\n\nV dubnu přišel Andrews s novým plánem za generálmajorem Mitchelem. Únosci měli obsadit lokomotivu v severní Georgii a odjet s ní do Chattanoogy, kde by se setkali s Mitchelovou útočící armádou. Dvanáctého dubna 1862 Andrews s dalším civilistou – Williamem „Billem“ Campbellem – a 22 dalšími dobrovolníky z ohijských dělostřeleckých regimentů převlečenými do civilních šatů přepadli v Big Shanty poblíž Kennesaw v Georgii vlak vedený lokomotivou \"General\". Vyrazili s lokomotivou a několika krytými vozy na sever. Cestou poškozovali koleje a telegrafní vedení, aby se zpráva o únosu nemohla šířit do stanic, kterými měli projet a aby znemožnili zásobování vojsk konfederace v Tennessee po železnici. Únosce začal pronásledovat William Allen Fuller, průvodčí ukradeného vlaku – nejprve po svých, pak na drezíně a s využitím několika dalších lokomotiv, které potkal cestou. Po ujetí 87 mil, několik mil od Chattanoogy došlo únoscům palivo a tím i pára. Opustili lokomotivu a rozprchli se do okolních lesů. Brzy poté byli všichni zajati a Andrews identifikován jako vůdce.\n\nAndrews byl postaven před vojenský soud v Chattanooze a odsouzen k smrti oběšením do týdne jako špión. Druhého června Andrews uprchnul ze swimského vězení, ale další den byl znovu zatčen. 7. června byl přepraven do Atlanty před postupující armádou Unie, a to po stejné trati, na které provedl únos. Bezprostředně po příjezdu byl kolem páté hodiny odpoledne na rohu 3rd a Juniper Street oběšen. Poprava byla provedena nešikovně, lešení bylo nízké, takže dosáhl na zem a pravděpodobně umíral udušením. Jeho tělo bylo dočasně pohřbeno na stejném místě. 16. října 1887 bylo převezeno na Národní hřbitov v Chattanooze a hrob byl opatřen monumentálním žulovým náhrobkem s lokomotivou (sekce H, hrob č. 12,982).\n\nV době únosu byl Andrews zasnouben s Elizabeth Laytonovou z Flemingsburgu, Kentucky. Ze zprávy o jeho smrti se již nevzpamatovala a po dvou letech zemřela. Její rodina věří, že příčinou smrti bylo \"zlomené srdce\".\n\nJelikož byl Andrews civilista, nemohla mu být udělena Medaile cti, kterou obdržela většina únosců.\n\n"}
{"id": "760179", "url": "https://cs.wikipedia.org/wiki?curid=760179", "title": "Iževský automobilový závod", "text": "Iževský automobilový závod\n\nIževský automobilový závod \"IžAvto\" (rusky: \"Ижевский автомобильный завод «ИжАвто»\") je ruská automobilka sídlící v hlavním městě Udmurtska Iževsku.\n\nV polovině 60. let 20. století vyráběl Sovětský svaz pouze 150 000 automobilů ročně, na tisíc obyvatel státu připadaly čtyři osobní automobily. Vzhledem k tomuto faktu rozhodlo sovětské vedení o výstavbě nových automobilek v Iževsku (1965) a Togliatti (1966; automobilka VAZ). Iževská automobilka vznikla v rámci velkých strojíren Ižmaš a roku 1966 zahájila výrobu vozu Moskvič 408, který od roku 1964 produkoval Moskevský závod malolitrážních automobilů. O rok později zde začala výroba modelu Moskvič 412, na jeho základě se tu od roku 1968 vyráběla dodávka a od roku 1973 pickup a hatchback pod značkou Iž. Tyto modely automobilka produkovala až do roku 1997, některé dokonce do roku 2001! Výsledkem první snahy o modernizaci byl roku 1991 hatchback Iž 2712 Oda, na jehož bázi vznikl později pickup a dodávka. Výroba této řady byla ukončena roku 2005. Na začátku 21. století zahájilo IžAvto vzhledem k zániku automobilky Moskvič spolupráci s VAZem a v Iževsku se začaly vyrábět zastaralé modely Lady VAZ 2104 a VAZ 2106, vycházející z Fiatu 124 ze 60. let. V letech 2005 až 2009 se zde montovaly vozy Kia.\n\nV roce 2010 byla opět zahájena výroba vozů VAZ 2104 (vyráběný od roku 1984), o rok později VAZ 2107 (vyráběný od roku 1982) a modely Kia. Zastaralé modely jsou vzhledem k nízké ceně a odolnosti na trzích postsovětských zemí stále prodejné.\n\nKoncem roku 2013 zde byla definitivně ukončena výroba automobilů Lada Samara. Již dříve byla ukončena výroba Lady 2104 a Lady Sedan.\n\n"}
{"id": "760182", "url": "https://cs.wikipedia.org/wiki?curid=760182", "title": "Douglas County (Washington)", "text": "Douglas County (Washington)\n\nDouglas County je okres ve státě Washington v USA. K roku 2010 zde žilo 38 431 obyvatel. Správním městem okresu je Waterville. Celková rozloha okresu činí 4 789 km².\n"}
{"id": "760185", "url": "https://cs.wikipedia.org/wiki?curid=760185", "title": "Albany County (Wyoming)", "text": "Albany County (Wyoming)\n\nAlbany County je okres na jihu státu Wyoming v USA. K roku 2010 zde žilo 36 299 obyvatel. Správním městem okresu je Laramie. Celková rozloha okresu činí 11 160 km².\n"}
{"id": "760192", "url": "https://cs.wikipedia.org/wiki?curid=760192", "title": "2012 v loďstvech", "text": "2012 v loďstvech\n\nTento článek obsahuje významné události v oblasti loďstev v roce 2012. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "760195", "url": "https://cs.wikipedia.org/wiki?curid=760195", "title": "Yuba County", "text": "Yuba County\n\nYuba County je okres ve státě Kalifornie v USA. K roku 2010 zde žilo 72 155 obyvatel. Správním městem okresu je Marysville. Celková rozloha okresu činí 1 667,3 km².\n"}
{"id": "760198", "url": "https://cs.wikipedia.org/wiki?curid=760198", "title": "Jiří Fleyberk", "text": "Jiří Fleyberk\n\nJiří Fleyberk (7. srpna 1920 Mladá Boleslav – ???) byl český a československý politik Československé strany socialistické a poúnorový i normalizační poslanec Národního shromáždění ČSR a ČSSR, Sněmovny lidu Federálního shromáždění a České národní rady.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Po volbách do Národního shromáždění roku 1948 byl zvolen do Národního shromáždění za ČSS ve volebním kraji České Budějovice. Poslanecké křeslo získal až dodatečně v prosinci 1951 jako náhradník poté, co rezignoval poslanec František Kopecký. Mandát získal i ve volbách v roce 1954 (volební obvod České Budějovice) a v parlamentu setrval až do konce funkčního období, tedy do voleb v roce 1960. Opětovně byl zvolen ve volbách v roce 1964 (nyní již jako poslanec Národního shromáždění ČSSR za Jihočeský kraj). V Národním shromáždění zasedal až do konce jeho funkčního období v roce 1968.\n\nK roku 1954 se profesně uvádí jako člen rady KNV a technický úředník KNV.\n\nBěhem pražského jara jeho politická kariéra dále pokročila. V březnu 1968 se po výměně ve vedoucích postech strany stal novým generálním tajemníkem ČSS. Vedl rozhovory s předúnorovými členy národně socialistické strany ohledně rehabilitací a o jejich možném zapojení do práce ČSS. Jeho kariéru pak nepřerušila ani invaze vojsk Varšavské smlouvy do Československa a začátek normalizace.\n\nPo federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971. Zároveň zasedal od roku 1969 v České národní radě, kde pak setrval po následujících dvacet let a získal své křeslo ve volbách v roce 1971, volbách v roce 1976, volbách v roce 1981 a volbách v roce 1986. Zasedal tu až do roku 1990 a ještě po sametové revoluci se zde podílel na přijímání klíčových zákonů souvisejících s přechodem k pluralitnímu politickému systému.\n\nJiří Fleyberk je evidován ve svazcích Státní bezpečnosti jako agent pod jménem \"Jirka\".\n\n"}
{"id": "760202", "url": "https://cs.wikipedia.org/wiki?curid=760202", "title": "Tulare County", "text": "Tulare County\n\nTulare County je okres ve státě Kalifornie v USA. K roku 2010 zde žilo 442 179 obyvatel. Správním městem okresu je Visalia. Celková rozloha okresu činí 12 533,2 km².\n"}
{"id": "760205", "url": "https://cs.wikipedia.org/wiki?curid=760205", "title": "Katastrofy a neštěstí 1912", "text": "Katastrofy a neštěstí 1912\n\n"}
{"id": "760214", "url": "https://cs.wikipedia.org/wiki?curid=760214", "title": "Yolo County", "text": "Yolo County\n\nYolo County je okres ve státě Kalifornie v USA. K roku 2010 zde žilo 200 849 obyvatel. Správním městem okresu je Woodland. Celková rozloha okresu činí 2 649,3 km².\n"}
{"id": "760222", "url": "https://cs.wikipedia.org/wiki?curid=760222", "title": "Woodford County (Kentucky)", "text": "Woodford County (Kentucky)\n\nWoodford County je okres ve státě Kentucky v USA. K roku 2010 zde žilo 24 939 obyvatel. Správním městem okresu je Versailles. Celková rozloha okresu činí 497 km².\n"}
{"id": "760223", "url": "https://cs.wikipedia.org/wiki?curid=760223", "title": "Jan Šilinger", "text": "Jan Šilinger\n\nJan Šilinger (* 27. května 1988) je český fotbalový obránce, momentálně hrající za český prvoligový celek FC Vysočina Jihlava.\n\nS fotbalem začínal v TJ Sokol Hevlín, v jedenácti letech zamířil do TJ Cukrovar Hrušovany nad Jevišovkou, za který si v roce 2003 odbyl premiéru za dospělé – v krajském přeboru. Odtud ve stejném roce zamířil do 1. FC Slovácko, zájem mělo i 1. FC Brno. Na Slovácku ho vzal trenér Pavel Malura do áčka, ale v něm se neprosadil a hrál za \"B\" tým. Později přestával hrát i za béčko a v roce 2009 zamířil do 1. SC Znojmo, kterému pomohl k postupu z MSFL do 2. ligy. Na podzim 2010 se předvedl ve výborném světle a začali se o něj zajímat různé týmy. V zimě trénoval s FC Zbrojovka Brno, z dalších českých prvoligových týmů se o něj zajímali AC Sparta Praha, FC Viktoria Plzeň, FC Hradec Králové, FK Dukla Praha, ze slovenských prvoligových celků pak MŠK Žilina, FK Dukla Banská Bystrica a MFK Ružomberok. Nakonec se rozhodl zůstat ve 2. lize a přestoupil do FC Vysočina Jihlava. V sezoně 2010/11 však nedostával mnoho příležitostí a po příchodu Tomáše Josla před následující sezonou odešel v září 2012 na hostování do Znojma. V prosinci téhož roku si jej však trenér František Komňacký z hostování stáhl a zařadil do zimní přípravy. Za trenéra Komňackého, ani posléze za Petra Rady, se do užšího kádru \"A\" týmu neprobojoval a na konci března 2014 odešel hostovat do třetiligového MSK Břeclav.\n\nZ důvodu zranění, které si přivodil v přípravném zápase s TJ Sokol Tasovice (0:2), si premiéru za břeclavský celek odbyl až v půlce dubna, když v záchranářském duelu s FC ŽĎAS Žďár nad Sázavou (2:2) odehrál 86 minut, než je vystřídal Tomáš Benetka. Tentýž hráč jej střídal také v následujícím utkání s FK Slavia Orlová (0:0), tentokrát již v 83. minutě. Teprve třetí zápas, proti SK Uničov (0:1), odehrál celý. V následujícím zápase s FC Hlučín (2:1) vydržel na hřišti pouhých 15 minut, poté jej vystřídal David Jukl. Následující dva zápasy vynechal, do hry se vrátil v souboji s 1. HFK Olomouc (1:4) a v 58. minutě ho kvůli zranění nahradil David Kočiš. Následující duel na hřišti rezervy Fastavu Zlín (2:3) tak vynechal, v duelu s rezervou Slovácka (1:0) se do sestavy vrátil a v 80. minutě ho střídal Jan Hloch. V základní sestavě nastoupil také v předposledním kole na hřišti Sulka Zábřeh (2:1) a měl velkou zásluhu na druhé brance hostů, když si jeho centr ve 24. minutě srazil domácí obránce do brány; v nastavení ho vystřídal Radek Svoboda. V posledním zápase proti 1. SC Prostějov (0:2) odehrál pouze 55 minut, než jej vystřídal Patrik Levčík.\n\nCelkem za Břeclav (i vinou dvou zranění) odehrál 8 zápasů, gólově se ovšem neprosadil.\n\n\n\n"}
{"id": "760225", "url": "https://cs.wikipedia.org/wiki?curid=760225", "title": "Antonín Fridrich", "text": "Antonín Fridrich\n\nAntonín Fridrich (2. června 1909 Vracov – 3. ledna 1961 Kyjov) byl český a československý politik Československé strany lidové a poúnorový poslanec Národního shromáždění ČSR.\n\nPocházel z rolnické rodiny ve Vracově. V ČSL se začal angažovat až po roce 1945. Během únorového převratu v roce 1948 patřil k frakci tehdejší lidové strany loajální vůči Komunistické straně Československa, která ve straně převzala moc a proměnila ji ve spojence komunistického režimu. Po únoru 1948 patřil k zakládajícím členům „obrozené“ lidové strany na Kyjovsku. Od počátku 50. let se stal předsedou Krajského výboru ČSL a zastupoval ČSL i v Krajském národním výboru v Gottwaldově jako zdravotní referent.\n\nPo volbách do Národního shromáždění roku 1948 byl zvolen do Národního shromáždění za ČSL ve volebním kraji Zlín. Poslanecké křeslo získal až dodatečně v květnu 1949 jako náhradník poté, co rezignoval poslanec Jan Plesl. V parlamentu setrval až do konce funkčního období, tedy do voleb v roce 1954. Před volbami roku 1954 ustoupil Josefu Plojharovi, který chtěl kandidovat za obvod Veselí nad Moravou. Poté se stal Plojharovým zmocněncem pro Kyjovsko. Od konce 50. let trpěl zdravotními problémy a v roce 1961 zemřel.\n\n"}
{"id": "760227", "url": "https://cs.wikipedia.org/wiki?curid=760227", "title": "Stella Gaďurková", "text": "Stella Gaďurková\n\nStella Gaďurková (1. července 1923 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1946 se uvádí jako úřednice z Olomouce.\n\nVe volbách roku 1948 byla zvolena do Národního shromáždění za KSČ ve volebním kraji Olomouc. V parlamentu zasedala do konce funkčního období, tedy do voleb v roce 1954.\n\n"}
{"id": "760228", "url": "https://cs.wikipedia.org/wiki?curid=760228", "title": "King County Metro", "text": "King County Metro\n\nKing County Metro, nebo zkráceně Metro, je veřejný dopravní podnik v okrese King v americkém státě Washington, kde je divizí okresního dopravního oddělení. Provoz zahájil až na začátku roku 1973, ale své kořeny má v podnicích Seattle Transit z roku 1939 a Overlake Transit Service z roku 1927. V roce 2008 provozoval 1 443 autobusů na 223 linkách. Za ten stejný rok jeho služeb využilo 118 milionů cestujících. V první čtvrtině roku 2009 se jednalo o osmý největší úřad v celé zemi. Na konci roku 2008 měl podnik 2 694 zaměstnanců.\n\nMetropolitní Seattle vznikl v roce 1958 po referendu, které projednávalo otázku regionální správy odpadních vod a kvality vody v okrese King. Po dvou pokusech o založení regionálního dopravního podniku konečně v roce 1972 prošel pokus o provozování regionálních autobusů. Systém byl znám jako Metro a začal svůj provoz roku 1973. Jeho vznik znamenal, že bude provozovat i linky dosavadních dopravních podniků Seattle Transit a soukromé Metropolitan Transit Corporation, jenž obsluhovala předměstské obce v okrese. Celý metropolitní Seattle byl pod neustálým dozorem vedení a pověřených osob z okresu King a poté, co jeho reprezentační struktura byla prohlášena v rozporu s ústavou v roce 1990 a po volbách v roce 1992, její role a práva převzal okres King. Po dokončení projektu Downtown Seattle Transit Tunnel se začal okres soustředit na výstavbu příměstského železničního systému, což vedlo k vytvoření společnosti Central Puget Sound Regional Transit Authority, známé také jako Sound Transit, která nyní drží zodpovědnost za plánování a výstavbu vysokokapacitní dopravní sítě v okresech King, Pierce a Snohomish. Společnost King County Metro tak pokračuje v provozu místních a regionálních spojení, především v hranicích okresu King. Kromě svých vlastních linek společnost provozuje také expresní autobusy a linku Central Link společnosti Sound Transit.\n\nSpolečnost kombinuje městské a předměstské šablony pro systém městské dopravy. Městská síť, z velké části převzatá ze systému Seattle Transit, který využíval linky původních tramvají, je navržena tak, aby většina linek končila v, nebo méně častěji projížděla, centru města. Linky v městské síti mají čísla od 1 do 79, čísla v osmé desítce používají noční linky („sovy“) a dále také tramvajová linka Waterfront Streetcar, kterou od roku 2005 nahradila autobusová linka č. 99. Kvůli roztroušené evoluci systému zde neexistuje žádná šablona, podle které by se dalo podle čísla poznat, kam jaká linka jede, až na některé výjimky, mezi které patří čtvrť University District.\n\nNejvytíženějšími městskými linkami jsou číslo 7, která spojuje centrum města, International District a Rainier Valley, číslo 36, jenž spojuje centrum města, International District a Beacon Hill, čísla 43 a 49 spojující Capitol Hill a University District, číslo 44, spojující University District a Ballard, číslo 48, spojující sever města, University District a Central District, a linky 3 a 4, které spojují centrum se čtvrtěmi Queen Anne, First Hill, Central District a Madrona.\n\nPředměstská síť je lépe numericky organizována. Oblasti jižně od Seattlu, od Burienu a Des Moines až po Renton a Maple Valley, obsluhují linky ve druhé stovce. Východní předměstí od Rentonu po Bothell obsluhují linky ve třetí stovce. Severní předměstí od Bothellu po Shoreline pak obsluhují linky ve čtvrté stovce. Čísla v páté stovce a většina čísel v deváté stovce jsou rezervována pro příměstské autobusy společnosti Community Transit. Čísla v šesté stovce využívají expresní autobusy společnosti Sound Transit, s výjimkou dvou linek, kterými společnost Pierce Transit spojuje města Federal Way a Tacoma. V sedmé stovce jsou pak expresní nebo speciální linky, např. speciální linka, která spojovala Kingsgate Park a Bellevue při konstrukci nového nájezdu na dálnici, nebo expresní linka společnosti Intercity Transit směřující do Olympie. Čísla v desáté stovce pak patří buď poptávkovým linkám nebo těm linkám, které směřují do odlehlých oblastí, jako jsou Duvall a Carnation.\n\nSpolečnost také provozuje školní autobusy ve městě Bellevue a po celém regionu vypravuje kyvadlové dálkové autobusy v případě různých akcí, mezi které patří zápasy Seattle Mariners, Seattle Seahawks, Washington Huskies, nebo různé koncerty.\n\nMezi nejdůležitější předměstské linky patří číslo 120 spojující Seattle a Burien, číslo 124 spojující Seattle s Tukwilou, linku A značky RapidRide, která spojuje Tukwilu a Federal Way, dále linka číslo 150 spojující Seattle, Tukwilu a Kent, čísla 101 a 106 mezi Seattlem a Rentonem, číslo 255 spojující Seattle a Kirkland, číslo 240 spojující Renton a Bellevue, čísla 230 a 253 spojující Bellevue a Redmond, číslo 271 spojující University District, Bellevue a Issaquah, čísla 347 a 348 spojující Northgate a North City a číslo 358 spojující Seattle a Shoreline.\n\nPodnik provozuje několik příměstských linek, které ve špičce spojují různá park and ride a používají téměř 400 kilometrů expresních pruhů na místních dálnicích. Tuto praktiku vyzkoušela už společnost Seattle Transit, když provozovala linku zvanou \"Blue Streak\", která spojovala Northgate a centrum města. Speciální zastávky, zvané „freeway flyers“ nebo dálniční stanice, byly postaveny, aby byl umožněn efektivní přestup na ostatní místní nebo expresní linky. První z takových zastávek byla postavena roku 1975 na křižovatce ulice Montlake Boulevard a Washington State Route 520. Poslední dobou společnost také využívá přímých nájezdů do expresních pruhů a nových dálničních stanic, které vystavěla společnost Sound Transit.\n\nPro zvýšení počtu cestujících, zlepšení přístupu a podporu obchodů v centru města, byla v roce 1973 část centra Seattlu vyznačena jako „zóna kouzelného koberce“, kde je městská doprava bezplatná. Dnes se oblast nazývá prostě „bezplatná oblast“ a jízdenky zde nejsou potřeba mezi šestou hodinou ranní a sedmou hodinou večerní. Hranicemi oblasti jsou Battery Street na severu, South Jackson Street na jihu, 6th Avenue na východě a pobřeží zálivu na západě.\n\nNa linkách, které jedou z bezplatné zóny do ostatních oblastí, cestující platí při výstupu z vozidla. Pokud cestující nastupuje mimo zónu, ale směřuje do ní, platí při nástupu.\n\nLinky číslo 2, 3, 4, 14, 64 a 303 jak začínají, tak končí mimo bezplatnou oblast, ale projíždějí přes ní. Pokud cestující nastupuje i vystupuje mimo bezplatnou zónu, jízdenku musí zaplatit při nástupu. Jízdenku pak ukážou řidiči i při výstupu, jelikož po výjezdu z bezplatné zóny je opět jízdné vyžadováno. Linky 116, 118 a 119 sice projíždí bezplatnou zónou, ale nejsou v bezplatném tarifu zahrnuté.\n\nV září 2009 okres vydal prohlášení, že nemůže plně vyčíslit šetření na provozních nákladech, které nahrazuje ztrátu výdělku z bezplatné zóny a že metody, které by musel použít, by nebyly aktuální k momentálním cenám jízdného, apod.\n\nStudie z roku 1975 sice ukázala, že čas cestování přes bezplatnou zónu se sice snížil, ale linky, které vedou přes bezplatnou zónu, nejsou výdělečné. Také bylo zjištěno, že autobusy směřující z bezplatné zóny měly vyšší čas cestování hned, jak vyjely z bezplatné zóny. V těchto případech však nebylo vyčísleno, kolik času přesně v bezplatné zóně ušetřily.\n\nSpolečnost využívá systému Skip-stop, tedy občasných zastávek, jelikož autobusy na ulicích 2nd, 3rd a 4th Avenue v centru Seattlu zastavují pouze na každé druhé zastávce. Na 3rd Avenue je každá linka přiřazena buď k modrým, žlutým, červeným nebo zeleným zastávkám. Každý autobus má však dvě barvy, ty směřující na sever buď červenou a žlutou nebo zelenou a modrou, zatímco ty, co směřují na jih, mají buď zelenou a žlutou nebo modrou a červenou. Na 2nd a 4th Avenue mají autobusy buď oranžovou nebo bílou barvu. Barva zastávky se pozná podle barevné značky, která je nad cedulí zastávky. Na 3rd Avenue se vyskytují ještě přídavná označení, vždy jeden blok před zastávkou, které se nachází na trolejích nad ulicí a pomáhají řidičům poznat, kde mají zastavit.\n\nV listopadu 2008 nabízela společnost bezplatné wifi připojení na linkách 197 mezi Twin Lakes a University Districtem, 255 mezi centrem Seattlu a Kirklandem, 644 mezi Overlake a Kenmorem a ve špičce také na lince 952 mezi Kennydalem a továrnou Boeingu v Everettu.\n\nSpolečnost využívá systému od společnosti Sprint Nextel a routeru Junxion, které poskytují připojení ve 48 autobusech. SSID sítě je KingCountyMetro. Původně byly tyto autobusy zvenčí označeny, ale u většiny byla označení nahrazena reklamami. Všechny autobusy ale mají na stropě v přední části autobusu velkou nálepku, která oznamuje, že v autobuse je wifi připojení.\n\nV únoru 2009 přestal podnik nabízet na svých linkách jakékoli wifi připojení, to se ale vrátilo v říjnu 2010, a to do autobusů RapidRide, konkrétně nové linky A.\n\nCena za nástup do vozidla společnosti byla v roce 2005 4 dolary 10 centů, což je v porovnání s národním průměrem, jenž činí 2 dolary 97 centů o 38 procent více.\n\nTyto vysoké ceny mohou být přičítány velkému procentu příměstských linek, které jsou v provozu pouze ve špičce a často pouze v jednom směru v určitém čase. V roce 2011 to bylo hned sto linek z 223. Tyto linky, především ty, co jsou v jediném směru, pak vyžadují hodně kilometrů bez výdělku, když se autobus snaží vrátit na původní stanici. Stejně tak vyžadují i více pracovní síly na částečný úvazek.\n\nNejlevnější linkou společnosti byla v roce 2009 linka číslo 4 mezi čtvrtí Queens Anne a Judkins Parkem, když nástup stál ve špičce pouhých 46 centů. Pro porovnání, nejlevnější linka, která je v provozu pouze ve špičce, a to linka 206 mezi Newport Hills a mezinárodní školou, stála 2 dolary 4 centy za nástup. Nejdražší pak byla linka číslo 149, která spojuje Renton a Black Diamond a nástup stál 34 dolarů 47 centů.\n\nV roce 2007 stál nástup v západní části systému (v Seattlu) 3 dolary 64 centů, nástup v jižní části 4 dolary 79 centů a nástup ve východní části hned 7 dolarů 27 centů. Na konci roku 2008 byla cena unifikována na 3 dolary 70 centů.\n\nSpolečnost udržuje speciální flotilu motorbusů a trolejbusů, které využívá příležitostně na speciálních historických jízdách. Tato vozidla zrekonstruovala a udržuje MEHVA - Asociace zaměstnanců Metra pro historická vozidla, nezisková organizace, která byla založena roku 1981. Jedná se o dobrovolnou skupinu nynějších nebo bývalých zaměstnanců společnosti, ale i dobrovolníků mimo společnost, kteří se snaží o zachování a provoz historických vozidel a pokrývají část nákladů. První historické jízdy se odehrály roku 1984, nyní už organizace pořádá šest až osm akcí ročně. Každá jízda jede po jiné lince a má jiný význam. Historická vozidla jsou uložena a spravována v několika garážích v oblasti Seattlu.\n\nFlotila historických vozidel se skládá z motorbusů a trolejbusů z doby od třicátých let po nedávno vyřazené modely, jako hybridní trolejbus Breda, který byl používán na linkách, které procházejí tunelem, a byl nahrazen hybridními elektrobusy. Flotila vozidel je tedy příležitostně rozšiřována. Mnoho vyřazených vozidel od společnosti bylo buď sešrotováno nebo prodáno na aukci někomu z občanů. Celkem často byla tato odkoupená vozidla později nalezena opuštěná, než je společnost koupila zpět a zařadila do historické flotily, jako například tramvaj Birney z roku 1919 z původního seattleského tramvajového systému. Právě tento model je jediným známým vozidlem ze systému, který je znám. Trolejbus značky MAN, vyřazený v roce 2007, byl o rok později zakoupen Illinoiským železničním muzeem, kde nyní obsluhuje muzejní trolejbusovou linku.\n\nNejdůležitějším zázemím společnosti je tunel pod centrem Seattlu, jehož jméno bývá zkracováno na DSTT. Pod centrem města vede dva kilometry a nachází se v něm pět stanic. Dokončen byl v roce 1990 a jeho výstavba stála 455 milionů dolarů. Od počátku se plánovalo, že tunelem povede i linka rychlodrážních tramvají, takže zde byly postaveny koleje a troleje. Vozový park čítající 236 dvouchodových autobusů, které v tunelu jezdí na elektřinu a mimo něj na naftu, dodala italská společnost Breda.\n\nTunel později poznamenaly velké provozní problémy, jelikož italská vozidla byla příliš těžká a nespolehlivá. Originální plán, že tunel bude v polovině 90. let používat až 489 těchto autobusů nebyl nikdy zrealizován a společnost používala původních 236 vozidel až do zakoupení hybridních autobusů v roce 2004.\n\nV roce 2005 byl tunel uzavřen, jelikož byly nahrazeny koleje, sníženo jejich koryto pro moderní bezbariérové tramvaje linky Central Link a postavena odbočka pro plánovanou linku University Link. V září 2007 byla renovace dokončena a tunel byl opět v provozu.\n\nKromě tramvajové linky Central Link využívají tunel i následující autobusové linky: 41 mezi Northgate a Lake City, 71 mezi University Districtem a Wedgwoodem, 72 mezi University Districtem a Lake City, 73 mezi University Districtem a Jackson Parkem, 74 Express mezi University Districtem a Sand Pointem, 76 mezi Green Lake a Wedgwoodem, 77 mezi Maple Leafem, Jackson Parkem a North City, 101 do Rentonu, 102 mezi South Rentonem a Fairwoodem, 106 mezi Rainier Beach a Rentonem, 150 mezi Southcenterem a Kentem, 212 do Eastgate, 216 mezi Sammamish a Bear Creekem, ranní 217 mezi Eastgate a Issaquah, 218 mezi Eastgate a Issaquah Highlands, 255 mezi Kirklandem a Brickyardem, 301 mezi Richmond Beach a Aurora Village a 316 mezi Green Lake a Meridian Parkem, které provozuje King County Metro a linka 550 do Bellevue značky Sound Transit Express.\n\nAutobusová nádraží se nachází mimo centrum Seattlu a projíždí jimi více linek. Některá jsou umístěna v blízkosti parkoviště P+R. V celém okrese má společnost třináct autobusových nádraží.\n\nV systému také existují přestupní místa, což jsou vlastně dopravní uzly bez vlastního zázemí.\n\nV okrese King společnost provozuje 132 parkovišť park and ride, které celkově poskytují 24 524 parkovních míst. Polovina z parkovišť je pronajata od skutečných vlastníků pozemků.\n\nSpolečnost provozuje sedm základen, tedy garáží, o celkové rozloze 5 530 km².\n\nAtlantická, Centrální a Ryersonova základna se nachází blízko sebe nedaleko stadionu Safeco Field jižně od centra Seattlu a dohromady se jim říká Centrální kampus. Východní a Bellevueská základna leží také blízko sebe na severu Bellevue a tvoří Bellevueský kampus. Jižní a Východní centrály byly roku 2001 předělány kvůli novému zákonu o bezbariérové přístupnosti.\n\nV dubnu 2006 oznámil vedoucí okresu King Ron Sims vznik programu zvaného Transit Now, který, pokud ho schválí voliči, do deseti let zvýší služby dopravního podniku v hodinách za rok o 20 procent. Aby mohl být vzrůst realizován, částí programu bylo zvýšení místní dobrovolné prodejní dopravní daně o desetinu procenta. Program byl v září 2006 schválen okresní radou i vedoucím Simsem a posunul se k voličům. V listopadu 2007 jej podpořilo téměř 57 procent obyvatel okresu. Částmi programu mají být zahájení provozu metrobusů RapidRide na pěti koridorech, zvýšení frekvence služby u nejvytíženějších linek společnosti, zavedení služeb v odlehlých územích, partnerství s městy a zaměstnavateli za účelem vykonávaní služeb, které jinak nemohou být prováděny a další zlepšení, jako rozšíření služeb společných jízd a paradopravy v okrese.\n\nMetrobusy RapidRide budou využívat pěti koridorů a šesti linek. Linka A (Pacific Highway South) byla otevřena v říjnu 2010 a spojuje stanici Link Light Rail v Tukwile s městy SeaTac a Federal Way. Linka B (Bellevue-Redmond) byla otevřena v říjnu 2011 a spojuje centra měst Bellevue a Redmond. Linka C (West Seattle) byla otevřena v roce 2011 a spojuje čtvrť West Seattle přes West Seattle Bridge s centrem Seattlu. Linka D (Ballard-Uptown) bude otevřena v roce 2012 a spojí čtvrtě Ballard a Uptown s centrem Seattlu. Linka E (Aurora) bude otevřena v roce 2013, kdy spojí Pioneer Square v centru Seattlu a nádraží Aurora Village v Shoreline. Linka F (Southcenter Blvd.) bude otevřena roku 2014 a spojí nádraží v Burienu, zastávku Link Light Rail v Tukwile, obchodní centrum Southcenter Mall, zastávku vlaků Sounder v Tukwile, park and ride na jihu Rentonu a nádraží v Rentonu.\n\nVšechny linky používají nové nízkopodlažní kloubové autobusy s jiným designem, než normální autobusy společnosti. Zastávky jsou dále u sebe, než je u společnosti obvyklé, především, aby se zvýšila rychlost a spolehlivost služby. Také na nich budou informační tabule informující o očekávaném příjezdu vozidla na zastávku.\n\nVe spolupráci s místními úřady zkoušela společnost jako první systém priority autobusů, který funguje tak, že na semaforu se objeví zelená, když tamtudy projíždí autobus. Systém může urychlit cestovní dobu až o osm procent a je používán na největších koridorech města, mezi které patří Aurora Avenue North, Rainier Avenue S a Lake City Way NE.\n\nV roce 2010 společnost představí novou na IP síti založenou ITS infrastrukturu pro linky RapidRide. Autobusy spolu mohou komunikovat prostřednictvím IEEE 802.11 bezdrátové technologie na frekvenci 4,9 GHz, která je určena pro veřejnou bezpečnost. Optická vlákna spojí přístupová místa a pouliční vybavení sítě s komunikačním centrem společnosti. Systém bude využíván také jako doplnění GPS při určování odhadovaného příjezdu autobusu na příští zastávku, kde se čas objeví. Tabule s odhadovaným příjezdem je částí tzv. Tech Pylonu, který díky bezdrátovému připojení také dokáže zkontrolovat platnost ORCA karty a podává cestujícím i další informace.\n\nSpolečnost se účastní kartového programu ORCA, který byl spuštěn v dubnu 2009 a užívá jej i dalších šest společností v regionu.\n\nSpolečnost plánovala na konci roku 2009 zavézt automatické ohlašování příští zastávky ve všech svých autobusech, což mělo být částí updatu komunikačního systému v autobusech.\n\nV roce 1998 byl vozový park vybaven systémem polohy vozidla, který používá bateriemi poháněné signály na některých zastávkách. V roce 2010 jej společnost nahradila na GPS založeným systémem určování polohy vozidla.\n\nRozšíření aplikací, které mohou cestujícím podat informace o dopravě byl zúžen na několik projektů:\n\n\n\n\nSpolečnost provozuje jeden z největších vozových parků v celé zemi. Téměř polovina vozového parku jsou kloubové autobusy, takže se dokonce jedná o největší vozový park kloubových autobusů v Severní Americe. Jejich užití u společnosti se datuje zpět do roku 1978, kdy se stala jedním z prvních dopravních podniků v zemi, který je začínal provozovat. Druhou polovinu vozového parku tvoří především buď normální autobusy Gillig Phantom nebo nízkopodlažní autobusy New Flyer, které jsou většinou používány uvnitř města Seattle.\n\nSpolečnost byla jednou z prvních, která zaváděla nyní již rozšířené technologie. V roce 1979 si objednala trolejbusy, které jako první v zemi používaly zdviže pro kolečková křesla což pomohlo k vyšší možnosti cestování pro postižené občany. První zdviže byly často porouchané, ale v polovině 80. let už byly spolehlivé, a tak se objevily na všech autobusech společnosti. V roce 1999 byly vyřazeny autobusy série 1400, čímž se vozový park stal kompletně bezbariérový, jako první své velikosti. Společnost váhala se zakoupením nízkopodlažních autobusů až do roku 2003. Nízkopodlažní autobusy mají obecně nižší kapacitu než ty normální, což mohlo být hlavní obavou společnosti. Od roku 2003 však do svého vozového parku přidává pouze nízkopodlažní druhy autobusů. Na rozdíl od většiny dopravních podniků společnost používá ve všech svých autobusech nenakloněné sedačky.\n\nSpolečnost udržuje vozový park 159 elektrických trolejbusů, které obsluhují 14 linek a vyžadují více než 100 kilometrů trolejí. Počtem cestujících, velikostí vozového parku a počtem linek se jedná o druhý největší vozový park elektrických trolejbusů v zemi. Společnost si jich cení především díky jejich nulovým emisím a přizpůsobivosti zdejšímu kopcovitému terénu. Příležitostně společnost použije na některé z trolejbusových linek dieselové nebo diesel-elektrické hybridní autobusy, což se může stát kvůli probíhající stavbě, údržbě trolejí, událostem, které přinutí autobusy opustit svou trasu nebo k dočasnému přidání kapacity. Při nutnosti přidání kapacity nebo poruše na trolejbusu bývají povolávány především proto, že nemusí jet podle trolejí, když se chtějí dostat na místo nehody nebo na start linky.\n\nV roce 2002 společnost nahradila 109 starých trolejbusů od společnosti AM General jedním stem nových trolejbusů, které mají karosérii autobusů Gillig Phantom. Z vyřazených trolejbusů společnost čerpala elektrické součástky, čímž ušetřila přibližně 200 tisíc dolarů za vozidlo. Poté přestavěla 59 z 236 nyní vyřazených hybridních trolejbusů Breda na pouze elektrické trolejbusy, které tak nahradily stárnoucí kloubové elektrické trolejbusy MAN. Přestavba zahrnovala instalaci nejnovějšího vybavení od společnosti Vossloh Kiepe, nové čalounictví, zbrusu nové kupé řidiče a nové LED informační tabulky.\n\nSpolečnost provozuje největší vozový park kloubových hybridních autobusů v zemi, celkem 235 vozidel New Flyer DE60LF, které byly zakoupeny k nahrazení starých Bred. Jejich účelem je provoz v tunelu pod centrem Seattlu, který sdílí s linkou rychlodrážní tramvaje. V roce 2004 společnost nakoupila 213 těchto autobusů a v březnu 2006 už měly najezděno téměř 13 milionů mil. V květnu 2007 zadala společnost svou vůbec největší objednávku v historii, když si objednala 715 18metrových hybridních autobusů od společnosti New Flyer. V roce 2009 si pak objednala 93 12metrových hybridních autobusů od společnosti Daimler Chrysler America.\n\nNárodní laboratoř obnovitelné energie uskutečnila porovnávací jednoletou studii mezi obvyklými dieselovými autobusy a hybridními autobusy od General Motors na typické lince v okrese King. Výsledky ukázaly, že hybridní autobusy snížily spotřebu paliva o 23 procent, emise NOx o 18 procent, emise CO o 60 procent a emise THC o 56 procent.\n\nTechnici z GM Allison vytvořili speciální mód, při kterém autobusy používají pouze elektřinu, takže vydávají nižší emise a hluk. Před vjezdem do tunelu stačí, aby řidič stiskl tlačítko, které pustí baterie na maximum a přepne autobus do Hush Mode. Mezi tunely autobusy používají elektrickou trakci při rychlostech pod 24 km/h, po jejímž překročení opět používá kombinaci dieselu a elektřiny. Provoz dieselového motoru pak umožňuje bateriím opětovné nabití. Ve stanicích autobusy využívají pouze elektrický pohon. Hush Mode se sám vypne po uražení určité vzdálenosti nebo může být vypnut manuálně řidičem.\n"}
{"id": "760229", "url": "https://cs.wikipedia.org/wiki?curid=760229", "title": "Duke Nukem Forever", "text": "Duke Nukem Forever\n\nDuke Nukem Forever je videohra. Žánrově jde o FPS střílečku ze „staré školy“. Hra vyšla v roce 2011 a jde o pokračování Duke Nukem 3D (1996). Duke Nukem Forever byl oficiálně vyvíjen čtrnáct let, za tu dobu byl několikrát odkládán a oddalován. Je zapsán v Guinnessově knize rekordů jako nejdéle vyvíjená akční hra.\n\nDěj hry je tradičně velmi jednoduchý, Duke Nukem musí znovu zachránit zemi před mimozemšťany. Do hry jsou implementovány i neakčí vtipné pasáže, zmenšený Duke může například jezdit v RC autíčku, nebo navštívit noční klub. Tradičně je možno znatelně využívat prostředí a tak si třeba koupit plechovku pití z automatu, nebo si zahrát Pinball, ale i třeba přenášením sudů plnit logické hádanky, bez jejichž splnění není možno ve hře postoupit dál.\n\nVe hře se objevují podobné, respektive takřka stejné, jen lehce upravené, zbraně jako v Duke Nukem 3D, včetně legendárního zmenšovače. Duke může používat i sekundární vybavení, jako steroidy (zesílí údery), noční vidění, Holoduke (vytvoří Dukeho hologram a odvede tak pozornost nepřátel), miny a bomby. Duke může také ovládat některé zařízení (jeřáb, vysokozdvižný vozík, … aj.) a řídit automobil, Dukeův Monstertruck.\n\nDuke Nukem Forever byl fanoušky žertovně pojmenován jako Duke Nukem Forever in Development (Duke Nukem Navždy ve vývoji), jelikož byl DNF oficiálně vyvíjen čtrnáct let, za tu dobu byl několikrát odkládán a oddalován, tak málokdo očekával, že skutečně někdy vyjde. Nyní je zapsán v Guinnessově knize rekordů jako nejdéle vyvíjená akční hra.\nV roce 1997 Studio 3D Realms oznamuje vývoj pokračování Duke Nukem 3D. Vydání je naplánováno na rok 1998 (v tomto roce se skutečně objevuje první trailer). V roce 1999 tvůrci oznamují, že ústřední song nahraje skupina Megadeth. O rok později získá práva na hry Duke Nukem Take-Two. V roce 2008 3D Realms uvolňuje oficiální obrázky ze hry. O rok později se Triptych Games dohodlo s 3D Realms na spolupráci na Duke Nukem Forever a konečně v červnu 2011 je uvolněno demo, o pár dní později vychází kompletní hra.\n\n\n\nHra vyžaduje připojení k internetu a bezplatnou aktivaci na Steamu. Pochopitelně DVD mechaniku, ale jen pro instalaci hry.\n\n"}
{"id": "760230", "url": "https://cs.wikipedia.org/wiki?curid=760230", "title": "Josef Gemrot (politik)", "text": "Josef Gemrot (politik)\n\nJosef Gemrot (22. ledna 1903 Poruba – 31. května 1979 Praha) byl český a československý politik Československé strany lidové a poúnorový poslanec Národního shromáždění ČSR a ČSSR a Sněmovny lidu Federálního shromáždění.\n\nNarodil se na Ostravsku a v úvodu života byl spojen s tímto regionem. Pocházel z chudé hornické rodiny. Vyučil se formovačem a slévačem, později pracoval jako horník a vzdělání si rozšiřoval absolvováním různých kurzů při zaměstnání. Pracoval v různých dolech na Ostravsku až do roku 1948. Od roku 1921 byl členem ČSL a angažoval se v křesťanském odborovém hnutí.\n\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která ve straně převzala moc a proměnila ji spojence komunistického režimu. Ve volbách do Národního shromáždění roku 1948 byl zvolen do Národního shromáždění za ČSL ve volebním kraji Ostrava. Mandát získal i ve volbách v roce 1954 (volební obvod Hustopeče), ve volbách v roce 1960 (nyní již jako poslanec Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968. Po federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971.\n\nOd roku 1952 působil jako předseda mandátového výboru Národního shromáždění. Až do roku 1952 byl stále spjat s Ostravskem a v době, kdy nebyl přítomen na schůzích Národního shromáždění, tak například pracoval v ostravských dolech a silně agitoval mezi horníky za zvyšování výkonů. V roce 1951 byl jmenován do vlivné Kádrové komise ČSL, čímž získal vliv na povyšování, ale i na kádrové postihy, stranických funkcionářů. Byl velmi obávaný a vždy stál pevně za Josefem Plojharem. Odešel do Prahy, ale politiku na Ostravsku stále sledoval a snažil se politicky likvidovat své nástupce, kteří prosazovali volnější vedení regionu. V letech 1954-1955 ze msty politicky zlikvidoval svého kolegu a poslance za Ostravsko Františka Nováka. Jeho moc pramenila z pozice předsedy kádrové a disciplinární komise, kde střežil ideovou čistotu.\n\nK roku 1954 se profesně uvádí jako generální tajemník Československé strany lidové.\n\n"}
{"id": "760231", "url": "https://cs.wikipedia.org/wiki?curid=760231", "title": "Josef Gemrot", "text": "Josef Gemrot\n\nJméno a příjmení Josef Gemrot má více nositelů:\n\n"}
{"id": "760232", "url": "https://cs.wikipedia.org/wiki?curid=760232", "title": "Franklin County (Kentucky)", "text": "Franklin County (Kentucky)\n\nFranklin County je okres ve státě Kentucky v USA. K roku 2010 zde žilo 49 285 obyvatel. Správním městem okresu je Frankfort, které je zároveň hlavním městem celého Kentucky. Celková rozloha okresu činí 549 km².\n"}
{"id": "760234", "url": "https://cs.wikipedia.org/wiki?curid=760234", "title": "František Gracel", "text": "František Gracel\n\nFrantišek Gracel (4. prosince 1909 - 1969) byl slovenský a československý politik Komunistické strany Slovenska a poúnorový poslanec Národního shromáždění ČSR.\nV roce 1945 se uvádí jako místopředseda ONV ve Snině.\n\nPo volbách do Národního shromáždění roku 1948 byl zvolen do Národního shromáždění za KSČ ve volebním kraji Košice. Mandát nabyl až dodatečně v červenci 1951 jako náhradník poté, co rezignoval poslanec Arnošt Pšenička. V parlamentu zasedal až do konce funkčního období, tedy do voleb v roce 1954.\n\nV roce 1953 se uvádí jako člen Ústředního výboru Komunistické strany Slovenska. Na 10. sjezdu KSS v tom roce byl zároveň členem revizní komise KSS.\n\n"}
{"id": "760236", "url": "https://cs.wikipedia.org/wiki?curid=760236", "title": "Coleraine FC", "text": "Coleraine FC\n\nColeraine Football Club je severoirský fotbalový klub z města Coleraine. Založen byl roku 1927. Jednou vyhrál 1. severoirskou ligu (1973/74) a pětkrát severoirský fotbalový pohár (1964/65, 1971/72, 1974/75, 1976/77, 2002/03).\n\n"}
{"id": "760237", "url": "https://cs.wikipedia.org/wiki?curid=760237", "title": "Scott County (Kentucky)", "text": "Scott County (Kentucky)\n\nScott County je okres ve státě Kentucky v USA. K roku 2010 zde žilo 47 173 obyvatel. Správním městem okresu je Georgetown. Celková rozloha okresu činí 739 km².\n"}
{"id": "760240", "url": "https://cs.wikipedia.org/wiki?curid=760240", "title": "Fayette County (Kentucky)", "text": "Fayette County (Kentucky)\n\nFayette County je okres ve státě Kentucky v USA. K roku 2010 zde žilo 295 803 obyvatel. Správním městem okresu je Lexington. Celková rozloha okresu činí 739 km².\n"}
{"id": "760242", "url": "https://cs.wikipedia.org/wiki?curid=760242", "title": "František Haduch", "text": "František Haduch\n\nFrantišek Haduch (26. října 1907 Krompachy – 2. nebo 12. března 1978 Košice) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPůsobil jako funkcionář ROH. Byl mu udělen Řád práce.\n\nPo volbách do Národního shromáždění roku 1948 byl zvolen do Národního shromáždění za KSČ ve volebním kraji Košice. Mandát nabyl až dodatečně v říjnu 1951 jako náhradník poté, co rezignoval poslanec Ivan Roháľ-Iľkiv. V parlamentu zasedal až do konce funkčního období, tedy do voleb v roce 1954.\n\nV letech 1955, 1957 a 1958 se uvádí jako člen Ústřední revizní komise Komunistické strany Slovenska.\n\n"}
{"id": "760244", "url": "https://cs.wikipedia.org/wiki?curid=760244", "title": "Anderson County (Kentucky)", "text": "Anderson County (Kentucky)\n\nAnderson County je okres ve státě Kentucky v USA. K roku 2010 zde žilo 21 421 obyvatel. Správním městem okresu je Lawrenceburg. Celková rozloha okresu činí 529 km².\n"}
{"id": "760245", "url": "https://cs.wikipedia.org/wiki?curid=760245", "title": "Karel Hajšman", "text": "Karel Hajšman\n\nKarel Hajšman (8. ledna 1920 – ???) byl český a československý politik Komunistické strany Československa a poúnorový poslanec Národního shromáždění ČSR.\nČlenem KSČ se stal v roce 1945. Původně působil jako hostinský a sedlák v obci Netunice. Po volbách v roce 1948 podle informací místních obyvatel daroval svůj majetek státu. V roce 1949 se uvádí jako funkcionář KSČ podílející se na perzekuci rodiny Kůsových kvůli jejich nesouhlasu s kolektivizací. V roce 1949 byl členem pléna Krajského výboru KSČ v Plzni za Jednotný svaz českých zemědělců. Bydlel v Netunicích.\n\nVe volbách roku 1948 byl zvolen do Národního shromáždění za KSČ ve volebním kraji Plzeň. V parlamentu zasedal až do konce funkčního období, tedy do voleb v roce 1954.\n\nRoku 1954 kandidoval do KNV v Plzni. Je tehdy popisován jako ředitel Československých státních statků.\n\n"}
{"id": "760246", "url": "https://cs.wikipedia.org/wiki?curid=760246", "title": "Mercer County (Kentucky)", "text": "Mercer County (Kentucky)\n\nMercer County je okres ve státě Kentucky v USA. K roku 2010 zde žilo 21 331 obyvatel. Správním městem okresu je Harrodsburg. Celková rozloha okresu činí 656 km². Okres byl pojmenován po Hugh Mercerovi.\n"}
{"id": "760247", "url": "https://cs.wikipedia.org/wiki?curid=760247", "title": "Mistrovství světa ve fotbale hráčů do 20 let 1991", "text": "Mistrovství světa ve fotbale hráčů do 20 let 1991\n\nMistrovství světa ve fotbale hráčů do 20 let 1991 bylo osmým ročníkem tohoto turnaje. Vítězem se stala portugalská fotbalová reprezentace do 20 let, která tak obhájila titul z minulého ročníku.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "760248", "url": "https://cs.wikipedia.org/wiki?curid=760248", "title": "Vilém Hasík", "text": "Vilém Hasík\n\nVilém Hasík (11. března 1901 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1948 byl zvolen do Národního shromáždění za KSČ ve volebním kraji Ústí nad Labem. V parlamentu zasedal až do konce funkčního období, tedy do voleb v roce 1954.\n\nOd svých sedmnácti let byl aktivní v odborové organizaci horníků. Po roce 1948 stál v čele krajského výboru Sokola v severních Čechách až do likvidace této organizace. V období září 1956 - prosinec 1962 byl členem Komise stranické kontroly KSČ.\n\n"}
{"id": "760249", "url": "https://cs.wikipedia.org/wiki?curid=760249", "title": "Jessamine County", "text": "Jessamine County\n\nJessamine County je okres ve státě Kentucky v USA. K roku 2010 zde žilo 48 586 obyvatel. Správním městem okresu je Nicholasville. Celková rozloha okresu činí 452 km.\n\nOkres vznikl v roce 1798 na pozemcích, které poskytlo Fayette County. Jessamine County bylo v pořadí 36. zformovaným okresem v Kentucky. Jméno získal podle \"Jessamine Douglass\", dcery jednoho ze základajících osadníků. Většina prvních osadníků pocházela z Virginie. Do Jessamine County přišli po americké válce za nezávislost.\n"}
{"id": "760250", "url": "https://cs.wikipedia.org/wiki?curid=760250", "title": "Josef Havel (politik)", "text": "Josef Havel (politik)\n\nJosef Havel (11. října 1900 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako přednosta stanice ČSD a předseda okresního národního výboru v Berouně, bytem Hýskov.\n\nVe volbách roku 1948 byl zvolen do Národního shromáždění za KSČ ve volebním kraji Praha-venkov. V parlamentu zasedal až do konce funkčního období, tedy do voleb v roce 1954.\n\n"}
{"id": "760251", "url": "https://cs.wikipedia.org/wiki?curid=760251", "title": "Green County (Kentucky)", "text": "Green County (Kentucky)\n\nGreen County je okres ve státě Kentucky v USA. K roku 2010 zde žilo 11 258 obyvatel. Správním městem okresu je Greensburg. Celková rozloha okresu činí 748 km².\n"}
{"id": "760252", "url": "https://cs.wikipedia.org/wiki?curid=760252", "title": "LaRue County", "text": "LaRue County\n\nLaRue County je okres ve státě Kentucky v USA. K roku 2010 zde žilo 14 193 obyvatel. Správním městem okresu je Hodgenville. Celková rozloha okresu činí 683 km².\n"}
{"id": "760254", "url": "https://cs.wikipedia.org/wiki?curid=760254", "title": "Hart County (Kentucky)", "text": "Hart County (Kentucky)\n\nHart County je okres ve státě Kentucky v USA. K roku 2010 zde žilo 18 199 obyvatel. Správním městem okresu je Munfordville. Celková rozloha okresu činí 1 082 km².\n"}
{"id": "760258", "url": "https://cs.wikipedia.org/wiki?curid=760258", "title": "Jaroslav Havelka", "text": "Jaroslav Havelka\n\nJaroslav Havelka (19. února 1917 Praha – 23. ledna 2005 Týnec nad Sázavou) byl český a československý politik; poúnorový a normalizační politik Komunistické strany Československa, poslanec Národního shromáždění ČSR a ministr vlád Československa.\n\nV období let 1927–1935 vystudoval klasické gymnázium v Jičíně. Následně absolvoval Právnickou fakultu Univerzity Karlovy v Praze, kde získal titul doktora práv. Za první republiky patřil mezi aktivisty sociálně demokratického studentstva a mládeže. Za okupace spolupracoval s levicovým odbojem.\n\nV letech 1945–1947 pracoval v politické sekci ÚRO. Po únorovém převratu v roce 1948 patřil k frakci tehdejší sociálně demokratické strany loajální vůči Komunistické straně Československa, která ve straně převzala moc a ještě během roku 1948 ji sloučila s KSČ. Od roku 1948 do roku 1949 zasedal v ústředním Akčním výboru Národní fronty. Byl rovněž v poúnorovém období (do zániku ČSSD jejím sloučením s komunisty) zástupcem generálního tajemníka sociální demokracie.\n\nVe volbách do Národního shromáždění roku 1948 byl zvolen do Národního shromáždění za sociální demokracii ve volebním kraji České Budějovice. V červnu 1948 po sloučení ČSSD s KSČ přešel do poslaneckého klubu komunistů. V parlamentu setrval do konce funkčního období, tedy do voleb v roce 1954.\n\nZastával i stranické, státní a vládní posty. V červnu 1948 byl v důsledku splynutí ČSSD s KSČ kooptován za člena Ústředního výboru Komunistické strany Československa. IX. sjezd KSČ ho ve funkci potvrdil. X. sjezd KSČ a XI. sjezd KSČ ho zvolil kandidátem ÚV KSČ. V letech 1951–1953 byl ministrem pracovních sil ve vládě Antonína Zápotockého a Viliama Širokého. V letech 1953–1956 zastával post předsedy Státního úřadu pro věci církevní. Potom v letech 1956–1958 a opět v roce 1968 působil jako náměstek ministra školství. Mezitím byl v letech 1958–1962 velvyslancem ve Švédsku.\n\nV roce 1969 se stal členem druhé vlády Oldřicha Černíka s agendou Ministr – předseda Výboru pro tisk a informace. Ve vysokých funkcích se udržel i za normalizace. V letech 1969–1984 byl náměstkem ministra práce a sociálních věcí. V roce 1960 mu byl udělen Řád práce a v roce 1968 Řád republiky.\n\n"}
{"id": "760259", "url": "https://cs.wikipedia.org/wiki?curid=760259", "title": "Antonín Havlíček", "text": "Antonín Havlíček\n\nAntonín Havlíček byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako rolník a zemědělský tajemník KSČ, bytem Hnanice, okres Znojmo. V roce 1950 zasedal v Krajském výboru Jednotného svazu českých zemědělců Jihlavského kraje.\n\nVe volbách roku 1948 byl zvolen do Národního shromáždění za KSČ ve volebním kraji Jihlava. V parlamentu zasedal až do konce funkčního období, tedy do voleb v roce 1954.\n\n"}
{"id": "760264", "url": "https://cs.wikipedia.org/wiki?curid=760264", "title": "František Havlín", "text": "František Havlín\n\nFrantišek Havlín (5. února 1908 – červen/červenec 1969) byl český a československý politik Komunistické strany Československa a poúnorový poslanec Národního shromáždění ČSR.\nUž za první republiky byl aktivní v komunistickém hnutí. Byl členem Komsomolu a rudých odborů. Po druhé světové válce zastával funkci předsedy Závodního výboru Revolučního odborového hnutí v podniku Spojené ocelárny Kladno. V této funkci se angažoval při přebírání moci po únorovém převratu. Později byl vedoucím tajemníkem krajského výboru KSČ, následně vedoucím oddělení na Ústředním výboru Komunistické strany Československa a funkcionářem Ústřední rady odborů.\n\nPo volbách roku 1948 byl zvolen do Národního shromáždění za KSČ ve volebním kraji Kladno. Mandát nabyl až dodatečně v červenci 1951 jako náhradník poté, co rezignoval poslanec František Řezníček. V parlamentu zasedal až do konce funkčního období, tedy do voleb v roce 1954.\n\nByl mu udělen Řád práce.\n\nZemřel náhle v létě roku 1969. 3. července 1969 vyšel v \"Rudém právu\" jeho nekrolog s tím, že zemřel \"v těchto dnech\".\n"}
{"id": "760268", "url": "https://cs.wikipedia.org/wiki?curid=760268", "title": "Zdeněk Hejzlar", "text": "Zdeněk Hejzlar\n\nZdeněk Hejzlar (18. července 1921 Dobřany – 6. srpna 1993 Stockholm) byl český a československý politik Komunistické strany Československa a poúnorový poslanec Národního shromáždění ČSR, v 50. letech postižen v rámci čistek v KSČ, v 60. letech 20. století rehabilitován a krátce poslancem České národní rady. Po roce 1969 žil v emigraci.\nPůvodním povoláním byl učitelem, za druhé světové války byl aktivní v odboji a v letech 1943 – 1945 byl vězněn v koncentračním táboře. Po válce se politicky angažoval v KSČ a v letech 1946 – 1952 byl předsedou Svazu české mládeže. Aktivně se tehdy podílel na budování komunistického režimu. IX. sjezd KSČ ho zvolil za člena Ústředního výboru Komunistické strany Československa. Od ledna do května 1949 byl členem sekretariátu ÚV KSČ a od května 1949 do září 1951 členem organizačního sekretariátu ÚV KSČ.\n\nVe volbách roku 1948 byl rovněž zvolen do Národního shromáždění za KSČ ve volebním kraji Hradec Králové. V parlamentu zasedal do září 1952, kdy rezignoval a nahradil ho Jan Jelínek. Jeho politická kariéra skončila náhle roku 1952. Z ÚV KSČ byl vyloučen v září 1952. Byl zbaven všech funkcí, vyloučen z KSČ a nastoupil jako dělník do dolů a válcoven na Ostravsku. Až od konce 50. let mu bylo povoleno znovu učit a stal se ředitelem základní školy.\n\nPoliticky se angažoval během pražského jara. Vysočanský sjezd KSČ konaný 22. srpna 1968 bezprostředně po invazi vojsk Varšavské smlouvy do Československa ho zvolil za člena ÚV KSČ. V srpnu 1968 také zasedal v přesednictvu a sekretariátu ÚV KSČ. Již předtím, v červnu 1968, byl po rehabilitaci jmenován ústředním ředitelem Československého rozhlasu. Po federalizaci Československa usedl roku 1969 do České národní rady. Krátce působil na velvyslanectví ve Vídni. Po nástupu normalizace byl ovšem znovu profesně eliminován. Již v listopadu 1969 byl jednomyslně zbaven mandátu v ČNR (poté, co oznámil, že se nehodlá vrátit do Československa) a ještě roku 1969 odešel do emigrace, přičemž v říjnu 1969 byl podruhé vyloučen z KSČ.\n\nŽil pak v exilu ve Švédsku. Zde pracoval v Ústavu pro mezinárodní politiku a angažoval se v levicových demokratických stranách. Ovlivňoval veřejné mínění proti normalizačnímu režimu v Československu. Patřil do skupiny okolo exilového časopisu \"Listy\", který v roce 1970 pomáhal zakládat. Členem redakční rady tohoto časopisu zůstal i po sametové revoluci, kdy Listy začaly vycházet v Praze. Hejzlar sám se ovšem do vlasti již natrvalo nevrátil.\n\n"}
{"id": "760270", "url": "https://cs.wikipedia.org/wiki?curid=760270", "title": "Hardin County (Kentucky)", "text": "Hardin County (Kentucky)\n\nHardin County je okres ve státě Kentucky v USA. K roku 2010 zde žilo 105 543 obyvatel. Správním městem okresu je Elizabethtown. Celková rozloha okresu činí 1 632 km².\n"}
{"id": "760272", "url": "https://cs.wikipedia.org/wiki?curid=760272", "title": "Kaijó", "text": "Kaijó\n\nKaijó může odkazovat na:\n\n"}
{"id": "760273", "url": "https://cs.wikipedia.org/wiki?curid=760273", "title": "Slepecká hůl", "text": "Slepecká hůl\n\nSlepecká hůl je pomůcka pro lidi s postižením zraku, díky níž získávají hmatové informace ze svého okolí, zejména při chůzi. Další jejich pomůckou může být vodicí pes.\n\nSlepecká hůl je také někdy označována jako \"bílá hůl\", ale tu nosí jen slepí lidé, hluchoslepí nosí hůl červenobílou.\n\nBílé hole mohou plnit čtyři funkce:\n"}
{"id": "760275", "url": "https://cs.wikipedia.org/wiki?curid=760275", "title": "Estill County", "text": "Estill County\n\nEstill County je okres ve státě Kentucky v USA. K roku 2010 zde žilo 14 672 obyvatel. Správním městem okresu je Irvine. Celková rozloha okresu činí 662 km².\n"}
{"id": "760277", "url": "https://cs.wikipedia.org/wiki?curid=760277", "title": "Střední Finsko", "text": "Střední Finsko\n\nStřední Finsko je jedna z 19 finských provincií. Nachází se v centrální části státu. Sousedí s provinciemi Jižní Pohjanmaa, Střední Pohjanmaa, Severní Pohjanmaa, Severní Savo, Jižní Savo, Päijät-Häme a Pirkanmaa. Správním střediskem je město Jyväskylä. Nejvyšším bodem je Kiiskilänmäki o nadmořské výšce 269 m n. m. Stejně jako další finské provincie má i Střední Finsko určené své symboly z ptačí říše, flóry, ryb a hornin. Jsou jimi tetřev hlušec, kopretina bílá, pstruh obecný jezerní a diorit.\n\nV roce 2018 se provincie skládala z 23 obcí (finsky kunta). Obce byly seskupeny do šesti okresů (tzv. seutukunta). Šest obcí mělo status města (napsané tučným písmem).\n"}
{"id": "760278", "url": "https://cs.wikipedia.org/wiki?curid=760278", "title": "Satakunta", "text": "Satakunta\n\nSatakunta (doslovně česky \"„Setnina“\") je jedna z 19 finských provincií. Nachází se v jihozápadní části státu při pobřeží Botnického zálivu. Sousedí s provinciemi Jižní Pohjanmaa, Pohjanmaa, Pirkanmaa, Vlastní Finsko. Správním střediskem je město Pori. Nejvyšším bodem celého oblasti je Soininharju o nadmořské výšce 185 m n. m. Stejně jako další finské provincie, má i Satakunta určené své symboly z ptačí říše, flóry, zvířat, ryb a hornin. Jsou jimi sýkora modřinka, rakytník řešetlákový, bobr evropský, mihule říční a pískovec.\n\nV roce 2018 se provincie skládala z 17 obcí (finsky kunta). Obce byly seskupeny do tří okresů (tzv. seutukunta). Sedm obcí mělo status města (napsané tučným písmem).\n"}
{"id": "760279", "url": "https://cs.wikipedia.org/wiki?curid=760279", "title": "Dějiny psychiatrie", "text": "Dějiny psychiatrie\n\nDějiny psychiatrie jsou dějinami léčitelské a později lékařské disciplíny, která se zabývá popisem, klasifikací a léčbou duševních poruch a onemocnění.\n\nVe starověkém Egyptě byly choroby duše připisovány zlým duchům a léčeny zaříkáváním a modlitbami. Texty takových modliteb obsahuje například Ebersův papyrus. Náboženské formule byly odříkávány při tzv. chrámovém spánku, do nějž byl nemocný uvozen kněžími. K léčbě se užívalo také hudby, tance, obveselování nemocných, tělesného pohybu a procházek po chrámových zahradách. Duševně nemocní v chrámech často nacházeli azyl.\n\nI v Babylonii se za původce duševních chorob považovali zlí duchové. Léčba spočívala v přednášení zaříkavacích formulí a podávání chuťově a čichově odpudivých léků, které měly uspíšit vyhnání démona z těla.\n\nZ doby novobabylónské pochází popis nemoci krále Nebukadnesara II., jenž propadl trudnomyslnosti, přerušované výbuchy hněvu. Později začal zanedbávat svůj vzhled a bezcílně se potuloval po okolí. Podle dobových záznamů choroba trvala sedm let a král se z ní nakonec zcela zotavil.\n\nTaké starověcí Indové se domnívali, že příčinou duševních nemocí jsou zlí duchové, kteří způsobují charakteristické příznaky (například démon Gandharva vyvolával neklid a vzrušenost, démon Pišaka ztrátu paměti a zanedbávání hygieny a podobně).\nLékaři praktikující ájurvédu již považovali za sídlo duše a duševních projevů lidský mozek.\nMezi významné pozdější staroindické lékaře patřili Čaraka, Sušruta a Vágbhata. Z jejich spisů pochází popis vzniku epilepsie a blíže nespecifikovaného šílenství. Příčinou šílenství podle nich byla nevhodná strava, špatné mísení tělních tekutin, nezvládnuté vášně či otrava jedy. Léčba se stanovovala podle příčiny – dietou, cvičením v sebeovládání, atd.\nStaroindičtí lékaři s nemocnými zacházeli vlídně a jako první pochopili význam a účinek terapie slovem.\n\nStejně jako v ostatních starověkých kulturách si Číňané vysvětlovali duševní choroby jako působení démonů, kouzel a temných sil. Léčba spočívala v jejich vyhánění pomocí rituálů, náboženských obřadů a proseb k bohům, ale také potíráním těla nemocného zapáchajícími mastmi. \nPsychickými onemocněními se mimo jiné zabývá i nejstarší čínská učebnice lékařství Nej-ťing. Vedle obvyklé léčby vyháněním zlých duchů a sil zmiňuje také vymlouvání chorobných myšlenek či změnu prostředí. V knize se zmiňuje také existence jakýchsi zařízení pro léčbu duševně chorých.\n\nPozoruhodné popisy duševních onemocnění se objevují ve Starém zákoně. Podrobně je vylíčeno například onemocnění krále Saula, která přibližně odpovídá maniodepresivní psychóze, sami Izraelci si však jeho nemoc vykládali jako hněv a trest Boží.\nZměna v chápání psychických chorob přichází až když talmudští učenci přijali Hippokratovu teorii tělních tekutin; léčba těchto onemocnění pak spadá především do kompetence lékařů a modlitby hrají jen pomocnou roli.\nZa duševní chorobu považovali Izraelité také epilepsii. Ta byla spolu s psychiatrickými chorobami důvodem k osvobození od soudu a trestu.\nOkolo roku 500 n. l. existuje v Jeruzalémě nemocnice určená výhradně pro duševně choré.\n\nFenomén duševních chorob popisují již eposy Ilias a Odysseia (například u Alanta, Oresta či Oidipa). Jejich příčinou jsou zlí duchové či trest bohů.\nK tradici starořeckého lékařství patřily tzv. Asklepeiony – chrámy zasvěcené bohu Asklépiovi, jejichž část byl vyhrazena pro nemocné tělesně i duševně. Nemocní byli léčeni spánkem, ale také dietou, masážemi a koupelemi. Léčení bylo v rukou chrámových kněží a mělo povahu náboženského rituálu. \nPočátkem 6. století př. n. l. vznikají nové filozofické a přírodovědecké koncepce, které ovlivnily také pohled na lékařství. Řecký filosof Pythágorás (a stejně tak i filosof Alkmaión) označuje mozek za sídlo myšlení, duševní činnosti a syntézy smyslových vjemů, původ psychických chorob pak vidí v jeho onemocnění. \nZakladatel vědeckého lékařství Hippokratés († asi 377 př.n.l.), jehož názory – později shrnuté v díle \"Corpus Hippocraticum\" – ovlivnily podobu lékařství v dalších staletích, přichází s typologií osobnosti založenou na učení o temperamentech a čtyřech tělních tekutinách. Má-li v mozku převahu tzv. černá žluč, vzniká \"melancholia\", projevující se zádumčivostí a smutkem. Opakem pak je \"mania\", projevující se neklidem a vznětlivostí, jejíž příčinou je nadbytek tzv. žluté žluči. Dále Hippokratés rozeznává tzv. \"frenitis\" a \"parafrenitis\", projevující se zmateností či zuřivostí. Za jejich původce označil tělesné choroby. Všechna psychická onemocnění souhrnně označoval pojmem \"paranoia\". Hippokratem začíná soustavnější vývoj péče o duševně nemocné a vědeckého vysvětlení psychických chorob. Také on pokládal za centrum duševní činnosti mozek. Hippokratés také zavedl termín \"hysteria\", kterým označoval tělesné onemocnění vznikající tehdy, kdy děloha (jež dle jeho domněnek volně putuje po těle) vystoupí příliš vysoko. Hippokratés také zmiňuje psychická onemocnění poporodního období, delirantní stavy i dysfunkce paměti. Domníval se také, že klíčem k psychickým nemocem mohou být pacientovy sny. Jako léčebné metody užíval pouštění žilou, dávidel a projímadel, uspávacích a močopudných rostlin i nerostných látek. Léčbu doplňoval zábaly, houpáním nemocného na visuté posteli a tělesným cvičením.\n"}
{"id": "760282", "url": "https://cs.wikipedia.org/wiki?curid=760282", "title": "Jazíd I.", "text": "Jazíd I.\n\nJazíd I. (645 – 683, Damašek) druhý chalífa z dynastie Umajjovců, který vládl Arabské říši v letech 680–683. V době vlády svého otce Mu´áviji vedl arabská vojska, která se v letech 669–679 pokoušela ve válce s Byzantskou říší dobýt Konstantinopol.\n\nPoté, co Mu'ávija I. v dubnu 680 zemřel, byl v Damašku Jazíd přijat za nového chalífu. Mezi arabskými elitami se však tento čin nesetkal s pochopením, protože zde žilo mnoho jiných významnějších mužů, kteří si nárokovali nástupnictví. Prakticky okamžitě došlo k povstání dvou pretendentů, a to al – Husajna (syna Alího a Fatimy) a Abdulláh ibn az-Zubajr.\n\nJazíd se nejprve obrátil proti al – Husajnovi, který se mezitím z Mekky přesunul na území dnešního Iráku, kde shromažďoval své šíitské stoupence. Husajnova váhavost způsobila, že Jazídovy oddíly obklíčily jeho vojsko u Karbalá, kde se 10. října 680 strhla proslulá bitva. Husajn s celou svou rodinou padl a bitevní pole se stalo poutním místem.\n\nNebezpečnějším protivníkem byl Abdulláh ibn az – Zubajr, který zůstával pod ochranou posvátné Mekky. Dokonce se zde nechal prohlásit chalífou. Jazíd proti němu vypravil roku 683 vojsko 12 000 bojovníků, kteří zvítězili nedaleko Medíny a poté oblehli Mekku. Sem však 11. listopadu téhož roku dorazila zpráva, že Jazíd I. zemřel. Obléhání skončilo a vojsko nabídlo hold Abdulláhovi, a to za podmínky přesídlení do Damašku, ten však odmítl, čímž paradoxně zachránil umajjovskou dynastii.\n\nVe vnitřní politice pokračoval Jazíd v politice svého otce. Posiloval administrativu říše a snažil se upevňovat svou moc v centru moci Umajjovců – Sýrii. Snažil se také zdokonalit finanční systém, když snížil daně některým křesťanským obcím a naopak opustil některé daňové úlevy u svých arabských souvěrců.\n\nV zahraniční politice došlo pouze k tažení v severní Africe, kde se stal místodržícím Ukba ibn Nafi al-Fihrí. Jeho vojsko v letech 681 - 683 proniklo na území dnešního Alžírska a Maroka a dospělo až k Atlantskému oceánu. Odpor Berberů v oblasti byl však silný a při ústupu byl Ukba ibn Nafi al-Fihrí poražen a zabit.\n\n"}
{"id": "760283", "url": "https://cs.wikipedia.org/wiki?curid=760283", "title": "Mavro Orbini", "text": "Mavro Orbini\n\nMavro Orbini (1563 Dubrovník – 1614) byl dubrovnický vzdělanec a představitel tzv. barokního slavismu. Známým se stal především svým dílem Království Slovanů (italsky \"Il Regno degli Slavi\"), které potom silně ovlivnilo celou řadu jihoslovanských obrozenců v 19. století. V něm se pokoušel důkladně popsat dějiny Slovanů od nejstarších (až biblických časů do tehdejší doby).\n"}
{"id": "760286", "url": "https://cs.wikipedia.org/wiki?curid=760286", "title": "Mu‘ávija II.", "text": "Mu‘ávija II.\n\nMu‘ávija II. (662 – 683, Damašek) třetí chalífa z dynastie Umajjovců, který vládl rok 683. Byl synem Jazída I. Jeho vláda trvala pouhých 40 dní, než jeho život ukončil mor. Jeho pozice byla vratká, neboť byl uznán chalífou pouze v části Sýrie poté, co mu odmítli holdovat příslušníci kmene Kajs. Bylo to z důvodu počínání jeho otce Jazída, který protežoval příslušníky konkurenčního kmene Kalb.\n\nJeho smrt způsobila vážné spory a ohrozila nástupnictví Umajjovců. Po jeho smrti zůstali pouze dva jeho nezletilí bratři, kteří nebyli pro okolní arabské elity akceptovatelní. Situaci vyřešil až jejich vzdálený příbuzný Marván ibn al - Hakam, který vyloučil zbývající Jazídovy syny z nástupnictví a sám se nechal prohlásit chalífou.\n\n"}
{"id": "760287", "url": "https://cs.wikipedia.org/wiki?curid=760287", "title": "Miss Earth", "text": "Miss Earth\n\nMiss Earth (česky doslovně \"Slečna planety Země\") je mezinárodní soutěž krásy a třetí největší soutěž krásy na světě. Koná se od roku 2001, pořadatelskými zeměmi jsou Filipíny nebo Vietnam. Soutěž slouží k propagaci ekologických témat, např. šaty účastnic musí být zhotoveny z recyklovatelného materiálu.\n\nV České republice vlastní licenci soutěž Česká Miss od roku 2005, kde její zástupkyně reprezentují Českou republiku na této soutěži. První zástupkyni Apolenu Tůmovou však vyslala soutěž Miss České republiky, avšak bez úspěchu.\n\nV roce 2012 vyhrála celosvětové finále Tereza Fajksová a stala se první Miss Earth z České republiky.\n\n"}
{"id": "760289", "url": "https://cs.wikipedia.org/wiki?curid=760289", "title": "Frigo na mašině", "text": "Frigo na mašině\n\nFrigo na mašině je jeden z posledních filmů němé éry. Jeho inspirací se stala epizoda americké občanské války známá jako Velká lokomotivní honička. Scénář filmu vychází ze vzpomínek Williama Pittengera, který byl jedním z únosců. V hlavní roli zde vystupuje Buster Keaton, který film i režíroval spolu s Clydem Buckmanem. Film byl uveden 31. prosince 1926.\n\nAčkoliv šlo o Keatonův nejoblíbenější film, kritika i diváci jej přijímali špatně. Podle kritiků byl zdlouhavý a zklamal očekávání. Tržby činily asi půl milionu dolarů ve Spojených státech a asi milión ve světě. Nyní je naopak pokládán za jeden z nejlepších filmů vůbec.\n\nJelikož film byl velmi nákladný a příjmy z promítání malé, Keaton přišel o svoji nezávislost a musel se podrobit vedení MGM. V roce 1955, 28 let po uvedení, se stal film veřejným dílem, jelikož vlastníci autorských práv svá práva včas neobnovili.\n\nStrojvůdce Western & Atlantic Railroad Johnnie Gray (Keaton) navštíví v Mariettě jednu ze svých dvou životních lásek – svoji snoubenku Annabelle Lee (Marion Mack). Tou druhou byla jeho lokomotiva \"General\". V ten okamžik vypukne americká občanská válka a on po chvilkovém zaváhání utíká, aby byl prvním odvedencem do armády Konfederace. Je však odmítnut, jelikož jako strojvůdce je pro armádu cennější, ani lsti mu nepomohou a je definitivně vyhozen. Vrací se ke své snoubence, její otec a bratr jí mezitím řekli, že se u odvodu ani neobjevil a ona zklamaná mu říká, že s ním nepromluví, dokud nebude mít na sobě uniformu.\n\nPo roce je Annabellin otec raněn. Ona jede za ním na sever, shodou okolností vlakem, který veze Johnie se svou lokomotivou. Když vlak zastaví v Big Shanty, aby cestující pojedli, unionističtí špióni v čele s kapitánem Andersonem (Glen Cavender) využijí příležitost a unesou lokomotivu se třemi nákladními vozy. V jednom z nich je náhodou Johnnieho snoubenka, která si šla pro něco do svého zavazadla. To ovšem Johnnie netuší, když se snaží únosce dohnat – nejprve pěšky, potom na ruční drezíně až k první poškozené koleji, pak na velocipédu. Na něm dojede do stanice, kde stojí lokomotiva \"Texas\" s plošinovými vozy. Gray vysvětlí vojákům situaci a nechá je nastoupit na vozy. Rychle se rozjede a pronásledování pokračuje. Až po notné chvíli zjistí, že vozy nebyly připojeny. Na jedné z vedlejších kolejí objeví moždíř na železničním podvozku. S ním se pokouší na bandity několikrát vystřelit a jen zázrakem všechny pokusy přežije.\nÚnosci se snaží svých domnělých pronásledovatelů různými metodami zbavit – odpojují vozy, nechávají pražce na kolejích, přestavují a poškozují výhybky. Gray si ani nevšimne, že projeli frontou, která se mezitím posunula na jih. Teprve na mostě spirálového úseku trati zjistí, že je pronásleduje jediný člověk a Grayovi nezbývá, než prchnout do lesa.\n\nV noci najde vojenský tábor seveřanů. Pokusí se vloupat do stavení, aby zde ukradl alespoň kousek jídla, ale do místnosti právě vstoupí velitelé a on se musí skrýt pod stolem. Zde vyslechne jejich plány na bleskový útok a také informaci o důležitosti zabránění zničení mostu přes Rock River kvůli zajištění zásobování. Nakonec přivedou jeho snoubenku, aby se poradili, co s ní. Johnnie nevěří vlastním očím, pak však zneškodní stráže a uprchnou spolu do lesa.\n\nPo noci strávené venku v bouři se přiblíží k nádraží, kde se připravují zásobovací vlaky pro podporu útoku. Johnnie uvidí \"Generala\". Strčí Annabellu do pytle a jako proviant ji naloží do vagónu. Předtím se ještě nenápadně nasune mezi vozy a Annabelle je z pytle rozpojí. Johnnie se pak zapojí do nakládání dříví do tendru, sotva však vyleze na lokomotivu, shodí ostatní, omráčí důstojníka a lokomotivu rozjede. Během okamžiku vyráží seveřani se dvěma vlaky za nimi. Gray také za sebou poškozuje trať, až dojede k mostu přes Rock River. Tam připraví oheň, avšak Annabelle ho zapálí předčasně. Pokusí se sama odjet z mostu, takže Johnnie místo na tendr skočí do vody. Po chvilce honění, kdy Annabelle zápolí s řízením, se podaří Johnniemu lokomotivu dohnat a dojedou k vojenskému ležení Konfederace. Tam vysvětlí situaci veliteli a všichni vyrazí bránit most. Mezitím seveřané dorazí k mostu. Velitel rozhodne, že most je ještě dobrý. První lokomotiva vjede na most a ten se s ní zřítí.\n\nVojsko unie se pokusí překročit řeku, ale je zahnáno zpět dělostřelectvem Konfederace. Gray se pokusí obsluze jednoho z kanónů ukázat na nepřítele, ale vojáci jeden po druhém padají pod kulkami nepřítele. Nakonec Gray vystřelí sám, ale při výstřelu kanón otočí vzhůru. Náboj dopadne na přehradu, kterou protrhne a vlna definitivně zlikviduje útok.\n\nZa svoji statečnost je Gray přijat do armády v hodnosti poručíka, a tím si získá i svoji snoubenku.\n\nPříběh pro Keatona objevil jeho spolupracovník, Cyde Bruckman, kterému se dostala do rukou Pittengerova kniha o únosu \"Generala\". Keatonovi se námět zalíbil – jednalo se o období i o železnici, které měl obojí v oblibě. Rozhodl se však natočit film jako komedii, a to z pohledu hrdinů na straně Konfederace. Keaton se snažil při natáčení o maximální autentičnost všech detailů. Vyhlédnul si vhodnou železniční trať v Tennessee a začal jednat se společností NC&StL o pronájmu této trati, části hlavní trati Atlanta - Chattanooga a lokomotivy \"General\". Poté, co vyšlo najevo, že půjde o komedii, společnost na nátlak veteránů vojsk Konfederace pronájem odmítla. Keaton se vydal dále na západ a zde našel, co hledal - dřevařskou dráhu Oregon, Pacific & Eastern Railroad, která dokonce vlastnila dvě staré lokomotivy typu 4-4-0 American. Třetí stroj stejného typu si pronajal u sousední železnice. Pro natáčení byl postaven funkční vlak, kterým štáb absolvoval každý den jízdu z Cottage Grove na místo natáčení a zpět. Během natáčení prováděl Keaton řadu kaskadérských kousků – přebíhal po jedoucí lokomotivě, skákal z lokomotivy na tendr a z tendru na vozy, seděl na pluhu s pražcem v rukách, seděl na spojnici lokomotivy zajíždějící do výtopny.\n\nFilm obsahuje velkolepou scénu, při které lokomotiva vjede na hořící most a ten se s ní zřítí. Tato scéna se natáčela v lese u Cottage Grove v Oregonu. Do bojů v této scéně zapojil Keaton asi 500 příslušníků oregonské Národní gardy, kteří nejdříve postupovali zleva doprava v unionistických uniformách, a poté zprava doleva v jižanských uniformách. Tato scéna je pokládána za nejnákladnější scénu v éře němého filmu.\n\nVrak lokomotivy zůstal v řece a stal se po dvacet let turistickou atrakcí. Teprve za druhé světové války byl odvezen do šrotu.\n\nFilm \"The General\" byl zprvu přijímán chladně diváky i kritikou. Ve srovnání s ostatními Keatonovými filmy připadal všem málo legrační. Deník \"Los Angeles Times\" psal, že to není ani komedie, ani drama a že honička dvou lokomotiv je zdlouhavá a únavná. Keaton jej však od počátku považoval za nejlepší ze svých filmů a ohlasy i kritika mu později daly za pravdu.\n\nV roce 1989 byl vybrán mezi prvními filmy pro uchování v Národním filmovém registru Spojených států při kongresové knihovně, jako „kulturně, historicky a esteticky významný“.\n\n\n\n"}
{"id": "760293", "url": "https://cs.wikipedia.org/wiki?curid=760293", "title": "Marván I.", "text": "Marván I.\n\nMarván I. (623 – 685, Damašek), celým jménem Marván ibn al-Hakam byl arabským chalífou z rodu Umajjovců, vládnoucím v letech 683–685. Byl ctižádostivým a schopným mužem, což způsobilo, že ho první umajjovský chalífa Mu'ávija I. vyloučil z vysoké politiky uvnitř chalífátu.\n\nV červnu 684 se nechal prohlásit chalífou, diplomatickou cestou se mu podařilo získat na svou stranu kmen Kalb a s jeho pomocí poté v bitvě u Merdž Ráhit porazit konkurenční kmen Kajs. Tím si zajistil pevnou pozici v Damašku a Sýrii. Poté následovalo tažení do Egypta, který se mu podařilo úspěšně ovládnout. Tažení proti Abdulláhovi ibn az-Zubajr již nestihl vykonat, neboť ve vysokém věku zemřel.\n\nJeho smrt je opředena tajemstvím a souvisí s následnictvím v umajjovském rodě. Některé prameny tvrdí, že zemřel na mor, tak jako jeho předchůdce. Některé však říkají, že byl zavražděn svou manželkou Fáchitou, která ho udusila ve spánku. Byla totiž vdovou po Jazídovi I. a smrt Marvánova měla být pomstou za to, že vyloučil její syny z nástupnictví, ve prospěch svého syna Abdulmalika. Marván se prý na rodové radě zavázal, že po něm nastoupí Jazídův syn Chálid. Poté však nezapomněl zmínit, že je příliš vysokého věku a že v době jeho smrti bude ještě Chálid nezletilý, proto pak dal přednost Abdulmalikovi.\n\n"}
{"id": "760297", "url": "https://cs.wikipedia.org/wiki?curid=760297", "title": "Koza kamori", "text": "Koza kamori\n\nKoza kamori je mléčné plemeno koz, které je domovem v oblastech Dadu, Larkana a Nawab Shah v pákistánské provincii Sindh. Plemeno je středně velké až velké, s načervenale hnědou nebo bílou srstí s černými skvrnami. Tělo je dlouhé a robustní, vemeno a struky jsou poměrně vyvinuté. Průměrná denní produkce mléka činí přibližně 1,5 litrů.\n\nV současné době je existence těchto koz velmi ohrožena, neboť v oblasti podél řeky Indu mizí lužní lesy, v jejichž okolí nacházejí kozy Kamori zelenou trávu, kterou potřebují ke své obživě. Jak mizí přirozené životní prostředí koz, je stále méně tradičních pastevců schopno tento vzácný druh hospodářských zvířat chovat.\n\nMá-li koza kamori dobré životní podmínky, mívá obvykle dva vrhy kůzlat ročně po 2–3 mláďatech.\n\n"}
{"id": "760298", "url": "https://cs.wikipedia.org/wiki?curid=760298", "title": "Jusufi Plumb", "text": "Jusufi Plumb\n\nJusufi Plumb (* 10. února 1988) je chorvatský fotbalový záložník, původem z Makedonie, hrající za chorvatský klub NK Cres.\n\nS fotbalem začal u mládežnických výběrů Dinama Zagreb, na podzim 2006 pak v jeho dresu naskočil do nejvyšší chorvatské soutěže. V lednu 2007 poprvé změnil dres, když odešel do slovinského týmu NK Bonifika Izola. V létě téhož roku změnil zaměstnavatele znovu, tentokrát se jím stal slovinský mistr NK Domžale. Za Domžale nastoupil do dvou utkání Ligy mistrů – s Dinamem Zagreb a FK Tirana. Po skončení ročníku zamířil do Albánie, do týmu KS Dinamo Tirana, kde odehrál celý ročník 2008/09. Následující sezonu hrál v nejvyšší albánské soutěži za KS Kastrioti Krujë. Po skončení sezony se rozhodl pro návrat do Chorvatska. V prvoligovém celku NK Hrvatski Dragovoljac vydržel pouze polovinu ročníku, na jaře už hrál druhou ligu za HNK Gorica. Po skončení sezony se vrátil do Dragovoljace. V září 2011 odešel nejprve na testy a následně na hostování do českého druholigového celku FC Vysočina Jihlava, ale vinou zranění odehrál za áčko pouze 1 utkání. Za \"B\" tým nastoupil k 6 zápasům a vstřelil 1 gól. V zimě 2012 tedy své působení v Jihlavě ukončil a zamířil do makedonského týmu Škendija Tetovo a v srpnu 2012 do celku KS Tomori Berat, který hraje nejvyšší albánskou ligu. Ten na konci ledna 2013 opustil a přestoupil do chorvatského týmu NK Cres. V Chorvatsku vydržel jen půl roku a v srpnu zamířil do Finska, do týmu FC Jazz Juniorit. Ve Finsku vydržel rok a půl, než se vrátil na Balkán do makedonského celku FK Renova Džepčište. V dubnu 2015 se do Finska vrátil, tentokrát do celku MuSa. Moc dlouho v něm ale nevydržel, neboť v říjnu zamířil do chorvatského celku NK Lošinj. V dubnu 2016 se do MuSy vrátil, ale už v červenci zamířil na Slovensko do celku FK Poprad.\n\n\n"}
{"id": "760300", "url": "https://cs.wikipedia.org/wiki?curid=760300", "title": "Margaret, hraběnka Snowdon", "text": "Margaret, hraběnka Snowdon\n\nJejí královská Výsost princezna Margaret, hraběnka ze Snowdonu (Margaret Rose; 21. srpna 1930, Glamis, Skotsko – 9. února 2002, Londýn) byla členka britské královské rodiny, dcera krále Jiřího VI. a jeho manželky královny Alžběty, mladší sestra královny Alžběty II.\n\nNarodila se 21. srpna 1930 na zámku Glamis ve Skotsku jako mladší ze dvou dcer vévody z Yorku, pozdějšího krále Jiřího VI. a jeho manželky Alžběty Bowes-Lyon (později známé jako královna-matka). Pokřtěna byla v kapli Buckinghamského paláce. Jejími kmotry byli starší bratr jejího otce, budoucí král Eduard VIII. a švédská princezna Ingrid, budoucí dánská královna.\n\nV roce 1936 se Margaretin strýc Eduard VIII. vzdal trůnu a její otec se stal králem jako Jiří VI. Margaret byla vychovávána společně se sestrou, budoucí královnou Alžbětou II., na královském dvoře jako následnice trůnu. Byla všestranně založená – se zájmem se věnovala jízdě na koni a plavání, ale i zahradnictví a především hudbě (od dětství hrála na klavír). V době 2. světové války pobývala Margaret na Windsorském hradě.\n\nV roce 1953 se princezna Margaret seznámila s kapitánem Peterem Townsendem a zamilovala se do něj. Kapitán byl hrdinou bitvy o Anglii a příslušníkem RAF. Třebaže nebyl šlechtického původu, byl přidělen do Buckinghamského paláce a do kruhu královské rodiny. V té době byl již rozveden a měl z manželství děti, což bylo příčinou toho, že jeho manželství s princeznou Margaret nebylo možné: anglikánská církev i královská tradice zakazovaly sňatek s rozvedeným člověkem, to ostatně byla i příčina abdikace Margaretina strýce Eduarda VIII. Aby se Margaret za kapitána Townsenda mohla provdat, musela by se v souladu s pravidly královského dvora podobně jako Eduard VIII. vzdát svých práv k následnictví královského trůnu i svých důchodů jako královské princezny, to vše ovšem až po dosažení věku 25 let. Po několika letech vztahu Margaret veřejně oznámila svůj rozchod s Peterem Townsendem \"«kvůli svým povinnostem a závazkům ke své zemi»\".\n\nМаrgaret v té době náležela k londýnské smetánce a stala se vyhledávaným objektem paparazziů pro své vysoké společenské postavení a výstřední chování neobvyklé pro člena královské rodiny. Byla pozorována ve společnosti Johna Turnera, pozdějšího premiéra Каnаdy.\n\n6. května roku 1960 se provdala za známého fotografa Antonyho Armstrong-Jonese, potomka nevýznamného velšského šlechtického rodu. Královna Alžběta ho jmenovala lordem Snowdonem, hrabětem z Linley; od té doby princezna Margaret vystupovala oficiálně jako hraběnka Snowdon. Z manželství se narodily dvě děti, syn a dcera, jimž byla oddanou matkou:\n\nManželství roku 1978 skočilo rozvodem. Princezna se poté již znovu neprovdala.\n\nBěhem svého bohatého a pestrého života hrála princezna aktivní roli ve veřejné činnosti královské rodiny, zastupujíc často královnu. Jako členka královské rodiny byla patronkou nebo předsedkyní řady (více než 80) institucí a organizací, především dobročinných či uměleckých, m.j. Rady spolků pro výchovu dívek, Národního a skotského spolku ochrany dětí proti násilí v rodině, Královského baletu (1957). Dostala doktorát honoris causa z hudby na Londýnské univerzitě a na univerzitě v Cambridgi a v Keele. Měla i čestné funkce vojenské, m.j. komandéra leteckých sil a velitele Pěšího korpusu královské armády královny Alexandry. Byla dámou nejvýznamnějších britských i zahraničních řádů, např. Velkého kříže královny Viktorie (1955), Kříže velkého řádu Belgického království (1960), Kříže Velkého řádu holandského lva (1948), Řádu Briliantové hvězdy Zanzibaru I. třídy (1956), Řádu Koruny, lva a vlajky království Toro (Uganda, 1965), Řádu Koruny I. třídy (Japonsko 1971).\n\nSvé sídlo měla v Kensingtonském paláci v Londýně.\n\nМаrgаrеt pro její skandální chování nazývali «buřičskou princeznou» ; byla stálým hostem londýnských nočních klubů a ráda se objevovala ve společnosti rockerů, se skleničkou tvrdého alkoholu a dlouhou cigaretovou špičkou v ruce. Média tvrdila, že kouřila 60 cigaret denně a milovala gin.\n\nPočátkem 80. let se u ní objevily vážné zdravotní problémy a v posledních letech života byla těžce nemocná. Roku 1998 měla slabou mozkovou mrtvici, nedlouho poté se zhroutila; následovalo trvalé poškození hybnosti. Další mrtvice následovaly v letech 2000 a 2001. Naposledy se veřejně ukázala v prosinci roku 2001 na oslavách stých narozenin své tety Alice, vévodkyně z Gloucesteru. Zemřela o dva měsíce později, v únoru roku 2002, ve věku 71 let v nemocnici krále Eduarda VII. v Londýně na mozkovou mrtvici. V okamžiku své smrti stála v pořadí následníků své sestry Alžběty na jedenáctém místě.\n\nV roce 2005 byl o jejím životě natočen film «\"Princess Margaret, a love story (Princezna Margaret – příběh lásky)\"», založený na řadě kompromitujících klepů.\n\nZápletka dalšího filmu «\"The Bank Job\"» (2008) je založena na tom, že jedna z postav filmu má kompromitující materiály na princeznu Margaret, jejichž zveřejnění by mohlo vyvolat sexuální skandál.\n\n\n\n\n"}
{"id": "760301", "url": "https://cs.wikipedia.org/wiki?curid=760301", "title": "Anglo-nubijská koza", "text": "Anglo-nubijská koza\n\nAnglo-nubijská koza je mléčné plemeno koz vyšlechtěné v 19. století na britských ostrovech křížením anglických, blízkovýchodních a severoafrických kozích plemen.\nDíky svým blízkovýchodním předkům snášejí tyto kozy na rozdíl od ostatních mléčných plemen i značně vysoké teploty. Jejich mléko má vysokou tučnost, v průměru však mají nižší dojivost než ostatní mléčná plemena.\n\nAnglo-nubijské kozy jsou velké a mají pevnou konstituci. Výška v kohoutku činí u koz asi 76 cm, u kozlů až 89 cm, hmotnost mají kozy nejméně 61 kg, kozlové 79 kg.\nMají charakteristickou klabonosou hlavu a široké svislé dlouhé uši. Hřbet je rovný, nohy dlouhé. Krátká a jemná srst může mít celou řadu barevných odstínů včetně jejich kombinací.\n\n"}
{"id": "760305", "url": "https://cs.wikipedia.org/wiki?curid=760305", "title": "Miroslav Protivínský", "text": "Miroslav Protivínský\n\nProf. JUDr. Miroslav Protivinský, DrSc (7. září 1924 Trstěnice – 14. dubna 2015) byl český kriminalista a vysokoškolský pedagog. Ve své výzkumné činnosti se soustřeďoval na kriminalistickou praxi v mezinárodním kontextu a patříl mezi uznávané evropské kapacity ve vědecké kriminalistice.\n\nVystudoval Karlovu univerzitu, kde v roce 1966 spoluzakládal katedru kriminalistiky. V letech působil v Ústřední škole Ministerstva vnitra (obdoba dnešní Policejní akademie) jako vedoucí katedry Veřejné bezpečnosti, posléze jako zástupce velitele školy a jeden rok jako její velitel.\n\nV krátkém období v počátku normalizace působil jako velitel Kriminalistického ústavu SNB a následně po nucném odchodu působil až do roku 1990 na své alma mater Právnické fakultě Karlovy univerzity.\n\nPo roce 1990 spoluzaložil Soukromou střední školu TRIVIS se zaměřením na právní a bezpečnostní činnosti, která následně získala akreditaci též jako Vyšší odborná škola v oborech Prevence kriminality a Krizové řízení. Působil i jako učitel a člen správní rady této školy.\n\nDlouhá léta vykonával funkci člena redakčních rad časopisů \"Kriminalistický sborník\" (vydává Kriminalistický ústav Praha Policie ČR) a \"Kriminalistika\" (vydává odbor prevence kriminality Ministerstva vnitra ČR). Dále byl členem oborové rady Policejní akademie ČR v Praze.\n\n"}
{"id": "760307", "url": "https://cs.wikipedia.org/wiki?curid=760307", "title": "Houbeles pictus", "text": "Houbeles pictus\n\nHoubeles pictus (s podtitulem \"rýmovaný atlas hub pro nejmenší houbaře\") je rýmovaný atlas hub, \"„vhodný pro děti větší než houby“\", básníka Petra Maděry, který vydalo v roce 2008 nakladatelství Práh. Knihu ilustroval slovenský výtvarník Miloš Kopták s použitím kolorovaných rytin z knihy lékaře šlechtického původu Julia Vincence Krombholze z počátku 19. století (jde údajně vůbec o nejstarší český atlas hub).\n\nKniha je členěna do čtyř barevně odlišených částí (3 hlavní části plus 1 jakožto rýmovaný obsah a vysvětlivky).\n\nŽlutá (podtisk zašlého papíru): Zde jsou dvojstrany věnované jednotlivým houbám, přičemž na sudé straně je nejprve rýmovaná hádanka a na liché „odpověď“ ve formě základní básně charakterizující daný druh houby. Nadpis neboli název pojednané houby je vytištěn zrcadlově, děti jej tedy mohou číst pomocí zrcátka. V atypické kapitole \"Holubinky\" mohou čtenáři rozvíjet své znalosti barevných odstínů, i slovní zásobu.\n\nZelenošedá: Delší veršovaná pohádka \"O princezně helmovce\".\n\nNachová: Obsahuje pestrou směs dalších témat týkajících se hub a houbaření (\"Trubky a rourky, Kořenohoubí, Jak sbírat maso lesa\", \"Podhoubí\" apod.), ale také \"Houbí strašidla a jiné vlhkomilné bytosti\", nebo dokonce rýmovaný recept na smaženici.\n\nŠedá: Zde je netradičně pojatý obsah. Jde vlastně o svébytná dvojverší, která přečtena v opačném pořadí tvoří řadu dalších mikrohádanek. Každá ilustrace v knize je doplněna ikonou značící jedlost či nejedlost houby. V závěrečné části jsou pak k jednotlivým ikonám zrýmovány vysvětlivky.\n\nAčkoli byla kniha prezentována spíše jako naučná encyklopedie, je především vtipným literárním počinem \"(„…jako dětská knížka obstojí výtečně a v žánru poezie pro děti jde dokonce o malou houbovou revoluci.“\" R. Malý ). Při jejím čtení se děti seznámí se znaky našich jedlých i jedovatých hub jaksi mimochodem, hrou, jsou totiž organicky vtěleny do veršů (Houbeles obsahuje na 90 druhů hub, počítáme-li i tzv. houbí strašidla a vlhkomilné bytosti, nápaditě stylizované M. Koptákem).\n\nKniha byla nominována na Zlatou stuhu za ilustrace.\n\nNázev \"Houbeles pictus\" je zjevná parafráze na dílo \"Orbis pictus\".\n\nNa str. 117 jsou jediné dvě houby, které ve skutečnosti neexistují, vznikly zkomolením názvů skutečných hub – holubinky parkové a žampionu opásaného – autorovým synem (přispěl pravděpodobně i jejich ilustracemi).\nSporná je vhodnost zařazení lysohlávky (\"„Lysohlávka – k nebi lávka“\"), byť je uvedena jako jedovatá houba. Pohádka o princezně Helmovce byla původně o princezně Lysohlávce, ale Maděra později, s ohledem na děti, od původního názvu upustil.\nNázev knihy inspiroval mimo jiné třeba obchodní značku \"Les Houbeles\" nebo pořad České televize \"Škola snů\".\n\n"}
{"id": "760308", "url": "https://cs.wikipedia.org/wiki?curid=760308", "title": "Charles Addams", "text": "Charles Addams\n\nCharles „Chas“ Samuel Addams (7. ledna 1912, Westfield, New Jersey, USA – 29. září 1988, New York) byl americký autor komiksů , známý svým obzvlášť černým humorem a děsivými postavami. Některé z těchto postav jsou známy jako Addamsova rodina a staly se základem pro dva hrané televizní seriály, dva animované televizní seriály, tři filmy a muzikál na Broadwayi.\n\nCharles Samuel Addams se narodil ve Westfieldu, New Jersey, jako syn Grace M. (rozené Spears) a Charlese Huy Addamse, výkonného ředitele společnosti vyrábějící piana, který studoval architekturu. Mezi přáteli z dětství byl známý jako \"něco rošťáckého ze sousedství\". Addams by vzdáleně příbuzný s americkými prezidenty Johnem Adamsem a Johnem Quincy Adamsem (navzdory odlišnému pravopisu jejich příjmení, a se sociální reformátorkou Jane Addamsovou. Jeho přezdívka byla \"Chilly\".\n\nDům na Elm Street a dům na Dudley Avenue, u kterého jej jednou policie chytila, jak se vloupal dovnitř, prý byly inspirací pro sídlo rodiny Addamsových v jeho komisech. College Hall, nejstarší budova stávajícího univerzitního kampusu University of Pennsylvania, kde Addams studoval, byly rovněž inspirací pro sídlo rodiny Addamsových Byl spatřován, jak navštěvuje presbyteriánský hřbitov na Mountain Avenue. Jeden přítel o něm prohlásil: \"Jeho smysl pro humor je jiný než u kohokoli jiného.“ Byl také umělecky založený, podle životopisce \" kreslil s veselou pomstychtivostí\".\n\nJeho otec ho v kreslení podporoval a Addams vytvářel komiksy pro studentský literární časopis střední školy ve Westfieldu zvaný \"Weathervane\". V letech 1929 a 1930 studoval na Colgate University a v letech 1930 a 1931 na University of Pennsylvania, kde je po něm pojmenována budova krásného umění. Před budovou je sousoší postav Addamsovy rodiny. Poté v letech 1931 a 1932 studoval na Grand Central School of Art v New Yorku\n\nV roce 1933 začal pracovat pro grafické oddělení časopisu \"True Detective\", kde musel retušovat fotografie mrtvol, které se objevovaly v časopisu tak, že z nich odstraňoval krev. Addams si stěžoval, že \"mnoho těchto mrtvol bylo zajímavějších ve stavu, v jakém původně byly.\"\n\nJeho první kresba v \"The New Yorker\" byla vydána 6. února 1932 (skeč umývače oken) a jeho komiksy se začaly v časopisy pravidelně objevovat od roku 1938, kdy poprvé nakreslil to, čemu se začalo říkat Addamsova rodina, byly publikovány až do jeho smrti. V té době byl na volné noze.\n\nBěhem 2. světové války Addams sloužil v Signal Corps Photographic Center v New Yorku, kde natáčel animované naučné filmy pro armádu. Ke konci roku 1942 se seznámil se svou první ženou Barbarou Jean Day, která se úmyslně podobá komiksové postavě Morticii Addams. Manželství se rozpadlo po osmi letech poté, co Addams, který nesnášel malé děti odmítl jedno adoptovat. Později se provdala za kolegu z New Yorker Johna Herseyho, autora knihy Hirošima.\n\nAddams se oženil se svou druhou ženou, Barbarou Barb (Estelle B. Barb) v roce 1954. Jako právnička v sobě \"spojovala vzezření typu Morticie s ďábelské právní kličky,\" čímž vyostřila jednání nad právy k televiznímu a filmovému zpracování \"Addamsovy rodiny\" a přesvědčila svého manžela, aby se vzdal ostatních právních nároků. V jednom okamžiku svého manžela přesvědčila, aby uzavřel pojistku na 100 000 amerických dolarů. Addams se tajně poradil s jiným právníkem, který později humorně napsal: \"Řekl jsem mu, že když jsem naposledy slyšel o podobném postupu, bylo to ve filmu nazvaném \" Pojistka smrti\" (orig. \"Double Indemnity\") s Barbarou Stanwyck, načež jsem jej upozornil.\" Ve filmu postava Barbary Stanwyck zosnovala vraždu svého manžela. Nikdo však Barbaru Barb Addams z pokusu o něco podobného nenařkl. Rozvedli se v roce 1956.\n\nTelevizní seriál \"Addamsova rodina\" začal vznikat poté, co televizní producent David Levy Addamse oslovil s nabídkou jej vytvořit za malé pomoci humoristy. Vše co měl Addams učinit, bylo dát svým postavám jména a více vlastností pro herce pro potřeby ztvárnění. Na ABC běžely dvě řady seriálu, a to od roku 1964 do 1966.\n\nAddams byl \"společenský a kultivovaný,\" a životopisci popisovaný jako \"dobře oblékaný, zdvořilý muž se stříbřitě černými uhlazenými vlasy a jemnými způsoby, který nijak nepřipomínal zrůdu.\"\n\nPozději se oženil se svou třetí a poslední ženou, Marilyn Matthews Miller, známou spíše jako \"Tee\" (1926 -2002), a to na hřbitově pro domácí mazlíčky. V roce 1985 se Addamsovi přestěhovali do Sagaponack (New York), kde svoje sídlo pojmenovali \"The Swamp\" (tzn. \"Bažina\").\n\nAddams zemřel 29. září 1988 v Nemocnici svaté Kláry a Zdravotním centru v in New Yorko poté, co utrpěl infarkt v autě po tom, co jej zaparkoval. Sanitka jej převezla z jeho bytu do nemocnice, kde zemřel v pokoji na pohotovosti. Jak požadoval, konala se smuteční slavnost spíše než pohřeb, přál si, aby si na něj lidé pamatovali jako na \"dobrého autora komiksů\". Byl zpopelněn a jeho popel byl pohřben na hřbitově domácích mazlíčků v jeho sídle (\"The Swamp\").\n\nJeho komiksy se pravidelně objevovaly v \"The New Yorker\" a rovněž vytvářel komický sloupek \"Out of This World\" (což by se dalo přeložit jako \"Mimo tento svět\"), který vycházel v roce 1956. Bylo vytvořeno mnoho sbírek jeho děl, včetně \"Drawn and Quartered\" (\"Vláčen a rozčtvrcen\") (1942) a \"Monster Rally\" (\"Příšera Rally\") (1950), k poslednímu uvedenému napsal předmluvu John O'Hara.\n\n\"Dear Dead Days\" (\"Mrtvé dobré časy\") (1959) není sbírkou komiksů (ačkoli přetiskuje některé z předchozích kolektů), je to jakoby výstřižkové album nejpovedenějších obrázků (a příležitostně kusů textu), které apelovaly na Addamsův smysl pro grotesku, včetně viktoriánských dřevořezeb, nejpovedenějších zábavných lékařských reklam a fotografie z dětství Francesca Lentiniho, který měl tři nohy.\n\nAddams během svého života nakreslil více než 1 300 komiksů. Ty, které se neobjevily v \"The New Yorker\", byly nejčastěji pro \"Collier's Weekly\" a \"TV Guide\". V roce 1961 Addams obdržel od společnosti Mysteriózní američtí spisovatelé (\"Mystery Writers of America\") zvláštní Cenu Edgar za své dílo. Jeho komiksy se objevovaly v knihách, kalendářích a jiných předmětech. Nahrávka \"Ghost Ballads\" (\"Duchařské balady\") (Riverside, RLP 12-636) zpěváka a kytaristy Deana Gittera z roku 1957, což byly folkové písně s nadpřirozenými motivy, byla na přebalu s Addamsovým strašidelným domem.\n\nV roce 1946 se Addams setkal s autorem sci-fi Rayem Bradburym poté, co kreslil ilustrace pro časopis \"Mademoiselle\", který publikoval Bradburyho povídku \"Homecoming\" (\"Návrat domů\"), první v řadě příběhů zachycujících osudy rodiny upírů Elliottových z Illinois. Addams a Bradbury se spřátelili a plánovali spolupráci na knize o úplné historii rodiny Elliottových, kdy Bradbury napíše příběh a Addams dodá ilustrace, ale to nebylo nikdy uskutečněno. Bradburyho příběhy o rodině Elliottových byly konečně shromážděny do jedné knihy v říjny 2001 s názvem \"Z prachu zrození\" (\" From the Dust Returned\") s propojovacím vyprávěním a vysvětlením jeho spolupráce s Addamsem a ilustrace Addamse pro \"Mademoiselle\" z roku 1946 byly použity na přebalu knihy. Ačkoli vlastní postavy Addamse byly dobře vymyšleny v okamžiku jejich prvního setkání, v rozhovoru v roce 2001 Bradbury uvádí, že \"(Addams) šel svou cestou a vytvořil Addamsovu rodinu a já jsem šel svou vlastní cestou a vytvořil moji rodinu v této knize.\" \n\nVe filmu \" Na sever severozápadní linkou\" (\"North by Northwest\") od Alfreda Hitchcocka Cary Grant odkazuje na Charlese Addamse ve scéně s aukcí. Poté, co objeví Eve s panem Vandammem a Leonardem, říká, \"Vy tři spolu. To je pohled, který by mohl zachytit jedině Charles Addams.\" Filmař byl přítelem Addamse a vlastnil dva originální kusy od Adamse. Addams je rovněž zmiňován jako \"Chas Addams\" ve fantasy román \"Knight's Castle\" (\"Rytířský hrad\") od Edwarda Eagera.\n\nKnihy s Addamsovými kresbami nebo které ilustroval\n\n\n\n"}
{"id": "760310", "url": "https://cs.wikipedia.org/wiki?curid=760310", "title": "Entente Florale", "text": "Entente Florale\n\nEntente Florale (také volně přeloženo jako \"Evropská kvetoucí sídla\") je mezinárodní zahradnická soutěž, která byla založena za účelem ocenění evropských měst a vesnic, které vynikají v zahradnických směrech. Ceny jsou udělovány jednou ročně turistickými radami a zahradnickými společnostmi v evropských zemích. Rozlišují se dvě kategorie: města (počet obyvatel 10 001 a více) a vesnice (počet obyvatel do 10 000).\n\nEvropské Entente Florale je soutěž pro města a vesnice. Každá soutěžící země navrhuje své město a vesnici. Porota město a vesnici navštíví a provede hodnocení. Soutěž byla založena před cca 30 lety, původně z iniciativy Velké Británie a Francie. V současné době se účastní 12 zemí a další žádosti o účast se posuzují. Soutěže se dnes účastní těchto dvanáct zemí: Belgie, Česká republika, Francie, Chorvatsko, Irsko, Itálie, Maďarsko, Německo, Nizozemsko, Rakousko, Slovinsko a Spojené království.\n\nV roce 1996 byla založena mezinárodní nezisková organizace s názvem \"Association Européenne pour le Fleurissement et le Paysage\", která soutěž organizuje a dostalo se jí podpory od oficiálních míst v různých zemích. AEFP vznikla podle belgického práva, a to 8. září 1997, přičemž stanovy byly zveřejněny na belgickém \"Monitoru\" 8. září 1998 (aktualizované znění stanov k 2. 5. 2002 bylo publikováno stejným způsobem 28. 4. 2006.)\n\nOd roku 1998 se AEFP a soutěž Entente Florale Europe otevřely pro všechny země EU jakož i země EFTA.\n\nSoutěž požívá od svého vzniku podpory Mezinárodní asociace zahradnických výrobců. V jednotlivých zemích je soutěž podporována a organizována ministerstvy či jinými úřady pro zemědělství a turistiku, jakož i zahradnickými orgány a asociacemi. Například v ČR to je Společnost pro zahradní a krajinářskou tvorbu.\n\nPředseda AEFP zastupuje a jedná jejím jménem navenek vždy ve funkčním období 2 let. Předseda je vždy jmenován z jiného státu, přičemž pořadí státu je určeno abecedně.\n\nRakousko (AT)\nBelgie (BE)\nChorvatsko (HR)\nČesko (CZ)\nFrancie (FR)\nNěmecko (DE)\nMaďarsko (HU)\nIrsko (IE)\nItálie (IT)\nNizozemsko (NL)\nSlovinsko (SI)\nSpojené království (UK)\nV roce 2018 získala v celoevropské soutěži Entente Florale obec Poříčí u Litomyšle zlatou medaili. Ocenění bylo obci uděleno za příkladnou péči o životní prostředí s přihlédnutím k zapojení všech občanů do společenských aktivit.\n\n\n"}
{"id": "760311", "url": "https://cs.wikipedia.org/wiki?curid=760311", "title": "Mistrovství Evropy v házené mužů 2008", "text": "Mistrovství Evropy v házené mužů 2008\n\n8. mistrovství Evropy v házené se konalo 17.–27. ledna 2008 v Norsku.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou čtvrtfinálových skupin. První dva týmy z čtvrtfinálových skupin postoupili do semifinále, týmy na třetím místě hráli o páté místo. Mistrem Evropy se stal tým Dánska, který ve finále porazil tým Chorvatska. Třetí místo obsadil tým Francie.\n\n\n\n Dánsko – Německo 26:25 (10:13)\n\n26. ledna 2008 (18:00) - Lillehammer\nRozhodčí: Viktor Poladěnko a Igor Černega (RUS)\nDiváků: 6 012\n\n26. ledna 2008 (15:30) - Lillehammer\nRozhodčí: Miroslav Baum a Marek Goralczyk (POL)\nDiváků: 6 012\n\n Dánsko – Chorvatsko 24:20 (13:10)\n\n27. ledna 2008 (18:00) - Lillehammer\nRozhodčí: Vicente Breto Leon a Jose Antonio Huelin Trillo (ESP)\nDiváků: 9 052\n\n Německo – Francie 26:36 (9:18)\n\n27. ledna 2008 (13:30) - Lillehammer\nRozhodčí: Valentýn Vakula a Alexandr Ljudovyk (UKR)\nDiváků: 7 940\n\n Norsko – Švédsko 34:36 (13:15)\n\n26. ledna 2008 (13:00) - Lillehammer\nDiváků: 5 840\n\n"}
{"id": "760312", "url": "https://cs.wikipedia.org/wiki?curid=760312", "title": "Mistrovství světa ve fotbale hráčů do 20 let 1993", "text": "Mistrovství světa ve fotbale hráčů do 20 let 1993\n\nMistrovství světa ve fotbale hráčů do 20 let 1993 bylo devátým ročníkem tohoto turnaje. Vítězem se stala brazilská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "760314", "url": "https://cs.wikipedia.org/wiki?curid=760314", "title": "LeftRightLeftRightLeft", "text": "LeftRightLeftRightLeft\n\nLeftRightLeftRightLeft je živé album anglické alternativní rockové skupiny Coldplay, vydané 15. května 2009. Album je možné zdarma stáhnout z oficiálních stránek kapely. Během šesti dnů si jej stáhlo přes 3,5 miliónů lidí.\n\nAlbum má za cíl ukázat dík skupiny za věrnost fanoušků. Členové kapely uvedli, že „hraní na živo je to, co milují“ a taky že je album „poděkování fanouškům - lidem, kteří jim dávají důvod dělat to, co dělají.“\n\n\n"}
{"id": "760315", "url": "https://cs.wikipedia.org/wiki?curid=760315", "title": "Rozlišení 4K", "text": "Rozlišení 4K\n\n4K je nově vznikající standard pro rozlišení obrazu v digitálním filmu a počítačové grafice. Název je odvozen z horizontálního rozlišení, které je přibližně 4000 pixelů. Toto označení je odlišné od současných označení, které označují vertikální rozlišení, jako například 720p označující 720 řádků. 4K tedy reprezentuje horizontální rozlišení, protože ve filmové technice se používají různé poměry stran – horizontální rozlišení zůstává stejné, vertikální závisí na zdroji videa. Z toho důvodu existuje několik různých rozlišení, pro které se používá označení 4K.\n\n4k neznamená v tomto případě přesně 4000 (pixelů), ale 4096 nebo 3656 - záleží na normě. V běžně používaném formátu obrazu by 4K rozlišení mělo počet pixelů 4096 (šířka) x 2304 (výška), popřípadě 3656 (šířka) x 2056 (výška). Počet pixelů v těchto případech by byl přibližně 9437 tisíc pixelů (9,437 MPix), popřípadě tedy 7,5 MPix.\n\nKdybychom chtěli rozlišení 4K označit stejným způsobem jako dřívější formáty (360p, 720p, 1080p, apod.) - tedy počtem jejich vertikálních pixelů, označili bychom ho jako 2304p nebo 2056p, ale nejčastěji 2160p (není konkrétně určeno, jakých hodnot má rozlišení 4K dosahovat).\n\nRůzné 4K kamery používají různé rozlišení a poměr stran. Například první finančně dostupná kamera Dalsa Origin používá rozlišení 4096 × 2048, kamera Red One zaznamenává obraz v rozlišení 4096 × 2304, ale po roce 2000 prosadil poměr stran 16:9 a proto se začalo používat označení 4k (3840 × 2160).\n\nPři formátu obrazu 16:9 a šířce 4096 by byla výška 2304 pixelů. Při stejném formátu a šířce 3656 by byla výška 2057 pixelů.\n\nRozlišení QHD má 2560 pixelů na šířku a 1440 na výšku, což je přesně dvojnásobné rozlišení oproti 720p jak na výšku, tak na šířku. Pozor na záměnu s rozlišením 2K, které má pouze 2048*1080 pixelů.\n\n"}
{"id": "760317", "url": "https://cs.wikipedia.org/wiki?curid=760317", "title": "Třída Badr", "text": "Třída Badr\n\nTřída Badr je třída korvet Saúdského královského námořnictva. Jejich hlavním úkolem je hlídkování a ničení hladinových lodí pomocí protilodních střel. Tvoří ji celkem čtyři jednotky, které jsou všechny stále v aktivní službě.\n\nStavba třídy byla objednána v roce 1977. Korvety byly postaveny americkou loděnicí Tacoma Boatbuilding Co. na základě tamního typu PCG. Kýl první jednotky byl založen v roce 1979, do služby byly zařazeny v letech 1981–1983. Celou třídu tvoří jednotky \"Badr\" (612), \"Al Yarmook\" (614), \"Hitteen\" (616) a \"Tabuk\" (618).\n\nJednotky třídy \"Badr\":\nV dělové věži na přídi je umístěn jeden dvouúčelový 76mm kanón OTO Melara, který doplňují dva 20mm kanóny Oerlikon. K bodové obraně slouží jeden 20mm systém Phalanx CIWS. Protilodní výzbroj tvoří dva čtyřnásobné vypouštěcí kontejnery protilodních střel RGM-84C Harpoon. Na palubě se dále nachází několik minometů. K napadání ponorek je loď vybavena dvěma trojitými 324mm torpédomety Mk 32.\n\nPohonný systém je typu CODOG. Tvoří ho jedna plynová turbína General Electric LM2500 a dva diesely MTU 12V652 TB91. Nejvyšší rychlost dosahuje 30 uzlů, ekonomická rychlost je 20 uzlů.\n\n"}
{"id": "760328", "url": "https://cs.wikipedia.org/wiki?curid=760328", "title": "James Duckworth", "text": "James Duckworth\n\nJméno a příjmení James Duckworth (zkráceně „Jim“) nosí více osobností:\n\n"}
{"id": "760329", "url": "https://cs.wikipedia.org/wiki?curid=760329", "title": "Iryna Brémondová", "text": "Iryna Brémondová\n\nIryna Brémondová (rodným jménem , česky \"Irina Leonidovna Kurjanovičová\"; narozená 5. října 1984, Minsk) je původem běloruská profesionální tenistka, od roku 2011 hrající za Francii.\n\nVe své dosavadní kariéře na okruhu WTA Tour nevyhrála žádný turnaj. V rámci okruhu ITF získala k lednu 2012 čtrnáct titulů ve dvouhře a jedenáct ve čtyřhře.\n\nNa žebříčku WTA byla nejvýše ve dvouhře klasifikována v lednu 2012 na 94. místě a ve čtyřhře pak v červnu 2007 na 162. místě. Jejím trenérem je Francouz Gérald Brémond, za kterého se v roce 2011 provdala a současně přijala francouzské občanství.\n\nDo roku 2004 žila v Minsku. Následně se přestěhovala do Paříže, kde bydlí.\n\n"}
{"id": "760332", "url": "https://cs.wikipedia.org/wiki?curid=760332", "title": "Martin Hřídel", "text": "Martin Hřídel\n\nMartin Hřídel (* 22. května 1968) je bývalý český fotbalový útočník a později fotbalový trenér.\n\nV lize hrál za Slovan Liberec a Viktorii Plzeň. V lize nastoupil ke 115 utkáním a dal 14 gólů.\n\nJako hlavní trenér vedl v 1. české lize SK Kladno a 1. FK Příbram. Působil i jako asistent trenéra ve SK Slavia Praha.\n\nNeunesl rozchod s přítelkyní, podlehl alkoholu a začal ji pronásledovat.\nByl obviněn ze stalkingu, nebezpečného vyhrožování, vydírání, porušování domovní svobody a krádeže. Na konci roku 2014 mu soud v Kladně vyměřil 14 měsíců vězení, proti čemuž se Hřídel odvolal ke krajskému soudu. V minulosti měl kvůli stalkingu podmíněný patnáctiměsíční trest, který mu zrušila amnestie.\n\n"}
{"id": "760333", "url": "https://cs.wikipedia.org/wiki?curid=760333", "title": "Tan-tung", "text": "Tan-tung\n\nTan-tung ( , pchin-jinem \"Dāndōng\") je městská prefektura v Čínské lidové republice, kde patří k provincii Liao-ning. Celá prefektura má rozlohu 14 981 čtverečních kilometrů a v roce 2004 v ní žilo bezmála dva a půl milionu obyvatel.\n\nTan-tung leží na jihovýchodě provincie Liao-ning v severovýchodní Číně. Na východě hraničí se Severní Koreou, přičemž hranici tvoří řeka Ja-lu, která se na jihu vlévá do Korejské zátoky. Naproti přes řeku od Tan-tungu leží severokorejské město Sinŭidžu patřící do provincie Severní Pchjongan, s kterým je Tan-tung spojen mostem Čínsko-korejského přátelství.\n\n\n\n"}
{"id": "760336", "url": "https://cs.wikipedia.org/wiki?curid=760336", "title": "Josef Humpál", "text": "Josef Humpál\n\nJosef Humpál (30. ledna 1918 Olomouc − 19. prosince 1984 Neuchâtel) byl český fotbalový útočník a trenér, který od roku 1946 působil ve Francii a Švýcarsku.\n\nHrál za Baťu Zlín, FC Sochaux-Montbéliard, SO Montpellier, RC Strasbourg a AS Béziers. V domácí nejvyšší soutěži odehrál 140 utkání a dal 69 gólů. Ve francouzské nejvyšší soutěži měl bilanci 131/67, ve druhé lize pak 116/81.\n\nTrénoval francouzské kluby SO Montpellier, RC Strasbourg a AS Béziers a švýcarské Cantonal Neuchatel FC, FC Xamax-Sports, FC Yverdon-Sports a FC Fribourg.\n\n"}
{"id": "760337", "url": "https://cs.wikipedia.org/wiki?curid=760337", "title": "CQ", "text": "CQ\n\nSpojení písmen C a Q může mít různé významy:\n"}
{"id": "760339", "url": "https://cs.wikipedia.org/wiki?curid=760339", "title": "CX", "text": "CX\n\nSpojení písmen C a X může mít různé významy:\n\n\n"}
{"id": "760341", "url": "https://cs.wikipedia.org/wiki?curid=760341", "title": "CW", "text": "CW\n\nSpojení písmen C a W může mít různé významy:\n\n"}
{"id": "760349", "url": "https://cs.wikipedia.org/wiki?curid=760349", "title": "Jiří Hendrych", "text": "Jiří Hendrych\n\nJiří Hendrych (28. prosince 1913 Lom u Mostu – 16. května 1979 Praha) byl český a československý poúnorový politik Komunistické strany Československa, člen Ústředního výboru Komunistické strany Československa, poslanec Národního shromáždění ČSR, Národního shromáždění ČSSR a Sněmovny lidu Federálního shromáždění a jedna z nejvlivnějších postav KSČ během éry Antonína Novotného.\n\nOd roku 1931 byl členem československého Komsomolu. V meziválečné ČSR byl zatčen a vyloučen ze studia na Právnické fakultě Univerzity Karlovy pro „rozvratnou činnost“ mezi vojáky. Od roku 1934 byl členem KSČ a ve druhé polovině 30. let byl funkcionářem strany na Kladensku. Za druhé světové války byl aktivní v odboji. V letech 1939–1941 zastával post člena ilegálního krajského výboru KSČ v Kladně. Koncem srpna 1941 ho zatklo gestapo a až do konce války byl vězněn v koncentračním táboře Mauthausen.\n\nPo osvobození se zapojil opět do politické práce pro KSČ. Koncem 40. let se profiloval jako odborník na „boj proti ideologické diverzi“. Zastával četné stranické posty. VIII. sjezd KSČ ho zvolil za člena Ústředního výboru Komunistické strany Československa. IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ ho ve funkci potvrdil. Od ledna do září 1951 a znovu od září 1951 do února 1952 byl členem organizačního sekretariátu ÚV KSČ. Od září 1951 do února 1952 a znovu od června 1954 až do dubna 1968 byl tajemníkem ÚV KSČ. V období červen 1958 – prosinec 1962 byl členem politického byra ÚV KSČ, od prosince 1962 do dubna 1968 pak držel post člena předsednictva ÚV KSČ. V letech 1965–1968 byl rovněž členem ideologické komise ÚV KSČ. Dále byl od června 1954 do dubna 1968 členem sekretariátu ÚV KSČ. V roce 1955 mu byl udělen Řád republiky, v roce 1963 Řád Klementa Gottwalda.\n\nDlouhodobě zasedal v nejvyšších zákonodárných sborech. Po volbách do Národního shromáždění roku 1948 byl zvolen do Národního shromáždění za KSČ ve volebním kraji Ústí nad Labem. Mandát nabyl až dodatečně v prosinci 1948 jako náhradník poté, co rezignoval poslanec Václav Lavička. Poslanecké křeslo získal i ve volbách v roce 1954 (volební obvod České Budějovice), ve volbách v roce 1960 (nyní již jako poslanec Národního shromáždění ČSSR za Jihočeský kraj a ve volbách v roce 1964. V Národním shromáždění zasedal až do konce jeho funkčního období v roce 1968.\n\nOd konce 50. let patřil k nejbližším spolupracovníkům Antonína Novotného (znal se s ním z Mauthausenu). Spolu s Vladimírem Kouckým měl výrazný vliv na dozor nad ideologií a kulturou, kde střídavě podporoval i eliminoval reformní a liberální proudy v umělecké tvorbě. V roce 1960 se podílel jako člen vedení strany na debatě o nové Ústavě Československé socialistické republiky. Roku 1963 vedl delegaci ÚV KSČ na 3. sjezdu Svazu československých spisovatelů, kde se opakovaně řešila kritika kulturní politiky 50. let. K žádným postihům vystupujících umělců ale nedošlo. V roce 1966 bývá jeho jméno zmiňováno v souvislosti s polemikou mezi historikem Václavem Králem a Gustávem Husákem ohledně hodnocení Slovenského národního povstání a obecněji politiky slovenských komunistů. Historik Čestmír Amort uvádí, že Král měl napsat ostrou recenzi Husákových pamětí na objednávku Hendrycha.\n\nV roce 1967 patřil k hlavním iniciátorům dočasného obratu vedení KSČ směrem ke konzervativní linii. V červnu 1967 vedl represe KSČ proti reformním komunistům, kteří kriticky vystoupili na 4. sjezdu Svazu československých spisovatelů (sjezd se konal 27.—29. června 1967, Hendrych byl přítomen coby vedoucí delegace ÚV KSČ. Jednání sjezdu demonstrativně opustil, když Pavel Kohout četl dopis Alexandra Solženicyna sjezdu sovětských spisovatelů. Podle Kohouta při odchodu Hendrych prohlásil: „Všecko proserete...!“). \n\nKoncem roku 1967 přešel na stranu kritiků Antonína Novotného; v prosinci 1967 při zasedání předsednictva ÚV KSČ už patřil mezi dočasnou protinovotnovskou koalici a umožnil tak sesazení Novotného z postu prvního tajemníka. To otevřelo prostor pro reformní snahy pražského jara roku 1968.\n\nBěhem pražského jara byl odstaven z funkcí společně s Antonínem Novotným a byl považován za jednu z hlavních postav předlednové éry.\n\nPo invazi vojsk Varšavské smlouvy do Československa již nebyla jeho politická kariéra obnovena. Po federalizaci Československa usedl roku 1969 do Sněmovny lidu Federálního shromáždění, kde setrval do voleb v roce 1971.\n\nJeho úmrtí zaznamenal deník KSČ Rudé právo pouze drobnou zprávou zveřejněnou na druhé straně.\n\n"}
{"id": "760350", "url": "https://cs.wikipedia.org/wiki?curid=760350", "title": "FK Žalgiris Vilnius", "text": "FK Žalgiris Vilnius\n\nFK Žalgiris Vilnius, celým názvem Futbolo klubas Žalgiris Vilnius, je litevský fotbalový klub z města Vilnius. Klubové barvy jsou zelená a bílá. Domácí zápasy hraje Žalgiris na LFF stadionas (Liepkalnio g. 13/2) pro 5067 diváků.\n\nNázev klubu pochází ze slov „žalia giria“ („zelený les“) a odkazuje k vítězství Litevců v bitvě u Grunwaldu 15. července 1410.\n\nByl jediným litevským týmem, který výrazně uspěl již v nejvyšší lize Sovětského svazu, jeho nejlepším umístěním v této lize bylo třetí místo v roce 1987, které mu zajistilo také historicky první start v evropských pohárech. Hráči klubu Arvydas Janonis a Arminas Narbekovas vyhráli se sovětským týmem olympijský turnaj v roce 1988. \n\nPo osamostatnění Litvy se třikrát stal mistrem A Lygy (1991, 1992, 1999) a osmkrát vyhrál litevský pohár (1991, 1993, 1994, 1997, 2003, 2012, 2013, 2014). Roku 2009 klub zasáhla větší ekonomická krize a musel začít pod novým názvem znovu, z druhé ligy, do níž byl přeřazen. Ihned se však probojoval zpět do nejvyšší soutěže a stále obsazuje přední příčky v litevské 1. lize, takže je pravidelným účastníkem evropských pohárů.\n\n\n\n\n\"Aktuální ke 8. 2. 2020\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n\n"}
{"id": "760353", "url": "https://cs.wikipedia.org/wiki?curid=760353", "title": "Božena Holečková", "text": "Božena Holečková\n\nBožena Holečková, též Božena Holečková-Dolejší (11. května 1909 – ???), byla česká a československá politička Komunistické strany Československa a poúnorová poslankyně Národního shromáždění ČSR.\nPůsobila jako komunistická novinářka a redaktorka ženského časopisu. Publikovala spisy o ženské otázce, překládala z ruštiny.\n\nZa okupace byla vězněna v koncentračním táboře Ravensbrück. Mezi její spoluvězeňkyně zde patřila mj. Rosa Thälmannová, manželka německého komunistického předáka. Předtím byla roku 1941 vězněna v Praze na Pankráci.\n\nV roce 1948 se uvádí jako úřednice, tajemnice Komunistické strany Československa, bytem Ostrava. IX. sjezd KSČ ji zvolil za členku Ústředního výboru Komunistické strany Československa. Odvolána z funkce byla v listopadu 1952.\n\nVe volbách roku 1948 byla zvolena do Národního shromáždění za KSČ ve volebním kraji Opava. V parlamentu zasedala do konce funkčního období, tedy do voleb v roce 1954.\n\nJejím manželem byl komunistický novinář Vojtěch Dolejší. Žila ještě v roce 1983.\n\n"}
{"id": "760364", "url": "https://cs.wikipedia.org/wiki?curid=760364", "title": "Jozef Holička", "text": "Jozef Holička\n\nJozef Holička (25. září 1906 Bojnice - 22. října 1979 Žiar nad Hronom) byl slovenský a československý politik Komunistické strany Slovenska a poúnorový poslanec Národního shromáždění ČSR, v 60. letech poslanec Slovenské národní rady.\nVyučil se tesařem. Podle jiného zdroje pracoval jako horník. Za druhé světové války byl aktivní v odboji. Účastnil se Slovenského národního povstání a roku 1944 pracoval na pověřenectví průmyslu a obchodu v Banské Bystrici. V letech 1949-1957 byl vedoucím odboru státní administrativy na Krajském výboru KSS v Banské Bystrici a zastával i funkci místopředsedy oblastního výboru KSS v tomto městě.\n\nNa základě výsledků parlamentních voleb roku 1946 byl zvolen do Slovenské národní rady.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Nitra. Mandát získal i ve volbách v roce 1954 (nyní za volební obvod Banská Štiavnica) a v parlamentu setrval až do konce funkčního období, tedy do voleb v roce 1960.\n\nV letech 1946, 1947, 1948, 1949, 1950 a 1953 se uvádí jako člen Ústředního výboru Komunistické strany Slovenska. V letech 1960-1971 zasedal znovu v Slovenské národní radě. Publikoval díla o bojích KSČ. Byl nositelem četných státních vyznamenání.\n\nŽil v Kremnici a angažoval se v KSS v Žiaru nad Hronom, kde byl ještě na počátku pražského jara roku 1968 zvolen členem OV KSS. Předsednictvo OV KSS ho ale následně doporučilo odvolat kvůli jeho podílu na \"deformacích\" z 50. let. Proti jeho působení v orgánech KSČ se vyslovovaly i petice. Rezignoval pak ze \"zdravotních důvodů\" a v červnu 1968 plénum OV KSS vzalo jeho rezignaci na vědomí. Stáhl se dočasně z politiky. Do funkcí ve straně se vrátil po srpnové okupaci a začátku normalizace, kdy byl znovu kooptován do OV KSS.\n\n"}
{"id": "760365", "url": "https://cs.wikipedia.org/wiki?curid=760365", "title": "Jozef Honec", "text": "Jozef Honec\n\nJozef Honec (29. března 1895 – 1. listopadu 1971) byl slovenský a československý politik Komunistické strany Slovenska a poúnorový poslanec Národního shromáždění ČSR.\nV roce 1949 se uvádí bytem Farkašď, okres Šala.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Bratislava. Mandát držel až do konce funkčního období, tedy do voleb v roce 1954.\n\nV letech 1948, 1949, 1950 a 1953 se uvádí jako člen Ústředního výboru Komunistické strany Slovenska.\n\n"}
{"id": "760366", "url": "https://cs.wikipedia.org/wiki?curid=760366", "title": "Břetislav Horák", "text": "Břetislav Horák\n\nBřetislav Horák byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako ředitel kontrolního odděleni Živnostenské banky.\n\nVe volbách roku 1948 byl zvolen do Národního shromáždění za KSČ ve volebním kraji Praha. V parlamentu zasedal až do konce funkčního období, tedy do voleb v roce 1954.\n\nOd roku 1951 působil jako předseda městského (krajského) Akčního výboru Národní fronty v Praze. V této funkci se připomíná i v roce 1953.\n\n"}
{"id": "760369", "url": "https://cs.wikipedia.org/wiki?curid=760369", "title": "Ján Horár", "text": "Ján Horár\n\nJán Horár (15. srpna 1910 – 1988) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPo volbách do Národního shromáždění roku 1948 byl zvolen do Národního shromáždění za KSČ ve volebním kraji Košice. Mandát nabyl až dodatečně v únoru 1950 jako náhradník poté, co byl zbaven mandátu poslanec Ondrej Roba. Ve funkci setrval do ledna 1952, kdy rezignoval a nahradil ho Pavel Bučák.\n\nV roce 1950 se uvádí jako člen Ústředního výboru Komunistické strany Slovenska.\n\n"}
{"id": "760370", "url": "https://cs.wikipedia.org/wiki?curid=760370", "title": "Sársko (1947–1956)", "text": "Sársko (1947–1956)\n\nSársko ( ) byl v letech 1947–1956 protektorát Francie, odloučený od Západního Německa. Po kapitulaci Německa připadlo Sársko do francouzské okupační zóny. V roce 1947 Sársko ze zóny vystoupilo a vytvořilo autonomní celek, přidružený k Francii. V roce 1956 bylo Sársko včleněno do Spolkové republiky Německo.\n\nV červenci 1945, dva měsíce po skončení druhé světové války v Evropě, se spojenecké síly přesunovaly z oblastí, které dobyly, do jim příslušných okupačních zón. Sársko opustily jednotky Spojených států amerických 10. července a Francouzi začali uvádět do chodu svou okupační správu. Oblast Sárska pak Francie oddělila od spojeneckých okupačních zón 16. února 1946 a založila tak separátní Sárský protektorát, který již od té doby nebyl pod spojenou spojeneckou jurisdikcí Spojenecké kontrolní komise v Německu.\n\nFrancouzský postoj k domácímu obyvatelstvu původně německého teritoria byl naprosto odlišný od chování Sovětského svazu, který vládl bývalým východním územím Německa na východ od linie Odra-Nisa, prostoru mimo jurisdikci Spojenecké kontrolní komise. Přestože se Francie zdržela odsunu sárského obyvatelstva (Francie obecně s odsuny schválenými spojenci v Postupimi nesouhlasila), stále striktně odmítala absorbovat válečné uprchlíky, kterým bylo zabráněno v návratu do svých domovů na východě, či poválečné odsunuté obyvatelstvo. I tak ale bylo domorodému obyvatelstvu, vracejícímu se po nacisty nařízených přesunech (t.j., politickým a židovským uprchlíkům) a válkou podmíněných relokacích (především evakuovaným před nálety), dovoleno navrátit se do oblastí pod francouzskou vládou. Francie tak chtěla získat podporu sárského obyvatelstva pro budoucí anexi.\n\nNejdůležitějším důvodem francouzských snah hospodářsky ovládnout Sársko byla rozsáhlá ložiska uhlí. Za navrácení Sárska Německu byla nabídnuta Francii kompenzace: smlouva povolovala Francii těžit uhlí z Warndtského uhelného ložiska až do roku 1981.\n\nS účinností od 20. července 1946 bylo 109 obcí bývalé pruské Rýnské provincie nacházejících se ve francouzské zóně vtěleno do Sárského protektorátu. Do 18. prosince 1946 byly ustanoveny kontroly na celnicích mezi sárským prostorem a spojenci okupovaným Německem. Při dalším přeřazování území z jedné strany na druhou mezi Sárským protektorátem, ustanoveným počátkem roku 1947, a sousední Porýní-Falcí (novou zemí založenou 30. srpna 1946 ve francouzské zóně) bylo 61 obcí navráceno do Německa, zatímco 13 jiných obcí bylo připojeno k Sárskému protektorátu mezi 8. červencem 1947 a 1949, následovaných ještě jednou další falckou obcí přivtělenou do Sárska následujícího roku.\n\nBěhem řeči zvané \"Restatement of Policy on Germany\" přednesené ve Stuttgartu 6. září 1946 uvedl ministr zahraničí Spojených států amerických James F. Byrnes jako motiv Spojených států k oddělení Sárska od Německa to, že \"„Spojené státy cítí, že nemohou Francii, která byla napadena Německem třikrát během 70 let, odepřít její nároky na sárské území“\".\n\nStejně jako v případě Sárska okupovaného mezi lety 1920 a 1935 byly poštovní známky v letech 1947 až 1959 vydávány speciálně pro toto území.\n\nZa francouzské nadvlády bylo v Sárském protektorátě podporováno frankofilní hnutí Mouvement pour le Rattachement de la Sarre à la France, které bylo založeno sárskými exulanty v Paříži počátkem roku. Ač bylo mezi navrátilci z exilu většinou podporováno, mezi sárskými obyvateli si anexe Francií většinovou podporu nezískala. Ve všeobecných volbách konaných v prosinci 1952 vyjádřila podporu stranám, které chtěly zachovat sárskou autonomii, jasná většina. Dále bylo do uren vhozen 24% podíl bílých lístků, které zřejmě značily podporu zakázaným proněmeckým stranám.\n\nV pařížských dohodách z 23. října 1954 navrhla Francie ustavit nezávislé Sársko pod záštitou Západoevropské unie (WEU), ale referendum konané 23. října 1955 plán odmítlo 67,7 % proti 32,3 % (při účasti 96,5 %: 423 434 proti, 201 975 pro), přestože západoněmecký kancléř Konrad Adenauer plánu vyjádřil veřejnou podporu. Odmítnutí návrhu bylo interpretováno jako sárský souhlas ke vstupu do Spolkové republiky Německo.\n"}
{"id": "760371", "url": "https://cs.wikipedia.org/wiki?curid=760371", "title": "Vlasta Horklová-Damková", "text": "Vlasta Horklová-Damková\n\nVlasta Horklová-Damková (15. února 1925 – 25. srpna 2007), byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se uvádí jako švadlena, tajemnice KSČ, bytem Brušperk. Ve volbách roku 1948 byla zvolena do Národního shromáždění za KSČ ve volebním kraji Ostrava. V parlamentu zasedala do srpna 1949, kdy rezignovala a nahradil ji Vladimír Knap.\n\nV Brušperku žila až do své smrti. Zemřela 25. srpna 2007.\n\n"}
{"id": "760374", "url": "https://cs.wikipedia.org/wiki?curid=760374", "title": "Drahomíra Pithartová", "text": "Drahomíra Pithartová\n\nDrahomíra Pithartová, rozená \"Hromádková\" (* 5. srpna 1940, Žďár nad Orlicí), je česká publicistka a spisovatelka.\n\nVystudovala ruštinu a němčinu na Filozofické fakultě Univerzity Karlovy v Praze a pak pracovala v jazykové škole. Roku 1963 se vdala za Petra Pitharta a zůstala s dětmi v domácnosti. Publikovala v různých periodikách (\"Lidové noviny\" , \"Literární noviny\", \"Prostor\") celou řadu článků a úvah na téma společenských problémů, umění, literatury a spirituality. \n\nRoku 1995 vydala společně s Pavlem Říčanem knihu \"Krotíme obrazovku\" o tom, jaký vliv má na formování dětské osobnosti násilí na obrazovce, pornografie, počítačové hry a pasivní způsob zábavy. Své povídky publikovala nejprve pouze časopisecky, jejich soubor pod názvem \"Malá cvičení v bezohlednosti\" vyšel roku 2007..\n\n\n"}
{"id": "760375", "url": "https://cs.wikipedia.org/wiki?curid=760375", "title": "Ondrej Horvát", "text": "Ondrej Horvát\n\nOndrej Horvát (27. listopadu 1913 - ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Nitra. Mandát držel jen do září 1948, kdy rezignoval a nahradil ho Pavol Valehrach.\n\n\"Poznámka: V letech 1981 a 1986 se jistý Ondrej Horváth uvádí jako člen Ústředního výboru Komunistické strany Slovenska (v roce 1976 kandidát ÚV KSS). Zda jde o identickou osobu není prokázáno.\"\n\n"}
{"id": "760378", "url": "https://cs.wikipedia.org/wiki?curid=760378", "title": "Václav Hošek", "text": "Václav Hošek\n\nVáclav Hošek (27. srpna 1914 - ???) byl český a československý politik Komunistické strany Československa a poúnorový poslanec Národního shromáždění ČSR.\nV letech 1945–1950 byl předsedou MNV v Mělnickém Vtelně. V roce 1948 se uvádí jako rolník a předseda okresního sdružení jednot. Od roku 1949 se podílel na budování JZD v obci Mělnické Vtelno. Byl jeho předsedou. V roce 1951 působil i jako člen předsednictva OV KSČ v Mělníku a člen Krajského výboru KSČ v Praze. O svých zkušenostech se zakládáním JZD napsal propagandistickou brožuru \"Rolník Václav Hošek vypráví Jak budujeme Jednotné zemědělské družstvo v Mělnickém Vtelně\". Od roku 1951 procházelo JZD stagnací a reakcí bylo zostření represí proti soukromým zemědělcům. Několik sedláckých rodin bylo nuceně vysídleno.\n\nPo volbách roku 1948 byl zvolen do Národního shromáždění za KSČ ve volebním kraji Mladá Boleslav. Mandát nabyl až dodatečně v červenci 1951 jako náhradník poté, co rezignoval poslanec Vilém Nový. V parlamentu zasedal až do konce funkčního období, tedy do voleb v roce 1954.\n\n"}
{"id": "760385", "url": "https://cs.wikipedia.org/wiki?curid=760385", "title": "Pavel Hron (politik)", "text": "Pavel Hron (politik)\n\nPavel Hron (10. ledna 1917 Velký Beranov – 6. ledna 1992) byl český a československý politik Komunistické strany Československa a poúnorový poslanec Národního shromáždění ČSR a ČSSR a Sněmovny lidu Federálního shromáždění.\nPůvodně se jmenoval Karel, ale z neznámých důvodů si později křestní jméno změnil. Od roku 1931 do roku 1945 pracoval nejprve jako pekařský učeň a pekařský dělník v Jihlavě, potom jako horník v Ostravě. Vystudoval střední školu. Už za první republiky byl politicky aktivní. Od roku 1932 byl členem Komsomolu. V roce 1935 vstoupil do KSČ. Za války byl v letech 1944–1945 aktivní v odboji. Byl vedoucím pětičlenné ilegální skupiny, která například rozšiřovala ilegální Rudé právo.\n\nPo válce pracoval v letech 1945–1948 v podniku Západomoravské továrny na sukna a přikrývky v Malém Beranově. V roce 1948 se uvádí jako dělník a předseda MNV, bytem Helenín.\n\nZastával i četné stranické funkce. V letech 1954-1960 byl vedoucím tajemníkem KSČ v Olomouci, v letech 1960-1962 v Brně. XI. sjezd KSČ ho zvolil za člena Ústředního výboru Komunistické strany Československa. XII. sjezd KSČ a XIII. sjezd KSČ ho zvolil na post člena Ústřední kontrolní a revizní komise KSČ, které v období prosinec 1962 - březen 1968 i předsedal. V roce 1958 mu byl udělen Řád práce, v roce 1967 Řád republiky a roku 1977 Řád Vítězného února. V letech 1959–1960 studoval na Vysoké škole politické ústředního výboru Komunistické strany Československa.\n\nPo volbách roku 1948 byl zvolen do Národního shromáždění za KSČ ve volebním kraji Jihlava. Mandát nabyl až dodatečně v červenci 1951 jako náhradník poté, co rezignoval poslanec Vladimír Podborský. Mandát získal i ve volbách v roce 1954 (volební obvod Olomouc-venkov-Prostějov), ve volbách v roce 1960 (nyní již jako poslanec Národního shromáždění ČSSR za Jihomoravský kraj, podílel se na projednání ústavy ČSSR v roce 1960) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nPo federalizaci Československa ještě usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971. Za normalizace působil v letech 1970-1977 jako ředitel Muzea V. I. Lenina v Praze.\n\n"}
{"id": "760386", "url": "https://cs.wikipedia.org/wiki?curid=760386", "title": "Marie Hrušková-Rozsypalová", "text": "Marie Hrušková-Rozsypalová\n\nMarie Hrušková-Rozsypalová (20. září 1919 – ???), byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se zmiňuje jako učitelka. V roce 1951 se uvádí jako předsedkyně Krajského výboru Československého svazu žen.\n\nVe volbách roku 1948 byla zvolena do Národního shromáždění za KSČ ve volebním kraji Ústí nad Labem. V parlamentu zasedala až do konce funkčního období, tedy do voleb v roce 1954.\n\n"}
{"id": "760389", "url": "https://cs.wikipedia.org/wiki?curid=760389", "title": "Josef Hulínský", "text": "Josef Hulínský\n\nJosef Hulínský (22. září 1903 – 8. října 1961) byl český a československý politik Komunistické strany Československa a poúnorový poslanec Národního shromáždění ČSR.\nPatřil mezi zakládající členy KSČ. Za druhé světové války byl aktivní v odboji.\n\nPo volbách roku 1948 byl zvolen do Národního shromáždění za KSČ ve volebním kraji Praha-venkov. Mandát nabyl až dodatečně v červenci 1951 jako náhradník poté, co rezignovala poslankyně Marie Švermová. V parlamentu zasedal až do konce funkčního období, tedy do voleb v roce 1954.\n\nXI. sjezd KSČ ho zvolil kandidátem Ústředního výboru Komunistické strany Československa. Před svou smrtí byl členem KV KSČ v Středočeském kraji a předsedou KNV ve Středočeském kraji.\n\nZemřel v říjnu 1961 po dlouhé nemoci.\n\n"}
{"id": "760396", "url": "https://cs.wikipedia.org/wiki?curid=760396", "title": "Václav Hulínský", "text": "Václav Hulínský\n\nVáclav Hulínský (23. srpna 1910 Pelhřimov - 1972) byl český a československý politik Československé strany socialistické a poúnorový poslanec Národního shromáždění ČSR.\nNarodil se v Pelhřimově v rodině instalatéra. Studoval práva.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Ve volbách roku 1948 byl zvolen do Národního shromáždění za ČSS ve volebním kraji Zlín. Mandát získal i ve volbách v roce 1954 (nyní za volební obvod Praha-venkov). V parlamentu zasedal do srpna 1959, kdy rezignoval a místo něj nastoupil Josef Kulička.\n\nOd roku 1945 přesídlil do regionu Pražského kraje, kde se stal členem předsednictva krajské organizace Československé strany socialistické. Od roku 1945 také pracoval ve Svazu československo-sovětského přátelství a k roku 1954 se uvádí, že již po čtyři roky působí coby místopředseda Krajského výboru Svazu československo-sovětského přátelství. Působil jako novinář a autor řady úvodníků v listu Svobodné slovo. Byl aktivní v Československém výboru obránců míru (člen krajského výboru). V roce 1950 se účastnil vládní delegace, která navštívila Sovětský svaz k výročí 70. narozenin Stalina. Po návratu vedl četné veřejné schůze o poměrech v SSSR.\n\nK roku 1954 se profesně uvádí jako člen předsednictva Krajského výboru SČSP a ředitel vydavatelství Melantrich. Vydavatelský podnik Melantrich socialistické straně zůstal i po roce 1948. Jeho rezignace na poslanecký mandát souvisela s tlakem KSČ proti ČSS v roce 1959. Na konferenci socialistů tehdy vystoupil přední komunistický funkcionář Václav Kopecký a kritizoval jejich údajnou vstřícnost vůči elementům předúnorové národně socialistické strany. Zároveň vyjádřil kritiku nad chodem podniku Melantrich. V lednu 1959 rozhodlo politbyro Ústředního výboru Komunistické strany Československa odebrat socialistické straně Melantrich. V souvislosti s tím byl na jaře 1959 Hulínský odvolán z funkce ředitele a čistky proběhly i v tiskových orgánech strany.\n\n"}
{"id": "760400", "url": "https://cs.wikipedia.org/wiki?curid=760400", "title": "Stanislav Chalánek", "text": "Stanislav Chalánek\n\nStanislav Chalánek (27. října 1915 - ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nPo volbách roku 1948 byl zvolen do Národního shromáždění za KSČ ve volebním kraji Olomouc. Mandát nabyl až dodatečně v prosinci 1952 jako náhradník poté, co rezignoval poslanec František Majtl. Mandát získal i ve volbách v roce 1954 (volební obvod Olomouc-venkov) a ve volbách v roce 1960 (nyní již jako poslanec Národního shromáždění ČSSR za Severomoravský kraj). Na poslanecké křeslo rezignoval v březnu 1961.\n\nK roku 1954 se profesně uvádí jako předseda Krajské odborové rady v Olomouci.\n\n"}
{"id": "760401", "url": "https://cs.wikipedia.org/wiki?curid=760401", "title": "Albrecht III.", "text": "Albrecht III.\n\nJméno Albrecht III. označuje vícero osob:\n"}
{"id": "760402", "url": "https://cs.wikipedia.org/wiki?curid=760402", "title": "Peter Krutý", "text": "Peter Krutý\n\nPeter Krutý (* 5. března 1984) je slovenský fotbalový záložník, momentálně hrající za rakouský 1. FC Leonhofen.\n\nAčkoliv pochází ze Žiliny, začínal s fotbalem v TJ Horný Hričov. V roce 1996 přestoupil do ŠK Lietavská Lúčka a zde si ho v roce 1998 vyhlédla MŠK Žilina, kam odešel na hostování. Protože mu v Žilině včas nenabídli profesionální smlouvu, přestoupil v roce 2002 do FK Viktoria Žižkov, kde byl v té době manažerem Ivan Horník a trenérem Zdeněk Ščasný. Na Žižkov přišel v době, kdy mu jen těsně unikl titul. V létě pak Ščasného nahradil Vítězslav Lavička a Krutý se probojoval do \"A\" týmu. Premiéry v Gambrinus lize se dočkal už v srpnu, v září si pak zahrál v 1. kole Poháru UEFA proti Glasgow Rangers (nastoupil i předkolo proti sanmarinskému F.C. Domagnano a 2. kolo proti španělskému Realu Betis Sevilla). Od zimy 2003, kdy se uzdravil Tomáš Oravec, nastupoval převážně za béčko. V roce 2003 odešel na hostování do ŠK Slovan Bratislava, který na tom byl ovšem špatně a proto ho Horník brzy stáhl zpátky. V zimě 2004 odešel na půlroční hostování do druholigových FK AS Pardubice. Jenže po návratu na Žižkov tým sestoupil, navíc dostal trest za korupci a návrat se nepodařil. Nové vedení poslalo Krutého na hostování zpět do Pardubic, které se po půl roce změnilo v přestup. V létě 2006 se ovšem klub přestěhoval do Sokolova a ve stejnou dobu přišla nabídka z HFK Olomouc, kam Krutý nakonec zamířil. Tady vydržel do zimy 2009, kdy s ním v té době už třetiligová 1. HFK Olomouc přestala počítat. Přestoupil proto do Jihlavy, kde si brzo vybojoval místo v sestavě. S příchodem trenéra Romana Pivarníka však ze sestavy vypadl a vedení s ním v zimě 2012 rozvázalo smlouvu. Z Jihlavy tedy zamířil do Rakouska, do týmu ATSV Ober-Grafendorf, který hraje regionální ligu. Tady vydržel půl roku a v červenci spolu s Martinem Pulkertem přestoupil do SCU Kilb.\n\nProšel reprezentačními výběry Slovenska U15 až U20, kde si zahrál i s Filipem Hološkem, Filipem Šebem či Martinem Škrtelem.\n\n"}
{"id": "760409", "url": "https://cs.wikipedia.org/wiki?curid=760409", "title": "Květoslav Innemann", "text": "Květoslav Innemann\n\nKvětoslav Innemann (29. června 1910 Lom u Mostu – 9. února 1971) byl český a československý politik Komunistické strany Československa a poúnorový poslanec Národního shromáždění ČSR.\nPocházel z rodiny horníka. Vyučil se knihařem. Již v mládí byl aktivní v komunistickém hnutí. Byl členem Komsomolu a roku 1928 vstoupil do KSČ. Už v meziválečném období zastával stranické funkce v severních Čechách, od ledna 1937 do listopadu 1938 byl oblastním tajemníkem KSČ v brněnském kraji.\n\nZa okupace byl aktivní v odboji. Už v březnu 1939 ho zatklo gestapo a téhož roku byl deportován do koncentračního tábora Dachau, později byl vězněn v koncentračním táboře Buchenwald. Strávil zde celou válku a 20. května 1945 se vrátil do ČSR. Zapojil se do budování KSČ v Ústí nad Labem a stal se předním funkcionářem okresního a později krajského výboru KSČ. Působil v okresní správní komisi jako vedoucí policejního referátu. 13. září 1945 na tuto funkci rezignoval a stal se pak předsedou okresní vyšetřovací komise při okresní správní komisi. Zastával funkci vedoucího tajemníka KV KSČ v Ústí nad Labem.\n\nVe volbách roku 1948 byl zvolen do Národního shromáždění za KSČ ve volebním kraji Ústí nad Labem. V parlamentu setrval do konce funkčního období, tedy do voleb v roce 1954.\n\nVIII. sjezd KSČ ho zvolil členem Ústředního výboru Komunistické strany Československa. Ve funkci ho potvrdil IX. sjezd KSČ, X. sjezd KSČ a XI. sjezd KSČ. XII. sjezd KSČ a XIII. sjezd KSČ ho zvolil kandidátem ÚV KSČ. Byl mu udělen Řád republiky.\n\nV Ústí nad Labem působil do roku 1950, později byl předsedou Krajského výboru KSČ v Ostravě. V březnu 1959 se stal ředitelem Nakladatelství politické literatury. Zde setrval do odchodu do penze roku 1970.\n\nZemřel v únoru 1971.\n\n"}
{"id": "760411", "url": "https://cs.wikipedia.org/wiki?curid=760411", "title": "František Janata", "text": "František Janata\n\nFrantišek Janata (9. července 1889 Kundratice - 7. prosince 1967) byl český a československý politik Komunistické strany Československa a poúnorový poslanec Národního shromáždění ČSR.\nZa první světové války bojoval v československých legiích v Rusku a seznámil se zde se svou budoucí manželkou. Zde se jim v Taganrogu narodil roku 1917 či 1918 syn Vladimír. Po válce se rodina přestěhovala do nově vzniklého Československa a usadila se ve Vlašimi. František Janata pracoval ve vlašimské zbrojovce.\n\nPo volbách roku 1948 byl zvolen do Národního shromáždění za KSČ ve volebním kraji Tábor. Mandát nabyl až dodatečně v březnu 1953 jako náhradník poté, co rezignovala poslankyně Anna Mrskošová. V parlamentu setrval do konce funkčního období, tedy do voleb v roce 1954.\n\n"}
{"id": "760412", "url": "https://cs.wikipedia.org/wiki?curid=760412", "title": "Emília Janečková-Muríňová", "text": "Emília Janečková-Muríňová\n\nEmília Janečková-Muríňová (22. srpna 1918 Vídeň – 25. prosince 2012) byla slovenská a československá politička Komunistické strany Slovenska, poúnorová poslankyně Národního shromáždění ČSR, pověřenkyně sociální péče a poslankyně Slovenské národní rady\n\nNarodila se v rodině stavebního dělníka ve Vídni. Za první republiky pracovala jako dělnice v podniku Kablo v Bratislavě. Byla členkou Komsomolu. V roce 1945 vstoupila do KSČ.\n\nVe volbách roku 1948 byla zvolena do Národního shromáždění za KSČ ve volebním kraji Bratislava. Přípisem ze 6. října 1948 oznámila, že 29. července 1948 uzavřela sňatek a změnila jméno. V parlamentu zasedala až do konce funkčního období, tedy do voleb v roce 1954. V letech 1950-1953 zasedala v 10. Sboru pověřenců jako pověřenkyně sociální péče (od 20. září 1951 pověřenkyně pracovních sil).\n\nV letech 1949-1966 se uvádí jako členka Ústředního výboru Komunistické strany Slovenska. IX. sjezd KSČ ji rovněž zvolil za členku Ústředního výboru Komunistické strany Československa. Byl jí udělen Řád práce a Řád 25. února. Získala také Vyznamenání Za zásluhy o výstavbu.\n\nVe volbách roku 1960 byla zvolena do Slovenské národní rady. Poslankyní SNR zůstala i po volbách roku 1964.\n\n"}
{"id": "760413", "url": "https://cs.wikipedia.org/wiki?curid=760413", "title": "Josef Jann", "text": "Josef Jann\n\nJosef Jann (5. listopadu 1911 - ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1948 byl zvolen do Národního shromáždění za KSČ ve volebním kraji České Budějovice. V parlamentu setrval do dubna 1952, kdy rezignoval a nahradila ho Marie Křížová.\n\nV roce 1950 se uvádí jako předseda krajské komise pro zemědělskou výrobu a výkup v Českobudějovickém kraji.\n\n"}
{"id": "760415", "url": "https://cs.wikipedia.org/wiki?curid=760415", "title": "Jan Janulík", "text": "Jan Janulík\n\nJan Janulík (14. května 1909 – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nRoku 1948 se uvádí jako stavební dělník a bezpečnostní referent okresního národního výboru, bytem Uherský Brod. V roce 1950 byl členem předsednictva KV KSČ v Gottwaldově.\n\nVe volbách roku 1948 byl zvolen do Národního shromáždění za KSČ ve volebním kraji Zlín. V parlamentu setrval do konce funkčního období, tedy do voleb v roce 1954. Znovu se v parlamentu objevil po volbách v roce 1960 (nyní již jako poslanec Národního shromáždění ČSSR za Severomoravský kraj) a setrval tu do konce funkčního období, tedy do voleb v roce 1964.\n\n"}
{"id": "760418", "url": "https://cs.wikipedia.org/wiki?curid=760418", "title": "Jan Jelínek (politik)", "text": "Jan Jelínek (politik)\n\nJan Jelínek (3. února 1909 Rájec nad Svitavou - ???) byl český a československý politik Komunistické strany Československa, poúnorový poslanec Národního shromáždění ČSR a na přelomu 60. a 70. let ještě krátce poslanec České národní rady.\nV letech 1923–1945 pracoval v soukromé firmě v Blansku jako strojní zámečník. Od roku 1945 do roku 1948 byl skladníkem v podniku Textilstroj Žandov.\n\nV letech 1949–1960 působil na KNV v Liberci. Byl členem rady a předsedou KNV. Od roku 1960 do roku 1964 zastával funkci předsedy ONV v Liberci. Potom v roce 1964 nastoupil na post předsedy KNV v Ústí nad Labem. V této funkci setrval do konce 60. let. V roce 1949 získal Řád 25. února, roku 1958 vyznamenání Za zásluhy o výstavbu a roku 1969 Řád práce.\n\nKrátce zasedl i do parlamentu. Po volbách roku 1948 byl zvolen do Národního shromáždění za KSČ ve volebním kraji Liberec. Mandát nabyl až dodatečně v září 1953 jako náhradník poté, co rezignoval poslanec Zdeněk Hejzlar. V parlamentu setrval do konce funkčního období, tedy do voleb v roce 1954.\n\nVysočanský sjezd KSČ ho zvolil 22. srpna 1968 členem Ústředního výboru Komunistické strany Československa. Řádně byl do ÚV KSČ kooptován 31. srpna 1968. Na funkci rezignoval v únoru 1970.\n\nZnovu se v parlamentu objevil po federalizaci Československa, kdy roku roku 1969 usedl do České národní rady. Zde setrval do března 1971, kdy byl zbaven mandátu jednomyslným rozhodnutím ČNR. Zdůvodněno to bylo následovně: „\"Dle provedeného zjištění byl poslanec Jan Jelínek nositelem nesprávných a chybných názorů, které vycházely z protisovětských a oportunistických pozic, přičemž je třeba přihlédnout zejména ke skutečnosti, že u jmenovaného poslance nebyla upřímná a otevřená snaha, aby se sebekriticky přiznal ke svému chybnému postoji\".“\n\n"}
{"id": "760421", "url": "https://cs.wikipedia.org/wiki?curid=760421", "title": "Karel Ježek (politik KSČ)", "text": "Karel Ježek (politik KSČ)\n\nKarel Ježek byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 je uváděn jako kožedělník a předseda Okresního národního výboru v Příbrami. Funkci předsedy ONV zastával již v roce 1946. Za druhé světové války byl politickým vězněm.\n\nVe volbách roku 1948 byl zvolen do Národního shromáždění za KSČ ve volebním kraji Praha-venkov. V parlamentu setrval do konce funkčního období, tedy do voleb v roce 1954.\n\n"}
{"id": "760422", "url": "https://cs.wikipedia.org/wiki?curid=760422", "title": "Alexej Chomjakov", "text": "Alexej Chomjakov\n\nAlexej Chomjakov (rusky \"Алексей Степанович Хомяков\"; 13. května 1804 – 5. října 1860) byl ruský filozof, spisovatel a básník, jeden ze zakladatelů ruského filosofického směru slavjanofilství. Bývá považován za prvního pravoslaného teologa.\n\nPocházel ze šlechtické rodiny. Jeho matka byla z rodu Kirejevských a byl tak příbuzný s Ivanem Vasilijevičem Kirejevským. Studoval na Moskevské univerzitě, kde patřil do literárně filosofického kroužku okolo spisovatele Nikolaje Vladimíroviče Stankeviče. Ten se snažil do ruského prostředí interpretovat německou klasickou filosofii, která si v Rusku získala řadu stoupenců. Na univerzitě se Chomjakov stal kandidátem matematických vět. Po studiích působil chvíli v armádě jako důstojník kavalerie. Mezi lety 1826 – 1827 cestoval po Evropě. Pobýval v Paříži, kde se učil malířství (obraz zde je jeho autoportrét) a začal se věnovat psaní poezie. Navštívil i německé a rakouské země, kde poznal západní Slovany. Roku 1829 se zúčastnil v husarském pluku rusko-turecké války. V ní přišel do kontaktu se Srby a Bulhary. Do konce života vzpomínal, jak jej tyto národy vítaly jako bratra. Chomjakovova idea tehdy dostala směr pravoslavných Slovanů, která mu vydržela do konce života. Kromě zmíněného měl Chomjakov zálibu v teologii. Byl fascinován učením východních otců. Moskvu a Rus považoval za přirozeného nástupce Byzantské říše a ochránce pravoslavné (té pravé) víry. Ve 40. letech literárně přispíval do slavjanofilských časopisů a \"vládního\" časopisu Michaila Pogodina Moskviťjan. Po roku 1848 se Chomjakov začal zajímat více o západní Slovany, ale takové sympatie jako k Srbům či Bulharům k nim nezískal. Bránila mu v tom jejich katolická či protestantská víra a přílišná \"německost\" ducha. Po Krymské válce, kdy se Rusko dostalo do izolace a bylo mu znemožněno stát se \"osvoboditelem\" Slovanů v tureckém státě se Chomjakov stáhl do ústraní a věnoval se jen hospodářství na svých statcích. Utvrdil se v tom, že Rusko na venkově uchovávalo ideální obraz soužití společnosti. V rodinném sídle jej také zastihla smrt ve věku 56 let.\n\nAlexej Stěpanovič Chomjakov přilnul k představě, že Rusko a Slované jsou charakterem vyvoleni určovat správný směr lidstva. Tuto skupinu později zúžil na pravoslavné Slovany. Podnětem k formování jeho myšlenek byl zejména první filosofický list Petra Jakovljeviče Čaadajeva, který Rusko velmi ostře kritizoval. Chomjakov na něj zareagoval spisem O starém a novém, který se pak stal jedním z pilířů slavjanofilského učení. Následovaly další reakce a spisy, v nichž se zformovaly dvě názorově nesmiřitelné skupiny a to slavjanofilové a západníci. Toto označení jim bylo dáno zvenčí od inteligence, která pobaveně sledovala jejich vášnivé diskuze. Za zmínku stojí, že obě skupiny si tato označení provokativně ponechaly. Chomjakov byl člověk s přirozenou autoritou a jako takový určoval směr slavjanofilů. Jeho kvality byly ceněny jako stoupenci tak odpůrci jeho učení. \"Západník\" Alexandr Ivanovič Herzen jej charekterizoval slovy:\n\nChomjakov byl přesvědčen, že Rusko vytvořilo ideální společnost v pojmech občina a vječe. Dalo by se říci, že Rusko považoval za ideální, ale obraz tomu nenapovídal, protože do něj bylo příliš mnoho zásahu zvenčí. Proto také kritizoval Petra I. za to, že narušil organický vývoj země importem západních vlivů (jako jeden ze symbolů je možné vnímat založení nového hlavního města říše – Petrohradu) a žádal překonání tohoto období dějin a návrat k tradicím Rusů (a Slovanů). Jednotu národa a církve prosazoval jako myšlenku tzv. sobornosti. Tento pojem použil jako protiklad k západnímu individualismu a ke katolictví. V teologických spisech (např. Katechetický výklad učení o církvi, Pár slov pravoslavného křesťana o západních věrovyznáních, Pár slov na list pařížského biskupa) se snažil ukázat, že katolická církev není jednotná a že svému přívlastku dala již dehonestující nádech, který již nemůže souviset s všeobecnem. Osobně se domníval, že pravoslavná církev jako jediná žije v souladu s lidmi i státem a je tedy sobornaja. Důkazem mu byl fakt, že na rozdíl od římské, ortodoxní církev nepodlehla reformačnímu štěpení. Tak jako všichni ideologové ale neporovnával dvě skutečnosti, ale ideu (o pravoslavné církvi) a skutečnost (o církvi katolické).\n\nChomjakov svět filosoficky rozděloval na řecko-slovanský a římsko-germánský. S tím, že tomu prvnímu světu vévodí cit a intuice a tomu druhému rozum a disciplína. Byl přesvědčen, že člověk s citem a intuicí žije v souladu s Bohem více než s rozumem a disciplínou. Přednosti prvního světa pak dával jen Rusům a Slovanům, kteří dle něj jsou jako jediní schopni pochopit veškerenstvo (všejedinstvo).\n\nSvé filosofické koncepci podřídil i svůj pohled na dějiny. I v nich získal velice solidní přehled, ale interpretoval jej tak, aby podporoval jeho vidění světa. Chtěl napsat světové dějiny, ale dílo nedokončil, dochovaly se jen fragmenty v sebraných spisech. Zabýval se i západními Slovany. Velkou Moravu označil za říši, která se jako slovanská přirozeně obrátila do Cařihradu, odkud přijala dar víry. Západní svět prý ale Moravu i Čechy násilně vytrhl s láskyplného obětí pravoslaví a uvrhl do své propasti zkaženosti. V husitství a české reformaci pak viděl jen snahu Čechů a Moravanů o návrat k pravoslaví. Jako vodítko k této tezi mu posloužil Jeroným Pražský, který prý byl pravoslavím unešen a pravděpodobně pravoslavná církev motivovala české reformátory k přijímání podobojí.\n\nZápadní Evropu Chomjakov viděl jako svět, který podlehl zkáze a který stojí v ostrém kontrastu s Ruskem. Nutno však podotknout, že Chomjakov nebyl jako moudrý člověk jednostranný. Choval sympatie k Anglii a dopisoval si například s teologem Williamem Palmerem. K Rusku dokonce jednou napsal:\n\nChomjakov napsal také několik básnických sbírek, které jsou všeobecně hodnoceny jako průměrné. V nich také dával hojně najevo své slovanství.\n\nPrávě Chomjakov nejvíce propojil slavjanofilský proud se slovanstvím. Byť sám inklinoval jen k pravoslavným Slovanům, věřil, že slovanská rodina opět jednou nalezne jednotu. Chomjakovovo učení nacházelo odezvu i po jeho smrti a jak poznamenal Nikolaj Alexandrovič Berďajev jeho odkaz je cítit dodnes. Přímou štafetu \"prvního pravoslavného teologa\" převzal Jurij Fjodorovič Samarin, který Chomjakova označil jako Učitele církve.\n\n\n"}
{"id": "760423", "url": "https://cs.wikipedia.org/wiki?curid=760423", "title": "Karel Ježek", "text": "Karel Ježek\n\nJméno a příjmení Karel Ježek má více nositelů:\n\n"}
{"id": "760429", "url": "https://cs.wikipedia.org/wiki?curid=760429", "title": "Grazer AK", "text": "Grazer AK\n\nGrazer Athletiksport Klub, známější jako Grazer AK či prostě GAK, je rakouský sportovní klub, z nějž nejproslulejším byl fotbalový oddíl, který patřil zejména na počátku 21. století k nejlepším rakouským klubům. Po roce 2005 se však dostal do vážných finančních problémů, prožil dva bankroty, ten poslední v roce 2012 znamenal definitivní zánik. Fanoušci klubu hned po zániku původního celku založili nový klub \"Grazer AC\", který se v roce 2014 přejmenoval na Grazer AK, čímž se snaží navázat na slavnou historii klubu. Jednou se stal mistrem Rakouska (2004), čtyřikrát získal rakouský pohár (1981, 2000, 2002, 2004). K největším mezinárodním úspěchům patří postup do vyřazovací části Poháru UEFA v sezóně 2004/05. Tradičním městský rivalem byl SK Sturm Graz. Krátce v klubu působil i český reprezentant Libor Sionko.\n\n\n"}
{"id": "760431", "url": "https://cs.wikipedia.org/wiki?curid=760431", "title": "Václav Jiránek", "text": "Václav Jiránek\n\nVáclav Jiránek (13. května 1905 Plzeň - 4. května 1978 Plzeň) byl český a československý politik Československé strany lidové a poúnorový poslanec Národního shromáždění ČSR a ČSSR a Sněmovny lidu Federálního shromáždění.\nPocházel z rodiny železničáře. V letech 1920-1923 se vyučil zámečníkem a pracoval na řadě míst v Plzni jako stavební zámečník. V období let 1934-1954 byl zaměstnancem plzeňské Škodovky. Od roku 1920 člen Všeodborového sdružení křesťanského dělnictva. Roku 1922 vstoupil do ČSL, v této straně patřil k její levici.\n\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která ve straně převzala moc a proměnila ji spojence komunistického režimu.\n\nPo volbách roku 1948 byl zvolen do Národního shromáždění za ČSL ve volebním kraji Plzeň. Mandát nabyl až dodatečně v květnu 1954 jako náhradník poté, co rezignoval poslanec Václav Bátěk. V parlamentu setrval jen krátce do konce funkčního období, tedy do voleb v roce 1954. Znovu byl zvolen za ČSL ve volbách v roce 1960 (nyní již jako lidovecký poslanec Národního shromáždění ČSSR za Západočeský kraj). Mandát získal i ve volbách v roce 1964 a v parlamentu setrval do roku 1968. Po federalizaci Československa usedl roku 1969 do Sněmovny lidu Federálního shromáždění za volební obvod Blovice, kde setrval do konce volebního období, tedy do voleb v roce 1971.\n\nV letech 1945-1954 byl náměstkem předsedy MNV v Plzni. Roku 1954 byl zvolen krajským předsedou plzeňské ČSL. Po roce 1971 se již výrazněji neangažoval.\n\n"}
{"id": "760434", "url": "https://cs.wikipedia.org/wiki?curid=760434", "title": "Josef Kadura", "text": "Josef Kadura\n\nJosef Kadura, též Josef Kaďura (20. února 1915 – ???), byl český a československý politik Komunistické strany Československa, poúnorový poslanec Národního shromáždění ČSR.\nV roce 1948 se uvádí jako horník, bytem Louky.\n\nPo volbách roku 1948 byl zvolen do Národního shromáždění za KSČ ve volebním kraji Ostrava. Mandát nabyl až dodatečně v říjnu 1951 jako náhradník poté, co rezignoval poslanec Alois Skotnic. V parlamentu setrval do konce funkčního období, tedy do voleb v roce 1954.\n\n"}
{"id": "760436", "url": "https://cs.wikipedia.org/wiki?curid=760436", "title": "Jan Kalaš", "text": "Jan Kalaš\n\nJan Kalaš (1. února 1897 - ???) byl český a československý politik Komunistické strany Československa, poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Ústí nad Labem. Mandát nabyl až dodatečně v červenci 1951 jako náhradník poté, co rezignoval poslanec Josef Pavel. V parlamentu setrval do konce funkčního období, tedy do voleb v roce 1954.\n\n"}
{"id": "760438", "url": "https://cs.wikipedia.org/wiki?curid=760438", "title": "Irena Pavlovicová", "text": "Irena Pavlovicová\n\nIrena Pavlovicová ( ; narozená 28. září 1988 Bělehrad) je francouzská profesionální tenistka srbského původu. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k lednu 2012 tři tituly ve dvouhře a třináct ve čtyřhře.\n\nNa žebříčku WTA byla nejvýše ve dvouhře klasifikována v říjnu 2010 na 187. místě a ve čtyřhře pak v únoru 2011 na 107. místě. Jejími trenéry jsou Christophe Serriere a Danyel Ristic.\n\nV sezóně 2009 získala divoké karty na turnajích ve Štrasburku a na pařížském French Open, který se stal jejím debutovým grandslamem v hlavní soutěži. V obou případech vypadla v úvodním kole, na prvním s Kristinou Barroisovou, ve druhém pak nestačila na Akgul Amanmuradovou. Během kariéry porazila například Monicu Niculescuovou, Anne Keothavongou a Erakovićovou.\n\nVe třech letech se s rodiči Draganem a Mirjanou Pvlovićovými přestěhovala z rodného Bělehradu do Paříže. bratr Filip Pavlovic je basketbalista. Než se jejími trenéry stali Christophe Serriere a Danyel Ristic, trénovala v tenisové akademii Patricka Mouratoglouho.\n\n"}
{"id": "760440", "url": "https://cs.wikipedia.org/wiki?curid=760440", "title": "Pavel Kaniansky", "text": "Pavel Kaniansky\n\nPavel Kaniansky, též Pavol Kaniansky (6. ledna 1899 Ráztočno – ???), byl slovenský a československý politik a poúnorový poslanec Národního shromáždění ČSR za Stranu slovenské obrody.\n\nPo únorovém převratu v roce 1948 patřil k frakci tehdejší Demokratické strany loajální vůči Komunistické straně Československa, která v této straně převzala moc a proměnila ji na Stranu slovenské obrody coby spojence komunistického režimu.\n\nPo volbách do Národního shromáždění roku 1948 získal mandát v parlamentu za volební kraj Trenčín. Mandát nabyl až dodatečně v červnu 1952 jako náhradník poté, co zemřel poslanec Milan Polák. V parlamentu zasedal do konce funkčního období, tedy do voleb v roce 1954.\n"}
{"id": "760441", "url": "https://cs.wikipedia.org/wiki?curid=760441", "title": "Vývar", "text": "Vývar\n\nVývar (též bujón) je kuchyňská surovina připravená vyvařením masa (kostí) či zeleniny, často obojího, používaná např. při vaření polévek a omáček. Těmito názvy se také označují polévky, ve kterých vývar tvoří hlavní surovinu. Dobrý vývar hospodyňky považovaly a i dnes mnohdy považují za vrchol kuchařského umění. Vývar byl též považován všeobecně jako posilující nebo i léčivý prostředek, maminkám, kterým se narodilo dítě, se nosil silný slepičí vývar s masem, aby brzy zesílily. Vývar byl a dodnes je užíván jako jeden z prostředků na zmírnění kocoviny (tzv. vyprošťovací polévka).\n\nPro přípravu vývaru se často používají části masa s kostí, jako např. hovězí přední, kuřecí hřbety, rybí hlavy ap., které mají omezené použití pro přímou přípravu masného jídla. Suroviny se zpravidla vkládají do studené, málo či vůbec solené vody, aby se chuťové látky lépe vyvařily. Kvalitní masový vývar se vaří i několik hodin, zelenina se přidává později. Po vyvaření se suroviny vyjmou a vývar přecedí. Čistší masový vývar se připravuje cezením přes plátýnko (gázu), případně čištěním pomocí vaječného bílku.\n\nHotový vývar lze dobře konzervovat zamražením.\n\nVývarem či bujónem se dnes označuje i kuchyňský polotovar v pevné či tekuté formě, jenž se skládá z bílkovin rostlinného nebo živočišného původu, které se zpracovávají při teplotě přes 100 °C. Při tomto procesu se všechny bílkoviny rozštěpí na aminokyseliny. Po ukončení reakce se přebytek kyseliny neutralizuje sodou. Proto obsahují polévkové bujóny značné množství soli. Pro zvýraznění chutí masa, kterého je ve výrobku minimum, se většinou používá glutamát. Tento výrobek se vhodí do vody a povaří, případně se přidají další ingredience.\n\n"}
{"id": "760443", "url": "https://cs.wikipedia.org/wiki?curid=760443", "title": "Filip Dort", "text": "Filip Dort\n\nFilip Dort (* 27. července 1980) je český fotbalový záložník hrající za MFK Dobříš.\n\nVystudoval Gymnázium Karla Čapka v Dobříši.\n\nS fotbalem začal v MFK Dobříš, za který už v 16 letech hrál v I. A třídě. V zimě 1996 přestoupil do staršího dorostu AC Sparta Praha. Na jaře 2001 jej trenér Stanislav Griga několikrát vytáhl do áčka, ale neprosadil se v něm. V sezoně 2001/2002 pomohl béčku k postupu do 2. ligy. V létě 2003 o něho projevil zájem trenér Tomáš Matějček z SFC Opava. V Opavě se mu střelecky dařilo – odehrál zde jednu sezonu a dal v ní 11 branek. V posledním kole si však přetrhl zkřížený vaz v koleni. Po sezoně mu ve Spartě skončila smlouva a rozhodl se zamířit do FK Chmel Blšany, kde měl jistotu, že bude hrát. Na jaře 2005 změnil dres znovu, tentokrát zamířil do FC Slovan Liberec. Kvůli nedostatku příležitostí hrát se vrátil do Blšan, tentokrát na hostování. Tady vydržel půl roku než si jej Liberec stáhl. V létě však tým angažoval čtveřici Brazilců a Dort odešel na vlastní žádost na hostování do FK Teplice. Ačkoliv byl zájem jak hráče, tak Teplic na pokračování angažmá, nedokázala se vedení Teplic a Liberce na přestupu domluvit. Vrátil se proto do Liberce, který vedl Robert Žák. Týmu se ovšem nedařilo a po 9. kole se novým trenérem stal Ladislav Škorpil. Dort v týmu vydržel do konce ročníku 2008/2009. V té době se však v týmu chytil Chorvat Andrej Kerić a vedení se rozhodl angažovat další Chorvaty. Dort proto přestoupil do 1. FK Příbram, které ovšem od začátku neprobíhalo právě šťastně. V zimě 2010 pak přestoupil do druholigového týmu FC Vysočina Jihlava, kde se stal kapitánem. Na konci srpna 2011 chtěl spáchat sebevraždu, tomu zabránila policie. V září 2011 se z osobních a zdravotních důvodů domluvil s vedením na přerušení smlouvy. V prosinci pak trenér Roman Pivarník oznámil, že s Dortem už nepočítá. V lednu 2012 se vedení klubu s hráčem domluvilo na ukončení smlouvy. V zimě 2012 se vrátil do rodné Dobříše, která hraje 1. A třídu.\n\n\n"}
{"id": "760444", "url": "https://cs.wikipedia.org/wiki?curid=760444", "title": "Vasil Kapišovský", "text": "Vasil Kapišovský\n\nVasil Kapišovský (7. července 1914 Chmeľová - 11. dubna 2002 Košice) byl československý politik Komunistické strany Slovenska rusínské respektive ukrajinské národnosti, poúnorový poslanec Národního shromáždění ČSR, poslanec Slovenské národní rady v 60. letech a poslanec Sněmovny národů a Sněmovny lidu Federálního shromáždění na počátku normalizace\nPo roce 1945 se angažoval v Ukrajinské národní radě Prjaševčiny. Po roce 1948 se přiklonil ke KSČ. Angažoval se v kampani za přechod slovenských Ukrajinců (Rusínů) z řeckokatolické církve na pravoslaví (zasedal v církevní komisi pro okres Michalovce). Na základě výsledků parlamentních voleb roku 1946 byl zvolen do Slovenské národní rady.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Košice. Mandát držel až do konce funkčního období, tedy do voleb v roce 1954. V letech 1945 a 1950 se uvádí jako člen Ústředního výboru Komunistické strany Slovenska. Později se stal dočasně obětí kampaně proti \"buržoaznímu nacionalismu\". Byl sesazen z funkcí.\n\nPozději se ještě do nejvyšších zákonodárných sborů vrátil. Ve volbách roku 1964 se stal poslancem Slovenské národní rady. V březnu 1968 byl jmenován do komise SNR, která měla připravit návrh prohlášení k státoprávnímu uspořádání Československa. Po provedení federalizace Československa usedl v lednu 1969 i do Sněmovny národů Federálního shromáždění. Do federálního parlamentu ho nominovala Slovenská národní rada.\n\n"}
{"id": "760445", "url": "https://cs.wikipedia.org/wiki?curid=760445", "title": "Kuopion Palloseura", "text": "Kuopion Palloseura\n\nKuopion Palloseura, známější pod zkratkou KuPS, je finský fotbalový klub z města Kuopio. V historické tabulce nejvyšší finské soutěže drží 4. místo (za HJK Helsinki, Haka Valkeakoski a TPS Turku). Drží finský rekord v nepřetržité účasti v 1. finské lize (1949–1992). Pětkrát ji vyhrál (1956, 1958, 1966, 1974, 1976), navíc dvakrát získal finský fotbalový pohár (1968, 1989).\n\n"}
{"id": "760446", "url": "https://cs.wikipedia.org/wiki?curid=760446", "title": "Poperinge", "text": "Poperinge\n\nPoperinge (dříve také uváděno jako \"Poperinghe\") je město v belgické provincii Západní Flandry ve vlámském regionu s bohatou historií. Oblast je známá pěstováním chmele a výrobou krajek.\n\nPoperinge se nachází několik kilometrů západně od Yper. Region je známý pěstováním chmele, přičemž se zde vypěstuje cca 80 % jeho belgické produkce. Ve městě sídlí národní muzeum chmele a v holandštině se mu říká hlavní město chmele: \"hoofd stad\", což znamená hlavní město, bylo přetvořeno na \"hoppe stad\". V září se zde jednou za tři roky koná slavnost a přehlídka chmele. Naposledy se konala v roce 2011. Místní pivo se nazývá \"Hommel\", což je v západoflanderském dialektu chmel.\n\nZvonkohra na věži Sint-Bertinuskerk, nejstaršího kostela ve městě, byla od středověku považována za jednu z nejkrásnějších ve Flandrách. Během válečné vřavy v roce 1677 byla zničena, k jejímu obnovení došlo v roce 1781.\n\nPartnerským městem Poperinge je i Žatec od roku 1964. Na počest partnerství bylo v Žatci jedno z nejnovějších náměstí pojmenováno náměstí Poperinge.\n\nPoperinge je rodištěm Dirka Frimouta, prvního belgického astronauta, po kterém je pojmenován městský park.\n\nVedle města Poperinge obec Poperinge rovněž zahrnuje několik přilehlých vesnic (tzv. \"deelgemeenten\" – tzn. obcí nižší úrovně), a to Krombeke, Proven, Reningelst, Roesbrugge-Haringe and Watou. V okolí města Poperinge se také nachází osady Abele a Sint-Jan-Ter-Biezen, ale ty nemají status ani \"deelgemeente\", neboť nebyly před sjednocením obcí v Belgii v 70. letech 20. století samostatnými obcemi.\n\nRoesbrugge-Haringe se ve skutečnosti skládá ze dvou samostatných vesnic: Roesbrugge a Haringe.\n\nOsada Abele se nachází u hranic s Francií a její část leží na francouzském území.\n\nObec sousedí s velkým počtem venkovských vesnic a vzhledem k vzhledem k tomu, že její hranice jsou dlouhé, i s velkým počtem francouzských obcí.\n\nArcheologické vykopávky v oblasti odhalily osídlení již v neolitu. V době Římského impéria se místo stalo dostupné z cesty mezi Casselem a Aardenburgem. V době Franků se město objevuje pod názvem \"Pupurningahem\" a v polovině 7. století se stalo místem církevních oslav Svatého Omera. Flanderský hrabě Dětřich Alsaský udělil městu v roce 1147 na žádost opata městská privilegia. Od této doby začalo vzkvétat jako centrum výroby oděvů a z důvodu rostoucí populace byly v roce 1290 k již existujícímu kostelu Sint-Bertinuskerk přidány ještě kostely svatého Jana (\"Sint-Janskerk\") a Panny Marie.\n\nV roce 1322 Louis z Nevers zakázal výrobu oděvů mimo Ypry, což vedlo ke vzpouře obyvatel proti němu v následujícím roce. Nikdy se tomuto omezení jejich zdroje obživy nepodřídili a soustavně hledali způsoby, jak se zákazu vyhnout. Jejich odpor během tohoto období jim vysloužil přízvisko \"keikoppen\" (tzn. \"umíněnci\", resp. \"dubové palice\"), tento výraz byl poprvé zaznamenán v roce 1341, kdy Yperská milice město napadla.\n\nBěhem nepokojů za stoleté války Poperinge trpělo z důvodu měnícího se politického spojenectví flanderských hrabat a jejich obchodních následků. V době, kdy podporovali Francouze, byl přerušen obchod s vlnou s Anglií. V průběhu následné vřavy bylo město obsazeno a vypáleno francouzskými jednotkami v roce 1382. V roce 1436 jej postihl stejný osud ze strany anglické armády. V roce 1513 v době úpadku prosperity byla velká část města poničena požárem a v roce 1563 znovu. V této době Poperinge zburcováno k podpoře protestantů a zúčastnilo se povstání v roce 1566. V důsledku bojů a perzekucí došlo nakonec k tomu, že město a jeho obchod byly zcela zničeny.\n\nSituace se ještě zhoršila z důvodu válek mezi Francouzi a Holanďany o to, komu bude region náležet. Dohodou z Nijmegen z roku 1678 město přešlo do francouzských rukou a poté se vrátilo Španělům smlouvou z Riswijku v roce 1697, v roce 1713 bylo utrechtskou dohodou postoupeno Rakušanům. V roce 1794 bylo připojeno k revoluční Francii do departementu Lys.\n\nPo porážce Napoleona se stalo součástí Spojeného nizozemského království, od kterého se Belgie odtrhla v roce 1830. Od té doby Poperinge znovu nalezlo klid a soustředilo se na pěstování chmele, který zde začal být poprvé pěstován již v 15. století.\n\nBěhem 1. světové války bylo město jedním z pouhých dvou měst v Belgii (druhým bylo Furnes), které nebyly okupovány Němci, proto v něm byly zřízeny ubytovny pro britské jednotky a také poskytovalo bezpečnou zónu pro polní nemocnice. Bylo za frontovou linií, mezi britskými vojáky bylo familiárně nazýváno „Pop“ a představovalo pro ně důležité spojení s jejich rodinami, zvláště prostřednictvím Talbot House. Smutná připomínka na tuto dobu zůstává patrná na radnici, kde byly zachovány dvě cely smrti, a venku na dvoře, kde se konaly veřejné popravy před popravčí četou. Další připomínkou je řada vojenských hřbitovů, které se nachází v okolí, s hroby anglických, australských, francouzských, německých, amerických a čínských vojáků.\n\nMěsto je spojováno s několika novolatinskými básníky. Jacques May (Jacobus Majus) se narodil v Poperinge a vytvořil latinsky psanou veršovanou epištolu v sapfické strofě, která se datuje do roku 1563.\n\nKoncem 16. století Maximilian de Vriendt napsal báseň, která chválí město a jeho kostely:\n\nVlámský básník Gislain de Coninck, který se ve městě narodil, přeložil latinské verše Charlese Wynkiuse v \"Himni, Quorum Usus Est In Ecclesiastico Dei Cultu\" a společně byly vydány v roce 1573. V 17. století působili ve městě další dva latinsky píšící básníci, Joannes Bartholomaeus Roens a Petrus Wenis (1648-1726). Wenis vydal \"Gheestelycken nachtegael\" (Duchovní slavík, 1698) o zázraku z roku 1479, kdy se dítě narozené mrtvé probudilo k životu, přičemž tato událost se spojuje se sochou Panny Marie v kostele svatého Jana a dodnes se uctívá. \n\nPoperinge zmiňuje také anglický básník Geoffrey Chaucer, který z něj učinil rodiště jeho vlámského rytíře v \"Příběhu sira Thopase\" (\"The Tale of Sir Thopas\") z \"Povídek z Canterbury\" (\"Canterbury Tales\"). 150 let poté anglický básník John Skelton uvádí zmínku o Poperinge (\"In Popering grew pears when parrot was an egg\") ve své dvousmyslné básni \"Speak Parrot\". Báseň byla útokem na kardinála Wolseyho pro jeho ambici stát se papežem.\n\nV moderní době se město spojuje s jedním z epigramů Charlese Baudelaira ze sbírky \"Amœnitates Belgicæ\", nazvaném \"Une Béotie belge\", v němž se sofistikovaní francouzsky mluvící Bruselané dívají spatra na venkovské Popeginge a vlámské krajany. V následujícím století o městu pojednává dílo \"Poperinghe 1917\" od kanadského básníka W. W. E.Rosse.\n\n\n\n"}
{"id": "760449", "url": "https://cs.wikipedia.org/wiki?curid=760449", "title": "Březník (Šumava)", "text": "Březník (Šumava)\n\nBřezník (1006 m) je výrazný suk s žulovým vrchem tyčící se přibližně 3 kilometry jihozápadně od Hartmanic, nad osadou Dobrá Voda. Katastrálně náleží ke vzdálenější obci Prášily. Jde o dvojvrcholový hřbet, jehož nižší jižní vrcholek měří (998 m). Vrchol je místy suťovitý, zarostlý smrčinou.\nNa vrchol s geodetickým bodem vede odbočka zeleně značené turistické trasy z Radešova na Zhůří.\n\nV 11. století žil v poustevně pod vrcholem benediktýnský mnich Vintíř (Günter). Zemřel zde roku 1045 a byl pohřben v Břevnovském klášteře v Praze. U žulového skaliska stojí na jeho památku kaple svatého Vintíře, obnovená roku 1992. Na východním úpatí se do roku 1945 rozprostírala osada Pustina (\"Einöde\"). Dnes z ní zbyla pouze chátrající budova bývalé knížecí hájovny.\n\n"}
{"id": "760456", "url": "https://cs.wikipedia.org/wiki?curid=760456", "title": "5. základní expedice (Mir)", "text": "5. základní expedice (Mir)\n\n5. základní expedice, zkráceně EO-5 ( ), na Mir byla trvalá (celkově desátá) expedice vyslaná Sovětským svazem na jeho vesmírnou stanici Mir. Expedice byla zahájena 5. září 1989 startem kosmické lodi Sojuz TM-8 a trvala do přistání téže lodi 19. února 1990. Výprava byla dvoučlenná a skládala se z velitele Alexandra Viktorenka a palubního inženýra Alexandra Serebrova.\n\nPříprava kosmonautů k pátému dlouhodobému letu na stanici Mir začala v prosinci 1988, kdy se záložní a rezervní posádka 4. expedice posunuly na místa hlavní a záložní posádky expedice páté. V hlavní posádce byli Alexandr Viktorenko (velitel) a Alexandr Serebrov (palubní inženýr), v záložní Anatolij Solovjov a Alexandr Balandin. Výprava měla odstartovat k Miru 19. dubna 1989 a vystřídat 4. základní expedici. Jejím úkolem bylo, mimo jiné, vyzkoušení autonomní manévrovací jednotky (SPK, \"средство передвижения космонавта\"), kterou měl na stanici Mir přivézt nový modul Kvant-2. Start modulu však byl odložen a proto byl Serebrov, cvičící let s SPK, v únoru odsunut do záložní posádky (s tím, že poletí v 6. expedici). Opačným směrem se posunul Balandin.\n\nV dubnu však byla kosmická loď Sojuz, kterou měla expedice letět, během přípravných prací na kosmodromu Bajkonur poškozena a nezbylo než let expedice odložit na podzim. Balandin a Serebrov se poté vrátili na svá původní místa.\n\nExpedice začala startem kosmické lodi Sojuz TM-8 z kosmodromu Bajkonur 5. září 1989 v 21:38:01 UTC, se stanicí Mir se loď spojila 7. září v 22:25:35 UTC.\n\nPo spojení se stanicí ji kosmonauti několik dnů oživovali. Dne 10. září přijali zásobovací loď Progress M-1, první z modernizované série, s celkem 2,7 tunami nákladu. Souběžně s vykládkou lodi se kosmonauti věnovali i vědě – observatoř Rentgen v modulu Kvant využili k pozorování centra Mléčné dráhy a rentgenového zdroje Sco X-1 v souhvězdí Štíra. V dalších týdnech Viktorenko a Serebrov střídavě pracovali s zařízením Gallar, určeným k výrobě vysoce kvalitních polovodičových materiálů; dalekohledem Glazar fotografovali hvězdy; věnovali se lékařsko–biologickým výzkumům, studiu zemské atmosféry a fotografování vybraných oblastí zemského povrchu.\n\nDne 1. prosince odletěl Progress M-1. Nový modul Kvant-2 se, po několika odkladech startu, připojil ke stanici na druhý pokus (první 2. prosince byl neúspěšný) 6. prosince. Modul byl určen pro dovybavení Miru zařízením, které pro příliš velkou hmotnost nemohlo být umístěno v základním bloku. Nacházela se v něm i větší komora pro výstup do otevřeného prostoru, systém regenerace pitné vody a sprchový kout. Nesl také dva solární panely. Posádka modul oživila a propojila jeho systémy se systémy stanice, na stanici instalovali akumulátory přivezené v modulu.\n\nDalší zásobovací Progress přiletěl 22. prosince 1989. Už následující den kosmonauti zahájili biotechnologické experimenty, které loď přivezla (např. pěstovali řasy Chorella a tkáně rýže).\n\nV lednu 1990 posádka provedla sérii výstupů do otevřeného vesmíru. První posádka provedla 8. ledna 1990. Namontovali orientační čidla a sebrali z povrch stanice materiály vystavené působení kosmického prostoru. Druhý výstup následoval 11. ledna. Náhradou za staré umístili na povrchu stanice nové vzorky; umístili přístroj Afra E určený ke sledování ionosféry a magnetosféry a odstranili panel s přístrojem registrujícím mikrometeority. Třetí výstup 26. ledna, už z přechodové komory Kvantu-2, byl zaměřen na vyzkoušení nových skafandrů Orlan DMA.\n\nPočínaje 28. lednem kosmonauti zahájili program \"Hvězdné vyučování\", sestávající celkem z 28 lekcí. Při čtvrtém a pátém výstupu kosmonautů ve dnech 1. a 5. února Serebrov vyzkoušel autonomní manévrovací jednotku Ikaros (SPK, ). Analogické „kosmické křeslo“ vyvinula i americká NASA, ale ani jedno se po vyzkoušení už nepoužívalo.\n\nLoď Sojuz TM-9 s novou, 6. základní posádkou přiletěla 12. února 1990. Viktorenko a Serebrov se přivítali s hosty – Anatolijem Solovjovem a Alexandrem Balandinem. Během týdne nováčci převzali stanici a 19. února 1990 ve 01:06 UTC Viktorenko se Serebrovem z Miru odletěli se svou lodí Sojuz TM-8. Přistáli ve 04:36 UTC v Kazachstánu 55 km severovýchodně od Arkalyku.\n"}
{"id": "760463", "url": "https://cs.wikipedia.org/wiki?curid=760463", "title": "Třída Al Siddiq", "text": "Třída Al Siddiq\n\nTřída Al Siddiq je třída raketových člunů Saúdského královského námořnictva. Jejich hlavním úkolem je hlídkování a ničení hladinových lodí pomocí protilodních střel. Třídu tvoří celkem devět jednotek, které jsou všechny stále v aktivní službě.\n\nVšechny čluny byly stavěny v USA na základě tamního typu PGG. Do služby byly zařazeny v letech 1980–1982. Celou třídu tvoří jednotky \"Al Siddiq\" (511), \"Al Farouq\" (513), \"Abdul Aziz\" (515), \"Faisal\" (517), \"Khalid\" (519), \"Amr\" (521), \"Tariq\" (523), \"Oqbah\" (525) a \"Abu Obaidah\" (527).\n\nJednotky třídy \"Al Siddiq\":\nV dělové věži na přídi je umístěn jeden dvouúčelový 76mm kanón OTO Melara, který doplňují dva 20mm kanóny Oerlikon. K bodové obraně slouží jeden 20mm systém Phalanx CIWS. Protilodní výzbroj tvoří dva dvojnásobné vypouštěcí kontejnery protilodních střel RGM-84C Harpoon. Na palubě se dále nachází minomet a dva ruční granátomety.\n\nPohonný systém je typu CODOG. Tvoří ho jedna plynová turbína General Electric LM2500 a dva diesely MTU 12V652 TB91. Lodní šrouby jsou dva. Nejvyšší rychlost dosahuje 34 uzlů, ekonomická rychlost je 16 uzlů.\n\n"}
{"id": "760466", "url": "https://cs.wikipedia.org/wiki?curid=760466", "title": "Černohorci (opera)", "text": "Černohorci (opera)\n\nČernohorci je romantická opera o třech jednáních českého skladatele Karla Bendla na libreto českého spisovatele Josefa Otakara Veselého. Byla napsána pro soutěž k otevření Národního divadla v Praze, ale po jeho požáru byla nakonec poprvé uvedena dne 11. září 1881 v Novém českém divadle, letní scéně Prozatímního divadla.\n\nKarel Bendl se bezprostředně po odbočce ke komické opeře (\"Starý ženich\", 1871–74) a dokonce operetě (\"Indická princezna\", 1876–77) vrátil k vážné opeře. Libreto mu pro tento účel zpracoval spisovatel Josef Otakar Veselý. Heroickou látku přitom čerpal z nedávné jihoslovanské historie: námětem opery je láska dcery tureckého paši k černohorskému pohlavárovi s historickým pozadím osvobozovacího boje Černé Hory. Autentičnosti libretu dodával fakt, že Veselý Černou Horu a její lid z vlastní zkušenosti dobře znal. Libreto poskytlo Bendlovi řadu exotických momentů, ke kterým skladatel tíhnul už v \"Lejle\" a \"Indické princezně\" a které i v \"Černohorcích\" účinně zužitkoval. Byly to na jedné straně orientální motivy jako zpěv tureckých dívek, melismatické árie pašovy dcery Zajmy a orientální baletní fantasie ve třetím dějství, na druhé straně černohorské folklórní prvky jako tanec srbské kolo ve druhém dějství, píseň starého guslara Ilji a písně černohorské dívky Milici.\n\nBendlova velkoryse koncipovaná opera, navracející se k velkooperním ambicím jeho prvních hudebně dramatických děl \"Lejly\" a \"Břetislava\", vznikla koncem roku 1877, avšak v době dokončení cenzura uvedení opery s jihoslovanskou tematikou zakázala kvůli napjaté politické situaci na Balkáně, jež byla řešena na Berlínském kongresu. Uvedeny byly pouze koncertní ukázky; J. O. Veselý brzy po dokončení zemřel. Bendl operu zadal do soutěže vyhlášené k otevření Národního divadla Sborem pro zřízení Národního divadla. Ceny byly uděleny 4. prosince 1880; v oboru vážné opery zvítězila podle očekávání Smetanova \"Libuše\", ale \"Černohorci\" se podělili s Fibichovým \"Blaníkem\" o cenu 1000 zlatých původně určenou pro kategorii komická opera, k níž se však nesešli vhodní kandidáti. S cenou byla spojena i záruka provedení.\n\nAvšak dříve než mohli být \"Černohorci\" uvedeni na nové scéně, Národní divadlo vyhořelo. Premiéra opery se proto konala sice v původně stanoveném termínu 11. září 1881 (v literatuře se traduje mylně 11. říjen), avšak v Novém českém divadle, vedlejší letní scéně Prozatímního divadla. Provedení bylo velmi pečlivé, pouze dekorace byly v důsledku požáru „na kvap a nepříliš šťastně sestavené“, divadlo bylo vyprodáno, obecenstvo přijalo novinku vřele. Bendl, který na premiéru přijel ze svého tehdejšího působiště v Itálii, byl vyvolán více než dvanáctkrát a dostal tři věnce. Největší úspěch měla Irma Reichová ve vděčné úloze muslimské dívky Zajmy.\nKritika nijak nešetřila již nežijícího libretistu, jehož práce podle Otakara Hostinského „není nikterak z nejlepších“, protože „postrádá v nejednom ohledu jednak rozmanitosti, jednak rozumného hospodaření s dramatickými efekty, dikce není vždy uhlazená a také v dramatické stavbě jeví se mnohý nedostatek.“ Zejména slabé, zdlouhavé a nelogické je poslední jednání, jehož zakončení je oproti účinným finále 1. a 2. dějství zklamáním; jeden z kritiků uštěpačně poznamenává: „Znovuoživením Miloše básník neučinil žádný právě geniální tah pera, a nechtěl-li nestravitelnost závěru učinit ještě nestravitelnější, neměl alespoň raněného uzdravovat až tak rychle.“ Při repríze o pět let později jeden z kritiků dokonce mluvil o „nicovitém, místy až hnusně nemotorném podkladu textovém“ a vyjádřil se: „Po mém mínění mají Černohorci nejbídnější libreto ze všech českých zpěvoher - a tím, jest, bůh ví, mnoho řečeno.“\nBendl si ovšem zjevně cenil zejména možnosti konfrontace dvou národních živlů (Hostinský: „Toť ona stránka celého díla, kde intence básníkovy a hudebníkovy nejlépe se shodovaly a kde tudíž především zabezpečen byl úspěch.“). Avšak Bendl je především lyrik, „snadno k sentimentalismu příliš se blíží“, a v melodice i harmonii „je měkkým, vždy lahodným, nikdy drsným nebo násilným“, což je na závadu dramatickému vyznění zejména tam, kde mělo samo libreto nedostatky, jako na konci 3. dějství, který se stává lyricky rozvláčný. Z dramatického hlediska tedy \"Černohorci\" nedosahují kvalit \"Lejly\". Celkovým charakterem se přitom \"Černohorci\" málo liší od \"Lejly\": skladatel „vykazuje snahu hudební proud co nejméně přerušovat a sledovat slova charakteristickou hudbou“, ale má daleko k hudebnímu dramatu wagnerovského typu: obsahuje zřetelně oddělená uzavřená čísla, některé melodie se opakují, ale nejsou propracovávány ve smyslu teorie příznačných motivů, polyfonie je využívána poměrně málo, deklamace zpívaného slova je často nepřirozená. Kritika ocenila Bendlovu instrumentaci a umění psát pro lidský hlas. Velké úsilí věnoval skladatel charakterizaci (lokálnímu koloritu) tureckého i černohorského prostředí, kritika však vyčítala v případě prvního, že tak činí „znaky docela zevnějšími a přímo konvencionálními“ (s výjimkou postavy Zajmy, jež „jeví se nám v plném poetickém kouzlu orientalském“), v druhém případě pak využívání prvků černohorské lidové hudby hraničilo až s napodobením a některé zpěvy 2. jednání, byť autentické, svým prostým a lehkým rázem neodpovídaly vážnému a důstojnému hudebnímu ladění opery. Z jednotlivých čísel vyzdvihla kritika píseň Miloše za scénou a Iljovu baladu v 1. dějství, scénu černohorského tábora na počátku 2. dějství, píseň Zajmy v 3. dějství a oba balety, srbské kolo ve 2. a orientální taneční fantasii ve 3. dějství. O prvním z nich i zastánce principů hudebního dramatu Hostinský tvrdí, že „patří […] k oněm řídkým případům v literatuře zpěvoherní, proti nimž i ten, jenž jinak není právě přítelem balletu, ničehož nemůže namítati.“ V. V. Zelený chválil v \"Osvětě\" Bendlovu lyrickou vroucnost i dramatický vzlet.\n\nPrvní inscenace \"Černohorců\" v Prozatímním divadle se dočkala 7 repríz v prvním roce 1881 a pak ještě čtyř dalších v roce 1883. O tři roky později byla opera znovu nastudována na scéně Národního divadla, pro niž byla původně určena. Skladatel pro tento účel podstatně přepracoval 3. jednání; premiéra této nové verze se konala 8. května 1886. Hrála se zde v průběhu zmíněného roku pětkrát, provázena Bendlovou \"Jihoslovanskou rapsodií\". Inscenace byla nádherně vypravena a nahradila tak prozatímní dojem z původního uvedení, ale kritika žehrala na nedostatek obecenstva. Vícekrát \"Černohorci\" na divadelní scénu uvedeni nebyli.\n\nLibreto bylo vydáno tiskem roku 1881. Partitura, hlasy a klavírní výtah opery nebyly vydány, nacházejí se v archivu Národního divadla.\n\n(Skalnatá krajina na černohorských hranicích, v pozadí Husseinův letohrádek) Z letohrádku paši Husseina je slyšet zpěv žen chválících nový den a Alláha (sbor \"Den vzešel jasný, plný krásy\"). Přicházejí Husseinova dcera Zajma v černohorském oděvu, Zamilovala se totiž do černohorského pohlavára Miloše Martinoviče a očekává jeho příchod (Zajmin zpěv \"Sotva že s očí prchne sen\"). Miloš se objevuje s vlasteneckou písní na rtech (\"Černá Horo, moje domovino\"). Zajma se k němu přitočí a hovoří o lásce, ale Miloš je již šťastně ženat a vychvaluje svou Milicu. Turecká dívka odchází rozhořčena.\nMilica se dostavuje s ostatními Černohorci. Jdou zaplatit výkupné za svého knížete, kterého Turci zrádně zajali při mírovém jednání. Jsou mezi nimi Milošův pobratim Nikola Kněževič a Ljubota, tajný poturčenec. Na vyzvání lidu zpívá guslar Ilja píseň o Nikolovu otci, kterého zabili Turci, a o jeho matce, která byla před patnácti lety uchvácena do tureckého zajetí (píseň \"Ój! Bolně stená kukavice sivá\"). Vida smutek svého přítele Nikoly, přísahá mu Miloš, že najde jeho matku a pomstí smrt jeho otce (duet \"Ó drahý, nevíš, jak mi v nitru bouří\").\n\nPaša Hussein, vojenský náčelník Jussuf a další Turkové přivádějí zajatého knížete (zpěv knížete \"Sem, drazí, na mou hruď\"). Černohorci vyplácejí výkupné, sotva je však kníže osvobozen, vyzývá k boji: kdokoli v Černé Hoře nevyznává křesťanství, buď ještě dnes zabit. Černohorci nadšeně přijímají a žehnají své zbraně (sbor \"Jsme věrný, pravoslavný lid\").\n\nHussein a Jussuf se obávají. Ljubota je upokojuje: mezi Černohorci je dost jejich tajných přátel, jen je třeba jim nějakou lstí dopravit zbraně. Řešení se najde, když Zajma vyhledá otce a žádá jej, aby nechal jejího milého unést tak, jako kdysi její matku – což byla matka Nikoly Kněževiče. Ljubota navrhuje namluvit Milošovi, že Nikolova matka je vězněna v Husseinově hrad. Miloš se ji jistě ihned vydá osvobodit a přenechá velení černohorských sil svému zástupci Ljubotovi. Hussein nařizuje tureckým vojákům, aby poslouchali Ljubotovy povely, a slibuje mu za jeho zradu hodnost harambaše (finále \"Dnes Ljubota vám bude vůdcem všem\").\n\n(Skalnatá krajina s vchodem do jeskyně – Černohorský tábor) Černohorci i Černohorky se hotoví k boji (sbor \"Muž můj jako sokol mladý\"). Mezi nimi i Miloš a Milica se vzájemně ubezpečují o své lásce i smělosti v boji (duet \"Již slunce hory líbá… Umím buzdyhanem vlásti\"). Tančí se národní tanec „kolo“ (balet a sbor \"Poskoč, Pavle, jako páv\"). Miloš pak rozestaví stráže. Přichází k němu Ljubota se smyšlenou historkou o matce Milošova pobratima (zpěv \"Je velmi bídně živa\") a Miloš ji podle očekávání běží osvobodit. Ljubota vysílá svého syna Stipa přivést Turky se zbraněmi. Sám si nejprve dodává odvahy (zpěv \"Oj, černokřídlá noci, dcero pekla\"), pak posílá Černohorce zpět do údolí. Bojovníci jeho rozkazu uposlechnou a odcházejí v bojové náladě (\"Jen dál! Jeť heslem Černohorce „dál, jen dál“\"). Poté Ljubota vítá turecké ozbrojence a zpečeťuje svou oddanost přísahou (scéna a kvartet \"Na tuto svatou korouhev\"). Překvapí jej však Nikola, který sám zastřelí Ljubotu i Jussufa a přivolaní Černohorci pak přemohou ostatní Turky (bojová scéna \"Plémě to v hrob nechať padne\"). Od Stipa se dozvědí o Milošovu osudu a vydávají se k Husseinovu hradu, aby svého velitele zachránili (finále \"Však kde je Miloš, drahý pobratim?... Buď proklet již, ty muži plný zrady… Jeť heslem Černohorce „dál, jen dál“\").\n\n(Komnata v letohrádku Husseinově) Zajma dychtivě očekává Miloše (zpěv \"Noc rozpjala již křídlo temné\"). Hussein ji utvrzuje a povzbuzuje, připomíná však, aby se nezmiňovala o matčině smrti (duet \"Jej pojmi v náruč sladkou\"). Brzy na to vstupuje oknem Miloš. Závojem zahalenou Zajmu považuje za ženu, kterou přišel osvobodit (zpěv \"Buď bohu dík, jsem na místě\"). Když poznává Zajmu, která se jej pokouší svést, odolává jí. Dozvídá se, že je Nikolovou sestrou, a nabízí jí, že ji odvede, ale milovat ji nechce (duet \"Ach, drahý, ke mně blíže… Sem rozmilý můj sedni\"). Zajma přivolá svého otce. Ten Miloše zajímá a prozrazuje mu, že padl do léčky. Již jsou ale zvenčí slyšet černohorští bojovníci, kteří přemohli turecké stráže. Miloš se vrhne na Husseina, ale Zajma jej zadrží. Paša Miloše zraní, brzy však sám hyne Nikolovou rukou.\n\nMilica nad Nikolou naříká (zpěv \"Ó momče, momče, momče milý\"). Rovněž Zajma pláče nad umírajícím otcem. Stipe ji utěšuje, Nikola zase povzbuzuje Milicu (kvintet \"Však kdybys ty mi umřít měl\"). Hussein umírá, avšak Miloš vyskočí živ a téměř zdráv. Osiřelí Stipe a Zajma odcházejí spolu (duet \"Vše, Zajmo, vše ztraceno jest\"). Kníže Černohorců vyzývá k boji proti Turkům i k osvobození Srbska (finále \"Jsme věrný, pravoslavný lid… Onamo, onamo, za brda ona\").\n\n"}
{"id": "760476", "url": "https://cs.wikipedia.org/wiki?curid=760476", "title": "Chobot (rybník, Tisová, okres Ústí nad Orlicí)", "text": "Chobot (rybník, Tisová, okres Ústí nad Orlicí)\n\nRybník Chobot je velký rybník, který byl vybudován na Betlémském potoce v povodí říčky Loučná. Nachází se v katastrálním území Tisová u Vysokého Mýta obce Tisová, přibližně 3 km V až VSV od náměstí ve Vysokém Mýtě. Z velké části, hlavně s výjimkou jihu, je obklopen lesy. Byl vybudován roku 1962, ovšem na místě zaniklého Mejtského rybníka, který byl nejzápadnější z rybníků vysatvěných v této oblasti v pozdním středověku. Rozloha je podle základní mapy 1:10000 asi 44,5 ha, jinak je udávaná různě, od 42,14 ha po 49 ha. Název rybníku patrně vzniknul podle jeho tvaru, při leteckém pohledu připomíná tvarem slona s chobotem. Slouží jako chovný rybník.\n"}
{"id": "760481", "url": "https://cs.wikipedia.org/wiki?curid=760481", "title": "Turkuti", "text": "Turkuti\n\nTurkuti, též Gökturci, Modří anebo Nebeští Turci, Orchonští Turci, později také (nesprávně) Turkité, (staroturecky → \"Kök Türk\", ) byla starověká konfederace středoasijských turkických nomádských kmenů Turkutů a Tieleských kmenů. Odpradávna obývali usedlosti v oblasti Ötükenu ( Odigan) s centrem v Ordu, na řece Orchon (Mongolsko). Jejich dvanáct kmenú bylo od 5. do 8. století řízeno přistěhovaleckým Ašınovským klanem, který roku 265 až 460 sestoupil z Perských a pozdních Siung-nuských států západně od Východního Turkestánu.\n\nV čínských kronikách se uvádí v zásadě dvě legendy o původu Turků, přičemž dané verze se v jednotlivých kronikách různou měrou liší. Obě legendy uvádí kronika Čou Šu (636) následovně.\n\nTurci byli jiným druhem Siung-nuů s rodovým jménem Ašına. Coby kmen, byli vyhlazeni okolními státy. Zachránil se jenom jeden chlapec ve věku deseti let kterého vojáci nedokázali zabít, a proto mu uřízli nohy. Zachránila ho vlčice, která, když vyrostl s ním otěhotněla. Když vojáci uviděli po jeho boku vlčici, chtěli ji také zabít. Vlčice proto uprchla do severních hor státu Kao-čchang. Vlčice se tam ukryla v jeskyni a posléze porodila 10 synů. Když synové vyrostli, vzali si manželky odjinud. Ženy otěhotněly a každý potomek potom dostal jiné klanové jméno, Ašına bylo jedním z nich. Po několika generacích společně opustili jeskyni a stali se poddanými Žuan-žuanů.\n\nPředci Turků pocházeli z obalsti Suo-kuo (Sakové), který ležel severně od Siung-nuů. Náčelník jejich kmene se jmenoval Apangpu a měl sedmnáct bratrů. Jeden z nich se jmenoval Ič' Niš'tu, a byl zrozen z vlčice. Jejich stát byl však zničen, načež se Ič' Niš'tu oddělil od ostatních a vzal si dvě ženy za manželky. Jedna z nich otěhotněla a porodila čtyři syny. Jeden z nich se proměnil v bílou labuť (Kumandynci). Stát druhého, mezi řekami Afu (Abakan) a Ťien (Malý Jenisej), se jmenoval Čchi-ku (Jenisejští Kyrgyzové). Stát třetího ležel u řeky Čchu-če (Tuvinci). Posledního a nejstaršího z nich, pobývajícího u hor Pa-s'-čchu-če-š' (Západní Sajan), všichni přijali za svého vůdce (šad) a začali mu říkat Netuliu-šad. Stejně tak se pojmenovali „Turci“. Na těch horách stále přebývali potomci Apangpua. \n\nNetuliu-šad měl deset žen a děti, které porodily, přejaly klanové jméno matky za své. Ašına pocházel od jeho nejmladší manželky. Když Netuliu-šad zemřel, bylo nutno vybrat jednoho z deseti synů a ustavit ho šadem. Dohodli se, že budou skákat na strom a ten, který vyskočil nejvýš, byl ustaven šadem. Nejvýš vyskočil Ašına a všichni synové ho pak přijali za vůdce pod jménem Asien-šad.\n\nOd šan-jüho Mao-tuna (Bagatur Luanti) ze Siung-nuů pochází linie otcovského kmene/rodu Luanti, zatím co linie rodu Ašına sleduje svůj původ skrze kmene/rodu 缘海 - Jüanchaj od Liou-paoa (Liu Cuku) z Jižních Siung-nuů.\n\nNa přelomu 3. a 4. století došlo v občanské válce k oslabení moci čínské říše Ťin a vůdcové vzbouřeného nečínského obyvatelstva, (pěti barbarských kmenů), zabrali sever Číny. Jejich státy jsou tradičně označované názvem „Šestnáct států“ (304–439). Většinu těchto států založili náčelníci pocházející z nečínských kmenů, a sice Siung-nuů, Sien-pejů, Tiů, Ťieů a Čchiangů. Vzhledem k tvrdé konkurenci mezi státy a jejich vnitřní politickou nestabilitou, říše této éry neměly většinou dlouhého trvání. Etapa sjednocování začala až ve 20. a 30. letech 5. století, během níž říše Severní Wej (Tabgačové) dobyla celou severní Čínu, čímž období Šestnácti států přešlo v období severních a jižních dynastií (420–589).\n\nVelká sovětská encyklopedie uvádí, že mezi roky 265 a 460 byli Ašınovci , součástí různých pozdních siung-nuských svazů .\nAšınovci byli směsice Pching-liangských skupin ve východní Kan-su. \n\nOd dvacátých let 5. století probíhala krutá válka mezi Žuan-žuany a Severní Wej (Tabgačové). Spojencem Tabgačů se stalo hunské středoasijské Jüe-panské knížectví (160–490), ačkoliv hegemony ve stepi se pak stali Žuan-žuani. Severní Liang (397–439) (koridor Chesi) byla státem v období šestnácti království v Číně. Byla založena siung-nuskou rodinou Ťü-čchü , která i když zpočátku podporovala chanského úředníka Tuan Jie jako prince, v roce 401 ho svrhla a pod vedením Ťü-čchü Meng-suna převzala vedení státu. 18. října 439 její hlavní město Ku-cang , (Kan-su) padlo do rukou wejského císaře Tao-wuho a její princ Ťü-čchü Mu-ťien byl zajat. \n\nPo porážce státu byli Ašınovci o velikosti pět set rodin, wejskou dynastií vytěsnění z koridoru Chesi a byli nuceni hledat útočiště na západe v Kao-čchangu . Zde však dlouho nepobyli, jelikož v roce 460 si je podmanili Žuan-žuani kteří je pod vedením Ašınova syna Apangpuho, přesídlili na jižní svahy pohoří Altaj. Byli to zdatní řemeslníci a hlavně se věnovali metalurgii. Postupně se Ašınovci objevovali jako vůdci raní turecké konfederace. Zde, tato skupina o velkosti pět set rodin, společně s deseti a později dvanácti místními kmeny Tieleů (Oguzové / Ogurové) zavedly kmenovou alianci, která přijala název → \"Türk\", také známý jako \"Göktürk\" či \"Türküt\". \n\nVe staroturečtine slovo \"\"Türk\"\" znamená \"\"silný\"\". Jméno vládnoucího klanu Ašına může pocházet z termínu chotanských Saků pro \"„tmavě modrou“\" – \"„āššɪna“\".\n\nOd počátku 6. století říše Severní Wej (Tabgačové) slábne, dochází k četným vzpourám, ve 30. letech propuká hladomor, který zahubil asi 80 % obyvatelstva. Faktickou moc postupně získávají dva vojevůdci čínského původu, kteří vládnou za dva nezletilé tabgačské prince. Říše se tak rozdělila na Východní Wej (534–550) a Západní Wej (535–557).\n\nVe Východní Wej byl ale vládnoucí rod vyvražděn a tak v roce 550 vznikla říše Severní Čchi (550-577). V Západní Wej se však opakoval stený scenář a tak v roce 557 vznikla také říše Severní Čou (557–581). Obě byly slabé a navzájem znepřátelené. Této situace brzy využila nově se utvářející velmoc - říše Turkutů.\n\nV letech 551–555 porazili Žuan-žuany a vytvořili Turkucký kaganát (552–582), do jehož čela se postavil Ašına Tumen (Bumin). Poté co Bumin přinesl těžkou porážku Žuan-žuanské říši, a pod svojí vlajku sjednotil velkou část tureckých kmenů, byl vyhlášen za nezávislého vládce s titulem „Illig-kagan“. Za hlavní město říše ustavil Ordu, bývalé říšské město Siung-nuů.\n\nPo Buminově smrti zasedl na trůn Ašına Kelo (Kara), který se snažil dokončit porážku Žuan-žuanů. Jeho vláda sice trvala něco přes šest měsíců, ale ještě počátkem roku 553 zcela zničil zbytky Žuan-žuanů, jejichž jednotlivé skupiny našli útočiště v království Severní Čchi. Ještě předtím než zemřel (květen roku 553), titul „kagana“ zdědil jeho mladší bratr Kušu.\n\nRok 554 byl rokem kdy z knížectví bylo vytvořeno Impérium. Když se Turci vypořádali se Žuan-žuany, přijali rozhodná opatření vůči svým kočovným sousedům. Na východě porazil Kušu dva soupeřící kmeny - Tataby (Kumo Si, západní svahy Chinganu) a Kitany (stepní část Mandžuska severně od řeky Liao-che) sídlící po Žluté moře, podporující alianci se Severní Čchi. V důsledku Kušuova vítězství nad Kitany, turecké síly obklíčily Severní Čchi ze severu. Dále, dobyl kmeny Tőlesů (Tieleové) žijící v západním Mongolsku od Altaje až k Bajkalu, a na severu zvítězil nad panstvím Čchi-ku (Jenisejští Kyrgyzové). Od té doby měl Kušu zajištěnou také severní hranici. Ve snaze získat bohatství usedlých kmenů Kušu expandoval západním směrem až k hranicím Chionitů - Chua (Svetahuna, Bílí Hunové anebo Heftaliti). Roku 556, Turci svými vytrvalými manévry porazili zbytky Žuan-žuanů a přispěli k porážce kagana Kchua-lüho (539? – 591) z říše Tchu-jü-chun na jihu.\n\nMezi nejvýznamnější kulturní památky patří Orchonské a Jenisejské nápisy a náhrobní kamenné sloupy (stély) popsané runovým písmem. Z těchto nápisů si můžeme udělat představu i o religiozitě Turkutů, neboť se na nich prvně objevuje slovo \"tängri,\" které bývá překládáno jako božstvo či Nebe, a také pojem \"ötükän,\" který zřejmě označoval boha či ducha nějakého místa, především lesa a hory. Tuto polaritu nebeských a pozemských bohů nacházíme s podobnými pojmy později u Ujgurů, Kitanců (zakladatelů Liaa) a dokonce ještě u Mongolů v Čingischánově době. Je pravděpodobné, že tato myšlenková linie začíná již u Hunů, ale u nich se nedochovaly písemné památky. V české orientalistice se Orchonskými Turky zabýval Lumír Jisl (\"Orchonští Turci a problémy archeologie druhého východotureckého kaganátu,\" 1963).\n\n\n"}
{"id": "760484", "url": "https://cs.wikipedia.org/wiki?curid=760484", "title": "Michal Kovář", "text": "Michal Kovář\n\nMichal Kovář (* 8. září 1973 Olomouc) je český fotbalový trenér a bývalý obránce.\n\nHrál za SK Sigma Olomouc (1991–2001), v Německu za SSV Reutlingen 05 a FC Hansa Rostock a znovu za SK Sigma Olomouc (2004–2006). V první lize nastoupil za Sigmu Olomouc celkem ke 299 utkáním Z toho v 1. československé lize 44 utkání (žádný gól) a 255 utkání (10 branek) v 1. lize ČR. V Poháru UEFA nastoupil ve 21 utkáních a dal 1 gól. Za reprezentaci do 21 let nastoupil ke 4 utkáním, za dorostenecké reprezentace ve 35 utkáních.\n\nZdroje:\nV sezoně 2018/19 trénuje Fotbal Fulnek.\n\n"}
{"id": "760485", "url": "https://cs.wikipedia.org/wiki?curid=760485", "title": "Johann Sigmund Riesch", "text": "Johann Sigmund Riesch\n\nJohann Sigmund hrabě Riesch (1750 – 1821) byl rakouský generál jezdectva původem ze Švýcar.\n\nSvou kariéru zahájil u saské armády, roku 1773 odešel do rakouské armády jako nadporučík švališérského pluku Kaiser. Za války o bavorské dědictví získal hodnost rytmistra. Účastnil se taktéž rakousko-turecké války, dosáhl hodnosti plukovníka a velel kyrysnickému pluku Jacquemin. Po vypuknutí francouzských revolučních válek byl převelen k bojovým operacím. Za účast na bitvě u Tirlemontu získal titul hraběte a hodnost generálmajora. V čele šlavišérského pluku Kinsky participoval na bitvě u Mauberge. Roku 1796 byl povýšen na podmaršálka a následně vedl jezdeckou brigádu v bitvě u Würzburgu.\n\nV roce 1800 velel levému rakouskému křídlu v prohrané bitvě u Hohenlinden. Po znovuobnovení nepřátelství s Francií se Riesch stal velitelem sboru sloužícím pod generálem Mackem v Německu. Utrpěl porážku u Elchingenu od maršála Neye. V roce 1808 získal hodnost generála jezdectva a zároveň s tím funkci zemského velitele v Čechách. Roku 1810 odešel do výslužby.\n"}
{"id": "760487", "url": "https://cs.wikipedia.org/wiki?curid=760487", "title": "Benedikt (probošt)", "text": "Benedikt (probošt)\n\nBenedikt, byl 12. proboštem litoměřické kapituly sv. Štěpána v letech 1217?-1225 a královským notářem.\n\nO jeho životě je doloženo, že byl roku 1198 jmenován kanovníkem v Praze. V roce 1204 byl jmenován notářem a 1212 kancléřem krále Přemysla Otakara I. Patřil k nejzkušenějším diplomatům té doby. Měl bohaté zkušenosti z církevní administrativy.\n\nV roce 1216 se stal arcijáhnem okrsku Bílina a Světec. V červenci 1216 byl vyslán na důležitou diplomatickou misi k císaři Fridrichovi II., aby tam žádal potvrzení královského titulu pro Václava, což se mu podařilo. S králem byl ostatně spjat takovým přátelstvím, že byl při něm i v řešení církevně-politických otázek tak delikátních, jak se vyskytly při vzniklém církevním sporu papeže Honoria III. (1216-1227) a pražského biskupa Ondřeje (1214-1224).\n\nV roce 1217 se stal 12. proboštem litoměřickým.\n\nBenedikt stál ve sporu při knížeti Přemyslu Otakaru I., který pak roku 1218 v Budyni nad Ohří potvrdil privilegia litoměřické kolegiátní kapitule, jako obnovu a doplněk zakládací listiny litoměřické kapituly z roku 1057 (tzv. \"varianta B\"). Byl sice suspendován pro církevního představitele nedůstojné stanovisko, ale na sklonku života opět absolvován (suspense byla odvolána).\n\nNaposledy je probošt Benedikt uváděn v roce 1225 jako královský kancléř. I když neexistuje doklad o jeho smrti, je zřejmé, že zemřel ještě téhož roku.\n\n\n"}
{"id": "760488", "url": "https://cs.wikipedia.org/wiki?curid=760488", "title": "Thomas von Brady", "text": "Thomas von Brady\n\nThomas svobodný pán von Brady (1752 Cootehill, Irské království – 1827 Vídeň, Rakouské císařství) byl rakouský polní zbrojmistr irského původu.\n\nNarodil se v irském městečku Cootehill. Do rakouské armády vstoupil v šestnácti letech do pěšího pluku Pallavicini. Za rakousko-turecké války v roce 1788 byl povýšen na hejtmana a získal post ve štábu generála Laudona. Ještě téhož roku v srpnu se vyznamenal při obléhání Dubice, svou statečnost dokázal i u Bosanské Novi, kde se jako jeden z dobrovolníků pokusil dobýt tuto pevnost. Za tyto činy byl povýšen na majora a obdarován Vojenským řádem Marie Terezie.\n\nZa války první koalice sloužil jako plukovník pěšího pluku č. 55 Murray v armádě generála Latoura. V červnu 1796 bránil Frankfurt nad Mohanem proti útokům generála Klébera. Vzdal se až poté, co vyjednal čestnou kapitulaci svých čtyř praporů. Ještě v roce 1796 dosáhl na hodnost generálmajora. Zúčastnil se v čele brigády závěrečné části italské kampaně. Po válce se roku 1799 stal vojenským velitelem města Kotor. Byl povýšen na podmaršálka a zastal funkci velitele divize v Čechách. Následně byl roku 1803 jmenován guvernérem Dalmácie. V roce 1807 se stal tajným císařským radou. V roce 1809 byl znovu povolán do války, tentokráte velel divizi v II. rakouském sboru. Zúčastnil se bitvy u Aspern i u Wagramu. Poté roku 1810 odešel do výslužby. Zemřel ve Vídni roku 1827.\n"}
{"id": "760490", "url": "https://cs.wikipedia.org/wiki?curid=760490", "title": "Glenavon FC", "text": "Glenavon FC\n\nGlenavon Football Club je severoirský fotbalový klub z města Lurgan. Založen byl roku 1889. Třikrát vyhrál 1. severoirskou ligu (1951/52, 1956/57, 1959/60) a pětkrát získal severoirský fotbalový pohár (1956/57, 1958/59, 1960/61, 1991/92, 1996/97).\n\n"}
{"id": "760492", "url": "https://cs.wikipedia.org/wiki?curid=760492", "title": "Constantin d'Aspre von Hoobreuck", "text": "Constantin d'Aspre von Hoobreuck\n\nConstantin Karl svobodný pán d'Aspre von Hoobreuck (1767 Gent, Rakouské Nizozemí – 7. července 1809) byl rakouský podmaršálek původem z dnešní Belgie.\n\nDo rakouské armády vstoupil již v patnácti letech, kdy se stal kadetem 30. pěšího pluku. V letech 1788 až 1790 velel v hodnosti hejtmana jednotce z Limburku při potlačení tamějšího povstání. Za své služby obdržel Vojenský řád Marie Terezie a byl povýšen na majora. Za francouzských revolučních válek velel jedné koloně v armádě generála Clerfayta při vítězné bitvě u Lille. Po povýšení na podplukovníka stál v čele dobrovolnického pluku Grün-Laudon, se kterým v roce 1796 bránil les Hollertal. Poté byl převelen k dobrovolnickému Německému mysliveckému praporu, v jehož čele bojoval pod podmaršálkem Krayem v bitvách u Verony 5. dubna 1799 a Cassana 27. dubna 1799. \n\nJako velitel předvoje armády generála von Klenau se účastnil dobytí Livorna a obležení Mantovy v roce 1799. V březnu 1800 se střetl v bitvě u Janova s francouzským generálem Suchetem, kterého porazil. V dubnu téhož roku byl zajat při obraně průsmyku Brochetta. Po svém propuštění byl povýšen na generálmajora. Dne 9. října 1805 padl opět do zajetí, tentokráte u Günzburku. V roce 1809 mu bylo svěřeno velení nad záložní granátnickou divizí, s níž v květnu bojoval u Aspern. V bitvě u Wagramu mu francouzská dělová koule 6. července 1809 utrhla ruku, následkům těžkého zranění podlehl 7. července 1809 cestou z Mikulova do Brna, kde je pohřben.\nJeho synem byl rakouský generál baron Konstantin d’Aspre von Hoobreuck (18. prosince 1789 v Bruselu; † 24. května 1850 v Padově), mimo jiné 1848-1849 velitel sboru ve Radeckého vítězné armádě v Itálii, kde se bil též v bitvě u Novary. \n"}
{"id": "760495", "url": "https://cs.wikipedia.org/wiki?curid=760495", "title": "Kurt Koch", "text": "Kurt Koch\n\nKurt kardinál Koch (* 15. března 1950 Emmenbrücke, Švýcarsko) je švýcarský římskokatolický kněz, současný prezident Papežské rady pro jednotu křesťanů a bývalý biskup bazilejský.\n\nKurt Koch studoval teologii na Ludwig-Maxmiliánově univerzitě v Mnichově a na univerzitě v Lucernu, kterou absolvoval v roce 1975. V roce 1982 obdržel kněžské svěcení a začal působit ve farnosti Sv. Marie v Bernu. V roce 1986 se stal docentem dogmatiky a morální teologie na katechetickém institutu v Lucernu. Od roku 1989 působil jako profesor na ekumenickém institutu Lucernské univerzity. V roce 1995 byl zvolen basilejskou dómskou kapitulou za basilejského biskupa a 6. ledna 1996 přijal biskupské svěcení z rukou papeže Jana Pavla II. V letech 2007 až 2009 byl předsedou švýcarské biskupské konference.\n\nS platností od 1. června 2010 jej papež Benedikt XVI. jmenoval prezidentem Papežské rady pro jednotu křesťanů jako nástupce po Walteru Kasperovi a udělil mu hodnost titulárního arcibiskupa. Kardinálem byl jmenován na konzistoři 20. listopadu 2010, od roku 2010 je Koch také členem Kongregace pro nauku víry, od roku 2011 je také členem Kongregace pro blahořečení a svatořečení.\n\n"}
{"id": "760497", "url": "https://cs.wikipedia.org/wiki?curid=760497", "title": "Hieronymus von Colloredo-Mansfeld", "text": "Hieronymus von Colloredo-Mansfeld\n\nHieronymus hrabě von Colloredo-Mannsfeld, též Jeroným Karel z Colloredo-Mansfeldu (30. březen 1775 Wetzlar – 23. červenec 1822 Vídeň) byl rakouský polní zbrojmistr pocházející z šlechtického rodu Colloredo-Mansfeldů.\n\nNarodil se jako druhý syn knížete Františka de Paula Gundakara von Colloredo-Mansfeld (1731-1807), který byl v letech 1767–1770 rakouským velvyslancem ve Španělsku a v letech 1788–1806 sloužil jako říšský konferenční ministr a vicekancléř. Byl považován za šedou eminenci vídeňského dvora. Matkou byla Marie Anna Isabela, kněžna z Mansfeldu-Fondi (1750-1794).\n\nRoku 1792 pro svou lásku k vojenskému stavu vstoupil do pluku svého strýce, hraběte Josef. Téhož roku se v hodnosti nadporučíka stal členem štábu generála Clerfayta. Během francouzských revolučních válek velel různým útvarům pěchoty. Roku 1794 jej Francouzi odvlekli jako rukojmí do zajetí v Paříži a měl být popraven. Podařilo se mu uprchnout a opět se zapojit do boje.. V roce 1796 vedl předvoj armády generála Wurmsera. Jeho bojištěm bylo převážně Švýcarsko. V roce 1805 v bitvě u Caldiera již jako generálmajor stál v čele granátníků a odrazil několik francouzských pokusů o dobytí této vesnice, za což byl oceněn Vojenským řádem Marie Terezie. Za služby v Itálii mimo jiné velel rakouskému zadnímu voji. Roku 1813 výrazně přispěl k vítězství Rakušanů v bitvě u Chlumce. Za to byl roku 1825 postaven pomník v podobě obelisku s reliéfní bustou Jeronýma Colloredo-Mansfelda u Varvažova.\n\nPo povýšení na polního zbrojmistra velel levému koaličnímu křídlu v bitvě u Lipska. Poté táhl do Francie, kde byl u Troyes vážně raněn.\nZa statečnost byl vyznamenán komandérským křížem Řádu Marie Terezie.\n\n\nColloredo-Mansfeld, Hieronymus II. Graf in Constantin von Wurzbach. In: Biographisches Lexikon des Kaiserthums Oesterreich, 2. Band, Wien 1857, s. 426 on-line na literature.at \n"}
{"id": "760501", "url": "https://cs.wikipedia.org/wiki?curid=760501", "title": "Mistrovství světa ve fotbale hráčů do 20 let 1995", "text": "Mistrovství světa ve fotbale hráčů do 20 let 1995\n\nMistrovství světa ve fotbale hráčů do 20 let 1995 bylo 10. ročníkem tohoto turnaje. Vítězem se stala argentinská fotbalová reprezentace do 20 let.\n\n Tým, který se účastnil poprvé v historii.\n\n"}
{"id": "760503", "url": "https://cs.wikipedia.org/wiki?curid=760503", "title": "Zbyněk Fojtů", "text": "Zbyněk Fojtů\n\nZbyněk Fojtů (*7. srpna 1963 Slavičín) je český akademický sochař a medailér. Pochází z moravského města Valašské Klobouky. Návrhům pamětních mincí a medailí se věnuje od roku 2002. Ateliér má v Černošicích.\n\nZbyněk Fojtů vyrůstal ve Valašských Kloboukách, kde žil až do svých pětadvaceti let. Už od dětství se zajímal o historii: lákala ho zejména období starého Egypta a Velké Moravy. Jeho vůbec první prací byla postava fotbalového brankáře držícího míč. Glazurovaná soška vznikla v roce 1969 v Lidové škole umění ve Valašských Kloboukách. Vystudoval Střední uměleckoprůmyslovou školu v Uherském Hradišti a poté absolvoval Vysokou školu uměleckoprůmyslovou. Na detašovaném pracovišti ve Zlíně (tehdy Gottwaldov) byl jeho profesorem vsetínský rodák Zdeněk Kovář. V roce 1992 přijal nabídku z pražské Střední umělecké školy Václava Hollara, kde se stal profesorem modelování a kreslení. Zároveň se z Moravy natrvalo odstěhoval.\n\nAutor se pravidelně účastní soutěží na návrhy mincí a medailí vyhlašovaných Českou národní bankou. Poprvé se zúčastnil soutěže roku 2002 na realizaci pamětní mince k 100. výročí Emila Holuba. Zpracovává návrhy pro Českou mincovnu a. s. i Pražskou mincovnu a. s. Realizace se do roku 2009 dočkala dvacítka jeho návrhů na pamětní mince ČNB. K dalším úspěšným návrhům patří například zlatá pamětní medaile k 650. výročí položení základního kamene Karlova mostu o hmotnosti 1 kg, nebo zlaté a stříbrné pamětní medaile ze sady Korunovace českých králů. K novějším pracím patří titul Gotický most v Písku (2011, emise ČNB) nebo Korunovace Václava II. českým králem (2012, emise Pražská mincovna a. s.). Celkem již realizoval přes sto návrhů medailí a mincí.\n\n"}
{"id": "760505", "url": "https://cs.wikipedia.org/wiki?curid=760505", "title": "Věda a věda o vědě", "text": "Věda a věda o vědě\n\nVěda a věda o vědě ( \"Science and Science of Science\", \"Наука та наукознавство\", \"Наука и науковедение\") je mezinárodní časopis, který od roku 1993 vydává Centrum pro výzkum vědeckého a technického potenciálu a historie vědy na počest G.M.Dobrov Národní akademie věd Ukrajiny. \n\nČasopis byl vytvořen na základě republikového vědeckého bulletinu \"Věda o vědě a informatika\" («Науказнавство та інформатика»). Tato sbírka byla vydávána v letech .\n\nRedakční rada se skládá ze specialistů z Ukrajiny, Ruska, Velké Británie, Číny, Spojených států a Maďarska. \n\nČlánky mohou být publikovány ve třech jazycích: ukrajinsky, rusky a anglicky.\n\nÚčelem časopisu je studium rozvoje vědy a vědy o vědě v historických, moderních a perspektivních aspektech; studie o dopadu vědy na ekonomiku, kulturu, vzdělání a jiné oblasti života; analýza sociálních, ekologických, vojenských a jiných aspektů vědeckého výzkumu; vývoj problémů veřejné politiky v oblasti vědy, techniky a inovací; zahájení diskuse o postavení vědy a její schopnosti řešení skutečných problémů.\n\nČasopis se orientuje na různé skupiny čtenářů, jako na vědci věd (organizátoři vědy, filozofové, historikové vědy), a na široké spektrum čtenářů. \nArchiv časopisu\n"}
{"id": "760506", "url": "https://cs.wikipedia.org/wiki?curid=760506", "title": "Kevin z Glendalough", "text": "Kevin z Glendalough\n\nSvatý Kevin z Glendalough, irsky \"Cóemgen\", v moderní irštině \"Caoimhghin\" (498 – 3. června 618), byl irský světec.\n\nO jeho životě je poměrně málo pramenů. Pocházel z královského rodu, byl pokřtěn biskupem Cronanem a získal vzdělání od svatého Petroka. Sedm let žil jako poustevník, spával na dolmenu nad prudkým srázem (dnes známý jako \"Lůžko svatého Kevina\"). Podle legendy na Kevinově dlani při modlitbě během 40denního půstu přistál kos, poustevník jej nechal snést vejce a odchovat mláďata. Kos je také jeho atributem.\n\nPozději založil v Glendalough kostel, kolem kterého vznikla komunita křesťanů a v pozdější době klášterní areál se sedmi kostely, jedno z hlavních poutních míst v Irsku. Podle legendy se svatý Kevin dožil 120 let.\n\nZa svatého byl prohlášen v roce 1903. Jeho svátek se slaví 3. června.\n\n"}
{"id": "760510", "url": "https://cs.wikipedia.org/wiki?curid=760510", "title": "Grumman FF", "text": "Grumman FF\n\nGrumman FF (tovární označení Grumman G-5) byl americký palubní stíhací letoun. Jednalo se o jednomotorový dvoumístný dvouplošník s plně uzavřenou kabinou a zatahovacím podvozkem.\n\nPrototyp s označením XFF-1 poprvé vzlétl 29. prosince 1931. Letoun byl vyvinut ve dvou základních verzích pro americké námořnictvo - stíhací (FF-1) a průzkumné (SF-1). První kusy začaly přicházet k námořnictvu v dubnu 1933. Již v roce 1936 začaly být G-5 stahovány z výzbroje. Grumman také vyvinul exportní pozemní verzi stroje, kterou vyráběla licenčně firma Canadian Car & Foundry. Z 50 původně objednaných strojů pro Španělsko bylo dodáno jen 34 kusů, které zde sloužily pod označením Delfín. Zbylých 16 kusů převzalo Kanadské královské letectvo pod označením Goblin. V roce 1938 odkoupila několik strojů také Nikaragua.\n\n\n\nÚdaje platí pro variantu Grumman FF-1\n\n"}
{"id": "760511", "url": "https://cs.wikipedia.org/wiki?curid=760511", "title": "Alexandrova technika", "text": "Alexandrova technika\n\nAlexandrova technika je způsob práce s tělem, který skrze hlubší uvědomění pohybů a celkového postoje usiluje o odbourání škodlivých návyků a o navrácení těla jeho přirozené rovnováze. Tuto techniku vyvinul Frederick Matthias Alexander, profesí divadelní herec, původně jako způsob jak řešit chronickou únavu hlasu, která mu téměř znemožňovala vykonávat jeho povolání.\n\n"}
{"id": "760514", "url": "https://cs.wikipedia.org/wiki?curid=760514", "title": "Knattspyrnudeild Keflavíkur", "text": "Knattspyrnudeild Keflavíkur\n\nKnattspyrnudeild Keflavíkur, v České republice známý jako Keflavík nebo Keflavík ÍF (název sportovní jednoty Keflavík íþrótta- og ungmennafélag, jíž je součástí), je islandský fotbalový klub z města Reykjanesbær. Čtyřikrát se stal mistrem Islandu (1964, 1969, 1971, 1973) a stejně tak čtyřikrát získal islandský fotbalový pohár (1975, 1997, 2004, 2006).\n\n"}
{"id": "760515", "url": "https://cs.wikipedia.org/wiki?curid=760515", "title": "Světová výstava 1893", "text": "Světová výstava 1893\n\nWorld’s Columbian Exposition 1893 (také The Chicago World’s Fair) byla světová výstava konaná v době 1. květen – 30. říjen 1893 v Chicagu, devatenáctá svého druhu. Výstava se konala při příležitosti 400. výročí objevení Ameriky Kryštofem Kolumbem. Stavební práce začaly v září 1891 a k datu slavnostního otevření 21. října 1892 nebyly zdaleka dokončeny. K oficiálnímu zahájení výstavy proto došlo až v následujícím roce\n\nTéto světové výstavy se jako návštěvník účastnil tehdejší ředitel a prokurista Ringhofferových závodů na Smíchově Ing. František Adolf Hering. O své cestě do Ameriky napsal po návratu knihu „Cestovní upomínky z Ameriky“, kterou vydal v nakladatelství J.Otto v roce 1896. Se skupinou svých šesti smíchovských přátel (mezi nimiž byl i mladý baron František Ringhoffer) procestoval významná americká města té doby, navštívil řadu podniků, prohlédl si některé přírodní pamětihodnosti a setkal se s krajany. Část své knihy věnoval i návštěvě Světové výstavy, o které kromě osobních dojmů získal i řadu obecných informací.\n\nO pořádání výstavy mělo zájem několik velkých amerických měst. Skutečnost, že bylo nakonec vybráno Chicago (s ohledem na jeho geografické umístění a na podporu státu Illinois), se do určité míry na vlastní výstavě projevilo na nižším zájmu amerických vystavovatelů, působících v „neúspěšných“ městech. Výstava měla základní kapitál 20 milionů dolarů, rozprostírala se na ploše 4 čtverečních mílí. Svým rozsahem a pojetím daleko předčila předchozí pařížskou výstavu z roku 1889. Američtí pořadatelé pojali výstavu spíše jako světový jarmark (Worlds-fair). Výstaviště velmi dobře využívalo sousedství s Michiganským jezerem, které umožnilo vytvořit laguny mezi výstavními objekty a oživit prostor o pohled na plovoucí motorové čluny a benátské gondoly.\n\nVýstava byla vnějškově koncipována velmi velkoryse, ale vlastní exposice dělaly poněkud chudší dojem. Jak říká autor, Evropan, toužící po divech, které tam očekával, byl velice zklamán. Většina exposic, kde samozřejmě převažovaly američtí vystavovatelé neukázaly (až na malé výjimky) žádné novinky. Vystavené byly pouze výrobky, které již byly patentovány a proto se již nebylo třeba bát kopírování a krádeže technických nápadů. Takže prakticky nebyly k vidění žádné významné technické novinky.\n\nVýstavu navštívilo celkem 27,5 mil. osob. Výstavní pavilony byly vnějškově pojaty velmi pohledně, ale byly to jenom provizorní, většinou dřevěné stavby. Pavilony byly bíle natřeny, takže se výstavišti říkalo „město bílých paláců“. Z evropských států se nejvíce prezentovalo Německo (společnosti Krupp, Siemens a Halske, Vulkan a další). Anglická část působila spíše jednotvárně, na rozdíl od Francouzů, kteří uplatnili svůj vkus a šarm. Co do vkusu se dobře prezentovalo i Rakousko a to i díky sklárnam Harrach a Inwald, vystaveny byly české granáty a některé další drobnější výstavní exponáty. Autor velmi vysoko hodnotil úroveň převážné části strojírenských exponátů, které většinou neměly žádné významné evropské konkurenční výrobky. Vzhledem ke své profesi vysoce ocenil pavilon dopravních prostředků, ale také zemědělských strojů a stavebních mechanismů. Obdobně zaujal i Elektrický palác a exposice Hornictví a hutnictví. Nezapomnělo se ani na Palác krásných umění, kde z našich malířů vystavovali Brožík, Hynais, Čermák a Sochor. Svůj pavilon měly i americké ženy. Velká plocha výstaviště byla věnována zábavě, kolotočům, obrovské kolové houpačce, cirkusům, zvěřincům a podobným lidovým atrakcím. Osvětlení výstaviště bylo převážně elektrické, takže to umožnilo i instalaci světelné fontány. Autor ovšem neopomněl připomenout, že jídlo bylo drahé a vesměs špatné. Během výstavy docházelo se strany evropských vystavovatelů k mnoha reklamacím, bylo mnoho stížností na úplatnost porotců a řada cen vůbec nebyla předána.\n\n\n"}
{"id": "760523", "url": "https://cs.wikipedia.org/wiki?curid=760523", "title": "Sulfid germaničitý", "text": "Sulfid germaničitý\n\nSulfid germaničitý je anorganická sloučenina se vzorcem GeS. Je to bílá nebo bezbarvá krystalická pevná látka, která taje při teplotě přibližně 800 °C.\n\nSulfid germaničitý byl první známou sloučeninou germania, objevil jej Clemens Winkler během analýzy argyroditu. GeS není rozpustný v okyselené vodě, díky čemuž jej bylo možné oddělit od ostatních sloučenin.\n\n"}
{"id": "760524", "url": "https://cs.wikipedia.org/wiki?curid=760524", "title": "Komora architektů Polské republiky", "text": "Komora architektů Polské republiky\n\nKomora architektů Polské republiky – KAPR (\"pol. Izba Architektów Rzeczypospolitej Polskiej – IARP\") profesní veřejnoprávní sdružení architektů Polska. Byla zřízena zákonem z 15. prosince 2000 – o výkonu povolání architektů, stavebních inženýrů a urbanistů.\n\nČinnost architektů je svobodným povoláním.\n\nZákladním cílem statutu Komory Architektů Polské republiky je ochrana a podpora rovnováhy veřejného zájmu, dozor nad správným výkonem povolání architektů a dohledem nad dodržováním etických norem povolání u všech jejích členů.\n\nČinnost samosprávy architektů se soustředí zejména na záruky nejvyšší možné kvality služeb (výkonů) architektů klientům (stavebníkům) při současném respektu a úsilím o soulad s kulturními hodnotami a hodnotami chráněnými veřejným zájmem.\n\nKomora architektů Polské republiky je pověřena veřejnou správou legálního (zákonného) výkonu povolání architekta, což je zejména zpracování projekční dokumentace, územně plánovací (urbanistické) dokumentace s konečným cílem – rozhodnutím o povolení stavby (stavební povolení), nebo schválením územního plánu a pod.\n\nPři záměru o zadání projektových prací konkrétnímu architektovi si může každý zájemce ověřit jeho aktuální příslušnost k Komoře architektů polské republiky – on line – na aktuální internetové stránce. Je to veřejný seznam architektů – obdoba jiných veřejných rejstříků jako je obchodní rejstřík nebo živnostenský rejstřík.\n\n\nSídlem komory je Varšava. Komora je pak dále členěna do regionálních (vojvodských) organizací (komor), které jsou ve všech hlavních městech vojvodství.\n\nKomora architektů Polské republiky udržuje přátelské a produktivní vztahy s Českou komorou architektů a dalšími veřejnými orgány České republiky. Významnou platformou profesionální spolupráce je každoroční workshop v Ustroni.\n\nKomora vydává dvouměsíčník “Zawod architekt” (Povolání architekt).\n"}
{"id": "760527", "url": "https://cs.wikipedia.org/wiki?curid=760527", "title": "Mistrovství světa v cyklokrosu 1970", "text": "Mistrovství světa v cyklokrosu 1970\n\n21. Mistrovství světa v cyklokrosu se konalo 22. února 1970 na závodním okruhu v Zolderu v Belgii. Mistrovství bylo rozděleno na dvě kategorie - muž (profesionálové, elite) a amatéři.\nZávodu se zúčastnilo 24 závodníků, ale jen 23 jich bylo klasifikováno. Trať měřila 23 km.\n\nV cíli bylo klasifikováno 41 závodníků. Trať měřila 20. 835 km.\n\n"}
{"id": "760529", "url": "https://cs.wikipedia.org/wiki?curid=760529", "title": "Srbi svi i svuda", "text": "Srbi svi i svuda\n\nSrbi svi i svuda (v srbské cyrilici Срби сви и свуда, česky Srbové všichni a všude) je spis Vuka Stefanoviće Karadžiće, vydaný roku 1849 ve Vídni jako součást knihy Kovčežić za istoriju, jezik i običaje Srba sva tri zakona. Pojednává o dnešních Srbech, Chorvatech, Bosňácích, Černohorcích a Makedoncích, které shrnuje pod jeden název, a to \"srbský\" - rozlišuje je pouze jako \"Srby tří vyznání\". Konstatuje při tom ale fakt, že tito Srbové nepřijímají toto jednotné jméno, vzpouzí se jeho používání a dále používají různá vlastní označení; ať už historická, tak i regionální (dubrovnické, dalmatské, bunjevacké atd). \n\nTento Karadžićův dokument bývá často vzhledem k používané terminologii (tak, jako tomu např. i v případě Načertanije, tedy zahraničněpolitického plánu srbské vlády z podobného období) považován za dokument nacionalistický, za začátek velkosrbských idejí a myšlenek. Byl však vydán v polovině 19. století kdy mnohé národy nebyly ještě plně konstituovány, obrozenecké procesy probíhaly v plném proudu a vizí, jak mají jednotlivé jihoslovanské národy vypadat existovaly celé řady, mnohé z nich velmi vzdálené současnému uspořádání. Vuk Karadžić definoval Srby nikoliv jako štokavsky mluvící pravoslavné obyvatelstvo Balkánu, ale jako všechny \"štokavce\", včetně obyvatelstva dnešní Severní Makedonie. Podle něho Srbové žijí v Dalmácii, Srbsku, Vojvodině, Černé Hoře, Bosně, Hercegovině, Lice, Slavonii, Makedonii, Baranji, Dubrovníku, v Kosovu, na Istrii a snad také i v Albánii. Avšak, přestože se obyvatelstvo podle svého vyznání a přijetí označení \"srbský\" liší, podle Vuka mluví především jedním jazykem. Tím tak Karadžić předjímá to, co bylo realizováno jen jeden rok po vydání této teze, a tedy uzavření Vídeňské jazykové dohody (základ jednoho srbochorvatského jazyka). Jazykovou i národní jednotu jižních Slovanů považoval za neoddiskutovatelnou záležitost a jako příklad podobné situace u jiných národů uvedl např. Němce, nebo Maďary (kteří jsou katoličtí i protestantští, avšak národnostně se na základě toho nevydělují). \n\nKaradžić v dokumentu kromě národnostní a náboženské situace popisuje obecně způsob života v různých krajích, které považuje za srbské. Věnuje se jak šlechtě v oblasti dnešního Chorvatska, či Vojvodiny, srovnává postavení křesťanského a muslimského obyvatelstva v Bosně a Hercegovině, nebo mluví o postavení Černé Hory. Chorvatské přímoří považuje za \"kolébku\" Chorvatů a chorvatství; jejich jazyk (čakavštinu) za autenticky chorvatský) a uvádí příklady, v čem se tehdejší čakavština odlišovala od dominantního štokavského nářečí.\n\nVuk Karadžić ve svém spisu také postavil proti myšlence ilyrismu (odmítl název Ilyrský pro jižní Slovany s důvodem, že Ilyrové nebyli Slované). Jméno \"Srbové\" naopak považuje za jméno obecně slovanské, přičemž odkazuje jak na Josefa Dobrovského, tak na Pavla Jozefa Šafárika.\n\n"}
{"id": "760531", "url": "https://cs.wikipedia.org/wiki?curid=760531", "title": "Mistrovství světa v cyklokrosu 1971", "text": "Mistrovství světa v cyklokrosu 1971\n\n22. Mistrovství světa v cyklokrosu se konalo 28. února 1971 v Apeldoornu v Nizozemsku. Mistrovství bylo rozděleno na dvě kategorie – muž (profesionálové, elite) a amatéři.\nV cíli bylo klasifikováno přes 18 závodníků. Trať měřila 24 km.\n\nV cíli bylo klasifikováno 45 závodníků. Trať měřila 21 km.\n\n"}
{"id": "760533", "url": "https://cs.wikipedia.org/wiki?curid=760533", "title": "Státní znak Abcházie", "text": "Státní znak Abcházie\n\nStátní znak Abcházie, částečně uznané republiky, kterou většina států považuje za součást Gruzie, zvanou Autonomní republika Abcházie, tvoří zlatě orámovaný dělený štít stříbrné a zelené barvy, na němž je vyobrazen jezdec na koni ve skoku, který právě vystřelil z luku směrem vzhůru, vše ve zlaté barvě. Ve spodní části štítu je umístěna velká zlatá osmicípá hvězda, v horní části jsou dvě menší zlaté osmicípé hvězdy, jedna v zeleném a druhá ve stříbrném poli. Motiv jezdce představuje Sasrykvu, hrdinu abcházského Nartského eposu, jedoucího na bájném koni Bzou, velká zlatá hvězda symbolizuje obrodu, menší hvězdy v bílém a zeleném poli západní a východní kulturní svět, na jejichž pomezí se Abcházie nachází. <br>\n\nGruzie nezávislost Abcházie neuznavá a její území dle gruzínského administrativního dělení tvoří tzv. Autonomní republiku Abcházie, která je nedílnou součástí Gruzie. Existuje i autonomní vláda, která však nad svým územím nemá žádnou kontrolu a sídlí v exilu v Tbilisi. Autonomní republika Abcházie používá jako svůj státní znak znak Gruzie.\n\n"}
{"id": "760535", "url": "https://cs.wikipedia.org/wiki?curid=760535", "title": "Mistrovství světa v cyklokrosu 1972", "text": "Mistrovství světa v cyklokrosu 1972\n\n23. Mistrovství světa v cyklokrosu se konalo 27. února 1972 v Praze v ČSSR. Mistrovství bylo rozděleno na dvě kategorie - muž (profesionálové, elite) a amatéři.\nZávodu se zúčastnilo 27 závodníků, ale jen 23 jich bylo klasifikováno. Trať měřila 23.6 km.\n\nV cíli bylo klasifikováno 52 závodníků. Trať měřila 20. 540 km.\n\n"}
{"id": "760537", "url": "https://cs.wikipedia.org/wiki?curid=760537", "title": "Ælfthryth", "text": "Ælfthryth\n\nÆlfthryth (asi 945 - asi 1000, také Alfrida, Elfrida nebo Elfthryth) byla druhá nebo třetí manželka anglického krále Edgara. Ælfthryth první Edgarovou ženou, o které je známo, že byla korunována královnou Anglie. Byla také mantkou krále Ethelred II. a důležitou politickou figurou. Byla spojována s vraždou svého nevlastního syna Eduarda Mučedníka a v mnoha středověkých příbězích se objevuje jako stereotypní zlá královna a macecha.\n\nÆlfthryth byla dcerou hraběte Ordgara z Devonu. Její matka patřila ke královskému rodu Wessexu. Ælfthryth se poprvé vdala za hraběte Æthelwalda z Východní Anglie. Podle Viléma z Malmesbury se zvěsti o kráse Ordgarovy dcery donesly ke králi Edgarovi, který hledal královnu. Poslal za ní hraběte Æthewalda s tím, že jí má nabídnout královský sňatek, pokud by její krása byla skutečně taková, jak se tradovalo. Æthelwald ji skutečně shledal krásnou a oženil se s ní sám. Králi vzkázal, že jako královna je prý nevhodná. Edgar se o tom doslechl a rozhodl se hraběti takovou zradu oplatil. Chtěl onu ubohou ženu navštívit, a tak jí Æthelwald řekl, ať se udělá tak nepřitažlivou, jak je možné. ale Ælfthryth udělala pravý opak. Edgar, omámený její krásou, zabil hraběte Æthelwalda během lovu.\n\nÆthelwald podle historický záznamů zemřel dřív než v roce 962, příčina však není známá. Nejsou zprávy o žádných dětech Æthelwalda a Ælfthryth.\n\nEdgar měl před sňatkem s Ælfthryth dvě děti. Ke sňatku zřejmě vedlo to, že centrum moci Edgara bylo v Marcii a rodina Ælfthryth byla mocná ve Wessexu. Ke sňatku došlo v roce 964 nebo 965. V roce 966 Ælfthryth porodila syna Edmunda, který však zemřel mladý okolo roku 970. V roce 968 Ælfthryth porodila druhého syna jménem Ethelred.\n\nKrál Edgar zorganizoval svou druhou korunovaci 11. května 973, zřejmě aby posílil svou pozici jako vládce celé Británie. Při té příležitosti byla korunována a pomazána také Ælfthryth, přičemž byla teprve druhou korunovanou královnou Anglie a první, která byla korunována v Anglie.\n\nEdgar zemřel v roce 975 a králem se po něm stal už téměř dospělý Eduard, podporovaný mnohými klíčovými politickými figurami. Ælfthrythin syn Ethelred se o trůn ucházel marně. Eduard však byl zabit 18. března 978, během návštěvy Ælfthryth na hradě Corfe a jejími vlastními sluhy. Ethelred tak měl cestu na trůn volnou. Eduard začal být brzy považován za mučedníka a královna byla v pozdějších zápisech viněna z jeho vraždy. Vzhledem k věku svého syna se Ælfthryth stala regentkou a zůstala jí až do roku 984.\n\nAčkoliv její pověst zničila pravděpodobná vražda nevlastního syna, Ælfthryth byla zbožná žena a jako královna se zajímala o klášterní reformy. Kolem roku 986 založila klášter ve Wherwellu, kam se na konci života uchýlila. Tam také zemřela 17. listopadu 999, 1000 nebo 1001.\n\n"}
{"id": "760544", "url": "https://cs.wikipedia.org/wiki?curid=760544", "title": "Mistrovství světa v cyklokrosu 1973", "text": "Mistrovství světa v cyklokrosu 1973\n\n24. mistrovství světa v cyklokrosu se konalo 25. února 1973 v Londýně ve Velké Británii. Mistrovství bylo rozděleno na dvě kategorie - muž (profesionálové, elite) a amatéři.\n\nV cíli bylo klasifikováno 18 závodníků. Trať měřila 24,3 km.\n\nV cíli bylo klasifikováno 50 závodníků. Trať měřila 21,230 km.\n\n"}
{"id": "760546", "url": "https://cs.wikipedia.org/wiki?curid=760546", "title": "Rogers Locomotive and Machine Works", "text": "Rogers Locomotive and Machine Works\n\nRogers Locomotive and Machine Works byla lokomotivka ve městě Paterson, v Passaic County, New Jersey. Vyrobilo se zde celkem přes šest tisíc lokomotiv nejen pro Spojené státy, ale i pro export do celého světa. V 19. století byla Rogersova lokomotivka druhou nejúspěšnější americkou lokomotivkou - po firmě Baldwin. Pravděpodobně nejznámější dodanou lokomotivou byl \"General\" vyrobený v prosinci 1855 pro Western and Atlantic Railroad, kterého proslavil jeho únos a pronásledování během občanské války známé jako Velká lokomotivní honička. \n\nFirmu založil Thomas Rogers v roce 1832 spolu s Morrisem Ketchumem a Jasperem Grosvenorem jako Rogers, Ketchum and Grosvenor. Rogers byl prezidentem společnosti až do své smrti v roce 1856. Poté převzal vedení firmy jeho syn Jacob S. Rogers a firmu přejmenoval na Rogers Locomotive and Machine Works. Jacob S. Rogers vedl firmu až do svého odstoupení v roce 1893. Poté se stal prezidentem Robert S. Hughes a firmu přejmenoval na Rogers Locomotive Company. Vedl ji až do své smrti v roce 1900.\n\nJeho nástupce, Jacob Rogers zabránil v roce 1901 fúzi s American Locomotive Company (ALCO) tím, že firmu zavřel a znovu otevřel jako Rogers Locomotive Works. Firma zůstala nezávislá až do roku 1905, kdy ji ALCO nakonec koupila, výroba lokomotiv zde pokračovala až do roku 1913. Ve 20. letech budovy sloužily již jen jako sklady materiálu a náhradních dílů, ale nakonec byly budovy prodány. V bývalé montážní hale nazývané Thomas Rogers Building se dnes nachází muzeum dokumentující historii průmyslu v Patersonu.\n\n"}
{"id": "760547", "url": "https://cs.wikipedia.org/wiki?curid=760547", "title": "Kaple svatého Vintíře (Prášily)", "text": "Kaple svatého Vintíře (Prášily)\n\nŘímskokatolická kaple svatého Vintíře pod vrcholem hory Březník (v nadmořské výšce 995 m) nedaleko Dobré Vody v místech, kde jako poustevník žil a v roce 1045 také zemřel svatý Vintíř. Je častým cílem česko-německých poutí. Před kaplí se nachází litinový kříž, uvnitř je umístěna socha Panny Marie a obraz sv. Vintíře.\n\nV jeskyni ve skále na vrcholu Březníku si v roce 1040 vybudoval benediktinský mnich Vintíř poustevnu a obýval ji až do své smrti o pět let později. K uctění Vintířovy památky byla u jeskyně postavena dřevěná kaple. Ta byla v 19. století nahrazena kaplí zděnou. V roce 1952 se však toto území stalo součástí vojenského prostoru Dobrá Voda a armáda v 50. letech 20. století kapli odstřelila, zničena byla i jeskyně. K 31. 12. 1991 byl vojenský újezd zrušen a poté se celá oblast stala veřejně přístupnou. Za přispění města Hartmanice a členů spolku sv. Vintíře z bavorského Rinchnachu byla v roce 1992 kaple znovu postavena v původní podobě. Výstavba kaple trvala pouhých šest týdnů. Slavnostně vysvěcena byla dne 11. října 1992. Došlo i k úpravě skály nad kaplí − obnoveny byly tesané\nschody se zábradlím, kříž na vrcholu.\n\n"}
{"id": "760558", "url": "https://cs.wikipedia.org/wiki?curid=760558", "title": "CF Os Belenenses", "text": "CF Os Belenenses\n\nClube de Futebol Os Belenenses, známý též pod zkráceným názvem Belenenses, je portugalský fotbalový klub z Lisabonu, ze čtvrti Belém, podle níž je i pojmenován (\"Belemští\"). Založen byl roku 1919. Jednou se stal portugalským mistrem (1945/46), třikrát získal portugalský fotbalový pohár (1941/42, 1959/60, 1988/89).\n\n\n\"K 17. 7. 2014\"\n\n"}
{"id": "760566", "url": "https://cs.wikipedia.org/wiki?curid=760566", "title": "Gyula Andrássy", "text": "Gyula Andrássy\n\nGyula Andrássy může být:\n\n"}
{"id": "760575", "url": "https://cs.wikipedia.org/wiki?curid=760575", "title": "Petru Lucinschi", "text": "Petru Lucinschi\n\nPetru Lucinschi (* 27. ledna 1940, Rădulenii Vechi, Besarábie, Velké Rumunsko; dnes Moldavsko) byl druhý prezident Moldavska, funkci zastával v letech 1997 až 2001.\n\nRoku 1962 dokončil Kišiněvskou státní univerzitu, od roku 1960 zastával různé funkce v moldavském Komsomolu (na konci 60. let první tajemník Ústředního výboru), od roku 1971 zastával stranické funkce: ideologický tajemník ÚV KS Moldávie (1971-1976), první tajemník kišiněvského Městského výboru KS Moldávie (1976-1978). V letech 1978 až 1986 zastával vysoké pozice v ÚV KSSS v Moskvě, poté byl vyslán do Dušanbe jako druhý tajemník ÚV KS Tádžikistánu. Od roku 1989 působil opět na ÚV KSSS v Moskvě.\nJeho slibnou stranickou kariéru ukončil roku 1991 rozpad Sovětského svazu. Krátce pracoval v Ruské akademii věd, poté v letech 1992 až 1993 byl velvyslancem Moldavska v Moskvě. Od roku 1993 zastával post předsedy Parlamentu Moldavské republiky. V roce 1996 byl zvolen v druhém kole prezidentem Moldavska. Jeho politika preferovala bližší vztahy se Západem na úkor Moskvy. V prezidentských volbách roku 2001 jej porazil kandidát komunistů Vladimir Voronin.\n\nLucinschi byl od roku 1967 podle místa svého působení poslancem různých parlamentů: Nejvyššího sovětu Moldavské SSR (1967-1980), Nejvyššího sovětu Tádžické SSR (1986-1990), Nejvyššího sovětu SSSR (1986-1991) a Parlamentu Moldavské republiky (1990-1996 za Agrární stranu a od 2005 za Liberálně-demokratickou stranu).\n\n"}
{"id": "760576", "url": "https://cs.wikipedia.org/wiki?curid=760576", "title": "Radek Buchta", "text": "Radek Buchta\n\nRadek Buchta (* 22. dubna 1989, Brno) je český fotbalový obránce, od roku 2015 působící v FC Zbrojovka Brno.\n\nSvoji fotbalovou kariéru začal v Sokolu Tvarožná, odkud v průběhu mládeže zamířil do 1. FC Brno (nyní FC Zbrojovka Brno). V roce 2007 se propracoval do seniorské kategorie, kde hrál nejprve za rezervu. Od roku 2011 nastupoval za první tým. V ročníku 2010/11 s klubem sestoupil do 2. ligy, ale v následující sezoně se jeho mužstvo vrátilo do nejvyšší soutěže. V létě 2012 odešel na hostování do Znojma, kam po půl roce přestoupil. Tým na jaře 2013 vybojoval postup do 1. ligy. Po roce ale sestoupil. V zimním přestupovém období ročníku 2014/15 odešel na hostování zpět do Brna. V létě 2015 do klubu přestoupil.\n\nAktuální k 12. červenci 2015\n"}
{"id": "760582", "url": "https://cs.wikipedia.org/wiki?curid=760582", "title": "Petr Dolejš", "text": "Petr Dolejš\n\nPetr Dolejš (* 1. dubna 1986) je český fotbalový záložník momentálně hrající za třetiligový celek FC Velké Meziříčí.\n\nS fotbalem začal v TJ Sokol Mirovice, v roce 1994 společně s bratrem Rostislavem, který se objevil i v 1. lize v dresu Blšan, přešel do FK Písek. Tady prošel mládežnickými výběry a zahrál si i za áčko. Postupně se také přeorientoval ze středního záložníka na krajního. V roce 2007 přestoupil do SK Strakonice 1908, který hrál divizi. Na podzim téhož roku si jej František Straka vybral na testy do SK Dynamo České Budějovice, v zimě pak nastoupil do přípravy budějovického áčka. Debutu v Gambrinus lize se dočkal 2. března 2008 v Mladé Boleslavi. Nový trenér Jan Kmoch, který po sezoně Straku nahradil, ovšem začal sázet na nové posily – Fernanda Hudsona s Pavlem Mezlíkem – a Dolejš odešel hostovat do FC Zenit Čáslav, kterou vedl Miroslav Koubek. Po návratu z hostování doufal, že se prosadí do základu, ale Pavel Tobiáš dával přednost jiným hráčům. Pro špatné výsledky však byl brzy odvolán a nový trenér Jaroslav Šilhavý začal dávat Dolejšovi častěji příležitost hrát v zápasech. Ovšem na konci podzimu byl přeřazen do \"béčka\".\n\nV zimě 2010 přestoupil do FC Vysočina Jihlava, odkud v zimě 2012 přestoupil do FK Teplice. Na konci ledna 2013 byl poslán na hostování do MAS Táborsko. V prosinci 2013 v Teplicích skončil.\n\n\n"}
{"id": "760585", "url": "https://cs.wikipedia.org/wiki?curid=760585", "title": "Martin Strel", "text": "Martin Strel\n\nMartin Strel (* 1. října 1954 Občina Mokronog-Trebelno) je slovinský sportovec - dálkový plavec.\n\n\n"}
{"id": "760587", "url": "https://cs.wikipedia.org/wiki?curid=760587", "title": "Rostislav Šamánek", "text": "Rostislav Šamánek\n\nRostislav Šamánek (* 9. srpna 1989, Jemnice) je český fotbalový útočník či záložník, působící v 1. SC Znojmo. Nastupuje na hrotu útoku nebo na pozici krajního záložníka. Jeho blíbeným klubem je španělská FC Barcelona, oblíbeným hráčem bývalý brazilský útočník Ronaldo.\n\nSvoji fotbalovou kariéru začal v týmu SK EMPO Jemnice, odkud v průběhu mládeže zamířil nejprve do mužstva FC PSJ Jihlava (nyní FC Vysocina Jihlava) a poté do Sparty Praha. Před jarní částí sezony 2005/06 se vrátil do Jilemnice. Po půl roce zamířil zpět do Jihlavy, kde nastupoval postupně za mládež, první tým i B-mužstvo. V létě 2009 přestoupil do Zbrojovky Brno. Zde odehrál své první zápasy v 1. lize. Na jaře 2011 se Zbrojovkou sestoupil do druhé nejvyšší soutěže, ale již po roce Brno postoupilo zpět do 1. ligy. V mužstvu hrál rovněž za rezervu. Před ročníkem 2012/13 zamířil na hostování do tehdy třitiligového klubu 1. FC Karlovy Vary. Na jaře 2013 hostoval v mužstvu FK Baník Sokolov, kam v létě 2013 natrvalo přestoupil. Před sezonou 2015/16 zamířil na hostování do týmu 1. SC Znojmo. Na jaře 2016 bojoval s klubem o postup do nejvyšší soutěže, ale mužstvo nakonec skončilo na třetím místě tabulky. Za klub během roku vstřelil osm branek, na stejný počet jich přihrál a stal se nejproduktivnějším hráčem celku. V červenci 2016 se vrátil do Jihlavy, kam přestoupil.\n\nAktuální k 24. červnu 2016\n\n"}
{"id": "760588", "url": "https://cs.wikipedia.org/wiki?curid=760588", "title": "Luisa Koburská, vévodkyně z Fife", "text": "Luisa Koburská, vévodkyně z Fife\n\nLuisa Koburská, vévodkyně z Fife, : \"The Princess Louise, Princess Royal and Duchess of Fife\", plným jménem \"Louise Victoria Alexandra Dagmar\" (20. února 1867, Marlborough House – 4. ledna 1931, Londýn), Princess Royal, vévodkyně z Fife byla jako dcera britského krále Eduarda VII. členkou britské královské rodiny.\n\nNarodila se jako třetí dítě (první dcera) welšského prince Eduarda (pozdějšího krále Eduarda VII.) a jeho manželky Alexandry; jako taková byla mladší sestrou pozdějšího krále Jiřího V. Její babičkou z otcovy strany byla britská královna Viktorie a dědem z matčiny strany dánský král Kristián IX. Pokřtěna byla 10. května roku 1867 v kapli jejího rodného domu Marlborough House, londýnské rezidence jejích rodičů. Křest provedl Charles Longley, arcibiskup z Canterbury. Většinu svého dětství strávila v Sandringhamu, sídle svých rodičů v Norfolku. Stejně jako jejím dvěma sestrám Viktorii a Maud se jí dostalo omezeného formálního vzdělání.\nV sobotu dne 27. července roku 1889 se v soukromé kapli Buckinghamského paláce provdala za Alexandra Duffa, šestého earla Fife, svého o osmnáct let staršího bratrance z třetího kolena. Dva dny po svatbě jmenovala královna Viktorie jejího manžela vévodou z Fife a markýzem Macduff a udělila mu titul britského paira. Z jejich manželství se narodily tři děti, syn a dvě dcery, prvorozený syn se však narodil mrtvý:\n\n9. listopadu roku 1905 udělil král Eduard VII. Luise titul \"Princess Royal\", nejvyšší titul určený pro ženského člena královské rodiny, tradičně udělovaný každé další nejstarší královské dceři. Současně král oznámil, že její dvě dcery budou mit titul princezen Velké Británie a Irska. Od té doby se Luisa oficiálně titulovala \"HRH The Princess Royal\".\n\nV prosinci roku 1911, během cesty do Egypta, ztroskotala loď, na níž se plavila vévodkyně se svou rodinou, nedaleko marockých břehů. Vévoda Fife se sám vrhl na pomoc ženě a dětem; všichni vyvázli z nehody bez viditelné újmy na zdraví, vévoda Alexander však poté onemocněl zánětem pohrudnice, pravděpodobně v souvislosti s katastrofou, následkem kterého v lednu roku 1912 v egyptském Asuánu zemřel. Vévodkyně Luisa se po smrti manžela psychicky zhroutila.\n\nPrincezna Luisa zemřela 4. ledna roku 1931 ve svém domě na Portman Square v Londýně. Pohřbena byla v kapli sv. Jiří ve Windsoru. Její ostatky byly později přeneseny do soukromé kaple \"Mar Lodge Mausoleum\" v Braemaru, Aberdeenshire.\n\n"}
{"id": "760596", "url": "https://cs.wikipedia.org/wiki?curid=760596", "title": "Money (software)", "text": "Money (software)\n\nMoney (\"angl. „peníze“\") je obchodní značka účetních programů, ekonomických systémů a podnikových informačních systémů (ERP), které vyvíjí a distribuuje česká společnost Solitea Česká republika. Umožňují vést daňovou evidenci i podvojné účetnictví, mzdové účetnictví, skladové hospodářství, knihu jízd či evidenci objednávek, poptávek apod., funkce se však významně liší na základě produktových řad.\n\nJeho první verze vznikla v roce 1990 a byla pod označením Money 1 představena na podzim téhož roku na výstavě Invex v Brně. . Do roku 2004 se pak v té době aktuální verze programu (Money S3) stala nejprodávanějším ERP produktem na českém trhu. \nKromě produktové řady Money vyvíjí Solitea Česká republika i jiný software, například pokladní systém Prodejna SQL (dříve Prodejna S5) nebo cloudovou službu iDoklad. \n\nV současnosti jsou v distribuci tři hlavní produktové řady, používající jiné technologie:\n\nZpočátku byly vyvíjeny postupně různé verze účetní programu Money, které nahrazovaly verzi předchozí. Od roku 2001 je však v distribuci Money S3, které změnilo licencování na pravidelnou roční aktualizaci, a od roku 2005 se k němu přidávají další, souběžně distribuované produktové řady: \n\n\n"}
{"id": "760598", "url": "https://cs.wikipedia.org/wiki?curid=760598", "title": "Otokar Chlup", "text": "Otokar Chlup\n\nOtokar Chlup (30. srpna 1875 Boskovice – 14. května 1965 Praha) byl český pedagog.\n\nByl profesorem na Masarykově univerzitě, přednostou Škol vysokých studií pedagogických v Brně a v Praze. Stal se prvním děkanem Pedagogické fakulty University Karlovy, ředitelem Pedagogického ústavu J. A. Komenského ČSAV. Angažoval se v mravní výchově a dějinách pedagogiky. Za 1. republiky se zúčastnil reformního hnutí.\n\nTvorba tohoto vědce se dá rozdělit do 3 období:\n\nPo ukončení středoškolského studia se stal posluchačem Filozofické fakulty Karlovy univerzity. Studoval češtinu a francouzštinu, ale velice ho zaujaly semináře z psychologie a pedagogiky, které také navštěvoval.\n\nPo ukončení studií se věnoval výuce. Prvně jako suplent a po složení státní rigorózní zkoušky začal vyučovat na reálce v Náchodě. Během předválečného období hodně cestoval (navštívil Švýcarsko, Anglii, Německo, Francii), díky čemuž se seznámil s řadou významných osobností (např. Alfred Binet ve Francii) a měl možnost studovat i některé významné proudy (např. Elementová psychologie v Německu).\n\nV předválečném období se také zaměřil na publikační činnost a vydal své první studie. Mezi nejvýznamnější patří Kulturní boj o školu a Mravní nemoci dětství. Kromě publikační činnosti se věnoval i překladům a jako první do češtiny přeložil např. Duševní vývoj dětský od I. Kinga.\n\nBrzy po vypuknutí války musel narukovat na frontu, díky čemuž mohl pozorovat pocity vojáků i předrevoluční dění v Rusku. Po první světové válce se začal věnovat vědecké činnosti. Působil v Čs. ústavu J. A. Komenského a jako soukromý docent na Filozofické fakultě Karlovy univerzity. Podílel se také na vzniku instituce, která měla za cíl vzdělávat učitele měšťanských škol, nazvané Školy vysokých studií pedagogických.\n\nKromě působení na Filozofické fakultě Masarykovy univerzity se podílel i na vzniku Pedagogického semináře na bratislavské univerzitě, kam pravidelně dojížděl přednášet.\n\nV tomto období je významná také jeho publikační činnost, např. Výzkum duševních projevů u dětí méně schopných. Věnoval se také experimentální pedagogice. Na Filozofické fakultě zřídil třídu pro nadané žáky, kde prováděl různé pedagogické pokusy. Nejvýznamnější je však jeho příprava středoškolských učitelů. K této problematice vydal také dvě publikace: Pedagogika: Úvod do studia a Středoškolská didaktika. Společně se svými kolegy, J. Uhrem a J.Kubálkem, vytvořil třídílnou Pedagogickou encyklopedii.\n\nPo druhé světové válce se stal prvním děkanem nově vzniklé Pedagogické fakulty UK. Ta však byla zákonem z roku 1953 zrušena, a tak přešel na Filozofickou fakultu UK. Zanedlouho byl jmenován akademikem a stal se ředitelem nově založeného Pedagogického ústavu J. A. Komenského, kde studoval Komenského tvorbu a publikoval svá pedagogická díla.\nBohužel nastolený režim využil autority profesora Chlupa pro propagaci svých idejí, ačkoliv některé z nich ostře kritizoval.\n\nAčkoliv je jeho tvorba, převážně v poslední etapě jeho života velmi diskutabilní a vyvolává řadu otázek, profesor Chlup patří mezi nejvýznamnější české pedagogy a řada jeho myšlenek je inspirací i pro současnou pedagogiku.\n\n\n\n"}
{"id": "760610", "url": "https://cs.wikipedia.org/wiki?curid=760610", "title": "Jan Vlček (1972)", "text": "Jan Vlček (1972)\n\nJan Vlček (* 20. března 1972, Praha) je český filmový architekt. \n\nVystudoval Střední uměleckoprůmyslovou školu v Praze, obor design hraček (1986–1990). Filmovou scénografii poznával od základů, nejdříve jako patinér, následně, v letech 1997 až 2000 se ve funkci asistenta architekta podílel na mnoha zakázkových filmech pro české i zahraniční produkce. Od roku 2000 navrhuje a řídí stavbu dekorací a výrobu rekvizit.\n\nTvůrčí přístup Jana Vlčka je založen na precizních autorských kresbách, které považuje za nejjednodušší a nejrychlejší způsob přenosu nápadu z hlavy na papír. Realizaci každého projektu proto předchází soubor několika desítek barevných skic s podrobnými nákresy. Jan Vlček navrhuje také interiéry restaurací, barů i obytných domů, tvoří olejomalby a litografie, ilustruje povídky.\n\n== Celovečerní filmy =\n\n\n\n\n"}
{"id": "760615", "url": "https://cs.wikipedia.org/wiki?curid=760615", "title": "Asfaltové pásy", "text": "Asfaltové pásy\n\nAsfaltové pásy se používají především ve stavebnictví jako hydroizolace pod základy budoucích staveb. Nanášejí se buď za tepla jen na suchý podklad, nebo za studena a to se může provádět jak na suchý ale i vlhký podklad. Většina asfaltových pásů se spojuje a přitavuje na podklad hořákem, který pás udělá lepkavým a dá se tak snadno nanášet.\n\nVyrábějí se v druzích AP/PPe, A Pebit-A, R Pebit a S Pebit-S.\n"}
{"id": "760619", "url": "https://cs.wikipedia.org/wiki?curid=760619", "title": "Jerzy Gorzelik", "text": "Jerzy Gorzelik\n\nJerzy Zdzisław Gorzelik (* 25. října 1971, Zabrze) je polský politik a historik umění.\n\nOd roku 2003 stojí v čele Hnutí autonomie Slezska.\n"}
{"id": "760625", "url": "https://cs.wikipedia.org/wiki?curid=760625", "title": "Anna Karlovská", "text": "Anna Karlovská\n\nAnna Karlovská (26. srpna 1916 Kralupy n. Vltavou – 29. září 1987 Kralupy n. Vltavou) byla česká a československá politička Komunistické strany Československa a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\nZa druhé světové války byla aktivní v odboji. Byla pak vězněna v koncentračním táboře. K roku 1954 se profesně uvádí jako tajemnice Krajského výboru KSČ v Praze.\n\nVe volbách roku 1948 byla zvolena do Národního shromáždění za KSČ ve volebním kraji Kladno. Mandát získala i ve volbách v roce 1954 (volební obvod Praha-venkov), ve volbách v roce 1960 (nyní již jako poslankyně Národního shromáždění ČSSR za Středočeský kraj) a ve volbách v roce 1964. V Národním shromáždění zasedala až do konce jeho funkčního období v roce 1968.\n\nPo federalizaci Československa usedla roku 1969 do Sněmovny lidu Federálního shromáždění, kde setrvala do konce volebního období, tedy do voleb v roce 1971.\n\n"}
{"id": "760628", "url": "https://cs.wikipedia.org/wiki?curid=760628", "title": "Bohumil Kašpárek", "text": "Bohumil Kašpárek\n\nBohumil Kašpárek (2. května 1911 – ???) byl český a československý politik Komunistické strany Československa, poúnorový poslanec Národního shromáždění ČSR.\nV roce 1946 se uvádí jako štábní strážmistr Sboru národní bezpečnosti, bytem Moravská Ostrava-Radvanice.\n\nVe volbách roku 1948 byl zvolen do Národního shromáždění za KSČ ve volebním kraji Opava. V parlamentu setrval do konce funkčního období, tedy do voleb v roce 1954.\n\n"}
{"id": "760631", "url": "https://cs.wikipedia.org/wiki?curid=760631", "title": "Josef Kestler", "text": "Josef Kestler\n\nJosef Kestler (23. října 1910 – srpen 1987) byl český a československý politik Komunistické strany Československa, poúnorový poslanec Národního shromáždění ČSR.\nČlenem KSČ se stal roku 1945. Podle jiného zdroje ale patřil k předválečným členům strany. Do KSČ měl vstoupit již roku 1936. Od roku 1935 byl aktivní v Rudých odborech. V komunálních volbách v roce 1938 kandidoval za KSČ do obecního zastupitelstva v Sušici. Za okupace byl vězněn v koncentračních táborech.\n\nUž v květnu 1945 zasedl v krajské odborové radě v Plzni. V roce 1947 se uvádí jako dělník, předseda závodní rady v podniku SOLO Sušice. Původním povoláním byl obchodní příručí. V roce 1947 byl předsedou OV KSČ. Byl členem krajského výboru KSČ v Plzni. V roce 1954 zastával funkci předsedy Krajského výboru Národní fronty v Plzni. Bylo mu uděleno Vyznamenání Za vynikající práci.\n\nPo volbách roku 1948 byl zvolen do Národního shromáždění za KSČ ve volebním kraji Plzeň. Mandát nabyl až dodatečně v březnu 1952 jako náhradník poté, co rezignoval poslanec Rudolf Slánský. V parlamentu setrval do konce funkčního období, tedy do voleb v roce 1954.\n\n"}
{"id": "760632", "url": "https://cs.wikipedia.org/wiki?curid=760632", "title": "Jozefina Kišová-Horňáková", "text": "Jozefina Kišová-Horňáková\n\nJozefina Kišová-Horňáková (15. dubna 1918 – ???) byla slovenská a československá politička Komunistické strany Slovenska a poúnorová poslankyně Národního shromáždění ČSR.\nV roce 1948 se uvádí jako rolnice.\n\nVe volbách roku 1948 byla zvolena do Národního shromáždění za KSČ ve volebním kraji Nitra. V parlamentu zasedala až do konce funkčního období, tedy do voleb v roce 1954.\n\nV letech 1948, 1949, 1950 a 1953 se uvádí jako členka Ústředního výboru Komunistické strany Slovenska.\n\n"}
{"id": "760633", "url": "https://cs.wikipedia.org/wiki?curid=760633", "title": "Bedřich Klein", "text": "Bedřich Klein\n\nBedřich Klein (6. května 1898 – ???) byl český a československý politik Komunistické strany Československa, poúnorový poslanec Národního shromáždění ČSR.\nV roce 1948 se uvádí jako rolník, bytem Myslechovice.\n\nVe volbách roku 1948 byl zvolen do Národního shromáždění za KSČ ve volebním kraji Olomouc. V parlamentu setrval do srpna 1950, kdy rezignoval a nahradil ho Jaromír Dlouhý. Jeho politická kariéra skončila, když byl nařčen z nevhodné činnosti během nacistické okupace. Pak byl zatčen a obviněn z toho, že se spojil s protikomunistickou skupinou \"Havlíček a spol. Hradečná\", které předal svou poslaneckou legitimaci a získal anglickou pistoli. Státní orgány měly důvodné podezření, že se pokusí o útěk z republiky.\n\n"}
{"id": "760635", "url": "https://cs.wikipedia.org/wiki?curid=760635", "title": "Ladislava Kleňhová-Besserová", "text": "Ladislava Kleňhová-Besserová\n\nLadislava Kleňhová-Besserová (27. června 1912 Benešov – 21. července 1997 Ledeč nad Sázavou) byla česká a československá politička Komunistické strany Československa, poúnorová poslankyně Národního shromáždění ČSR a ČSSR a poslankyně Sněmovny lidu Federálního shromáždění na počátku normalizace.\nVychodila střední školu. Už v meziválečné době byla politicky aktivní. Působila jako funkcionářka československého Komsomolu. V letech 1927–1934 byla členkou krajského výboru KSČ v Praze. Členkou KSČ se stala roku 1930. V období let 1932–1934 navštěvovala Leninskou stranickou školu v Moskvě. Po návratu působila v letech 1934–1937 jako krajská tajemnice strany v Praze, Hradci Králové a Olomouci. V letech 1937–1938 byla členkou Ústředního výboru Komunistické strany Československa.\n\nV politickém životě působila i po druhé světové válce. Zastávala četné stranické posty. VIII. sjezd KSČ ji zvolil členkou Ústředního výboru Komunistické strany Československa. IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ ji ve funkci potvrdil. Od dubna 1965 do června 1966 byla navíc členkou sekretariátu ÚV KSČ.\n\nVe volbách roku 1948 byla zvolena do Národního shromáždění za KSČ ve volebním kraji Praha. Mandát znovu získala ve volbách v roce 1954 (volební obvod Praha-město), ve volbách v roce 1960 (nyní již jako poslankyně Národního shromáždění ČSSR za Středočeský kraj) a ve volbách v roce 1964. V Národním shromáždění zasedala až do konce jeho funkčního období v roce 1968.\n\nK roku 1954 i 1964 se uvádí jako tajemnice Ústředního výboru Národní fronty. V roce 1964 navíc i jako členka ÚV KSČ. K roku 1968 se uvádí coby důchodkyně z obvodu Modřany.\n\nPo federalizaci Československa usedla do Sněmovny lidu Federálního shromáždění (volební obvod Modřany). V parlamentu setrvala do konce volebního období, tedy do voleb roku 1971.\n\n"}
{"id": "760638", "url": "https://cs.wikipedia.org/wiki?curid=760638", "title": "Ján Kleštinský", "text": "Ján Kleštinský\n\nJán Kleštinský (6. ledna 1902 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nV roce 1948 se uvádí jako dělník.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Trnava. Mandát držel až do konce funkčního období, tedy do voleb v roce 1954. V letech 1948, 1949, 1950 a 1953 se uvádí jako člen Ústředního výboru Komunistické strany Slovenska.\n\n"}
{"id": "760640", "url": "https://cs.wikipedia.org/wiki?curid=760640", "title": "Miluše Klímová", "text": "Miluše Klímová\n\nMiluše Klímová (25. dubna 1924 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nPo volbách roku 1948 byla zvolena do Národního shromáždění za KSČ ve volebním kraji Karlovy Vary. Mandát nabyla až dodatečně v březnu 1952 jako náhradnice poté, co rezignoval poslanec Bohumil Patera. V parlamentu setrvala až do konce funkčního období, tedy do voleb v roce 1954.\n\n"}
{"id": "760641", "url": "https://cs.wikipedia.org/wiki?curid=760641", "title": "CAC/PAC JF-17 Thunder", "text": "CAC/PAC JF-17 Thunder\n\nCAC/PAC JF-17 Thunder je čínsko-pákistánský jednomotorový nadzvukový lehký víceúčelový bojový letoun, vyvinutý ve spolupráci čínské Chengdu Aircraft Industry Corporation (CAC) a pákistánského výrobce Pakistan Aeronautical Complex (PAC). Čínské označení letounu je FC-1 Xiaolong.\n\nSmlouvu o spolupráci na vývoji letounu FC-1 podepsala ČLR s Pákistánem roku 1995. Pákistán přitom požadoval stroj, který by ve službě nahradil stávající lehké bojové letouny Nanchang A-5, Chengdu F-7, Dassault Mirage III a Dassault Mirage 5. Kontrakt na výrobu strojů byl podepsán v roce 1999 a v roce 2002 byla zahájena stavba prvního prototypu, na který postupně navázalo dalších pět, z toho dva pro pozemní zkoušky. K jeho prvnímu letu došlo 2. září 2003 z čínského letiště Wenjiang u města Chengdu. V březnu 2007 byl typ přijat do služby v Pákistánském letectvu, kdy převzalo první dva z celkem osmi předsériových strojů. První plně operační jednotkou, provozující typ JF-17, se v únoru 2010 stala pákistánská 26. peruť Black Spiders. Pákistánské letectvo přitom plánuje do roku 2015 získat 200 strojů (celkově až 250 strojů). Původní objednávka Pákistánu obsahovala 50 strojů JF-17 Block I, z nichž osm předsériových a dva sériové byly vyrobeny v Číně, zbývající sestavil do roku 2012 závod PAC. Tyto stroje měly omezené operační schopnosti a jejich konstrukce byla tvořena především hliníkovými slitinami v kombinaci s vysokopevnostní ocelí a slitinami titanu.\n\nV květnu 2011 bylo objednáno dalších 50 exemplářů, tentokrát ve standardu JF-17 Block II, v jejichž konstrukci bylo použito více kompozitních materiálů. Block II byl navíc vybaven pevným nástavcem pro tankování paliva za letu, datalinkem, vylepšenou avionikou a modernějším systémem vlastní ochrany. Produkce těchto letounů byla zahájena v roce 2013, první z nich pak vzlétl 9. února 2015.\n\nPákistánské letectvo v roce 2017 operuje s více než osmdesátkou letounů Thunder, které tvoří výzbroj pěti letek. Poslední z nich byla přezbrojena v únoru 2017.\n\nJako první zahraniční uživatel letoun roku 2015 v počtu 16 kusů objednal Myanmar. První letoun byl dodán roku 2018. Druhým zahraničním uživatelem typu JF-17 se v lednu 2016 stala Nigérie, která ještě roku 2016 odebere první tři letouny. Jako třetí objednala nejméně osm kusů JF-17 Srí Lanka.\n\nV roce 2013 oznámil čínský výrobce vývoj dvoumístné verze. Montáž prvního prototypu byla zahájena v dubnu 2016. Dne 27. dubna 2017 proběhl první let prototypu této dvoumístné verze označené JF-17B/FC-1B. Zadní pracoviště instruktora bylo zabudováno v místě palivové nádrže, která byla v rámci zachování kapacity paliva přemístěna do zvětšeného hřbetu trupu. Přepracovaná svislá ocasní plocha je vyšší a má větší šípovitost. Zvětšeno bylo rovněž rozpětí křídla současně s prodloužením přídě. První sériový dvoumístný letoun JF-17B byl pákistánskému letectvu dodán v prosinci 2019.\n\nDne 15. prosince 2019 proběhl první let prototypu verze JF-17 Block III. Pákistánské námořnictvo, že v letech 2020–2024 do služby zařadí 50 těchto strojů. Mezi hlavní vylepšení patří využití většíhio podílu kompozitů, pilotní helmy HMDS s průhledovým displejem, instalace jediného velkého multifukčního displeje do kokpitu, nového radaru kategorie AESA, či infračervených senzorů IRST.\n\nSystém řízení dosavadní verze je kombinovaný - zatímco kormidlo a vodorovné ocasní plochy pilot ovládá mechanicky, klapky a mechanizace křídla fungují elektronicky. Plánováno přitom je plně elektronické řízení fly-by-wire. Taktické palubní systémy pocházejí, pro snížení nákladů na vývoj, ze stíhacího letounu Chengdu J-10. Letouny pohání jeden dvouproudový motor Klimov RD-93 s tahem 49,4 kN či 84,4 kN s přídavným spalováním. Výhledově by ho měl nahradit čínský motor WS-13, jehož vývoj se ale neustále protahuje. Výzbroj tvoří jeden 23mm kanón GŠ-23-2 a až 3630 kg výzbroje na závěsnících, z nichž čtyři jsou pod křídlem, jeden pod trupem a dva na koncích křídla.\n\n\n\n\n\n\n\n\n\n\n"}
{"id": "760644", "url": "https://cs.wikipedia.org/wiki?curid=760644", "title": "Ústavodárné Národní shromáždění republiky Československé", "text": "Ústavodárné Národní shromáždění republiky Československé\n\nÚstavodárné Národní shromáždění republiky Československé byl jednokomorový zákonodárný sbor ČSR existující od června 1946 do 30. 5. 1948. Vznikl na základě posledních demokratických voleb a jeho hlavním cílem bylo přijetí nové československé ústavy (funkční období měl stanoveno do doby, než se sejde parlament zvolený podle této ústavy; nejdéle však dva roky). Tuto roli splnil a kromě to přijal přes 220 dalších zákonů.\n\nShromáždění mělo celkem 300 poslanců, z toho bylo komunistů 114 (93 KSČ a 21 KSS), národních socialistů 55, lidovců 46, sociálních demokratů 37, za Demokratickou stranu zasedalo 43 poslanců, za Stranu slobody tři a za Stranu práce dva poslanci.\n\nPředsedy Ústavodárného Národního shromáždění byli:\n\n\nPřijetí Ústavy Československé republiky proběhlo až po Únoru 1948, na 114. schůzi 9. května 1948 ve Vladislavském sále Pražského hradu. Podle stenoprotokolů pro hlasovalo všech 246 přítomných poslanců. Zbylých 54 poslanců se zasedání nezúčastnilo.\n\n"}
{"id": "760646", "url": "https://cs.wikipedia.org/wiki?curid=760646", "title": "Miroslav Klinger", "text": "Miroslav Klinger\n\nMiroslav Klinger (20. ledna 1893 Praha – 10. února 1979 Praha) byl český a československý sportovec, olympionik, politik Československé strany socialistické a poúnorový poslanec Národního shromáždění ČSR.\nPůsobil jako dlouholetý přední funkcionář Sokola, aktivní sportovec a účastník olympijských her. Soutěžil za ČSR v Letních olympijských hrách v roce 1920 a Letních olympijských hrách v roce 1924. Na mistrovství světa v gymnastice získal několik medailí.\n\nZa první republiky pracoval jako úředník ministerstva národní obrany, později ministerstva zdravotnictví a trvale zasedal ve vedoucích pozicích v Sokole. V letech 1927–1932 byl zástupcem náčelníka a pak v období let 1932–1939 náčelníkem Československé obce sokolské. Za druhé světové války byl vězněn v koncentračním táboře. Byl vězněn v Dachau a Buchenwaldu.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Z rozhodnutí Akčního výboru Národní fronty se stal generálním tajemníkem ČSS. V roce 1948 se uvádí jako úředník a člen předsednictva ČSS, bytem Praha. Z funkce generálního tajemníka ČSS byl odvolán v roce 1960. Šlo o výsledek tlaku KSČ proti socialistické straně a v ČSS došlo tehdy k několika dalším personálním výměnám.\nVe volbách roku 1948 byl zvolen do Národního shromáždění za ČSS ve volebním kraji Plzeň. Mandát získal i ve volbách v roce 1954 (nyní za volební obvod Praha-město). V parlamentu zasedal do konce funkčního období, tedy do voleb v roce 1960.\n"}
{"id": "760647", "url": "https://cs.wikipedia.org/wiki?curid=760647", "title": "Trieste (rozcestník)", "text": "Trieste (rozcestník)\n\nJméno Trieste označuje vícero věcí:\n\n"}
{"id": "760651", "url": "https://cs.wikipedia.org/wiki?curid=760651", "title": "Vladimír Knap", "text": "Vladimír Knap\n\nVladimír Knap (20. prosince 1911 – 1991) byl český a československý politik Komunistické strany Československa a poúnorový poslanec Národního shromáždění ČSR.\nVystudoval gymnázium a absolvoval obor čeština–latina na Filozofické fakultě Univerzity Karlovy. Roku 1936 nastoupil jako středoškolský učitel v Hodoníně. V letech 1937–1939 prodělal vojenskou prezenční službi. Od roku 1939 působil jako středoškolský pedagog v Místku. V roce 1941 byl po několik týdnů vězněn v Kounicových kolejích v Brně. Od roku 1944 do roku 1945 pak byl totálně nasazen a pracoval coby stavební dělník v Ostravě.\n\nZa tzv. třetí republiky, v letech 1945 až 1948, byl středoškolským profesorem latiny na reálném gymnáziu v Místku. V roce 1948 se uvádí jako profesor v Místku. Byl tehdy už i politicky aktivní. Členem KSČ se stal roku 1945. V letech 1945–1949 působil jako kulturně-propagační aktivista KSČ a od roku 1949 pracoval na krajském sekretariátu KSČ v Místku.\n\nPo volbách roku 1948 byl zvolen do Národního shromáždění za KSČ ve volebním kraji Ostrava. Mandát nabyl až dodatečně v prosinci 1949 jako náhradník poté, co rezignovala poslankyně Vlasta Horklová-Damková. V parlamentu setrval do konce funkčního období, tedy do voleb v roce 1954.\n\nPočátkem 50. let byl náměstkem ministra pracovních sil. Od roku 1954 až do roku 1970 byl pracovníkem ministerstva zahraničních věcí. V letech 1954–1957 zastával post velvyslance Československa ve Vietnamu, v letech 1959–1961 velvyslance v Guineji a od roku 1963 do roku 1968 byl ambasadorem ČSSR v Kambodži. Po roce 1968 vyučoval němčinu na Základní škole Petřiny - sever v Praze 6. Pod jménem Vladimír Lamač publikoval články v deníku Lidová demokracie.\n\n\n"}
{"id": "760654", "url": "https://cs.wikipedia.org/wiki?curid=760654", "title": "Řád Františka I.", "text": "Řád Františka I.\n\nŘád Františka I. (: \"Ordine di Francesco I.\") byl civilní záslužný řád Království obojí Sicílie. Založil ho roku 1829 sicilský král František I. Řád se dělil na 6 tříd a jeho součástí byly i dvě medaile. Zanikl sjednocením Itálie vyhlášením Italského království v roce 1861.\n\nOdznakem je zlatý, bíle smaltovaný tlapatý kříž, mezi jehož rameny se nachází zlaté lilie. V kulatém zlatém středovém medailonu jsou vyobrazeny iniciály zakladatele F. I. \"(Francesco I.)\" obklopené zeleným dubovým věncem. Kolem medailonu se vine modrý pás s heslem DE REGE OPTIME MERITO \"(Od krále nejlepší zásluze)\". Na zadní straně je vyryto FRANCISCVS I. INSTITVIT MDCCCXXIX \"(František založil 1829)\". Kříž je převýšen zlatou korunou.\n\nHvězda velkostuhy a velkokříže je totožná s řádovým odznakem, jen ramena kříže jsou stříbrná a nesmaltovaná. Hvězda komandéra je stejná, jen o něco menší.\n\nStuha je červenofialová s tmavomodrým lemem.\n\nŘád se dělil na 6 tříd, součástí byly i dvě medaile:\n"}
{"id": "760657", "url": "https://cs.wikipedia.org/wiki?curid=760657", "title": "Jindřich Opolský", "text": "Jindřich Opolský\n\nJméno Jindřich Opolský označuje vícero osob:\n\n"}
{"id": "760658", "url": "https://cs.wikipedia.org/wiki?curid=760658", "title": "František Koktán", "text": "František Koktán\n\nFrantišek Koktán (23. nebo 25. prosince 1901 Nová Cerekev – 30. června 1975 Benešov) byl český a československý odborář, politik Československé strany socialistické a poúnorový poslanec Národního shromáždění ČSR.\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Angažoval se v Akčním výboru Národní fronty Ústřední rady odborů. V roce 1948 se uvádí jako redaktor, člen představenstva ÚRO a jednatel předsednictva ČSS, bytem Praha.\nVe volbách roku 1948 byl zvolen do Národního shromáždění za ČSS ve volebním kraji Praha-venkov. V parlamentu setrval do konce funkčního období, tedy do voleb v roce 1954.\n"}
{"id": "760664", "url": "https://cs.wikipedia.org/wiki?curid=760664", "title": "Lút", "text": "Lút\n\nLút ( – přepsáno \"Dašt-e Lút\") je solná poušť ležící na území východního Íránu, zejména provincií Chorásán a Kermán. Na západě je ohraničena Kohrúdskými horami, součástí Íránské vysočiny. Na severu přechází v Dašt-e Kavír (Velkou solnou poušť). Na východě ji ohraničují pohoří podél afghánské hranice, např. Ešger (2856 m), Bálán (2712 m) a Palangán (2488 m).\n\nZaujímá území o rozloze 50 000 km², přičemž 9000 km² zabírá písečná poušť. Svojí rozlohou je 25. největší pouští na světě. Tvoří bezodtoké aridní území, na němž najdeme hlinitou a štěrkovou poušť. V jihovýchodní oblasti tvoří také duny. Část pouště (22 780 km²) byla v roce 2016 prohlášena světovým přírodním dědictvím pod ochranou UNESCO.\n\nV letech 2005 a 2006 zde byla naměřena nejvyšší povrchová teplota (neplést s teplotou vzduchu) na Zemi (70,7 °C).\n"}
{"id": "760674", "url": "https://cs.wikipedia.org/wiki?curid=760674", "title": "Mistrovství Evropy v házené mužů 1994", "text": "Mistrovství Evropy v házené mužů 1994\n\n1. mistrovství Evropy v házené se konalo 3.–12. června 1994 v Portugalsku.\n\nMistrovství se zúčastnilo 12 mužstev, rozdělených do dvou šestičlenných skupin, z nichž první dva týmy postoupily do semifinálových bojů. Mistrem Evropy se stal tým Švédska, který ve finále porazil tým Ruska. Třetí místo obsadil tým Chorvatska.\n\n Rusko - Německo 29:20\n\n Rusko Švédsko 21:34\n\n Dánsko Chorvatsko 23:24\n"}
{"id": "760677", "url": "https://cs.wikipedia.org/wiki?curid=760677", "title": "František Kopecký (politik ČSS)", "text": "František Kopecký (politik ČSS)\n\nFrantišek Kopecký (30. srpna 1923 Košice – 5. září 1997) byl český a československý politik Československé strany socialistické a poúnorový poslanec Národního shromáždění ČSR.\nV roce 1948 se uvádí jako obchodník, bytem Olomouc. Byl tehdy členem krajského předsednictva ČSS v Olomouci.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Po volbách roku 1948 byl zvolen do Národního shromáždění za ČSS ve volebním kraji Olomouc. Mandát nabyl až dodatečně v prosinci 1950 jako náhradník poté, co zemřel poslanec Ferdinand Richter. V parlamentu setrval jen do března 1951, kdy rezignoval a jeho místo zaujal Jiří Fleyberk.\n"}
{"id": "760679", "url": "https://cs.wikipedia.org/wiki?curid=760679", "title": "Adolf Kořínek", "text": "Adolf Kořínek\n\nAdolf Kořínek (20. května 1920 Trnovany – ???) byl český a československý politik Komunistické strany Československa, poúnorový poslanec Národního shromáždění ČSR.\nNarodil se v Trnovanech u Teplic. Jeho otec byl poštovním zřízencem. Vyučil se zahradníkem. V roce 1948 se uvádí jako dělník v Chomutově.\n\nPo volbách roku 1948 byl zvolen do Národního shromáždění za KSČ ve volebním kraji Ústí nad Labem. Mandát nabyl až dodatečně v září 1953 jako náhradník poté, co se poslanec Antonín Zápotocký stal prezidentem republiky. V parlamentu setrval do konce funkčního období, tedy do voleb v roce 1954.\n\nV roce 1951 je zmiňován coby vedoucí tajemník okresního výboru KSČ. V roce 1976 se jistý Adolf Kořínek uvádí jako tajemník MěNV v Litvínově.\n\n"}
{"id": "760680", "url": "https://cs.wikipedia.org/wiki?curid=760680", "title": "Mezní stav přetvoření", "text": "Mezní stav přetvoření\n\nVýpočet podle mezního stavu přetvoření (často též druhého mezního stavu) má prokázat, že normové resp. charakteristické zatížení nevyvolá přetvoření (např. sedání), které by poškodilo konstrukci nebo změnilo polohu konstrukce.\n\n\n\nCelkové sedání se skládá z počátečního (s), konsolidačního (s) a sekundárního (s)\n\ns=s+s+s\n\nformula_1\n\nformula_2 - přitížení v základové spáře\n\nF - funkce závisící na rozměrech základů a stlačující se vrstvy\n\nF - funkce závisící na rozměrech základů a hloubce založení\n\nE - modul deformace zeminy\n\nb - šířka základu\n\nv - Poisonův součinitel\n\nformula_3\n\nformula_4 - modul deformace zeminy\n\nformula_5 - tvarový součinitel\n\nformula_6\n\ns - sedání uvažovaného bodu\n\nformula_7 - původní geostatické napětí\n\nformula_8 - výpočtový oedometrický modul i-té vrstvy základové vrstvy\n\nPro výpočet podle mezního stavu přetvoření je nutné určit:\n\n\n"}
{"id": "760681", "url": "https://cs.wikipedia.org/wiki?curid=760681", "title": "Josef Kotýnek", "text": "Josef Kotýnek\n\nJosef Kotýnek (1. března 1904 – ???) byl český a československý politik Komunistické strany Československa, poúnorový poslanec Národního shromáždění ČSR.\nV roce 1948 se uvádí jako rolnik z Prunéřova.\n\nPo volbách roku 1948 byl zvolen do Národního shromáždění za KSČ ve volebním kraji Karlovy Vary. Mandát nabyl až dodatečně v listopadu 1949 jako náhradník poté, co rezignovala poslankyně Barbora Škrlantová. V parlamentu setrval do února 1953, kdy rezignoval a nahradil ho Jan Pištěk.\n\nV roce 1954 se jistý Kotýnek uvádí jako předseda JZD v Prunéřově.\n\n"}
{"id": "760683", "url": "https://cs.wikipedia.org/wiki?curid=760683", "title": "Zemní tlak", "text": "Zemní tlak\n\nVelikost a rozdělení zemního tlaku na konstrukce lze stanovit \n\nδ=δK\n\nK je součinitel zemního tlaku pro zeminy všeho druhu\n\nformula_1\n\nS=0,5δhK\n\nVyužívá se Coulomb-Mohrovo kritérium porušení\n\nformula_2\n\nVodorovná složka zemního tlaku\n\nS=0,5γhK\n\nT=Stgδ\n\nformula_3\n\nformula_4\n\nS=0,5γ(h-h)K\n\nT=Stgδ\n\nformula_3\n\nformula_6\nformula_7\n"}
{"id": "760685", "url": "https://cs.wikipedia.org/wiki?curid=760685", "title": "Elena Koyšová", "text": "Elena Koyšová\n\nElena Koyšová (22. prosince 1911 Ladce – 20. června 1977 Ladce nebo Ilava<) byla slovenská a československá politička Komunistické strany Slovenska a poúnorová poslankyně Národního shromáždění ČSR.\n\nPo volbách roku 1948 byla zvolena do Národního shromáždění za KSČ ve volebním kraji Trenčín. Mandát nabyla až dodatečně v říjnu 1951 jako náhradnice poté, co rezignoval poslanec Ladislav Holdoš. V parlamentu zasedala až do konce funkčního období, tedy do voleb v roce 1954.\n\nV letech 1955, 1957, 1958 a 1962 se uvádí jako členka Ústředního výboru Komunistické strany Slovenska. Angažovala se v ženském hnutí (Slovenský svaz žen). V roce 1950 iniciovala založení JZD v rodných Ladcích a pak delší dobu působila jako jeho předsedkyně. Od roku 1974 byla tajemnicí tamního MNV. Jejím synem byl slovenský básník Pavol Koyš (1932-1993).\n\n"}
{"id": "760687", "url": "https://cs.wikipedia.org/wiki?curid=760687", "title": "Live 2003", "text": "Live 2003\n\nLive 2003 je živé album anglické alternativní rockové skupiny Coldplay, poprvé vydané v listopadu 2003. Jedná se v pořadí o druhé koncertní album, první vydala kapela v roce 2001 a pojmenovala ho Trouble – Norwegian Live EP.\n\nNa Grammy Awards bylo v roce 2004 nominováno jako „Nejlepší dlouhé hudební video.“\n\nNa albu se také objevila speciální píseň - Moses. Napsala ji Gwyneth Paltrow, manželka Chrise Martina. Singl je inspirován jménem jejich druhého dítěte, Mosem Brucem Anthonym Martinem, narozeného roku 2006.\n\n\n\n"}
{"id": "760688", "url": "https://cs.wikipedia.org/wiki?curid=760688", "title": "Mistrovství světa ve fotbale hráčů do 20 let 1997", "text": "Mistrovství světa ve fotbale hráčů do 20 let 1997\n\nMistrovství světa ve fotbale hráčů do 20 let 1997 bylo 11. ročníkem tohoto turnaje. Vítězem se stala argentinská fotbalová reprezentace do 20 let, která tak obhájila titul z minulého ročníku. Poprvé se závěrečného turnaje zúčastnilo 24 týmů místo dosavadních 16.\n\n Tým, který se účastnil poprvé v historii.\n\n"}
{"id": "760691", "url": "https://cs.wikipedia.org/wiki?curid=760691", "title": "Bedřich Kozelka", "text": "Bedřich Kozelka\n\nBedřich Kozelka (6. března 1902 Praha – 21. července 1970 Praha) byl český a československý poúnorový politik Komunistické strany Československa, poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\n\nDětství strávil v Hrdlořezích u Prahy. Za první světové války se vyučil frézařem v podniku Českomoravská Kolben-Daněk. Už tehdy byl aktivní v dělnickém a odborovém hnutí. Ve věku šestnácti let se stal funkcionářem sociálně demokratické Dělnické tělocvičné jednoty. Podílel se na prosincové generální stávce v roce 1920. Pak pracoval v Komsomolu a rudých odborech.\n\nDo KSČ vstoupil roku 1924. Za první republiky byl aktivní v komunální politice v Praze. V období let 1936–1938 byl členem Ústředního výboru Komunistické strany Československa. Za druhé světové války byl aktivní v odboji. Hned na počátku okupace byl zatčen a vězněn v koncentračním táboře Dachau a koncentračním táboře Buchenwald.\n\n26. května 1945 se vrátil do vlasti. Po válce se opět zapojil do veřejného a politického života. Stal se vedoucím závodní organizace KSČ v poniku ČKD v Praze. Zastával četné stranické posty. Již v listopadu 1945 byl kooptován za člena Ústředního výboru Komunistické strany Československa. VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ ho ve funkci potvrdil. V letech 1951-1953 byl tajemníkem a v letech 1953-1957 vedoucím tajemníkem Krajského výboru KSČ v Praze. V letech 1957-1958 působil navíc jako tajemník Ústřední rady odborů. V roce 1955 mu byl udělen Řád republiky, v roce 1962 Řád Klementa Gottwalda.\n\nBěhem únorového převratu v roce 1948 byl v padesátičlenné dělnické delegaci, která přišla podpořit plán na přijetí demisí nekomunistických ministrů. K roku 1954 se profesně uvádí jako vedoucí tajemník KV KSČ Praha.\n\nDlouhodobě zasedal v nejvyšších zákonodárných sborech. Ve volbách do Národního shromáždění roku 1948 byl zvolen do Národního shromáždění za KSČ ve volebním kraji Praha. Mandát získal i ve volbách v roce 1954 (volební obvod Praha-venkov), ve volbách v roce 1960 (nyní již jako poslanec Národního shromáždění ČSSR za Středočeský kraj) a ve volbách v roce 1964. V Národním shromáždění zasedal až do konce jeho funkčního období v roce 1968. Po federalizaci Československa usedl roku 1969 do Sněmovny lidu Federálního shromáždění, kde setrval do své smrti roku 1970.\n\nZemřel v červenci 1970.\n\n"}
{"id": "760692", "url": "https://cs.wikipedia.org/wiki?curid=760692", "title": "William Pittenger", "text": "William Pittenger\n\nWilliam Pittenger (31. leden 1840 Knoxville, okres Jefferson, Ohio - 24. duben 1904 Fallbrook, Kalifornie) byl vojákem armády Unie v době americké občanské války a nositelem Medaile cti.\n\nSyn Thomase a Mary Mills Pittengerových navštěvoval až do svých šestnácti let okresní školu. Po vypuknutí občanské války narukoval 17. dubna 1861 jako vojín na tři měsíce k 2. ohijskému pěšímu regimentu. Během této doby se zúčastnil první bitvy u Bull Runu. Brzy narukoval znovu na tři roky a 11. září 1861 byl odvelen do Camp Dennison, Ohio. O několik dní později se připojil k obnovenému 2. ohijskému pěšímu regimentu jako desátník. Třináctého března 1862 byl povýšen na četaře a krátce poté se jako dobrovolník účastnil Andrewsova únosu vlaku, který vešel do dějin jako Velká lokomotivní honička. Únos skončil fiaskem, únosci se rozutekli do lesů, ale všichni byli polapeni a někteří, včetně Andrewse, oběšeni. Pittenger byl zajat 15. dubna poblíž Lafayette (Georgie), nebyl však jako špión popraven, ale zůstal uvězněn až do 18. března 1863, kdy byl v City Point (Virginie) vyměněn. Po propuštění a následném obdržení Medaile cti byl povýšen na poručíka a dále sloužil, dokud mu to jeho nalomené zdraví dovolilo. Čtrnáctého srpna 1863 byl na Anderson Station ( Tennessee) propuštěn.\n\n17. května 1864 se v New Brightonu (Pennsylvania) oženil s Wilhelminou \"Winnie\" Clyde Osborne a měli spolu šest dětí. Téhož roku se Pittenger stal členem pittsburghské konference Metodistické episkopální církve. V roce 1870 byl přeložen do konference v New Jersey a pracoval zde minimálně do roku 1888. Od roku 1878 byl profesorem na Národní škole přednesu a řečnictví ve Filadelfii. Je autorem knih \"Daring and Suffering, a History of the Great Railroad Adventurers (Odvaha a utrpení, historie velkého železničního dobrodružství)\" (Philadelphia, 1863; rozšířené vydání New York, 1887); \"Oratory, Sacred and Secular (Řečnictví duchovní a sekulární)\" (Philadelphia, 1881); a \"Extempore Speech (Improvizovaný projev)\" (1882). Kniha \"Daring and Suffering\" se stala předlohou Keatonova filmu The General (Frigo na mašině).\nByl pohřben 25. dubna 1904 na hřbitově Odd Fellows ve Fallbrooku (Kalifornie). Symbol medaile cti byl na jeho hrobě umístěn 7. července 1988.\n\n"}
{"id": "760694", "url": "https://cs.wikipedia.org/wiki?curid=760694", "title": "Jaroslava Krafková", "text": "Jaroslava Krafková\n\nJaroslava Krafková, též Jaroslava Dandová (4. března 1910 – ???)), byla česká a československá politička Komunistické strany Československa a poúnorová poslankyně Národního shromáždění ČSR.\nPůvodní profesí byla fotografkou. V meziválečném období byla členkou sociálně demokratické mládežnické organizace. Do KSČ vstoupila roku 1945 a stala se vedoucí komise žen KV KSČ v Plzni. Na počátku roku 1948 zastávala funkci vedoucí kádrové komise na sekretariátu KV KSČ. V rámci krajského vedení KSČ patřil do skupiny podporující Karla Václavů. V roce 1948 se uvádí jako fotografka a krajská předsedkyně Rady československých žen.\n\nVe volbách roku 1948 byla zvolena do Národního shromáždění za KSČ ve volebním kraji Plzeň. V parlamentu setrvala do května 1951, kdy rezignovala a jako náhradnice místo ní nastoupila Růžena Zahrádková. Z politických a stranických funkcí odešla v roce 1951 na základě rozhodnutí stranické komise. Její manžel bych vyšetřován pro krádež. V roce 1952 byla na návrh KV KSČ vyloučena ze strany pro \"porušování linie strany a usnesení stranických orgánů\".\n\nStátní bezpečnost evidovala Jaroslavu Krafkovou (Dandovou) narozenou 4. března 1910 pod krycím jménem \"Bytná\" v letech 1958-1968 v kategorii PB (propůjčený byt).\n\n"}
{"id": "760695", "url": "https://cs.wikipedia.org/wiki?curid=760695", "title": "Trouble - Norwegian Live EP", "text": "Trouble - Norwegian Live EP\n\nTrouble – Norwegian Live EP je EP vydané anglickou alternativní rockovou kapelou Coldplay v létě roku 2001. Skládá se z pěti písniček nahraných na koncertu v Rockefeller Music Hall v Oslu v Norsku.\n\n\n"}
{"id": "760696", "url": "https://cs.wikipedia.org/wiki?curid=760696", "title": "Jan Krátký", "text": "Jan Krátký\n\nJan Krátký (25. dubna 1889 Pouchov – 24. ledna 1974 Hradec Králové) byl český a československý politik Komunistické strany Československa, poúnorový poslanec Národního shromáždění ČSR.\nPůvodní profesí byl dělníkem, slévačem. Za první světové války musel narukovat do armády. Bojoval na srbské, později na ruské frontě Tam padl roku 1915 do zajetí. Od roku 1917 působil v československých legiích. V roce 1918 přešel do Rudé armády a bojoval s ní u Charkova. Následně ho zatkli českoslovenští legionáři a věznili ho v Omsku, odkud utekl zpět k Rudé armádě. Bojoval v rudoarmějském partyzánském oddílu v regionu Irkutska. Vstoupil do Československé komunistické skupiny (strany) na Rusi. Roku 1920 se vrátil do vlasti a nastoupil jako dělník do pobočky koncernu Škodových závodů v Hradci Králové. V období let 1926–1938 byl aktivní v krajském výboru KSČ v Hradci Králové a v užším krajském vedení strany. Působil rovněž v rudých odborech. V rodném Pouchově zasedal za KSČ v obecním zastupitelstvu.\n\nPočátkem nacistické okupace byl zatčen a po pět týdnů vyšetřován. V pozdějším období měl napojení na odbojovou skupinu Jiřího Purkyně. Po válce se opět zapojil do politického života. Pracoval jako předseda závodního výboru ROH v Závodech Vítězného února v Hradci Králové. I. sjezd ROH v Praze roku 1946 ho zvolil do Ústřední rady odborů. V roce 1948 se uvádí jako slévárenský dělník a předseda krajské odborové rady, bytem Kukleny. Během únorového převratu roku 1948 vedl východočeskou delegaci na prokomunistický sjezd závodních rad a odborových organizací. V období let 1949–1953 byl funkcionářem krajského výboru.\n\nPo volbách roku 1948 byl zvolen do Národního shromáždění za KSČ ve volebním kraji Hradec Králové. Mandát nabyl až dodatečně v říjnu 1952 jako náhradník poté, co rezignovala poslankyně Jarmila Taussigová-Potůčková. V parlamentu zasedal až do konce funkčního období, tedy do voleb v roce 1954.\n\nOd roku 1955 pracoval jako podnikový archivář v n. p. Závody Vítězného února. Byl mu udělen Řád práce.\n\nZemřel v lednu 1974.\n\n"}
{"id": "760697", "url": "https://cs.wikipedia.org/wiki?curid=760697", "title": "Ariston", "text": "Ariston\n\nAriston je hudební nástroj pracující na principu kolovrátku, kde je válec zastoupený jen kotoučem z tuhé lepenky, jímž se otáčí pomocí kliky. Místo kovových nýtků jsou v lepence raženy otvory seřazené tak, aby v pravý čas a po určitou dobu strojem pákovým otevíraly ústí píšťal, do nichž proudí vzduch měchem natahovaným současně otáčením kliky. Ariston se společně s fonografem řadí mezi předchůdce gramofonu.\n\nAriston si nechal patentovat někdy kolem roku 1880 podnikatel Paul Ehrlich z Lipska (1849–1925). Ariston byla jednoduchá dřevěná bedýnka, na kterou se přikládaly kotouče z tuhé lepenky, o něco větší než LP deska (cca 40 cm). Otáčením kliky se přes otvory v otáčející se desce foukal vzduch na kovové jazýčky, které vydávaly zvuk podobný akordeonu. Tato melodie hrála pouhých 45 sekund.\nPřístroj měl jemnější hlas, než tehdy rozšířený kolovrátek a protože byl jednoduchý a levný, rozšířil se i v domácnostech.\n\nPaul Ehrlich si nechal patentovat i hudební desky a dokonce založil i první hudební vydavatelství. Název přístroje vznikl pravděpodobně kombinací hudebních pojmů árie a tón. Ariston byl také antický filozof, otec slavného Platóna. Toto však Ehrlich nejspíše nevěděl. Skutečnost, že výroba byla patentem omezena pouze na lipskou továrnu přispěla k tomu, že přístroj se mimo střední Evropu příliš nerozšířil. V Lipsku v té době netušili, co je šlágrem v Londýně či Chicagu a poslouchání německých lidových nápěvů přestalo lidem brzy stačit. Přesto bylo v Lipsku vyrobeno bezmála půl milionu přístrojů, pro něž bylo vydáno několik tisíc titulů. Konkurence však začala podobné přístroje produkovat s tím, že desky může vyrábět kdokoliv. Thomas Alva Edison brzy vynalezl fonograf s hudebními válečky a kolega Emile Berliner přenesl jeho vynález na ploché kotouče. Spojil tak praktičnost aristonu s kvalitou fonografu a vznikl tak přístroj, který ovládl svět hudby na 100 let. Funkční ariston je dnes velice vzácnou starožitností.\n\n\n"}
{"id": "760698", "url": "https://cs.wikipedia.org/wiki?curid=760698", "title": "Geologická mapa", "text": "Geologická mapa\n\nGeologická mapa je zmenšený a generalizovaný obraz geologické stavby, která je zobrazena na vhodném topologickém podkladu.\n\n\n\n"}
{"id": "760700", "url": "https://cs.wikipedia.org/wiki?curid=760700", "title": "Jaroslav Krofta", "text": "Jaroslav Krofta\n\nJaroslav Krofta (24. října 1910 Strašice – 4. září 1971 Plzeň) byl český a československý právník, politik Komunistické strany Československa a poúnorový poslanec Národního shromáždění ČSR.\nPo druhé světové válce působil jako tajemník kulturně propagačního oddělení Krajského výboru KSČ v Plzni. Bydlel tehdy v Plzni a vyučoval na obchodní akademii.\n\nPo volbách roku 1948 byl zvolen do Národního shromáždění za KSČ ve volebním kraji Plzeň. Mandát nabyl až dodatečně v říjnu 1951 jako náhradník poté, co rezignoval poslanec Václav Juha. Mandát získal i ve volbách v roce 1954 (volební obvod Plzeň) a v parlamentu zasedal až do konce funkčního období, tedy do voleb v roce 1960.\n\nPůsobil jako děkan Pedagogické fakulty v Plzni (takto uváděn v letech 1948 až 1958). Od roku 1971 byl profesorem ústavního práva ČSSR a SSSR na Univerzitě Karlově. Podílel se na tvorbě Ústavy Československé socialistické republiky z roku 1960. Bylo mu uděleno Vyznamenání Za zásluhy o výstavbu a roku 1970 Řád práce.\n\n"}
{"id": "760702", "url": "https://cs.wikipedia.org/wiki?curid=760702", "title": "Marie Křížová", "text": "Marie Křížová\n\nMarie Křížová (12. dubna 1908 – ???)) byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se uvádí jako dělnice a předsedkyně závodní odborové skupiny v továrně Bohemia v obcí Vráto.\n\nPo volbách roku 1948 byla zvolena do Národního shromáždění za KSČ ve volebním kraji České Budějovice. Mandát nabyla až dodatečně v červnu 1952 jako náhradnice poté, co rezignoval poslanec Josef Jann. V parlamentu zasedala až do konce funkčního období, tedy do voleb v roce 1954.\n\nOd prosince 1965 do roku 1968 ji Krajská správa StB České Budějovice evidovala jako držitelku propůjčeného bytu, s krycím jménem Kříž.\n\n"}
{"id": "760703", "url": "https://cs.wikipedia.org/wiki?curid=760703", "title": "PowerDVD", "text": "PowerDVD\n\nCyberLink PowerDVD je multimediální přehrávač pro Microsoft Windows. Je dostupný v edicích Ultra, Deluxe a Standard. Všechny edice podporují zobrazování DVD, Ultra edice navíc podporuje blu-ray včetně přehrání 3D obsahu. PowerDVD je distribuován pomocí fyzických nosičů nebo jej lze stáhnout z webových stránek CyberLink.\n\nPowerDVD 11 funguje jako univerzální přehrávač filmů, videí hudby a fotografií. PowerDVD 11 má novou funkcí TrueTheater, což je vylepšení, které dokáže stabilizovat roztřesené video nebo upravit obraz DVD na HD. Obsahuje též podporu sociálních sítí Facebook, YouTube a Flickr, takže je možné obsah snadno nahrávat a sdílet prostřednictvím těchto stránek a díky technologii již zmiňované TrueTheater lze obsah ze sociálních sítí přehrávat ve zvýšené kvalitě. Dále také podporuje přehrávání odkudkoliv – umožní přehrávat z přenosných zařízení Apple nebo Android, z DLNA serverů a majitelům přístrojů iPhone, iPad, iPod Touch nabízí stažení aplikace PowerDVD Remote (pro verzi Ultra je zdarma), která dokáže přeměnit tato zařízení v plnohodnotný dálkový ovladač PowerDVD a také jako mouse pad s podporou multi touch. K některým dalším funkcím patří převod videa z 2D do 3D, plynulejší přehrávání blu-ray a přehrávání různých video formátů a titulků.\n\nVerze Deluxe nabízí navíc přehrávání DivX Pro, CPRM, VCPS souborů, dále DVD-AUDIO playback, DTS Decoding a navíc obsahuje Dolby Virtual Speaker a DTS Digital Suround.\n\n"}
{"id": "760704", "url": "https://cs.wikipedia.org/wiki?curid=760704", "title": "František Kubant", "text": "František Kubant\n\nFrantišek Kubant (10. ledna 1892 Ronov nad Doubravou – 1973) byl český a československý politik Československé sociální demokracie, pak Komunistické strany Československa a poúnorový poslanec Národního shromáždění ČSR.\nPocházel z chudé rodiny tkalců a zemědělských dělníků. Působil v dělnickém družstevnictví. V roce 1934 se stal ředitelem konzumního družstva v Liberci, do té doby zasedal v administrativě Ústředního svazu československých družstev jako revizor.\n\nPo únorovém převratu v roce 1948 patřil k frakci tehdejší sociálně demokratické strany loajální vůči Komunistické straně Československa, která v sociální demokracii převzala moc,proměnila ji na spojence komunistického režimu a během roku 1948 sloučila s KSČ. V červnu 1948 byl v souvislosti se sloučením ČSSD a KSČ kooptován za člena Ústředního výboru Komunistické strany Československa. IX. sjezd KSČ ho ve funkci potvrdil. V roce 1960 získal Řád práce a roku 1968 Řád republiky.\n\nVe volbách roku 1948 byl zvolen do Národního shromáždění za ČSSD ve volebním kraji Liberec. Po sloučení ČSSD s KSČ přešel v červnu 1948 do poslaneckého klubu komunistů. V parlamentu zasedal do konce funkčního období, tedy do voleb v roce 1954.\n\n"}
{"id": "760705", "url": "https://cs.wikipedia.org/wiki?curid=760705", "title": "Vladimír Kučera (politik)", "text": "Vladimír Kučera (politik)\n\nVladimír Kučera (14. května 1905 Brno – 6. října 1985 Jihlava) byl český a československý právník, politik Československé strany lidové a poúnorový poslanec Národního shromáždění ČSR.\nVystudoval práva na Právnické fakultě Masarykovy univerzity v Brně. Po vojně nastoupil jako praktikant k soudu a později se stal advokátním praktikantem. V letech 1947-1978 byl advokátem a později členem advokátní poradny v Jihlavě. V politice se angažoval až po válce. Po únoru 1948 zaujal místo předsedy Krajského akčního výboru ČSL v Jihlavě a následně do roku 1968 předsedal jihlavské MO ČSL. Od roku 1954 byl aktivní pouze na lokální úrovni, dlouholetý poslanec MěNV v Jihlavě. V poválečném období byl šéfredaktorem lidoveckého listu \"Národní obroda\", který vycházel v Brně a měl protikomunistickou orientaci.\n\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která v ČSL převzala moc a proměnila ji na spojence komunistického režimu. Ve volbách roku 1948 byl zvolen do Národního shromáždění za ČSL ve volebním kraji Jihlava. V parlamentu setrval do konce funkčního období, tedy do voleb v roce 1954.\n"}
{"id": "760706", "url": "https://cs.wikipedia.org/wiki?curid=760706", "title": "Vladimír Kučera", "text": "Vladimír Kučera\n\nJméno a příjmení Vladimír Kučera má více nositelů:\n\n"}
{"id": "760707", "url": "https://cs.wikipedia.org/wiki?curid=760707", "title": "Mistrovství světa ve fotbale hráčů do 20 let 1999", "text": "Mistrovství světa ve fotbale hráčů do 20 let 1999\n\nMistrovství světa ve fotbale hráčů do 20 let 1999 bylo 12. ročníkem tohoto turnaje. Vítězem se stala španělská fotbalová reprezentace do 20 let.\n\n Tým, který se účastnil poprvé v historii.\n\n"}
{"id": "760708", "url": "https://cs.wikipedia.org/wiki?curid=760708", "title": "Reologie", "text": "Reologie\n\nReologie je vědní obor mechaniky spojitých prostředí (mechaniky kontinua), který se věnuje zkoumání a modelování deformačních vlastností látek, zejména závislosti deformace, napětí a času.\n\nReologie má široké uplatnění v geologii a příbuzných vědách i v mnoha technických oborech věnovaných materiálům a jejich deformacím.\n\n\n\nLineární modely se vyznačují přímkovou úměrností mezi deformací a napětím\n\n\n"}
{"id": "760711", "url": "https://cs.wikipedia.org/wiki?curid=760711", "title": "Štola Mařka", "text": "Štola Mařka\n\nŠtola Mařka je přírodní památka ev. č. 5657 jižně od obce Raškov v okrese Šumperk. Oblast spravuje Krajský úřad Olomouckého kraje.\n\nDůvodem ochrany je biotop 12 druhů letounů, zejména netopýra velkého a netopýra černého v důlní štole, která sloužila k přepravě vápence z lomu Rychtář do vápenky v Bohdíkově. Zároveň je EVL ev.č. CZ0713743\n\n\n"}
{"id": "760715", "url": "https://cs.wikipedia.org/wiki?curid=760715", "title": "Belle Époque", "text": "Belle Époque\n\nBelle Époque [bɛleˈpɔk] (francouzsky \"Krásná doba, krásné časy\") je slovní označení období evropských dějin mezi lety 1890 a 1914. Ve Francii je to počátek desetiletí Třetí republiky, ve Velké Británii pak jde o období konce vlády královny Viktorie a vlády Eduarda VII. Symboly půvabných a bezstarostných \"krásných časů\" jsou pompézní brazilské divadlo Amazonas (1896) či parník «Titanic» (1912), ale i Eiffelova věž v Paříži či plakáty Alfonse Muchy.\n\nSamotný název vznikl a zakořenil až po první světové válce, v kontrastu s jejím traumatickým dopadem. Slovní spojení odkazuje na období silného technického pokroku, ekonomických úspěchů, míru v politických vztazích, rozkvětu kultury ve Francii, Velké Británii, Rakousku-Uhersku, Německu, Itálii, Belgii aj. po prusko-francouzské válce v letech 1870-1871, současně s nostalgickou vzpomínkou na předválečné čtvrtstoletí jako na bezstarostně minulé časy. Období bylo považováno za epochu rozkvětu, míru a spokojenosti v Evropě, bylo však přerváno výbuchem velké války, v důsledku které zanikly tři velké monarchie střední a východní Evropy (Německo, Rakousko-Uhersko a Rusko) a na jejich místě vznikla dvě jiná impéria – nacistické Německo a bolševické Rusko.\n\nTechnický pokrok způsobil, že život se stal snazším a kulturní život dosáhl nebývalé úrovně. Hovoří se o \"zlatém věku\" automobilů a vzduchoplavců, bulvárů a kaváren, kabaretů a mořských lázní, období rozkvětu fotografie, zrodu kinematografie a vzniku metra (metro vzniklo v roce 1863), úspěchů přírodních věd, nových technologií a medicíny, vzniká sociologie, prudce se rozvíjí etnologie a archeologie díky řadě archeologických odkryvů. V umění panuje secese a impresionismus, vzniká moderna a modernismus v umění a literatuře, řeší se «ženská otázka» (objevují se sufražetky a feministické hnutí); rodí se bolševismus.\n\nSpolečnost věřila na pokrok a blahobyt, třebaže se současně objevuje i dekadence, spojená s pojmem\nfin de siècle. V té době rostlo i uvědomění dělnické třídy; vznikala různá socialistická hnutí a revoluční strany.\n\n\n\n"}
{"id": "760718", "url": "https://cs.wikipedia.org/wiki?curid=760718", "title": "Spinning Around", "text": "Spinning Around\n\n„Spinning Around“ je píseň australské popové zpěvačky Kylie Minogue, která byla vydána na jejím sedmém studiovém albu \"Light Years\". Skladba vyšla jako první singl alba 19. června 2000. Jejími autory jsou Ira Shickman, Osborne Bingham, Kara DioGuardi a Paula Abdulová. Video zachycuje Minogue v páru drobných zlatých teplé kalhoty, tančí v nočním klubu.\n\n\n\n\n"}
{"id": "760719", "url": "https://cs.wikipedia.org/wiki?curid=760719", "title": "Rod Laver Arena", "text": "Rod Laver Arena\n\nRod Laver Arena je tenisový stadion, největší a hlavní dvorec areálu Melbourne Park, který leží v Melbourne, hlavním městě australského spolkového státu Victoria. Od roku 1988, kdy nahradil Kooyong Stadium, je dějištěm úvodního grandslamu sezóny Australian Open, a to včetně finálových zápasů.\n\nPůvodní název zněl \"National Tennis Centre at Flinders Park\", a poté \"Centre Court\" (centrální dvorec). V lednu 2000 získal současné jméno po australské tenisové legendě a 1. šampiónu Australian Open v otevřené éře Rodu Laverovi.\n\nAréna se začala stavět v roce 1985 a byla dokončena roku 1988. Její kapacita činí 14 820 sedících diváků s celkovou roční návštěvností okolo 1,5 miliónu diváků.\n\nJe opatřena 700tunovou zatahovací střechou, která umožňuje pokračovat ve hře během deště nebo vysokých teplot. Plné uzavření dvorce trvá méně než 20 minut při rychlosti pohybu 1,3 m za minutu. Disponuje také jestřábím okem, jež dává hráčům příležitost využít technickou pomůcku ke kontrole dopadu míčů při rozhodnutí hlavního rozhodčího zápasu.\n\nSídlí zde národní tenisový svaz Tennis Australia.\n\nV letech 1988–2007 se tenis hrál na tvrdém povrchu zelené barvy Rebound Ace, jenž měl rychlé odskoky a byl tak výhodný pro hráče s dobrým podáním a voleji. Pro tvrdost byl také viněn z četných poranění tenistů.\n\nV roce 2008 došlo k jeho náhradě a potažení modrého povrchu Plexicushion Prestige, který je vlastnostmi podobný umělému DecoTurfu, na němž se každoročně další grandslam US Open. Plexicushion má tenčí průměr než předešlý povrch, čímž v sobě zadržuje méně tepla a od hráčů sklidil kladné ohlasy. V sezóně 2020 byl povrch dvorců celé Australian Open Series změněn na GreenSet.\n\nVyjma tenisu je stadion také místem dalších sportovních a kulturních událostí mezi jinými motokrosových závodů, hudebních koncertů, konferencí, od roku 2005 wrestlingových klání a baletních vystoupení.\n\nV rámci australské NBL porazil 3. dubna 1992 basketbalový klub Melbourne Tigers hostující mužstvo Canberra Cannons 112:104 na body. V sezóně 1998 pak došlo k odehrání zápasu mezi týmy South-East Melbourne Magic a Victoria Titans.\n\nStadion se stal dějištěm vůbec prvního basketbalového utkání v Austrálii pod otevřeným nebem, když 31. prosince 1997 Melbourne Magic hostily klub Adelaide 36ers. Největší basketbalová návštěva čítající 15 366 platících diváků byla dosažena v roce 1996, kdy zde odehrály derby Magic a Tigers, a to v rámci velké finálové série NBL. Stadion je také držitelem největší kumulované návštěvnosti ve velkém finále NBL, když na tři finálová střetnutí sezóny 1992 mezi Tigers a vítěznými SE Melbourne Magic přišlo 43 605 osob.\nV říjnu 2000 se na stadionu uskutečnilo Mistrovství světa ve wrestlingu. Během Her Commonwealthu 2006 pak hostil gymnastické soutěže. V období od 17. března do 1. dubna 2007 se v aréně uskutečnily bazénové disciplíny Mistrovství světa v plavání. Přechodně postavený plavecký bazén nesl jméno po australské mistryni světa v plavání „Susie O'Neill Pool“.\n\nKonaly se zde také utkání australského týmu v Davisové poháru. K roku 2012 se jednalo o události Světové skupiny – čtvrtfinále 1993, finále 2001 a finále 2003. Při těchto utkáních byl vždy položen travnatý povrch.\n\nFinále dvouhry kvadruplegiků Australian Open 2017, konané 27. ledna 2017 v Rod Laver Arena, se stalo vůbec prvním zápasem vozíčkářů odehraným na centrálním dvorci v historii grandslamu. Třetí triumf v řadě v něm získal Australan Dylan Alcott, jenž zdolal Brita Andrewa Lapthorna po dvousetovém průběhu 6–2 a 6–2 za 1.09 hodiny. Finále mužské dvouhry Australian Open 2020 sledovalo v aréně a na obrazovkách vně dvorce 31 020 diváků, což znamenalo nový zápasový rekord turnaje.\n\nPět srpnových představení v rámci turné KylieFever2002 v aréně odzpívala Kylie Minogue. Nejvyšší návštěvnost byla zaznamenána 18. listopadu 2007, kdy zde před 16 183 diváky v rámci „FutureSex/LoveShow Tour“ koncertoval zpěvák Justin Timberlake.\n\nMezi květnem a červencem 2009 v aréně sedmnáctkrát vystoupila americká zpěvačka P!nk, čímž překonala rekord Johna Farnhama v počtu koncertů zazpívaných na jediném místě v rámci jednoho turné. V červnu 2012 zde v rámci turné „Born This Way Ball Tour“ pětkrát vystoupila Američanka Lady Gaga.\n\n\n"}
{"id": "760725", "url": "https://cs.wikipedia.org/wiki?curid=760725", "title": "Melbourne Arena", "text": "Melbourne Arena\n\nMelbourne Arena je multifunkční stadion a druhý největší tenisový dvorec areálu Melbourne Park, který leží v Melbourne, hlavním městě australského spolkového státu Victoria. Od sezóny 2001 je na něm hrán úvodní grandslam sezóny Australian Open.\n\nVýstavba začala v roce 1999 a dokončena byla v červenci 2000. Maximální kapacita činí 10 500 sedících diváků. Stadion disponuje zatahovací střechou, která umožňuje pokračovat ve hře během deště nebo vysokých teplot. Obsahuje také jestřábí oko, jež dává hráčům příležitost využít technickou pomůcku ke kontrole dopadu míčů při rozhodnutí hlavního rozhodčího zápasu.\n\nPůvodní název arény Melbourne Park Multi-Purpose Venue (víceúčelové sportoviště) byl nahrazen sponzorským spojením Vodafone Arena. K oznámení dalšího přejmenování došlo 12. května 2008 a uskutečnilo se 1. července téhož roku. Původně šestiletá smlouva s čínskou společností vyrábějící elektroniku Hisense v řádu miliónů dolarů dala sportovišti název Hisense Arena. Roku 2014 následovalo prodloužení kontraktu, až do sezóny 2017. Navzdory jeho vypršení s koncem roku 2017 zůstalo komerční jméno nezměněno několik dalších měsíců. \n\nBěhem srpna 2018 tenisový svaz Tennis Australia oznámil odkoupení práv na pojmenování arény a zvolil nekomerční označení Melbourne Arena, v souvislosti se zviditelněním hostujícího města. Smlouva mezi tenisovým svazem a viktorijskou vládou byla uzavřena na pětileté období.\n\nStadion pořádá hudební koncerty, přestože je díky větší kapacitě preferována Rod Laver Arena.\n\nVyjma tenisu jsou v ní pořádány závody dráhové cyklistiky, včetně dvou mistrovství světa 2004, 2012 a wrestlingové souboje. Hrány jsou zde basketbalové zápasy australské profesionální ligy NBL a k domácím střetnutím pravidelně nastupuje ženský netballový tým Melbourne Vixens.\n\nBěhem Her Commonwealthu 2006 aréna hostila turnaj basketbalu a některé další sporty. V době her byla přejmenována zpět na „Multi-Purpose Venue“ a všechny nápisy spojené s Vodafonem zahaleny. Hlavním sponzorem her byl jeho konkurent na trhu, společnost Telstra.\nPremiérovým zápasem v rámci Australian Open se 15. ledna 2001 stalo střetnutí úvodního kola ženské dvouhry mezi Monikou Selešovou a Brie Rippnerovou, které netrvalo ani deset minut, když se Rippnerová zranila a skrečovala. Prvním dohraným utkáním je tak vítězství Tima Henmana nad Hišámem Arázím, kteří na dvorec nastoupili poté.\n\nV letech 2001–2007 byl na dvorci položen povrch zelené barvy Rebound Ace, jenž měl rychlé odskoky a byl tak výhodný pro hráče s dobrým podáním a voleji. V roce 2008 došlo k jeho náhradě a potažení modrého povrchu Plexicushion Prestige, který je vlastnostmi podobný umělému DecoTurfu, na němž se každoročně hraje další grandslam US Open. Plexicushion má tenčí průměr než předešlý povrch, čímž v sobě zadržuje méně tepla. V sezóně 2020 byl povrch dvorců celé Australian Open Series změněn na GreenSet.\n\nAréna každoročně hostí hudební koncerty a další zábavní program. Irská vokální skupina Westlife vystoupila 26. února 2007 v rámci turné The Love Tour. Mezi lety 2011–2013 na dvorci také probíhala australská verze pěvecké talentové soutěže \"The X Factor\".\n\n"}
{"id": "760726", "url": "https://cs.wikipedia.org/wiki?curid=760726", "title": "Sokol Pražský", "text": "Sokol Pražský\n\nSokol Pražský je se svou více než 150letou historií nejstarší sokolská jednota v českých zemích. Právě zde se zformoval tělocvičný spolek Sokol. Jednota aktivně působí v Praze 2 dodnes.\n\nDne 16. února 1862 byla v Praze založena Tělocvičná jednota Pražská, později nazvaná Sokol Pražský. Jejím prvním starostou byl zvolen JUDr. Jindřich Fügner a prvním náčelníkem PhDr. Miroslav Tyrš. O rok později začali sportovci stavět sokolovnu a 9. prosince 1864 zde začali cvičit. Téhož roku získali od Josefa Mánesa svůj první sokolský prapor a přijali první stanovy s názvem spolku. (Do stanov Sokola se promítlo i Tyršovo vlastenecké a demokratické smýšlení.)\n\nV roce 1865 uspořádali poprvé Šibřinky, roku 1889 se zúčastnili ustavujícího sjezdu České obce sokolské (ČOS) a poté všesokolských sletů. Právě na prvním sletu, resp. na Jubilejní slavnosti Sokola Pražského v roce 1882 předložil Miroslav Tyrš cvičitelskému sboru základní sokolský dokument \"Základové tělocviku\", později nazývaný \"Tyršova soustava\".\n\nBudova Sokola Pražského v Žitné ulici 42 byla uvedena do provozu v roce 1864. Autorem projektu byl architekt Ignác Václav Ullmann.\n\n\n"}
{"id": "760728", "url": "https://cs.wikipedia.org/wiki?curid=760728", "title": "Kara (hudební skupina)", "text": "Kara (hudební skupina)\n\nKara, je jihokorejská popová skupina založená v roce 2007 pod DSP Media.\n\n\n"}
{"id": "760729", "url": "https://cs.wikipedia.org/wiki?curid=760729", "title": "Heřman (probošt)", "text": "Heřman (probošt)\n\nHermann, též Heřman byl královským notářem, dvorním kaplanem a 13. proboštem litoměřické kapituly sv. Štěpána v letech 1226-1254.\n\nUveden je v roce 1219 jako královský notář a dvorní kaplan. Doprovázel panovníka na jeho cestách, i když se později stal proboštem litoměřickým.\nHermann se ucházel dlouhodobě o proboštství litoměřické. Poprvé jej jako litoměřického probošta nalézáme roku 1226, kdy je v konfirmační listině pro doksanský klášter s touto funkcí uveden. Ovšem situace v Litoměřicích začínala nabývat na složitosti. V souvislosti s rozrůstáním města se v Litoměřicích utvářejí čtyři komplexy: královský majetek, město Litoměřice s tzv. magdeburským právem, litoměřická kapitula a konečně sídelní komplex Hroznaty z Teplé v jižní části města směrem k Labi. S tím byla spojena otázka lokální příslušnosti měšťanů, svobodníků (svobodných lidí) i poddaných. Bylo třeba vytyčil přesné hranice mezi uvedenými částmi litoměřické aglomerace, a tak se především později výrazně vymezilo hradbami královské město Litoměřice a litoměřická kapitula.\n\nZa probošta Hermanna přišly do Litoměřic první mužské řády. Stalo se tak díky pražskému biskupovi Bernardovi ze starobylého rodu Kaplířů ze Sulevic, který byl od roku 1229 scholastikem kapituly sv. Víta v Praze a rychle postupoval v hodnostech, založil v Litoměřicích roku 1236 první mužský klášter dominikánů s kostelem sv. Michala, přičemž klášter zpevňoval obranu mostu svými hradbami v západní části města. V severovýchodní části města vznikl již v roce 1233 minoritský klášter sv. Jakuba. Biskup Bernard Kaplíř dal na vlastní náklady vybudovat dominikánský klášter s kostelem sv. Michala. Zde vznikla rodová hrobka Kaplířů ze Sulevic, která přečkala staletí až do vymření kaplířovského rodu a zrušení kláštera s kostelem roku 1789. Část budovy byla použita jako krajský úřad od roku 1810.\n\nHermann postupoval v součinnosti s biskupem Bernardem Kaplířem a také dosáhl dalších pozic. V roce 1230 se stal kanovníkem svatovítské kapituly, roku 1240 pak jejím kustodem. Dále byl jmenován kanovníkem vyšehradským. Nezahálel však ani v Litoměřicích. Za jeho působení se litoměřické proboštství stalo honosným sídlem, čemuž nasvědčoval několikatýdenní pobyt panovníků v Litoměřicích i s komonstvem (družinou na koních) v roce 1249.\n\nAž v roce 1252 litoměřický probošt Hermann dostal kapitulu do plného vlastnictví, včetně soudí pravomoci. V této části se ale dělily objekty, domy, pole, sady, vinice atd. mezi probošta a poddané kapituly. Tím počaly spory zvláště o poddané kapituly na několik staletí; šlo i o městský trh.\n\n\n"}
{"id": "760731", "url": "https://cs.wikipedia.org/wiki?curid=760731", "title": "Ivan Horn", "text": "Ivan Horn\n\nIvan Horn (11. října 1946 – 7. listopadu 2007) byl slovenský fotbalista, záložník a obránce. Po skončení aktivní kariéry působil jako trenér v nižších soutěžích a v Nitře.\n\nV československé lize hrál za AC/Plastiku Nitra. V lize nastoupil během 7 sezón ke 178 utkáním a dal 16 gólů. \n\n"}
{"id": "760735", "url": "https://cs.wikipedia.org/wiki?curid=760735", "title": "Pangea Tea", "text": "Pangea Tea\n\nPangea Tea s.r.o. je česká velkoobchodní a maloobchodní společnost obchodující s čajem. Společnost od roku 1993 do roku 2015 provozovala Růžovou čajovnu v Praze.\n\n\nSpolečnost pod svými četnými obchodními značkami prodává čaje jiných výrobců, které si však nechává vyrábět dle vlastních instrukcí. Provozovala známou Růžovou čajovnu v Praze, jedno z prvních zařízení tohoto typu v Česku. V této čajovně byla organizována řada kulturních a společenských akcí. Společnost se od svého založení podílí na rozvíjení čajové kultury v Česku.\n\n\n"}
{"id": "760736", "url": "https://cs.wikipedia.org/wiki?curid=760736", "title": "Leros (firma)", "text": "Leros (firma)\n\nLEROS, s.r.o. je český výrobce farmaceutických bylinných směsí, bylinných, ovocných i dalších čajů. V České republice zajišťuje také výkup léčivých rostlin pro vyráběné směsi. Čaje a bylinné směsi prodává nejen na domácím trhu, své zastoupení má na řadě míst celého světa. Tržby společnosti dosahují téměř 200 miliónů korun.\n\n\nZákladem výroby společnosti Leros, s.r.o. jsou farmaceutické čajové směsi Leros. Tyto směsi mají certifikaci léčivého přípravku Státního ústavu pro kontrolu léčiv (SÚKL). Sortiment je rozšířen o čaje a doplňky stravy – především bylinné, dále ovocné, černé i zelené čaje. Pro výrobu čajů využívá společnost ve značné míře vlastní suroviny, zajišťuje výkup bylin v České republice. Obchodní zastoupení má např. na Novém Zélandu, Taiwanu, Ukrajině, Bělorusku, USA, Vietnamu.\n\n\nVýrobní sortiment.\n\n"}
{"id": "760737", "url": "https://cs.wikipedia.org/wiki?curid=760737", "title": "Megafyt - R", "text": "Megafyt - R\n\nMegafyt - R spol. s r.o. je český výrobce farmaceutických bylinných směsí), bylinných a ovocných čajů. Je dceřinou společností holdingu Martin Bauer. Distribuci čajů a bylin této společnosti zajišťuje Europlant, s.r.o.\n\n\nFarmaceutické nálevy a bylinné čaje se značkou Megafyt jsou významně zastoupeny na českém i slovenském trhu. Řada produktů má registraci léčivého přípravku Státního ústavu pro kontrolu léčiv (SÚKL). Doplňkově společnost vyrábí i potravní doplňky a další bylinné produkty. Je partnerem mezinárodního distribučního řetězce Europlant a součástí německého holdingu Martin Bauer.\n\nEuroplant Phytopharmaca GmbH je člen holdingu Martin Bauer, jehož náplní je výzkum trhu, marketing a prodej produktů vyráběných společnostmi holdingu. Velmi aktivní je na východoevropském trhu, kde prostřednictvím dceřiných nebo joint venture společností distribuuje produkty společností holdingu. \n\nHolding Martin Bauer má své základy v malé společnosti založené Martinem Bauerem v Německu před více než 60 lety. Společnost zabývající se původně chmelem brzy přešla k zpracování bylin a dnes patří mezi nejvýznamnější producenty na světě. Ročně zpracuje 25 000 tun bylin a vlastní sklady o rozloze 80 000 m a má vlastní laboratoře. Krom produkce bylin a bylinných čajů, se věnují výrobě a prodeji bylinných extraktů pro farmaceutický, kosmetický a potravinářský průmysl, pěstování a prodeji černého čaje, kávy, zeleniny a hub.\nPro jednotlivé obory působení zřídil holding samostatné společnosti, patří mezi ně mj. Plantextrakt, Finzelberg, PhytoLab, Europlant a Martin Bauer. Pro dodávky produktů do USA vytvořil Martin Bauer společný podnik (joint venture) American Ingerdients se společností Global Health Sciences. Obrat American Ingredients dosahuje 100 miliónů dolarů ročně. Stejný postup zvolil holding i pro vstup na čínský trh – ohlášen je společný podnik s čínskou společností Zheijang ShanShan Tea Co. Ltd., který by měl pod názvem ShanShan Tea Extracts Co. Ltd. začít od roku 2010 stavět továrnu na výrobu čajových extraktů a čaje bez kofeinu (s produkcí se počítá od roku 2011).\n\n\nVýrobní sortiment.\n\n"}
{"id": "760740", "url": "https://cs.wikipedia.org/wiki?curid=760740", "title": "Evidence mostů", "text": "Evidence mostů\n\nEvidence mostů je vedení záznamů o mostních objektech v ČR. V evidenci mostů jsou uvedeny veškeré mostní objekty jak trvalé, tak i prozatímní, které mají minimální šířku 2,01 m.\n\n\nPro evidenci dálničních mostů stačí mít tyto mosty v ústředním pasportu, pro evidenci silnic stačí mít pasport v ústředí nebo okrese. Na místních komunikacích se vede pasport pouze v městském pasportu.\nZvláštní kapitolou jsou mosty, které jsou chráněné jako kulturní památky, kde je veden zvláštní pasport. \n\nDo seznamu mostů se zanesou veškeré mosty. Slouží jako registr mostů na určité komunikaci a slouží i posouzení komunikace z hlediska zatížení a prostorového uspořádání. Je ale nutné, pravidelně seznamy mostů aktualizovat, aby odpovídali aktuálnímu stavu. \n\nV mostním listu jsou zaneseny veškeré důležité informace o mostu. Jsou to: název, přemostění, pozemní komunikace, rok výstavby. Dále vlastníci, počty mostních otvorů, délka přemostění, podrobný popis nosné konstrukce. Dále informace o podpěrách, příslušenství mostu, mostním svršku atd. Dále je u nich zaznamenána výška mostu nad terénem, případně výška hladiny vody protékají pod mostem. Dále je důležitý schematický náčrt mostu s půdorysem, příčnými řezy a podélným řezem případně pohledem. V mostním listu je též zanesena pořizovací hodnota mostu.\n\nTyto mapy jsou většinou v měřítku 1:50 000, kde se zanesou mosty se svými evidenčními listy.\n\nZde jsou uchovávány veškeré písemnosti o mostních objektech.\n\n"}
{"id": "760741", "url": "https://cs.wikipedia.org/wiki?curid=760741", "title": "HMS Agamemnon (1852)", "text": "HMS Agamemnon (1852)\n\nHMS Agamemnon byla britská válečná loď. Jednalo se o plachetní dvojpalubník vybavený pomocným parním strojem a šroubem. Agamemnon byl první lodí britského královského námořnictva, která byla od počátku stavěna s pomocným parním strojem. \n\nStavba byla zahájena v roce 1849 ve Woolwochi, loď byla spuštěna na vodu o tři roky později.\n\nTento dvojpalubník nesl celkem 80 děl na dvou dělových palubách a horní nekryté palubě. Jednalo se o děla čtyř ráží - dvě 68liberní, 34 32liberních děl, 36 osmipalcových a 8 desetipalcových kanónů.\n"}
{"id": "760742", "url": "https://cs.wikipedia.org/wiki?curid=760742", "title": "František Kukla", "text": "František Kukla\n\nFrantišek Kukla (13. července 1921 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Nitra. Mandát nabyl až dodatečně v prosinci 1953 jako náhradník poté, co rezignoval poslanec Pavol Valehrach. V parlamentu zasedal až do konce funkčního období, tedy do voleb v roce 1954.\n\n"}
{"id": "760746", "url": "https://cs.wikipedia.org/wiki?curid=760746", "title": "Vincent Kútik", "text": "Vincent Kútik\n\nVincent Kútik (29. května 1917 Brusno-Svätý Ondrej nad Hronom – 10. října 1995 Bratislava) byl slovenský a československý akademický pracovník, politik Komunistické strany Slovenska a poúnorový poslanec Národního shromáždění ČSR.\nAbsolvoval obchodní akademii v Banské Bystrici, pak studoval Vysokou školu obchodní v Bratislavě. Za druhé světové války sloužil ve slovenské armádě, pak byl aktivní v odboji a účastnil se Slovenského národního povstání. Po porážce povstalců byl vězněn v koncentračním táboře Altenburg.\n\nVe volbách roku 1948 byl zvolen do Národního shromáždění za KSČ ve volebním kraji Trnava. V parlamentu zasedal až do konce funkčního období, tedy do voleb v roce 1954.\n\nV letech 1948, 1949 a 1950 se uvádí jako člen Ústředního výboru Komunistické strany Slovenska.\n\nV roce 1946 absolvoval Vysokou školu hospodářských věd. Působil na různých postech v hospodářských a finančních institucích. V letech 1954-1957 byl vedoucím Katedry marxismu-leninismu na Slovenské vysoké škole technické v Bratislavě. Od roku 1959 pak zastával až do roku 1986 post ředitele Univerzitní knihovny v Bratislavě. Publikoval v odborném tisku. Byl nositelem státních vyznamenání.\n\n"}
{"id": "760747", "url": "https://cs.wikipedia.org/wiki?curid=760747", "title": "Čigusa Maru", "text": "Čigusa Maru\n\nČigusa Maru () byla japonská eskortní letadlová loď třídy Jamašio Maru. Její sesterskou lodí byla \"Jamašio Maru\".\n\nKvůli nedostatku letadlových lodí ke konci druhé světové války sáhla japonská císařská armáda k přestavbě pomocných lodí na lodě letadlové. Takový byl i osud \"Čigusa Maru\", která byla přestavěna z cisternové lodě typu 2TL. Její hlavní rolí měla být protiletadlová a protiponorková ochrana konvojů, proto byla vyzbrojena mimo 8 letadel i 120 hlubinnými pumami.\n\nStavba začala 14. září 1944, spuštěna na vodu pak byla 29. prosince 1944. Do konce druhé světové války však nebyla zařazena do služby. Po válce byla přestavěna zpátky na tanker.\n\n"}
{"id": "760750", "url": "https://cs.wikipedia.org/wiki?curid=760750", "title": "Stanislav Lieskovský", "text": "Stanislav Lieskovský\n\nStanislav Lieskovský (5. listopadu 1964 Považská Bystrica – 9. prosince 2018 Kinshasa, DR Kongo) byl slovenský fotbalista, záložník. Po skončení aktivní kariéry působil jako trenér\n\nHrál za ZVL Považská Bystrica, Spartu Praha, RH Cheb, DAC Dunajská Streda, FC Švarc Benešov, ZŤS Dubnica. Působil i v Bejtar Jeruzalém FC, Chemlonu Humenné, FC Nitra, FC Portal Příbram a v nižších soutěžích v Německu a Rakousku. V nejvyšší československé a české soutěži nastoupil ve 130 utkáních a dal 5 gólů. V evropských pohárech nastoupil ve 4 utkáních v Lize mistrů. Se Spartou získal v letech 1985 a 1988 dvakrát ligový titul.\n\nVe druhé nejvyšší slovenské soutěži vedl FC DAC 1904 Dunajská Streda a FK LAFC Lučenec.\n\nJeho jméno figurovalo v souvislosti s osobami potrestanými doživotním zákazem činnosti v malajsijské nejvyšší fotbalové lize v kauze ovlivňování výsledků zápasů (prosinec 2013).\n\n"}
{"id": "760751", "url": "https://cs.wikipedia.org/wiki?curid=760751", "title": "František Kutiš", "text": "František Kutiš\n\nFrantišek Kutiš (13. listopadu 1908 – 28. prosince 1970 Tábor) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nPůvodně byl soukromým zemědělcem. Hospodařil na výměře pět hektarů ve Skrýchově u Milevska. Od roku 1945 agitoval za KSČ na českém venkově a domovský Skrýchov se díky jeho působení stal jednou z bašt podpory KSČ.\n\nSehrál významnou roli během únorového převratu v roce 1948, kdy předsedal Svazu rolnických komisí a vyslovil se veřejně na podporu komunistů na demonstraci na Staroměstském náměstí v Praze 21. února 1948. Následně pak sjezd Svazu rolnických komisí 28. a 29. února potvrdil převzetí moci komunisty.\n\nPo únoru pracoval jako ředitel státního statku v Táboře. K roku 1954 se profesně uvádí jako člen JZD v obci Skrýchov. Byl mu udělen Řád 25. února, Řád práce a Řád republiky.\n\nPo volbách roku 1948 byl zvolen do Národního shromáždění za KSČ ve volebním kraji Tábor. Mandát nabyl až dodatečně v říjnu 1952 jako náhradník poté, co rezignoval poslanec Josef Čihák. Mandát získal i ve volbách v roce 1954 (volební obvod České Budějovice) a ve volbách v roce 1960 (nyní již jako poslanec Národního shromáždění ČSSR za Jihočeský kraj, podílel se na projednání ústavy ČSSR v roce 1960). V parlamentu zasedal do konce funkčního období, tedy do voleb v roce 1964.\n\nZemřel v prosinci 1970 v táborské nemocnici.\n\n"}
{"id": "760752", "url": "https://cs.wikipedia.org/wiki?curid=760752", "title": "LB", "text": "LB\n\nSpojení písmen L a B může mít různé významy:\n"}
{"id": "760754", "url": "https://cs.wikipedia.org/wiki?curid=760754", "title": "LC", "text": "LC\n\nSpojení písmen L a C může mít různé významy:\n"}
{"id": "760757", "url": "https://cs.wikipedia.org/wiki?curid=760757", "title": "Ocelobetonový most", "text": "Ocelobetonový most\n\nOcelobetonový most, jinak též spřažený most, je druh mostu, který je složen ze dvou druhů materiálu. Nejčastějšími materiály jsou beton a ocel. \n\n\nSpřaženou mostní konstrukci lze modelovat jako rošt z ocelových nosníků a betonové desky, kde je deska zvolena tak, aby zohledňovala vliv ochabnutí smykem.\n\nNejvýznamnějším zástupce jsou mosty s horní mostovkou, která je tvořena betonovou deskou. Nosníky jsou tvořeny ocelovými trámy. Spojení betonové mostovky a ocelových nosníků.\n\nVýška hlavních nosníků by měla být 1/15 - 1/20 rozpětí.\n\nSpřažený most pro železnice je užší. Úplně si vystačí zpravidla pouze se dvěma nosníky. Vzhledem vyššímu zatížení je výška nosníků 1/12–1/13 rozpětí L.\n\nPokud se nepočítá ohybová tuhost pomocí software, lze tuhost vypočíst podle rovnice pohybové tuhosti\n\nE*I\n\nI=I+I/N+A*A*A\n\nA=A+A/N\n\nkde\n\nPoměr modulů je ale závislý na typu zatížení.\n"}
{"id": "760760", "url": "https://cs.wikipedia.org/wiki?curid=760760", "title": "Köln Hauptbahnhof", "text": "Köln Hauptbahnhof\n\nKöln Hauptbahnhof, zkráceně Köln Hbf, je hlavní nádraží v Kolíně nad Rýnem s průměrným počtem cestujících 280 000 denně. Provozuje jej dceřiná společnost největšího železničního dopravce v Německu Deutsche Bahn AG – DB Station&Service, která je zodpovědná za více než 5 000 stanic německé železniční sítě. Nádraží je významnou destinací dálkových, vysokorychlostních vlaků Intercity-Express zkráceně ICE. Navazuje na železniční síť v Kolíně nad Rýnem S-Bahn a Stadtbahn.\n\nDnešnímu hlavnímu nádraží předcházelo několik menších železničních stanic umístěných v okolí centra města, provozovalo je více železničních společností. Na západním břehu řeky Rýn, byly železniční stanice společností (starý pravopis) \"Bonn-Cölner Eisenbahn-Gesellschaft BCE\", (starý pravopis) \"Cöln-Crefelder Eisenbahn-Gesellschaft CCE\", \"Rheinische Eisenbahn-Gesellschaft RhE\". Na východním břehu řeky Rýn pak železniční stanice společností \"Bergisch-Märkische Eisenbahn-Gesellschaft BME\", (starý pravopis) \"Cöln-Mindener Eisenbahn-Gesellschaft CME\".\n\nPůvodní hlavní nádraží (německy Centralbahnhof) bylo otevřeno dne 5. prosince roku 1859, navrhl jej Hermann Otto. Nádraží brzy naplnilo svoji kapacitu, avšak železniční společnost \"Rheinische Eisenbahn-Gesellschaft RhE\" tehdejší provozovatel nádraží, neměl zájem na rozvoji stanice a to z důvodu prospěchu konkurenčních společností. Skutečné plánování a rozšíření nádraží, přišlo až po znárodnění železnic v roce 1880.\n\nPři plánování nového hlavního nádraží, bylo zvažováno více možností. Tou první byla výstavba nového nádraží na jiném místě. Původní nádraží by plnilo úlohu menší železniční stanice. Druhou možností byla výstavba nové nádražní budovy na stejně místě, s rozšířením nástupišť a výstavbou dvou menších železničních stanic na západě (starý pravopis) \"Cöln West\" a jihu (starý pravopis) \"Cöln Süd\". Přijata byla druhá možnost, stavba započala v roce 1889, nádražní budovu navrhl Georg Frentzen. V roce 1894 byla stavba dokončena. Během restrukturalizace všech železničních tratí v oblasti Kolína na Rýnem v letech 1905-1911, prošlo hlavní nádraží další přestavbou. Pouze čekárny pro I. a II. třídu přežily druhou světovou válku a následné úpravy provedené po válce, slouží i dnes v podobě restaurace a centra \"Alter Wartesaal\".\n\nJiž několik let po druhé světové válce přišla debata o tom, zdali hlavní nádraží nebude potřeba přestavět. V roce 1953 přišla demolice jedné z budov na západní straně, která byla nahrazena moderní budovou. Stará (původní) nádraží budova, která byla jen lehce poškozena během války a dočasně opravena, byla zničena v roce 1955. Dne 23. září roku 1957 byla otevřena nová nádražní hala, pocházející z návrhu architektů Schmitt a Schneider. Hlavní staniční budova byla postavena na severní straně stanice.\n\nV průběhu budování příměstské železnice S-Bahn až do roku 1991, prošlo nádraží další přestavbou. V roce 2000 bylo otevřeno nákupní centrum, které zahrnuje 70 obchodů, restaurací na ploše 11 500 m².\n\nDálkové spoje: Hlavní nádraží obsluhuje dálkové vnitrostátní i mezinárodní spoje Intercity-Express (dřívější forma názvu je InterCityExpress) - ICE, EuroCity - EC, InterCity - IC jedoucí např. do Berlína, Westerlandu, Hamburku, Hannoveru, Karlsruhe, Mnichova, Vídně, Basileje, Bruselu, Amsterodamu, Paříže.\n\nRegionální spoje: Četné jsou především spoje Regional-Express - RE a Regionalbahn - RB směřující do Aachenu, Krefeldu, Düsseldorfu, Gerolsteinu, Wesel, Siegen, Rheine, Münster.\n\nMeziměstské spoje: Hlavní nádraží je také centrální křižovatkou dvou rychlých dopravních systémů ve městě S-Bahn a Stadtbahn. S-Bahn obsluhuje linky S6, S11, S12, S13. Podzemní stanice Stadtbahn pak linky 5, 6, 18. Tato podzemní stanice není součástí metra, nýbrž městského dopravního systému Stadtbahn, což je rychlá městská dráha.\n\n\n"}
{"id": "760761", "url": "https://cs.wikipedia.org/wiki?curid=760761", "title": "Německá říšská strana", "text": "Německá říšská strana\n\nNěmecká říšská strana (německy Deutsche Reichspartei) byla krajně pravicová strana působící v Západním Německu v padesátých a první polovině šedesátých let dvacátého století.\n\nNěmecká říšská strana byla založena v roce 1950. Oficiálně se distancovala od nacismu a Adolfa Hitlera a hlásila se spíše k období císařského Německa (1870–1918). V roce 1952 do strany vstoupila řada členů federálním ústavním soudem rozpuštěné Socialistické říšské strany a strana se posunula blíže k neonacistické ideologii. Německá říšská strana nedosáhla významných volebních úspěchů. V roce 1964 byla na svém posledním sjezdu symbolicky rozpuštěna a krátce na to vznikla nástupnická Národně demokratická strana.\n"}
{"id": "760765", "url": "https://cs.wikipedia.org/wiki?curid=760765", "title": "LR", "text": "LR\n\nSpojení písmen L a R může mít různé významy:\n\n\n\n\n"}
{"id": "760767", "url": "https://cs.wikipedia.org/wiki?curid=760767", "title": "LT", "text": "LT\n\nSpojení písmen L a T může mít různé významy:\n\n"}
{"id": "760770", "url": "https://cs.wikipedia.org/wiki?curid=760770", "title": "LU", "text": "LU\n\nSpojení písmen L a U může mít různé významy:\n\n\n\n"}
{"id": "760774", "url": "https://cs.wikipedia.org/wiki?curid=760774", "title": "Jozef Kyselý", "text": "Jozef Kyselý\n\nJozef Kyselý (20. března 1912 Prešov – 21. července 1998 Praha) byl slovenský a československý poválečný politik Demokratické strany. Po únorovém převratu v roce 1948 jeden z hlavních funkcionářů Strany slovenské obrody, která byla loajálním spojencem komunistického režimu. Zasedal za ni v Národním shromáždění republiky Československé, Národním shromáždění Československé socialistické republiky a ve Sněmovně lidu Federálního shromáždění. Byl ministrem vlád Československa.\n\nV poválečném období působil jako primátor Bratislavy. V září 1947 byl vzat krátce do vazby pro podezření „z protistátní činnosti“. Šlo o součást tlaku KSČ a bezpečnostních složek státu na slovenskou nekomunistickou scénu. Po návratu z vazby začal pracovat pro komunisty. Ještě před únorovým převratem roku 1948 na podzim 1947 se stal v rámci Demokratické strany členem prokomunisticky orientované frakce, která žádala očistu strany. Začal pracovat na vzniku nové katolické politické strany, která měla Demokratické straně odčerpat voliče. V lednu 1948 byl proto na 2. sjezdu Demokratické strany z této strany vyloučen.\nBěhem únorového převratu spoluzakládal Akční výbor Národní fronty, který v Demokratické straně převzal moc a během následujících týdnů ji proměnil na Stranu slovenské obrody, v níž zaujal post generálního tajemníka. V následujících měsících se zapojil do frakčního boje v této formaci, v němž se jednotlivé skupiny vzájemně obviňovaly z protistátních úmyslů. Obětí tohoto boje se počátkem 50. let 20. století stal dosavadní předseda Strany slovenské obrody Ján Ševčík, který byl zatčen a uvězněn. Jozef Kyselý se pak roku 1951 místo něj stal předsedou strany a na tomto postu setrval až do roku 1965. V roce 1949 patřil mezi skupinu aktivistů Strany slovenské obrody, které komunistický režim zapojil do takzvané Katolické akce, která měla za cíl rozštěpit katolický tábor na Slovensku a vytvořit v něm prostátní a prokomunistickou frakci. Během 50. let vedl spory s generálním tajemníkem strany Jozefem Gajdošíkem, který měl ještě blíže ke komunistickému režimu.\n\nVe volbách roku 1948 byl zvolen do Slovenské národní rady. V 10. Sboru pověřenců působil v letech 1951-1952 jako pověřenec zdravotnictví.\n\nV letech 1952–1953 byl místopředsedou vlády Antonína Zápotockého. Pak od ledna do září roku 1953 v téže vládě (od března 1953 vedené Viliamem Širokým) zastával post ministra stavebních hmot a od září 1953 do konce mandátu této vlády v prosinci 1954 byl ministrem místního hospodářství. V této funkci pokračoval i v následující druhé vládě Viliama Širokého až do roku 1958. Pak byl podle svědků v depresi ze ztráty postu a obával se, že ho čeká osud Jána Ševčíka. Nakonec byl v říjnu 1958 jmenován do funkce ministra - předsedy Vládního výboru pro zvelebení zemědělského, lesního a vodního hospodářství. V ní setrval do konce mandátu vlády v roce 1960.\n\nDlouhodobě zasedal i v celostátním nejvyšším zákonodárném sboru. Po volbách do Národního shromáždění roku 1948 získal za Stranu slovenské obrody mandát v parlamentu za volební kraj Prešov. Mandát nabyl až dodatečně v červnu 1952 jako náhradník poté, co rezignoval poslanec Peter Danielič. Mandát obhájil ve volbách v roce 1954 (volební obvod Veľké Kapušany-Michalovce), volbách v roce 1960 (nyní jako poslanec Národního shromáždění Československé socialistické republiky za Východoslovenský kraj, podílel se na projedání nové ústavy z roku 1960) a ve volbách v roce 1964 a v parlamentu setrval do roku 1968. V letech 1960–1965 byl místopředsedou parlamentu. Pak po federalizaci Československa zasedal v letech 1969–1971 ve Sněmovně lidu Federálního shromáždění (zde evidován nikoliv jako reprezentant Strany slovenské obrody ale jako bezpartijní).\n\n"}
{"id": "760782", "url": "https://cs.wikipedia.org/wiki?curid=760782", "title": "Nils-Aslak Valkeapää", "text": "Nils-Aslak Valkeapää\n\nNils-Aslak Valkeapää, sámsky Áillohaš či Áilu (23. března 1943 Enontekiö – 26. listopadu 2001 Espoo) byl sámský spisovatel, hudebník a malíř.\n\nSvou tvorbou rehabilitoval a navrátil k životu joik – sámský zpěv – a určil hlavní tendence sámského umění (výtvarného, slovesného i hudby), vytvořil tedy jakýsi obecně pojatý umělecký program.\n\nPůvodní profesí byl učitel. Brzy však nastoupil dráhu profesionálního umělce. První desku nazvanou finsky \"Joikuja\" (Joiky) vydal v roce 1968. V sedmdesátých a osmdesátých letech procestoval se svým hudebním programem obrazně řečeno celý svět.\n\nV roce 1971 vydal svou literární prvotinu psanou finsky – pamflet s názvem \"Terveisiä Lapista\" (Pozdravy z Laponska). Ukazuje v něm základní pojmy a proudy sámské kultury a odhaluje místa střetu majoritní finské a minoritní sámské společnosti. Poté již píše pouze sámsky, vydává sbírky poesie a knihy Slunce, můj milý otec a Země, má milá matka, v nichž komponuje text, grafickou textovou úpravu, hudbu (na CD), fotografii a malbu.\n\nKnihou Slunce, můj milý otec měl Valkeapää ambici vytvořit sámské národní epos. Děj má tři roviny – mytologickou (stvoření světa a jeho zánik), historickou (stvoření člověka a dějiny Sámů) a individuální (zkušenost Sámů v době po 2. světové válce. Složku mytologickou podporují Valkeapääho malby, zbylé dvě složky fotografie Sámů a Laponska, jež Valkeapää nasbíral po archívech rozsetých po celém světě.\n\nObdobně Valkeapää zacházel s knihou Země, má milá matka, jíž se snažil vytvořit epos, jenž by mohl mít funkci obdobnou konstitutivní národní funkci národních epů, ovšem pro všechny původní národy světa. Fotografie tak v knize nejsou pouze ze sámského prostředí, nýbrž i z jiných původních kultur.\n\nStejný přenos sámské zkušenosti jako minoritního národa na obecnou rovinu zahrnující i ostatní menšinové původní národy se odehrává v rámci trilogie Domov v srdci. První část trilogie je tematizovaná zkušenost sámského dítěte v jeho domácím, laskavém prostředí (domov, rodiče, příroda); ve druhém dílu je již dítě z prostředí vytrženo a vystaveno nepřátelskému světu cizojazyčného a jinokulturního školního internátu. Střet dvou způsobů uvažovaní – sámského nekonfliktního a finského, potažmo západního, utilitaristického – je následně přenesen do kontextu ostatních původních národů světa – Indiánů, Inuitů, sibiřských národů atd.\n\nV roce 2001 získal norské občanství. Již předtím se usadil v norském Skibotnu. Přesto často dojížděl za rodiči do rodného Enontekia. Zemřel při návratu z Japonska při převozu do nemocnice.\n\n\n\n\n\n\n"}
{"id": "760783", "url": "https://cs.wikipedia.org/wiki?curid=760783", "title": "Helena Leflerová", "text": "Helena Leflerová\n\nHelena Leflerová, rozená \"Puchmeltrová\", též Helena Leflerová-Krajčírová (12. října 1921 Lidice – 26. února 1979), byla česká a československá politička Komunistické strany Československa a poúnorová poslankyně Národního shromáždění ČSR a ČSSR a Sněmovny lidu Federálního shromáždění.\nPatřila k obyvatelům obce Lidice, kteří přežili vypálení a likvidaci vesnice nacisty roku 1942. Zbytek války prožila v koncentračním táboře Ravensbrück.\n\nPo válce se zapojila do politického života. V roce 1945 se stala předsedkyní MNV v Lidicích a členkou komise pro obnovu této obce. Zastávala i četné stranické funkce. V letech 1949–1956 pracovala na KV KSČ. Byla též vedoucí tajemnicí Krajského výboru Národní fronty a pracovala v redakci deníku \"Rudé právo\". XI. sjezd KSČ ji zvolil za člena Ústředního výboru Komunistické strany Československa. XII. sjezd KSČ a XIII. sjezd KSČ ji ve funkci potvrdil. V červenci 1967 ji do svého čela zvolil na svém ustavujícím sjezdu Československý svaz žen. Byl jí udělen Řád republiky.\n\nPo volbách roku 1948 byla zvolena do Národního shromáždění za KSČ ve volebním kraji Kladno. Mandát nabyla až dodatečně v prosinci 1948 jako náhradnice poté, co rezignoval poslanec František Musil. Mandát získala i ve volbách v roce 1954 (volební obvod Praha-venkov), ve volbách v roce 1960 (nyní již jako poslankyně Národního shromáždění ČSSR za Středočeský kraj, podílela se na projednání ústavy ČSSR v roce 1960) a ve volbách v roce 1964. V Národním shromáždění zasedala až do konce jeho funkčního období v roce 1968. Po federalizaci Československa ještě usedla roku 1969 do Sněmovny lidu Federálního shromáždění, kde setrvala do konce volebního období, tedy do voleb v roce 1971.\n\nZemřela v únoru 1979.\n\n"}
{"id": "760784", "url": "https://cs.wikipedia.org/wiki?curid=760784", "title": "Jarolím Leichman", "text": "Jarolím Leichman\n\nJarolím Leichman (25. září 1897 Ořechov – 10. říjen 1981 Velké Meziříčí) byl český a československý rolník, politik Československé strany lidové a poúnorový poslanec Národního shromáždění ČSR.\nPocházel z malorolnické rodiny. Absolvoval dvouletou odbornou hospodářskou školu, poté až do konce 40. let hospodařil na rodné usedlosti. Od roku 1919 se angažoval v místních katolických spolcích, v roce 1928 byl zvolen za ČSL starostou obce. V letech 1945-1946 působil jako předseda MNV za ČSL a jako člen Okresního výboru ČSL. Od roku 1946 byl poslancem ONV Brno-venkov. V roce 1948 se připojil ke skupině Jana Niederleho a Emila Vojance, kteří prosazovali plojharovskou politiku na jižní Moravě. Ztotožnil se s oficiální zemědělskou linií strany a stal se propagátorem kolektivizace, patřil k zakladatelům JZD v rodné obci. Rovněž podporoval Katolickou akci a jiná prorežimní opatření. Byl také v předsednictvu Krajského výboru ČSL v Brně.\n\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která v ČSL převzala moc a proměnila ji na spojence komunistického režimu. Po volbách roku 1948 byl zvolen do Národního shromáždění za ČSL ve volebním kraji Brno. Mandát nabyl až dodatečně v lednu 1949 jako náhradník poté, co rezignoval poslanec Václav Chytil. V parlamentu setrval do konce funkčního období, tedy do voleb v roce 1954.\n\nV roce 1953 byl proveden pokus o jeho odvolání ze všech stranických funkcí, který ovšem přestál. I tak ale v roce 1954 do celostátních funkcí již nekandidoval. Po roce 1954 zůstal funkcionářem okresního stranického výboru Brno-venkov a člen místního JZD v Ořechově, kde pracoval až do důchodu.\n"}
{"id": "760786", "url": "https://cs.wikipedia.org/wiki?curid=760786", "title": "Juraj Libovič", "text": "Juraj Libovič\n\nJuraj Libovič (15. března 1916 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Košice. Mandát nabyl až dodatečně v říjnu 1952 jako náhradník poté, co rezignoval poslanec Ľudovít Pramuka. V parlamentu zasedal až do konce funkčního období, tedy do voleb v roce 1954.\n\nV roce 1953 se uvádí jako člen Ústředního výboru Komunistické strany Slovenska.\n\n"}
{"id": "760787", "url": "https://cs.wikipedia.org/wiki?curid=760787", "title": "PROTECT IP Act", "text": "PROTECT IP Act\n\nProtect Intellectual Property Act (celým názvem Preventing Real Online Threats to Economic Creativity and Theft of Intellectual Property Act of 2011, taktéž známý jako Senate Bill 968 či S. 968) je návrh amerického zákona s cílem poskytnout federální americké vládě a držitelům autorských práv další nástroj k omezení přístupu k „podvodným webovým stránkám zaměřeným na porušování autorských práv či na padělané zboží“ a to převážně těm, které jsou registrované mimo Spojené státy americké. Návrh zákona byl představen 12. května 2011 senátorem Patrickem Leahy a dalšími 11 spolupředkladateli. Hospodářský výbor amerického kongresu odhadl, že zavedení tohoto zákona bude stát federální vládu 47 miliónů amerických dolarů do roku 2016 v podobě pokrytí nákladů na vymáhání a školení 22 nových specialistů a 26 pomocných pracovníků. Výbor Senátu USA pro soudnictví schválil tento návrh zákona, ale senátor Ron Wyden pozastavil schvalovací proces.\n\nNávrh zákona IP Act je přepracovaný návrh Combating Online Infringement and Counterfeits Act, který neprošel schvalovacím procesem v roce 2010. Obdobná verze zákona Stop Online Piracy Act předložená na půdě Sněmovny reprezentantů Spojených států amerických (SOPA) byla navržena 26. října 2011.\n\nTento návrh zákona společně s návrhem zákona Stop Online Piracy Act vzbudily celosvětovou nevoli a vlnu protestů. K nim se rozhodla přidat i největší internetová encyklopedie Wikipedie, konkrétně její anglická verze, která na 18. ledna 2012 nahradila své stránky protestním oznámením a znemožněním přístupu k obsahu. (Ten ale reálně přístupný byl, stačilo např. vypnout v prohlížeči Javascript. Tento postup byl přímo popsán po kliknutí na odkaz Learn more.)\n\n"}
{"id": "760789", "url": "https://cs.wikipedia.org/wiki?curid=760789", "title": "Jung-čeng", "text": "Jung-čeng\n\nJung-čeng (; 13. prosince 1678 – 8. října 1735) vládl v letech 1722–1735 říši Čching. Byl čtvrtý císař mandžuské dynastie Čching, který vládl nad Čínou a také čtvrtým synem (ze synů, kteří přežili dětství) svého předchůdce, císaře Kchang-si.\n\nByl energickým císařem, který se snažil spravovat říši efektivně a s minimálními náklady. Éra jeho vlády byla obdobím míru a prosperity; potlačil korupci a zreformoval finanční správu říše. Stejně jako jeho otec, neváhal k prosazení čchingské nadvlády v Mongolsku, Tibetu a Džúngarsku použít vojenskou sílu.\n"}
{"id": "760793", "url": "https://cs.wikipedia.org/wiki?curid=760793", "title": "Viktor Linhart", "text": "Viktor Linhart\n\nViktor Linhart (26. července 1913 – 22. prosince 1950) byl český a československý politik Komunistické strany Československa a poúnorový poslanec Národního shromáždění ČSR. Zemřel při letecké havárii.\nZa druhé světové války se podílel na odboji. Od roku 1944 organizoval odboj v průmyslových podnicích na Ostravsku. V roce 1948 se uvádí jako technický úředník a bezpečnostní referent expozitury zemského národního výboru v Ostravě.\n\nVe volbách roku 1948 byl zvolen do Národního shromáždění za KSČ ve volebním kraji Ostrava. Mandát zastával do své smrti v roce 1950. Pak místo něj jako náhradník nastoupil Stanislav Baudyš. Byl plukovníkem a hlavním velitelem SNB. Zemřel ve službě při letecké havárii.\n\n"}
{"id": "760796", "url": "https://cs.wikipedia.org/wiki?curid=760796", "title": "Ján Ľorko", "text": "Ján Ľorko\n\nJán Ľorko (21. února 1910 Spišské Podhradie – 6. srpna 1975 Košice) byl slovenský a československý politik Komunistické strany Slovenska a poúnorový poslanec Národního shromáždění ČSR.\nProfesí byl učitelem.\n\nVe volbách roku 1948 byl zvolen do Národního shromáždění za KSČ ve volebním kraji Trnava. Mandát zastával do září 1949, kdy rezignoval a místo něho jako náhradník nastoupila Mária Belokostolská. V letech 1948 a 1949 se uvádí jako člen Ústředního výboru Komunistické strany Slovenska.\n\n"}
{"id": "760799", "url": "https://cs.wikipedia.org/wiki?curid=760799", "title": "Fyziologie psa domácího", "text": "Fyziologie psa domácího\n\nFyziologie psa domácího popisuje základní funkce organismu psa domácího a fungování jeho jednotlivých orgánových soustav. Pes domácí je nejstarší domestikované zvíře a je též zvířetem laboratorním, jeho fyziologie je proto velmi dobře prozkoumána. Znalost fyziologických pochodů je dále uplatňována v řízení chovu psů. Mezi jednotlivými plemeny, přestože ta mohou být vzhledově značně odlišná, nejsou ve fungování samotného organismu významnější rozdíly.\n\nPes domácí je živočich, teplokrevný savec. S člověkem sdílí 80 % genů, tyto geny řídí fungování jednotlivých buněk a základní uspořádání orgánů a orgánových soustav. Fyziologie buňky psa a člověka je shodná, stejně jako mnoho dalších fyziologických pochodů.\n\nStejně jako člověk i pes potřebuje ke svému životu kyslík. Při dýchání dochází k výměně plynů mezi krví a vzduchem, pes ze vzduchu získává kyslík a zbavuje se oxidu uhličitého. Vzduch se do organismu dostává nozdrami, umístěnými na nosní houbě psa. Nosní houba je většinou vlhká díky sekretům nosní žlázy (\"gl. lateralis nasi\"), ale není to pravidlem a suchá nosní houba není sama o sobě příznakem žádného onemocnění. Nozdra psa má víceméně oválný tvar, na boku ale pokračuje hlubokým žlábkem (\"sulcus alaris\"), který vede nahoru a do strany. Toto utváření nozdry společně s uspořádáním slizničních řas v nosní dutině způsobuje, že při nádechu vzduch proudí skrze oválnou část nozdry a při výdechu odchází žlábkem na straně. Pes si tak při dýchání nevíří pachovou stopu.. Vdechovaný vzduch prochází nosní dutinou, kde je zvlhčován, filtrován a předehříván na teplotu 30-35 °C. V zadní části nosní dutiny je čichové bludiště s čichovými receptory, kam pes může cíleně vhánět vzduch při čenichání, při normálním dýchání je tato část nosní dutiny mimo činnost.\n\nVdechovaný vzduch dále prochází do nosohltanu. Uspořádání měkkého patra umožňuje psovi dýchat i ústní dutinou, což je obvyklé po fyzické námaze, při stresu a při zvýšené teplotě vnějšího prostředí. Vzduch pokračuje přes hrtan do průdušnice, která se v hrudníku větví na dvě průdušky. Ty vstupují do párových plic.\n\nPlíce jsou samotným dýchacím orgánem psa. Uvnitř plic je průdušky dále větví, posledním dělením vznikají průdušinky, které přivádějí vzduch do plicních sklípků. Objem plic je přímo úměrný velikosti psa a u psa o hmotnosti 23 kg se průměrně rovná 1500 ml a celková plocha respiračního povrchu, kde probíhá výměna plynů, je 90 m\n\nPes dýchá při negativním tlaku, jeho nitrohrudní tlak je vždy nižší než tlak atmosférický, tento rozdíl rozpíná plíce a brání jejich kolabování. Při nádechu se kontrakcí bránice zvětšuje objem hrudní dutiny, plíce se rozpínají, tlak uvnitř klesá a to žene do plic čerstvý vzduch. Na roztahování hrudníku se kromě bránice podílejí také další svaly, a to zevní mezižeberní a také svaly šikmé. V klidu je výdech pasivní děj, kdy se objem hrudníku a plic zmenšuje působením elastických sil. Aktivního výdechu se účastní vnitřní mezižeberní svaly a svaly břišního lisu a u psa je projevem dušnosti.\n\nDechový objem psa činí 10-20 ml/kg. Počet dechů za minutu se u malého psa se pohybuje v rozmezí 15 až 30, u velkého psa 10 až 20/min.\n\nOběhová soustava psa je tvořena uzavřenou soustavou cév a komorovým čerpadlem, srdcem. V těle psa, stejně jako u ostatních savců, je oběhová soustava dvojitá, rozdělená na dvě části, systémový a plicní krevní oběh. Uvnitř cév se nachází transportní medium, krev.\n\nSrdce psa má tvar kuželu a je k poměru k tělu velké, tvoří 0,7 % tělesné hmotnosti. Srdce je orgán tvořený srdeční svalovinou, uvnitř se nachází čtyři dutiny, pravá síň a pravá komora, které pumpují krev do nízkotlakého plicního oběhu, a levá síň a tlustostěnná levá komora, která žene krev do velkého oběhu tělního. Mezi síní a komorou a mezi srdcem a plicnicí a srdcem a aortou se nacházejí chlopně, které zajišťují směr pohybu krve. Nárazem krve na zavřené srdeční chlopně vznikají srdeční ozvy, které jsou slyšitelné pomocí fonendoskopu. Místa na hrudníku psa, kde jsou nejlépe slyšet srdeční ozvy na jednotlivých chlopních, se nazývají puncta maxima.\n\nPuncta maxima psa (dle Černého)\nSrdeční činnost psa je stejně jako u člověka řízena převodním systémem, který generuje vzruchy, které se dále po převodních drahách šíří srdeční svalovinou a jsou příčinou koordinované srdeční činnosti. Impuls k srdeční činnosti u zdravého psa vychází ze sinoatriálního uzlu, výsledný rytmus se nazývá sinusový. U psa je normální srdeční frekvence v klidu je 60-160/min, přičemž u malých psů je srdeční frekvence vyšší než u psů většího vzrůstu. U plodů a štěňat je srdeční frekvence vyšší, 180-200/min, a pokles srdeční frekvence pod 170/min je již příznakem tísně plodu. Běžná je přitom mírně nepravidelná srdeční akce, při nádechu se srdeční akce mírně zrychluje a při výdechu naopak zpomaluje. Tento typ arytmie se nazývá sinusová respirační arytmie, je u psa v klidu naprosto fyziologickým stavem a při zátěži a výslednému zvýšení srdeční frekvence zmizí. Podstatou jevu je Bainbridgeův reflex a aktivace sympatiku v závislosti na plnění velkých žil, na které má mimo jiné vliv i rozdílný tlak v hrudníku během nádechu a výdechu.\n\nTepový objem srdce společně s poddajností stěny velkých tepen ovlivňuje hodnotu systolického krevního tlaku, diastolický krevní tlak je ovlivňovaný více minutovým objemem krve přečerpané srdcem a periferním odporem krevního oběhu. Průměrný krevní tlak psa je 120/70 mmHg, ale fyziologická hodnota velice závisí na plemeni vyšetřovaného psa, obří plemena nebo zlatí retrívři mají krevní tlak nižší, naopak chrti vyšší než je průměrná hodnota. Rutinně se krevní tlak psa neměří, není ho možné změřit rtuťovým tonometrem, používají se sonografické metody založené na Dopplerově jevu a oscilometr.\n\nStejně jako u člověka je i u psa tlak krve řízen centrálně ovlivňováním průsvitu cév, především arteriol. Rychlý účinek na zvýšení krevního tlaku má adrenalin a noradrenalin, pomaleji ale dlouhodoběji je krevní tlak řízen renin-angiotenzinovým systémem, na kterém se podílejí ledviny a také sympatikus produkcí hormonu aldosteronu. Konečným důsledkem je kromě vazokonstrikce také omezení tvorby moči, zadržování tekutiny a zvýšení cirkulujícího objemu.\n\nMístní autoregulační mechanismy dále určují distribuci krve do jednotlivých částí těla. Při snížení obsahu kyslíku v nějaké části těla se místní cévy rozšíří, umožní přítok většího množství krve a situace se normalizuje. V klidu je každá část těla zásobována poměrně stálým procentuálním podílem srdečního výdeje, to se ale může změnit v závislosti na situaci: v klidu přitéká do kosterních svalů 20-25% srdečního výdeje, ale během fyzické aktivity to může být až 75%.\n\nHlavní extracelulární tekutinou je krev. Psí krev se složením ani funkcí významně neodlišuje od krve ostatních savců: skládá se z tekuté složky, krevní plazmy, a krevních buněk. Krev je transportní medium, zajišťuje transport plynů, metabolitů, hormonů, iontů i tepla a vytváří a udržuje stálé vnitřní prostředí v organismu. Dospělý pes má asi 80 ml/kg krve a krevní buňky tvoří 37-55% jejího objemu.\n\nČervené krvinky psa jsou bezjaderné buňky bikonkávního tvaru. Jejich průměr je okolo 7 μm, jsou tedy podobně velké jako krvinky člověka a mírně větší než červené krvinky kočky. Pod světelným mikroskopem je dobře patrné centrální projasnění, které zabírá 1/3 buňky a běžná je mírná anizocytóza - ne všechny krvinky jsou přesně stejně velké. V jednom litru krve jich je 5,5 - 8,5×10, jejich průměrný objem (MCV) je 65-75 fl a každá obsahuje 22-25 pg hemoglobinu. Hlavní funkcí červených krvinek je transport dýchacích plynů - kyslíku a oxidu uhličitého.\n\nBílé krvinky jsou buňky, které se podílejí na fungování imunitního systému organismu. V krvi dospělého zdravého psa je nachází 6 - 17×10 bílých krvinek v jednom litru. Existuje několik druhů bílých krvinek, lišících se velikostí, uspořádáním buňky i funkcí. Nejpočetnější bílou krvinkou v krvi psa je neutrofilní granulocyt. Tyto buňky slouží jako pěšáci imunitního systému, hrají úlohu v nespecifické imunitě a při akutních zánětech. Zralých neutrofilních granulocytů se segmentovaným jádrem je v krvi 3,3 - 10,5×10/l. Dalším početněji zastoupenou bílou krvinkou jsou lymfocyty, jejich množství se pohybuje mezi 1,0 - 3,6×10/l. Lymfocyty jsou obecně buňky zajišťující specifickou imunitu s tvorbou protilátek.\n\nZástava krvácení je společně se srážecími faktory přítomnými v krevní plazmě zprostředkována krevními destičkami. Jsou to malé, bezjaderné buňky oválného nebo tyčinkovitého tvaru, velikosti 1/4 - 2/3 červené krvinky.. Obsahují granula, která se uvolňují při srážení krve. Aktivované krevní destičky mají tenké panožky a shlukují se za vzniku bílého trombu, což je první, prozatímní uzávěr porušené cévy, který brání další ztrátě krve.\n\nTrávicí soustava psa je složená z dutiny ústní, hltanu, jícnu, žaludku a střev. Její hlavní funkce je zajistit přívod živin.\n\nDutina ústní je uzpůsobena především ke získávání potravy, méně již k jejímu zpracování. Řezáky slouží jen k samotnému uchopení potravy (kořisti), ne k jejímu dělení na jednotlivá sousta. Vzhledem ke tvaru čelistí, zubů i samotné dutiny ústní pes přijatou potravu nemůže drtit, ale jeho třenové stoličky a stoličky do sebe zapadají jako nůžky a umožňují stříhání potravy včetně tvrdých kostí na kusy, které mohou být dále spolknuty vcelku. Pes má mohutné žvýkací svaly a silné čelisti, což mu umožňuje dosáhnout síly skusu potřebné k drcení kostí. Přesné určení síly skusu psa je ale poměrně obtížné a ke studiu bylo použito několik přístupů – u živých psů v anestezii se žvýkací svaly stimulovaly elektrickým proudem a měřila se takto získaná výsledná síla skusu, síla skusu se určovala měřením psích lebek a regresní analýzou takto získaných údajů, nebo psi kousali na rukáv opatřený senzory, které měřily sílu skusu. Vyvinutý tlak záleží na tom, kde v čelisti je síla skusu měřena, změřená síla skusu na úrovni špičáku se u pokusných psů (kříženců různých velikostí) pohybovala od 147 do 946 N, na úrovni druhé stoličky činil změřený tlak již 524 – 3417 N. U jednotlivých psů síla skusu koreluje s velikostí psa, čím větší pes, tím silnější skus, a u středních a velkých psů má díky působení páky na výslednou sílu skusu vliv také poměr délky a šířky čelistí. Při měření síly zákusu na rukáv u různě velkých psů byl změřený tlak průměrně 256 N, přičemž medián byl 163 N.\n\nPři příjmu potravy se pes orientuje především čichem, má sice chuťové pohárky, ale ve srovnání s člověkem jen asi 1/6 celkového množství. Jazyk samotný také nemá při příjmu potravy takový význam jako u člověka, potravu jen přidržuje, ale v podstatě neposunuje směrem dozadu. Jazyk se uplatňuje při pití: pes nemá pysky schopné pití v doušcích, vodu vmetává rychlými pohyby jazyka směrem k hltanu, kde ji po nahromadění většího množství spolkne.\n\nSliny slouží při příjmu potravy především ke zvlhčování soust. Produkce slin začíná už jakmile pes vidí nebo cítí potravu a dá se vyvolat i vytvořeným podmíněným reflexem. Množství slin vyloučených za den se pohybuje mezi 0,1 - 0,15 l, pH psích slin je 7,34 - 7,8 a osmolalita je stejná nebo nižší než v krevní plazmě.. Psí sliny jsou tvořeny především vodou, dále sodnými, draselnými, vápenatými a chloridovými ionty, bikarbonátem, hlenem a enzymy, jako je lysozym s antibakteriálním účinkem. Psí sliny neobsahují žádnou α-amylázu. Pes krmený masem vylučuje sliny spíše hlenovité, zatímco pes přijímající suché granulované krmivo tvoří sliny řídké a vodnaté.\n\nZatímco při příjmu potravy mají sliny jen lubrikační funkci, jsou velmi důležité při termoregulaci psa při tzv. evaporativním ochlazování. Je-li to nutné, může pes vylučovat sliny 10x rychleji než člověk (na gram tkáně slinné žlázy), tvořené sliny jsou vodnaté a izotonické a jejich vypařování z povrchu jazyka a sliznice dutiny ústní slouží k ochlazování těla psa stejně, jako vypařování potu z povrchu kůže ochlazuje tělo lidské. Parasympatikem ovlivňovaná produkce slin je příčinou zvýšeného slinění při nadměrném stresu nebo nevolnosti.\n\nPříjem potravy je hltavý a velice rychlý. Jedná se o atavismus zděděný po vlčím předkovi. Při polykání dochází ke koordinovaným stahům svalů jazyka, jazylky, hltanu, jícnu i bránice. Jícen psa je snadno roztažitelný, jeho svalová vrstva je tvořena jen příčně pruhovanou svalovinou a průchod perilstatických vln je proto velmi rychlý, sousto se dostane do žaludku během přibližně 5 sekund.\n\nŽaludek psa je velký a roztažitelný vakovitý orgán. Tvoří 62% celkového objemu trávicího traktu. V žaludku začíná vlastní proces trávení, zvláště bílkovin a tuků, žaludek slouží též jako rezervoár potravy. Pes je přizpůsobený k příjmu většího množství potravy v delších časových intervalech a velikost žaludku tomu odpovídá.\n\nŽlázy v žaludeční sliznici vylučují pepsin, proteolytický enzym, který má největší aktivitu při pH 2, a žaludeční lipázu, enzym štěpící triacylglyceroly při pH 4. Celkový podíl žaludeční lipázy na trávení tuků je ale malý. K zajištění nízkého pH je do žaludeční šťávy vylučována kyselina chlorovodíková. Pes má jen velmi nízkou bazální sekreci kyseliny, proto celkové pH v psím žaludku kolísá od 1 - 6 ve vztahu k příjmu potravy, průměrné pH je 3 - 4. U nenakrmeného psa je žaludeční pH poměrně stálé a může odpovídat pH ve dvanáctníku. Pokles pH po příjmu potravy závisí na typu přijatého krmení a jeho pufrační kapacitě - po příjmu tekuté kompletní stravy pokleslo pH žaludečního obsahu pod 4 již za 10 - 20 minut, po nakrmení masem kleslo za hodinu na méně než 6. Během trávení potravy klesá pH až na hodnotu 2,1. a maximální sekrece HCl dosahuje 39 mEq/h, přičemž u člověka je to maximálně 23 mEq/h.\n\nCelková produkce žaludečních šťáv je ovlivňována množstvím přijaté potravy a jejím obsahem bílkovin, a je hormonálně řízená - gastrin a ACTH zvyšují produkci kyseliny solné v žaludku, sekretin naopak vede ke snížení produkce (potlačením působení gastrinu). 24 kg vážící pes je schopný za 3,5 hodiny vyloučit 1 litr žaludeční šťávy.\n\nPerilstatika žaludku napomáhá trávení promícháváním a drcením jeho obsahu. Žaludek se vyprazdňuje postupně a doba, za kterou se trávenina přesune do dvanáctníku, záleží na typu přijaté potravy - nejrychlejší je u syrové stravy, pomalejší u konzervované stravy a nejpomalejší po příjmu granulí, tekutiny z žaludku odcházejí nejrychleji. Vliv má též složení krmiva - to s obsahem masa se vyprazdňuje pomaleji než krmení na rostlinné bázi - obsah vlákniny, tuku, tryptofanu, jeho acidita a osmolalita, přístup psa k vodě a individuální rozdíly mezi zvířaty. Poločas vyprazdňování žaludku se proto průměrně pohybuje mezi 72 - 240 minutami.\n\nNaprostá většina přijatých živin se vstřebává v tenkém střevě.\n\nDo dvanáctníku ústí vývody slinivky břišní, která do střeva vylučuje pankreatickou lipázu k trávení tuků, chymotrypsin, což je proteáza štěpící bílkoviny, a pankreatickou amylázu, která štěpí škroby. Poměr vylučovaných trávicích enzymů se může přizpůsobit přijímané potravě, krmení bohaté na bílkoviny vede k většímu vylučování chymotripsinu, krmiva s přídavkem pšeničných otrub zvyšují vylučování amylázy. Pankreatická šťáva má pH pH je 7,1 - 8,2., kromě enzymů obsahuje také velké množství bikarbonátu, který neutralizuje kyselý obsah žaludku, a antibakteriálně působící protein, který potlačuje růst bakterií E.coli, Salmonella, Shigella a Klebsiella.\n\nDalší žlázou, která se podílí na trávení střevního obsahu, jsou játra. Žluč se v játrech tvoří neustále, ale u hladového psa je 29 to 53% ukládáno ve žlučníku, kde se dále koncentruje a do dvanáctníku je vypuzována až po nakrmení. Žluč obsahuje bilirubin a žlučové kyseliny, které jsou u psa z 99 % konjugovány, a to s taurinem ve formě kyseliny tautocholové, kyseliny taurodeoxycholové a kyseliny taurochenodeoxycholové. Žlučové kyseliny slouží jako emulgátory tuků, rozbíjejí tukové kapénky na menší, dostupnější trávení a vstřebávání střevní sliznicí.\n\nVylučování pankreatické šťávy a žluče je spuštěno sekretinem, který tvoří buňky sliznice dvanáctníku při detekci kyselého obsahu uvnitř střeva, a cholecystokininem, který je produkovaný při přítomnosti nestrávené potravy, zvláště tuků a peptidů.\n\nPromícháním žaludečního obsahu s pankreatickou šťávou a žlučí vznikne trávenina, s průměrným pH ve dvanáctníku kolem 6,2 a průměrným pH ve střevě celkem 7,3 Střevní výstelka tvoří prstovité výběžky, klky, které zvětšují absorpční povrch střeva. Cytoplazmatická membrána střevních buněk, která směřuje do dutiny střeva, je též zprohýbaná a vytváří mikroklky, neboli kartáčový lem. Na kartáčovém lemu pokračuje trávení, nachází se zde další enzymy, jako je glykosidáza, která štěpí oligosacharidy na jednoduché cukry, několik druhů peptidáz (např. aminopeptidázy, enteropeptidázu, endopeptidázu) a fosfatázy, mimo jiné i alkalická fosfatáza. Po rozložení živin na monosacharidy, aminokyseliny a malé kapénky tuků jsou tyto absorbovány skrze střevní sliznici do krve (v případě tuků do lymfy jako chylomikrony). Ze střeva se aktivně vstřebávají také soli, v případě sodíku a draslíku se vstřebává více než 90 % jejich obsahu v trávenině, a voda - v tenkém střevě se voda vstřebává v množství odpovídající 15-65 ml/kg živé hmotnosti, takže pes o hmotnosti 20 kg absorbuje za den přes 3 l tekutiny, z toho je 50 % vstřebáno v lačníku a 40% v kyčelníku. Doba tranzitu střevem je přímo úměrná době vyprazdňování žaludku, je ovlivňována složením potravy, množstvím vlákniny v trávenině i působením nervového systému. Peristaltické vlny posouvají tráveninu lačníkem průměrnou rychlostí 5 cm/min a kyčelníkem 15 cm/min.; délka tenkého střeva u psa o hmotnosti 20 kg se rovná 340 cm, doba tranzitu tenkým střevem je proto rovna přibližně 1 hodině. 95% procent tráveniny dosáhne terminálního konce kyčelníku po 12 hodinách. U psů, jejichž doba tranzitu tenkým střevem byla měřena pomocí orálně podaného barya, prošla veškerá kontrastní látka z dvanáctníku do tlustého střeva během 214 +/- 25 minut. Tekutiny samotné naproti tomu procházejí tenkým střevem velice rychle, značený fyziologický roztok se dostal do slepého střeva už za 37 minut.\n\nV tlustém střevě sice dochází k dalšímu trávení živin, ale pro psa samotného to má již malý význam. Slepé střevo psa je velmi malé, tvoří jen 1 % objemu trávicího traktu, tlusté střevo 13 %. V tlustém střevě se vstřebává poslední přebytečná voda a elektrolyty a bohatá bakteriální populace zajišťuje fermentaci nestravitelných živin, jako je vláknina či složité škroby. Při krmení dobře stravitelnou potravou činí podíl trávení v tlustém střevě jen 1 - 4 % z celkové stravitelnosti, při krmení syrovým bramborovým škrobem nebo tapiokou i 24 %. Nejdůležitějšími bakteriálními rody v tlustém střevě jsou Streptococcus, Lactobacillus, Bacteroides a druhy Clostridium perfringens a E.coli. Produktem fermentace vlákniny jsou těkavé mastné kyseliny, které slouží jako důležitý zdroj energie pro buňky střevní výstelky tlustého střeva, ale psí organismus jako celek je využít neumí (na rozdíl od některých býložravců). Dalšími produkty bakteriálního rozkladu je sulfan, metan, amoniak nebo indol, bakterie rozkládají také bilirubin, za vzniku hnědě zbarveného urobilinogenu. Zahušťováním se trávenina postupně přeměňuje ve formované tuhé výkaly, které během defekace definitivně opouštějí řitním otvorem trávicí soustavu.\n\nCelková doba od pozření potravy po vyloučení stolice, která z této potravy vznikla, byla měřena pomocí bezdrátové kapslové endoskopie a pohybovala se mezi 1294 a 3443 minutami. Velké rozdíly jsou způsobené především dobou setrvávání výkalů v tlustém střevě, které slouží i jako jejich rezervoár.\n\nK zajištění stálého vnitřního prostředí v organismu musí pes mít způsob, jak regulovat pH tělních tekutin, koncentraci solí, vápníku a fosforu a kde se zbavovat konečných produktů metabolismu, jako je močovina nebo kreatinin, a přijatých cizorodých látek.\n\nStejně jako člověk a ostatní savci má pes párovou ledvinu. Uvnitř ledvin se nacházejí nefrony, které tvoří její funkční jednotky. Každý nefron je tvořen klubíčkem vlásečnic, glomerulem, v Bowmanově pouzdře, kde se přitékající krev filtruje a vzniká primární moč, a kanálkem, kudy primární moč protéká a její složení je buňkami kanálku aktivně měněno, dochází k absorpci glukózy, výměně a sekreci iontů, sekreci močoviny a zahušťování moči. Definitivní moč přechází do sběracích kanálků, které ústí do ledvinné pánvičky. Odtud prochází močovodem do močového měchýře, kde je skladována a pak vymočena a odstraněna z těla. V jedné psí ledvině se nachází přes 400 000 nefronů a teprve po zničení 75% z nich se začne projevovat ledvinné selhávání. Zatímco u člověka tvoří nefrony s dlouhými Henleovými kličkami, které na principu protiproudového mechanismu účinně zahušťují vznikající moč, jen asi 15% všech nefronů, v psí ledvině mají dlouhou kličku všechny nefrony. Psi proto mají větší schopnost koncentrovat moč než člověk: maximální osmolalita psí moči je 2,000 mOsm/l, u člověka je maximum na 1200 mOsm/l moči.\n\nK udržení vodní bilance zdravý pes denně vypije 45 - 80 ml/kg vody. Široké rozmezí je způsobeno velkými individuálními rozdíly v potřebě vody - spíš než na hmotnosti je spotřeba závislá na povrchu těla, malí psi pijí na svou hmotnost více než psi velcí, zvířata krmená vlhkou potravou pijí méně než ta, která dostávají granule, vliv má i fyzická námaha a teplota vnějšího prostředí. Bezdůvodný příjem vody nad 90 ml/kg/24 hodin je již považován za patologický.\n\nPsí moč je čirá tekutina, různé intenzity žluté barvy. Obvykle platí, že čím je koncentrovanější, tím je tmavší. Její specifická hmotnost je pohybuje od 1001 do více než 1075 kg/m. Specifická hmotnost pod 1008 kg/m znamená, že moč je hypostenurická, více zředěná než krevní plazma - to může být normální v případě nadměrného pití způsobeného například stresem (tzv. primární polydipsie), nebo při infuzní terapii, hypostenurická moč je produkována v případě, že nějaký patologický proces blokuje působení hormonu ADH na nefrony: může se jednat o zánět, jako v případě pyometry, selhání jater, nebo Cushingův syndrom, či podání kortikosteroidů. Centrální diabetes insipidus, kdy ADH není vůbec přítomen, podání diuretik nebo přítomnost glukózy v moči (glukosurie) je projevuje též produkcí velmi málo zředěné moči.\n\nIsostenurická moč je taková, která má specifickou hmotnost odpovídající krevní plazmě, u psa je to 1008 - 1012 kg/m. Jednorázové naměření této hodnoty je prakticky bezvýznamné, může znamenat, že pes ztratil schopnost koncentrovat moč, ale stejně tak se může jednat o momentální normální stav, kdy vodní bilance organismu koncentraci moči nevyžaduje. Nenormální je ale isostenurická moč v kombinaci s dehydratací.\n\nNejčastěji zdravý pes vytváří koncentrovanou moč se specifickou hmotností 1015 - 1045 kg/m. Extrémně koncentrovaná moč se specifickou hmotností nad 1050 kg/m. už značí zhoršenou perfuzi ledvin, která nastává při hypovolémii nebo při srdečním selhání.\n\npH psí moči se pohybuje mezi 5,5 - 7, při vysokoproteinové dietě, při námaze či během horečky je spíše kyselá, po nakrmení, při krmení potravou s velkým obsahem vlákniny a malým obsahem bílkovin bývá spíše zásaditější. Moč zdravého psa je sterilní.\n\nObvyklá produkce moči se pohybuje mezi 24 - 41 ml/kg za den, nad 45 ml/kg/den je to již považováno za nadměrné počení (polyurii).\n\n\n"}
{"id": "760800", "url": "https://cs.wikipedia.org/wiki?curid=760800", "title": "Josef Lupač", "text": "Josef Lupač\n\nJosef Lupač (14. srpna 1907 – ???) byl český a československý politik Komunistické strany Československa, poúnorový poslanec Národního shromáždění ČSR.\nVe volbách roku 1948 byl zvolen do Národního shromáždění za KSČ ve volebním kraji Ostrava. V parlamentu zasedal až do konce funkčního období, tedy do voleb v roce 1954.\n\n"}
{"id": "760803", "url": "https://cs.wikipedia.org/wiki?curid=760803", "title": "František Majtl", "text": "František Majtl\n\nFrantišek Majtl (26. listopadu 1898 Náměšť na Hané – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako obchodník a předseda okresního Akčního výboru Národní fronty pro Olomouc-venkov. Profesí byl obuvníkem. Bydlel v Náměšti na Hané. Na konci války byl v Náměšti členem revolučního místního národního výboru.\n\nVe volbách roku 1948 byl zvolen do Národního shromáždění za KSČ ve volebním kraji Olomouc. V parlamentu zasedal do srpna 1952, kdy rezignoval a nahradil ho Stanislav Chalánek.\n\nV roce 1958 a znovu 1989 figuroval v databázi sledovaných osob StB (správa Státní bezpečnosti Ostrava).\n\n"}
{"id": "760804", "url": "https://cs.wikipedia.org/wiki?curid=760804", "title": "Australian Open 2012 – ženská dvouhra", "text": "Australian Open 2012 – ženská dvouhra\n\nObhájkyní titulu byla jedenáctá nasazená Belgičanka Kim Clijstersová, která vypadla v semifinále s pozdější vítězkou turnaje Azarenkovou.\n\nPremiérové vítězství na turnajích Grand Slamu v ženské dvouhře získala Běloruska Viktoria Azarenková, která ve finále zdolala Rusku Marii Šarapovovou. Zároveň se jednalo o přímý souboj na pozici světové jedničky žebříčku WTA. V následné pondělní klasifikaci se 21. nejlepší tenistkou světa stala Běloruska Azarenková.\n\nV úvodním kole vypadla vítězka předešlého zářijového grandslamu US Open 2011, Australanka Samantha Stosurová, když nestačila na 59. hráčku světa Rumunku Soranu Cîrsteaovou ve dvou sadách.\n\nSvětová jednička Caroline Wozniacká vypadla ve čtvrtfinále, kde nestačila na Kim Clijstersovou po výsledku 3-6, 6-7.\n\n"}
{"id": "760806", "url": "https://cs.wikipedia.org/wiki?curid=760806", "title": "Leontýnský zámek", "text": "Leontýnský zámek\n\nLeontýnský zámek (též Leontýn) stojí přibližně 8 km na jih od Křivoklátu na místě původního dvora Obora. Je chráněn jako kulturní památka České republiky.\n\nKlasicistní zámeček nechal v roce 1820 vystavět Karel Egon Fürstenberk. Tehdy nesl název \"Obora\". V letech 1865-1866 jej kníže Max Fürstenberk nechal přestavět pro svoji manželku, kněžnu Leontýnu z Khevenhülleru, který provedl architekt J. Jirusch. Zároveň došlo k jeho přejmenování na \"Leontýnský zámek\". Někdy v letech 1893 nebo 1894 bylo přistavěno patro a objekt J. B. Urbanem přestavěn v duchu anglické novogotiky. V roce 1929 získal panství stát a na zámek umístil ředitelství správy státních lesů Obora. Od roku 1950 zámeček krátkou dobu využívala škola pro vadu řeči v Praze a následně i PTP. Časté střídání majitelů mělo za důsledek zdevastování zámečku a okolí. V roce 1964 se dostal do vlastnictví národního výboru hlavního města Prahy, který provedl generální opravu a umístil se Ústav sociální péče pro mládež. Až do roku 1982 zde pracovaly řádové sestry boromejky.\n\nNedaleko zámku se nachází kaple sv. Václava vystavěná roku 1866, v níž se nachází obraz sv. Václava vytvořený malířem J. Kroupou.\n\nZámek se nachází v těsné blízkosti silnice II/236 od Roztok u Křivoklátu na Karlov. Místem také prochází zelená turistická značka z rozcestí Dlouhý hřeben na Nový Jáchymov a začínají zde modře značená turistická stezka mířící na Karlovu Ves a červená směrem na Karlov.\n\n"}
{"id": "760818", "url": "https://cs.wikipedia.org/wiki?curid=760818", "title": "Mistrovství světa ve fotbale hráčů do 20 let 2001", "text": "Mistrovství světa ve fotbale hráčů do 20 let 2001\n\nMistrovství světa ve fotbale hráčů do 20 let 2001 bylo 13. ročníkem tohoto turnaje. Vítězem se stala argentinská fotbalová reprezentace do 20 let.\n\n Tým, který se účastnil poprvé v historii.\n\n \n\n"}
{"id": "760822", "url": "https://cs.wikipedia.org/wiki?curid=760822", "title": "Bredové", "text": "Bredové\n\nBredové (Bredau, či z Bredova, německy \"von Bredow\") byli příslušníci starého šlechtického původně nizozemského rodu pocházejícího ze Střední marky ze stejnojmenného místa Bredow (dnes součást obce Brieselang, Zemský okres Havelland, Branibory), jež je poprvé zmíněn roku 1251 s Arnoldus de Bredow, statkář z Bredova, a jímž zároveň začíná přímá rodová linie. V 15. století se usadili v Braniborsku, především v okolí Špandavy. Odtud přišli mnozí jeho členové do Čech.\n\nPo porážce českých stavů na Bílé hoře, která v Čechách znamenala vítězství katolicismu nad protestantstvím, došlo v Čechách ke konfiskacím majetků nekatolické šlechty. Zkonfiskované Lemberské panství, podobně jako většinu panství v severních Čechách, koupil v roce 1623 Albrecht Václav Eusebius z Valdštejna, vrchní císařský vojenský velitel. Připojil jej ke svému vévodství frýdlantskému a zámek Lemberk uděloval v léno svým důstojníkům. V roce 1633 se jako leník uvázal v držení Lemberka Valdštejnův první důstojník Jan Rudolf Breda, který do Čech přišel v roce 1620 s vojskem kurfiřta bavorského a účastnil se bitvy na Bílé hoře. Po Valdštejnově násilné smrti v roce 1634 mu bylo panství dědičně ponecháno.\n\nPo smrti Jana Rudolfa Bredy v roce 1660 se panství ujal jeho syn Kryštof Rudolf Breda, který se rozhodl vybudovat ze zámku honosné sídlo, jenž by reprezentovalo jeho postavení u císařského dvora. Všechny tyto stavby byly velice nákladné a Kryštof Rudolf Breda si prostředky na jejich výstavbu opatřoval různými způsoby. Nechával prý dokonce stříhat ženám na svém panství vlasy a prodával je vlásenkářům. V roce 1680 se Lembersko, stejně i jiná místa v Čechách, připojilo k velkému nevolnickému povstání, které mělo centrum v sousedním frýdlantském panství. Povstání bylo nakonec vojensky potlačeno. V době rebelie zemřel v Praze Kryštof Rudolf Breda a panství pak spravovala jeho manželka Benedikta z Ahlefeldu a její syn Hartvík Mikuláš. V roce 1726 prodali Bredové Lemberské panství včetně poplužního dvora a okrasné zahrady hraběti Filipovi Josefovi Gallasovi.\n\nPřed rokem 1700 byla k lemberské primogenituře, kterou vlastnil Hertvík Mikuláš, vytvořena sekundogenitura na Tachlovicích, která se dostala do majetku Hertvíkova bratra Karla Jáchyma. Primogeniturní panství Lemberk nebylo schopno dělení a po smrti Hertvíka Mikuláše jeho tři synové založili své linie. Nejstarší Jan Václav koupil roku 1725 z dědického podílu Kyšperk, prostřední Jan Antonín Baltazar se při­ženil na Stračov a třetí Karel Josef převzal předlužený otcovský Lemberk. Roku 1726 je Lemberk prodán. Karel Josef se oženil s Marií Josefou von Pissnitz, která koupila od svého strýce panství Hartenberg (Hřebeny). Sekundogenitura, známá kridou v roce 1728, nevytvořila až do svého vymření žádný větší majetek. Finanční ztráty byly způsobovány hlavně spekulačními koupěmi panství na splátky.\n\nNejstarší linie primogenitury byla usazená osobou Jana Václava Bredy na Kyšperku. Jan Václav se narodil 4. ledna 1688 v pražském paláci Bredů jako nejstarší syn Hertvíka Mikuláše. Roku 1724 se oženil s vdovou Františkou Sylvií Strakovou. První manželství, mající pravděpodobně majetkové pozadí, skončilo záhy v roce 1725 smrtí manželky. Podruhé se Jan Václav oženil roku 1728 s Františkou Josefou Bořitovou z Budče, původně moravského a pak rakouského vojenského rodu. Jan Václav se dožil 52 let a zemřel 20. července 1740 v Kyšperku, kde byl také pochován. Z druhého manželství, po úmrtí dvou dětí v nedospělém věku, zůstaly dvě dcery, starší Kateřina (provdána za J. Leonarda hraběte Hotze), mladší Josefa (provdána za Václava Ignáce Klenovského) a syn Jan (1734-1756), který zdědil po smrti Jana Václava celý Kyšperk.\n\n\n\nPůvodním erbem rodu byl válečný žebřík se zlatými příčkami na stříbrném poli. Po povýšení byl štít rozčtvrcen a k žebříku (1. a 4. pole) přibyl korunovaný bílý kozel se zlatými rohy a korunkou, stojící na červeném cimbuří věže na modrém poli (2. a 3. pole). Uprostřed jako polepšení byl černý štítek, v němž byla mezi zlatými iniciálami \"CM\" zlatá císařská koruna na červené podušce. K původnímu klenotu, lvu držící žebřík, přibyli další dva – s korunovanou orlicí (ve středu) a s kozlem (vlevo).\n\n\n\n\n"}
{"id": "760824", "url": "https://cs.wikipedia.org/wiki?curid=760824", "title": "Lincolnův duch", "text": "Lincolnův duch\n\nNěkolik lidí, mezi nimi i známých osobností tvrdilo, že duch 16. amerického prezidenta i léta po své násilné smrti, kterou měl na svědomí atentátník John Wilkes Booth stále obývá Bílý dům. Svou smrt údajně sám předpověděl, den před svou smrtí řekl:<br><br>\n\"Ve snu jsem slyšel nářek. Vešel jsem do místnosti, kde byli muži a ženy oblečené ve smutečních šatech. Viděl jsem rakev na stupínku, s vojáky okolo. Kapitán stál opodál, a já se ho zeptal: \"Kdo je ten mrtvý v Bílém domě?\" Muž odvětil: \"Prezident, byl zabit úkladným vrahem.\" V rakvi bylo tělo v pohřebním rouchu, ale jeho tvář byla zakryta\".\"\n\nPrezidentův duch se nezjevoval pouze stálým obyvatelům Bílého domu. Během druhé světové války měl vyděsit nizozemskou královnu Vilemínu, která navštívila USA coby představitelka národa bojujícího na straně spojenců proti silám osy. Lincoln měl v noci zaklepat na dveře její ložnice a stanout před ní s cylindrem na hlavě. Královna omdlela a když opět přišla k sobě, duch byl pryč.\nBěhem války v Lincolnově ložnici rovněž přespával britský ministerský předseda Winston Churchill při své návštěvě Spojených států. Na konci dne Churchill odešel do vany, kde si dopřál dlouhou lázeň a jeden ze svých oblíbených doutníků. Po koupeli vyšel nahý do vedlejší ložnice, kde spatřil Lincolna stojícího před krbem. Oba muži si měli rozpačitě pohlédnout do tváře, načež se Lincoln pomalu vypařil.\n\nSto let od atentátu, v 60. letech 20. století měla Lady Bird Johnsonová, manželka prezidenta Johnsona cítit Lincolnovu tajuplnou přítomnost, když v televizi sledovala program o jeho zavraždění. Dcera prezidenta Forda tvrdila, že Lincolnova ducha spatřila v jednom z pokojů v 80. letech. V roce 1987 byla jeho průsvitná postava pozorována prezidentovou dcerou Maureen Reaganovou a jejím manželem Dennisem Revellem.\n\n"}
{"id": "760826", "url": "https://cs.wikipedia.org/wiki?curid=760826", "title": "Fredrikstad FK", "text": "Fredrikstad FK\n\nFredrikstad footballklubb je norský fotbalový klub z města Fredrikstad. Založen byl roku 1903. Patří k nejúspěšnějším norským klubům, devětkrát se stal mistrem země (1937-38, 1938–39, 1948–49, 1950–51, 1951–52, 1953–54, 1956–57, 1959–60, 1960–61) a jedenáctkrát vybojoval norský fotbalový pohár (1932, 1935, 1936, 1938, 1940, 1950, 1957, 1961, 1966, 1984, 2006).\n\n"}
{"id": "760838", "url": "https://cs.wikipedia.org/wiki?curid=760838", "title": "Liblice (zámek)", "text": "Liblice (zámek)\n\nZámek Liblice se nachází v obci Liblice v okrese Mělník ve Středočeském kraji, bývá nazýván \"Barokní perlou\". Je chráněn jako kulturní památka České republiky.\n\nZámek nechal v letech 1699-1706 vystavět hrabě Arnošt Josef Pachta z Rájova. Návrh vytvořil Giovanni Battista Alliprandi na základě koncepce od architekta J. B. Fischera z Erlachu, ale vynechal plastické dekorativní prvky. Ve druhé polovině 18. století provedl sochař Ignác František Platzer doplnění výzdoby pomocí dětských postaviček a váz umístěných na balkoně a terase. V této době vznikla také výzdoba saly terreny. Další přestavba následovala v 80. letech 18. století, tentokrát zaměřená na hospodářské budovy (tzv. depandance) a prostor služebnictva, které se nacházely v severní části zámku. V  první polovině 19. století zámek od Pachtů z Rájova odkoupil B. Dejm ze Stříteže, ovšem už v roce 1863 jej vlastnila hraběnka Antonie z Valdštejna, která nechal zámek novorenesančně přestavět. Po její smrti připadl zámek Thun-Hohensteinům. Ve 20. letech 20. století prošel přestavbou zámecký park. V roce 1945 byl zámek zkonfiskován a v roce 1952 jej stát propůjčil ČSAV. V květnu 1963 se zde konala Liblická konference o Franzi Kafkovi, která byla významným impulsem pro kriticky smýšlející československou inteligenci.\n\nOd 50. let 20. století prodělal zámek řadu oprav, přičemž ta nejrozsáhlejší proběhla v letech 2001–2007. V té době došlo k přeměně na konferenční centrum Akademie věd ČR. Ke slavnostnímu otevření došlo dne 6. září 2007.\n\nAutorem návrhu byl již zmíněný Giovanni Battista Alliprandi. Řízením stavby byl pověřen G. A. Pessina, vytvoření štukové výzdoby Domenico Spezza a kamenickou výzdobou G. P. Toscana. Vlastní budova zámku je třípatrová a s elipsovitými středovými společenskými místnostmi. V přiléhajících dvoupatrových křídlech najdeme obytné místnosti. Neorenesanční přestavbu centrálního sálu a jeho stropní výmalbu provedl Émil Lauffer. Při přestavbě v 80. letech 18. století byly hospodářské budovy uspořádány do podoby čestného dvora podle francouzského typu.\n\nZ velké části se jedná o francouzský park. Nachází se zde řada stromů, mezi nimiž má zastoupení platan, lípa, metasekvoje čínská, liliovník tulipánokvětý, dub, kaštan a topoly bílé. V jezírku ve spodní části parku pak žijí chráněné druhy žab – ropucha obecná, skokan hnědý, skokan skřehotavý a skokan štíhlý – a najdeme tady také užovku obojkovou. V lesnaté části parku (chráněné jako přírodní památka Zámecký park Liblice se též skrývá louka s výskytem vzácných vstavačovitých rostlin – přírodní rezervace Slatinná louka u Liblic.\n\nKromě toho se zde nachází i zahradní domek a osmiboká pohřební kaple Thun-Hohensteinů, vystavěná v pseudorománském stylu.\n\n"}
{"id": "760840", "url": "https://cs.wikipedia.org/wiki?curid=760840", "title": "Amiot 143", "text": "Amiot 143\n\nAmiot 143 byl francouzský střední bombardér druhé poloviny 30. let 20. století, který byl navržen dle specifikací francouzské vlády z roku 1928 na bombardér schopný denního i nočního bombardování, průzkumu na velké vzdálenosti a doprovodu bombardérů. Letoun se zapojil do bojů na počátku 2. světové války.\n\nV roce 1928 vydalo francouzské ministerstvo letectví specifikace na nový čtyřmístný bojový letoun. Tento vícemístný stroj měl sloužit jako bombardér, průzkumný letoun a jako doprovodný letoun na dlouhé vzdálenosti. Letoun byl řazen do kategorie \"Multiplace de Combat\" (vícemístný bojový letoun). Amiot obdržel objednávku na dodání dvou prototypů letounu Amiot 140, protikandidáty byly letouny Bleriot 137, Breguet 410 a SPCA 30.\n\nAmiot 140 byl jednoplošný hornoplošník celokovové konstrukce s pevným zadním kolečkem. Pilot seděl v otevřeném kokpitu odděleně od otevřených střelišť na přídi a hřbetu letounu. Trup letounu, který byl tvořen duralovými přepážkami s podélníky a byl potažen hladkým duralovým plechem, měl obdélníkový průřez s velkou prosklenou gondolou připomínající gondolu vzducholodi nebo autobusu. Letoun byl podle této gondoly i přezdíván. Francouzští letci mu říkali „ĽAutobus Amiot“. Prosklená gondola pod přední částí trupu nesla bombometčíka/střelce a okna zajišťovala rozhled kolem celého letounu. Amiot plánoval, že letoun budou pohánět dva osmnáctiválcové kapalinou chlazené motory Lorraine-Dietrich 18 Orion s výkonem 515 kW (690 k), ale vývoj těchto motorů se nepodařilo dovést do konce. Proto byl první prototyp osazen náhradními řadovými vidlicovými motory Hispano-Suiza 12NBr s nižším výkonem a bez kompresoru. S těmito motory letoun vykonal svůj první let 12. dubna 1931. Druhý prototyp byl dokončen v únoru 1932, ale nebyly k dispozici ani motory Lorraine-Dietrichs ani přeplňované Hispano-Suiza, což znamenalo, že podle dostupných informací tento druhý prototyp nikdy nevzlétnul. Tento druhý prototyp byl vystaven jako statický exponát na leteckém veletrhu \"Salon de l’Aéronautique\" v roce 1930. Navzdory byla 23. prosince 1933 vystavena objednávka na dodání 40 strojů Amiot 140, poháněné tentokrát motory Lorraine 12Q s výkonem 662 kW (880 k).\n\nFrancouzské ministerstvo letectví mezitím upravilo své požadavky. Nyní požadovalo lepší výkony a vyšší kapacitu nesených bomb. Letoun byl zařazen do kategorie BCR (Bombardement, Combat, Renseignement) a byl tedy určen hlavně jako bombardér. Výrobce proto přepracoval své letadlo, aby se přiblížil těmto požadavkům a zároveň byly zapracovány změny související se zkušenostmi při testování prototypu Amiot 140. Gondola pod trupem byla zvětšena, což vedlo ke zlepšení manipulace se zbraněmi a umožnilo umístění pátého člena posádky, který působil jako radiooperátor. Místo otevřených střelišť na nose a hřbetu letounu byly na letoun umístěny ručně ovládané střelecké věžičky. Byl upraven i tvar i velikost ocasních ploch. Byly objednány dva prototypy, které se lišily použitými motory. První z nich označený Amiot 142 měl motory Hispano-Suiza 12Y a druhý označený Amiot 143 měl dvouhvězdicové čtrnáctiválcové vzduchem chlazené motory Gnome-Rhone 14K. První vzlétnul Amiot 143 a to 1. srpna 1934, zatímco Amiot 142 nelétal až do ledna 1935. Nakonec bylo rozhodnuto používat motory Hispano-Suiza pro stíhačky, proto byla vybrána verze Amiot 143. Objednávka na 40 letounů Amiot 140 byla změněna na letouny Amiot 143 (subverze Amiot 143-M4). Letouny této subverze nesly na křídlech palivové nádrže ve tvaru plochého bubnu, které se byly odhoditelné za letu. Další nádrž byla v náběžné hraně křídla.\n\nAmiot 143 (oficiálně značený Amiot 143-M) byl rovněž hornoplošník s pevným podvozkem jako letoun Amiot 140. Použité velkoplošné křídlo bylo i nadále velice tlusté a to natolik, že posádka měla za letu přístup k motorům průlezem uvnitř křídla mezi předním a středním nosníkem. Křídla byla příhradové konstrukce a byla potažena jemně zvlněným duralovým plechem. Letoun poháněly dva motory Grome-Rhône, přičemž vpravo byl montován motor verze 14 Kirs a vlevo motor 14 Krjs. Motory byly vybaveny kompresorem a poskytovaly ve výšce 4 200 m výkon 662 kW při 2 400 otáčkách za minutu. Vrtule byly kovové třílisté a byly manuálně nastavitelné v klidu na zemi.\n\nPosádku letounu tvořili zpočátku 4 muži a později 5 mužů. Pilot však seděl v uzavřeném kokpitu v úrovni náběžné hrany křídla, dva střelci byli určeni k obraně letounu a navigátor/bombometčík seděl pod pilotem v prosklené gondole, přičemž mohl nouzově ovládat letoun místo pilota. Radiotelegrafista seděl v zadní části gondoly a u prvních letounů obsluhoval i dvojici kulometů Lewis ráže 7,7 mm. Střelecké věžičky na nose a hřbetu letounu obsahovaly po jednom kulometu Lewis. Po vyrobení prvních 40 letounů byl letoun přepracován. Letoun dostal delší nos (délka se zvětšila ze 17,94 m na 18,24 m), hřbetní střelecká věž byla posunuta o 0,9 m dopředu, byl zjednodušen systém palivových nádrží a kulomety Lewis byly vyměněny za jednohlavňové kulomety MAC 1934 ráže 7,5 mm, přičemž byl přidán čtvrtý kulomet, který obsluhoval navigátor/bombometčík a střílel dopředu dolů skrz poklop v podlaze gondoly. V té době již bylo jasné, že na bombardování za dne letoun nestačí a byl proto přeznačen na noční bombardér Amiot 143-BN5 (\"Bombardement de Nuit\"), přičemž výrobce je i nadále označoval Amiot 143-M5.\n\nDodávky takto upravených letounů byly zahájeny v dubnu 1935 a pokračovaly až do března 1938, přičemž bylo postaveno celkem 138 strojů.\n\nNa základě dalších požadavků z roku 1933 byla navržena i vylepšená verze nazvaná Amiot 144, která kombinovala původní trup s podobnými menšími křídly, měl zapuštěné hlavy nýtů, vztlakové klapky, nastavitelné vrtule a zatahovací podvozek. Nový letoun poprvé vzlétnul 18. ledna 1936. Byl postaven pouze jeden prototyp (Amiot 144-M5-01).\n\nAmiot 143-M vstoupil do služby v červenci 1935 a jeho dodávky pokračovaly i v letech 1936 a 1937. Poslední stroje byly dodány v březnu 1938, kdy však už byl letoun zcela zastaralý a začal být nahrazován modernějšími stroji, jako byly například letouny Bloch MB.131. Za hlavní slabiny tohoto stroje byla považována absence jakéhokoliv pancéřování a ochran palivových nádrží, stejně tak i nedostatečná obranná výzbroj. V průběhu roku 1939 francouzské velení uvažovalo o přemístění Amiotů 143 do Indočíny a Polska. Tyto plány nebyly uskutečněny.\n\nNicméně při vypuknutí 2. světové války bylo letouny Amiot 143 vybaveno ve Francii pět \"Groupe\" (perutí) a jedna africká \"Groupe\". Těsně před vypuknutím války v září 1939 mělo francouzské letectvo k dispozici 126 letounů Amiot 143, z toho bylo 77 způsobilých operační služby.\n\nBěhem tzv. „Podivné války“ letouny Amiot 143 podnikaly od 3. září 1939 průzkumné lety nad Německem, přičemž příležitostně shazovaly propagandistické letáky. K 10. květnu 1940, kdy po osmi měsících podivné války Německo zahájilo útok na Belgii, Nizozemsko, Lucembursko a Francii, zůstávalo ve službě v první linii 87 letounů Amiot 143. Po zahájení Bitvy o Francii byly tyto letouny hlavně používány pro noční útoky proti německým letištím, zásobovacím komunikacím, mostům, seřaďovacím nádražím v Porúří, Belgii i samotné Francii, přičemž si vedly překvapivě dobře a utrpěly relativně malé ztráty. Jednou z výrazných výjimek byl denní útok 10 Amiotů z GB I/34, II/34 a II/38 proti německému předmostí u Sedanu 14. května 1940. Navzdory stíhacímu doprovodu byly dva letouny sestřeleny a třetí nouzově přistál předtím, než se vrátil na základnu.\n\nDo uzavření příměří například jen letci \"Groupement 9 a 10\" (původně Escadre 34 a 38) svrhli 153 600 kg bomb při 197 bojových akcích a při ztrátě pouhých 5 strojů. 52 Amiotů 143 se poté nacházelo v neokupované zóně a dalších 25 ve francouzské severní Africe. Tyto letouny byly reorganizovány do GB I/38 a II/38. Tyto letouny zůstaly ve službě až do července 1941, kdy byly nahrazeny bombardéry LeO 451.\n\nNěkteré letouny z GB II/38 sloužily v roli transportních letounů ve vichistické francouzské Sýrii. Tato \"Groupe\" později přešla na stranu Spojenců po jejich vylodění v severní Africe. Poslední Amiot 143 byl vyřazen ze služby v únoru 1944.\n\nExistují zprávy, že několik Amiotů 143 bylo používáno Němci jako transportní letadla. V roce 1943, kdy Německo okupovalo i zbytek Francie, se ve Vichistické Francii nacházelo pouze 11 těchto letounů, z nichž pouze tři byly letuschopné.\n\nAmiot 140\nAmiot 141\nAmiot 142\nAmiot 143\nAmiot 144\nAmiot 145\nAmiot 146\nAmiot 147\nAmiot 150\n\n\"Technické údaje pocházejí z publikací „Letadla 1939–45: Stíhací a bombardovací letadla Francie a Polska“ a „Air Internacional 12/1988“\".\n\n\n\n\n Chorvatsko\n Francie\n Polsko\n Třetí říše\n\n\n\n"}
{"id": "760849", "url": "https://cs.wikipedia.org/wiki?curid=760849", "title": "Liudolf Saský", "text": "Liudolf Saský\n\nLiudolf Saský († 866) byl saský hrabě, první historicky doložený člen rodu Liudolfovců.\n\nByl ženat s Odou, dcerou saského velmože jménem Billung a Aedy, zřejmě franského původu. Kolem roku 850 založil spolu se ženou ženský klášter v Gandersheimu.\n\nManželé spolu měli nejméně 6 dětí:\n"}
{"id": "760851", "url": "https://cs.wikipedia.org/wiki?curid=760851", "title": "Západnictví", "text": "Západnictví\n\nZápadnictví () vzniklo v letech 1830–1850 jako směr společenského a filosofického myšlení. Západníci, představitelé jednoho ze směrů ruského společenského uvažování 40.–začátku 60. let 19. století, se zasazovali o zrušení nevolnictví a o přiznání nutnosti rozvíjení Ruska západoevropskou cestou. Většina západníků pocházela z prostředí šlechtických statkářů, nešlechtické inteligence i bohatých kupců, z nichž se většinou stali vědci a spisovatelé. Jak napsal J. M. Lotman,\n\nTermíny „západnictví“, „západníci“ (někdy „evropané“), stejně jako „slavjanofilství“, „slavjanofilové“ vznikly v ideové polemice čtyřicátých let. Už současníci a samotní účastníci této polemiky poukazovali na podmíněnost a nepřesnost těchto termínů.\n\nRuský filosof druhé poloviny 19. století V. S. Solovjov (sám zastával ideje západnictví) označil západnictví za „směr našeho společenského myšlení a literatury, uznávající duchovní solidárnost Ruska a západní Evropy jako neoddělitelných částí jednoho kulturně historického celku, zahrnujícího celé lidstvo... Otázky o vztahu víry a rozumu, autority a svobody, o spojení náboženství a filosofie a jich obou s positivní vědou, otázky hranic mezi osobním a typickým základem a také o vzájemných vztazích různorodých typických celků mezi sebou, otázky vztahu národa k lidstvu, církve ke státu, státu k ekonomické společnosti – všechny tyto a podobné otázky jsou stejně důležité a významné pro Západ i Východ.“\n\nIdeje západnictví vyjadřovali a propagovali publicisté a spisovatelé – P. J. Čaadajev, V. S. Pečerin, I. A. Gagarin (představitelé tak zvaného náboženského západnictví), V. S. Solovjov a B. N. Čičerin (liberální západníci), I. S. Turgeněv, V. G. Bělinskij, A. I. Gercen, N. P. Ogarjov, později N. G. Černyševskij, V. P. Botkin, P. V. Anněnkov (západníci socialisté), M. N. Katkov, E. F. Korš, A. V. Nikitěnko a j.; profesoři historie, práva a politické ekonomie – T. N. Granovskij, P. N. Kudrjavcev, S. M. Solovjov, K. D. Kavelin, B. N. Čičerin, P. G. Rjedkij, I. K. Babst, I. V. Vernadskij a jiní. Ideje západníků rozvíjeli více či méně básníci a publicisté – N. A. Melgunov, D. V. Grigorovič, I. A. Gončarov, A. V. Družinin, A. P. Zablockij-Děsjatovskij, V. N. Majkov, V. A. Miljutin, N. A. Někrasov, I. I. Panajev, A. F. Pisemskij, M. E. Saltykov-Ščedrin, ti se však často snažili sblížit západníky se slavjanofily, třebaže během let v jejich názorech a díle začal převládat prozápadní názor.\n\nSvého druhu předchůdci západnického světového názoru v popetrovském Rusku byly takové politické a státnické postavy 17. století jako moskevští bojaři – vychovatel a oblíbenec cara Alexeje Michajloviče B. I. Morozov, hlavy vyslaneckého úřadu, skuteční vládcové ruské vlády – A. S. Matvějev a V. V. Golicyn.\n\nV. S. Solovjov napsal, že „složitá struktura a postupné rozvíjení evropské kultury, ovládající na Západě množství různorodých a protichůdných zájmů, idejí a snah, se nutně odrazila i v ruském poznávání a osvojení západního vzdělání.“ Jestliže pro „zakladatele ruské kultury,“ k nimž Solovjov počítal Petra I. a M. V. Lomonosova, byly všechny rozdíly zakryty všeobecným protikladem mezi „západní“ vzdělaností a domácím divošstvím, mezi „vědou“ a „nevzdělaností,“ už za Kateřiny II. panoval mezi přívrženci „západní“ vzdělanosti rozdíl mezi dvěma směry, mystickým a volnomyšlenkářským – mezi „martinisty“ a „voltairiány“. Významnější představitelé obou směrů, jako byl N. I. Novikov a A. N. Radiščev, se nicméně shodovali v lásce k osvícenství a v zájmu o obecné blaho. A. S. Puškin se sice přel s nejradikálnějším prvním západníkem Čaadajevem, neboť byl protivníkem katolické teologie a bránil pravoslavné bohosloví, ale i tak byl také předchůdcem a souputníkem skutečných západníků čtyřicátých let.\n\nZformování západnictví a slavjanofilství vzniklo na základě zostření ideových sporů po tom, co vyšly r. 1836 Čaadajevovi Filosofické listy. Kolem roku 1839 se sjednotily názory slavjanofilů, asi roku 1841 názory západníků. Společensko-politické, filosofické a historické názory západníků, i když měly u jednotlivců nesčíslné odstíny a zvláštnosti, vcelku se však v lecčem shodovaly. Západníci vystupovali s kritikou nevolnictví a navrhovali způsoby jeho zrušení, ukazovali přednosti nájemné práce. Zrušení nevolnictví se jevilo západníkům možným a užitečným jenom jako reforma provedená současně vládou a šlechtici. Západníci kritizovali feudalismus carského Ruska, jemuž předkládali jako kontrast buržoazně parlamentární konstituční systém západoevropských monarchií, především Anglie a Francie. Přimlouvali se za modernizaci Ruska po vzoru buržoazních zemí, vyzývali k rychlému rozvoji průmyslu a obchodu, nových dopravních prostředků, především železniční dopravy. Propagovali svobodný rozvoj průmyslu a obchodu. Dosáhnout těchto cílů chtěli mírnými prostředky, působením veřejného mínění na carskou vládu, šířením svých názorů ve společnosti pomocí vzdělání a vědy. Cestu revoluce a myšlenky socialismu pokládali mnozí západníci za nepřiměřené. Jakožto straníci buržoazního pokroku a obránci vzdělání a reforem si západníci vysoko cenili Petra I. a jeho snah o evropeizaci Ruska. V Petrovi I. viděli vzor smělého monarchy-reformátora, otvírajícího nové cesty historického rozvoje Ruska jako jedné z evropských mocností.\n\nV praktické oblasti ve sféře ekonomiky se západníci a slavjanofilové rozcházeli hlavně v názoru na osud rolnických obščin. Jestliže slavjanofilové ruralisté a slavjanofilové-socialisté chápali rozdělenou obščinu jako základ svérázné historické cesty Ruska, západníci nesocialisté viděli v obščině přežitek minulosti a domnívali se, že obščinu a obščinové zemědělství je záhodno zrušit, stejně jako se to stalo s rolnickými obščinami v západních zemích. Současně slavjanofilové, stejně jako západníci-socialisté a ruralisté pokládali za nutné všemi silami podporovat rolnickou obščinu se společným vlastnictvím půdy a stejnými podíly, zatímco západníci -nesocialisté se přimlouvali za přechod k zemědělství na jednotlivých statcích, kdy rolník hospodaří na své vlastní půdě.\n\nJak ukázal V. S. Solovjov, k plnějšímu poznání principů „západního“ rozvoje přivedla ruské intelektuály „velká celoevropská povstání“ let 1789-1815. Solovjov vyděluje „tři hlavní fáze, které v obecném chodu západoevropského rozvoje vystupovaly postupně do popředí, třebaže se vzájemně nerušily.“\nNásledování těchto fází, podle mínění Solovjova mající všelidský význam, se opakovalo v v malém i při rozvíjení ruské společenské myšlenky v 19. století.\n\nPodle jeho slov první katolický aspekt se odrazil v myšlenkách P. J. Čaadajeva, druhý, humanitární, u V. G. Bělinského a u tak zvaných lidí 1840. let a třetí, positivně sociální u N. G. Černyševského a lidí 60. let devatenáctého století. Tento proces rozvíjení ruské myšlenky byl natolik prudký, že někteří jeho zastánci ve zralém věku došli ke změně názoru.\n\nSolovjov dokazoval, že uspokojivé řešení jím zformulovaných všelidských problémů neexistuje ještě ani na Západě, ani na Východě, a že proto na nich musí solidárně spolupracovat všechny činorodé síly lidstva, bez rozdílu zemí; a tak by ve výsledcích této práce, v přijetí všelidských principů v místních poměrech se projevily samy sebou všechny kladné vlastnosti kmenových a národních charakterů. Takový „západnický“ náhled nejen že nevylučuje národní svébytnost, ale naopak vyžaduje, aby se tato svébytnost co nejvíce projevila. Proti povinnosti společné kulturní práce s ostatními národy se protivníci západníků podle jeho názoru vymezovali svévolným tvrzením o „zahnívání Západu“ a nesmyslnými věštbami o nevýslovně velikém osudu Ruska. Podle názoru Solovjova přát svému národu velikost a opravdový význam (pro blaho všech) je přirozené pro každého člověka a v tom nebyl rozdíl mezi slavjanofily a západníky. Západníci jen trvali na tom, že veliká převaha se nedostává darem a že pokud jde o velikost nejen vnější, ale o tu vnitřní, duchovní a kulturní, ta se dá dosáhnout jen usilovnou kulturní prací, při níž se nedají obejít obecné základní podmínky všeobecné lidské kultury, kterých už dosáhl západní vývoj.\n\nPodle Solovjovových slov s tím, jak idealizované představy a proroctví původního slavjanofilství zmizely beze stopy, ustoupivše bezideovému přízemnímu nacionalismu, tak se vztah dvou hlavních směrů myšlení značně zjednodušil, protože se vrátil (na vyšším stupni poznání a za jiných podmínek) k témuž kontrastu, jímž se vyznačovala doba Petra Velikého: k boji mezi divošstvím a vzdělaností, mezi temnotou a osvícenstvím.\n\n"}
{"id": "760852", "url": "https://cs.wikipedia.org/wiki?curid=760852", "title": "Mistrovství světa ve fotbale hráčů do 20 let 2003", "text": "Mistrovství světa ve fotbale hráčů do 20 let 2003\n\nMistrovství světa ve fotbale hráčů do 20 let 2003 bylo 14. ročníkem tohoto turnaje. Vítězem se stala brazilská fotbalová reprezentace do 20 let.\n\n Tým, který se účastnil poprvé v historii.\n\n"}
{"id": "760854", "url": "https://cs.wikipedia.org/wiki?curid=760854", "title": "Jaroslav Pýcha", "text": "Jaroslav Pýcha\n\nJaroslav Pýcha (31. prosince 1907, Dolní Roveň – 21. ledna 1977, Praha) byl český keramik. Věnoval se průmyslovému designu a volné tvorbě.\n\nPo absolvování keramické školy v Bechyni (1926) odešel do Francie. Do roku 1945 byl navrhářem porcelánky v Sevres, poté působil v keramickém závodě v Ostrově nad Ohří, v Hejnicích, v Duchcově, v Jihočeské keramice, na Vysoké škole uměleckoprůmyslové a ve Výtvarném středisku skla a jemné keramiky ÚBOK v Praze.\n\nJeho volná tvorba se vyznačuje osobitým tvarováním, originálně pojatým dekorem a kultivovanou barevností.\n"}
{"id": "760856", "url": "https://cs.wikipedia.org/wiki?curid=760856", "title": "Jablonná – mokřad", "text": "Jablonná – mokřad\n\nPřírodní památka Jablonná – mokřad byla vyhlášena v roce 2011 a nachází se u vesnice Horní Hbity v okrese Příbram. Na stejném území byla v roce 2005 vyhlášena stejnojmenná evropsky významná lokalita (pod číslem CZ0213789). Lokalita spadá do geomorfologického celku Benešovská pahorkatina.\n\nHlavním předmětem ochrany je tu mokřadní biotop, kde se výskytuje především kuňka obecná (\"Bombina bombina\"). Jsou tu ale i další druhy obojživelníků jako čolek velký (\"Triturus cristatus\"), čolek obecný (\"Lissotriton vulgaris\"), blatnice skvrnitá (\"Pelabates fuscus\"), skokan zelený (\"Pelophylax esculentus\") či ropucha obecná (\"Bufo bufo\").\n"}
{"id": "760860", "url": "https://cs.wikipedia.org/wiki?curid=760860", "title": "Marie Provazníková", "text": "Marie Provazníková\n\nMarie Provazníková, rozená Kaloušová (24. října 1890 Praha-Karlín – 11. ledna 1991 Schenectady, USA), byla náčelnice Sokola, která emigrovala přes Londýn do USA. Byla aktivní v zahraničních sokolských organizacích.\n\nAbsolvovala dívčí gymnázium a poté i studium na Karlově univerzitě, kde roku 1915 složila zkoušku z tělocviku. Na této univerzitě pokračovala ve studiích až do roku 1918. Učila na Drtinově dívčím gymnáziu v Praze.\n\nOd svých dětských let byla aktivní cvičenkou a později i cvičitelkou v Sokole, kde se mj. zabývala brannou výchovou žen.\n\nV roce 1918, ve svých 28 letech, se stala členkou náčelnictva Československé obce sokolské. Poprvé byla zvolena náčelnicí České obce sokolské v roce 1932 a zůstala v této funkci až do roku 1938, kdy byl Sokol úředně zastaven.\n\nV roce 1946 byla zvolena náčelnicí \"Mezinárodní gymnastické federace FIG\" a spolurozhodovala o přípravách blížících se OH v Londýně. V březnu 1948 byla zvolena znovu náčelnicí ČOS a připravovala XI. všesokolský slet, který byl uspořádán v Praze v létě 1948. Byla rozhodnou odpůrkyní událostí po únoru 1948 a předvídala konec Sokola. \n\nByla vedoucí družstva československých gymnastek na olympijských hrách v Londýně v létě 1948. Místo návratu zvolila exil a stala se tak prvním politickým uprchlíkem olympijských her. Našla útočiště u novináře Rostena v Londýně, krátce se zapojila do cvičení v Sokolu Londýn a v prosinci 1948 se odstěhovala do USA. Zde pracovala jako učitelka tělesné výchovy. V roce 1950 se stala náčelnicí \"Ústředí čs. Sokolstva v zahraničí\".\n\nNadšeně uvítala listopad 1989 a následné znovuobnovení Sokola v Československu vlastnoručně psaným pozdravem:\n\nZemřela v USA ve věku nedožitých 101 let. V roce 2002 jí bylo v Praze uděleno vyznamenání in memoriam Řád Tomáše Garrigua Masaryka III. třídy.\n\n"}
{"id": "760861", "url": "https://cs.wikipedia.org/wiki?curid=760861", "title": "Viktorie (britská princezna)", "text": "Viktorie (britská princezna)\n\nPrincezna Viktorie Britská, plným jménem anglicky \"Victoria Alexandra Olga Mary, Princess of United Kingdom of Great Britanny and Ireland\" (6. července 1868, Marlborough House, Londýn - 3. prosince 1935, Coppins House, Iver, Buckinghamshire) byla britská princezna, členka britské královské rodiny Sasko-Kobursko-Gothajské (později Windsorové), dcera krále Eduarda VII. a mladší sestra krále Jiřího V.\n\nViktorie se narodila jako druhá dcera (čtvrté dítě) waleského prince Eduarda, nejstaršího syna britské královny Viktorie, a jeho manželky, dánské princezny Alexandry (1844–1925), nejstarší ze tří dcer dánského krále Kristiána IX. Pokřtěna byla v srpnu 1868 arcibiskupem z Canterbury Archibaldem Campbellem Taitem. Mezi jejími jedenácti kmotry byli mj. ruský car Alexandr II., jeho syn (a pozdější ruský car) cesarevič Alexandr, Artur Vilém, vévoda Conaught, hesenský velkovévoda Ludvík IV., řecká královna Olga Konstantinovna. Dívka byla v rodině nazývána \"Toria\".\n\nViktorie většinu svého dětství a mládí strávila v Sandringhamu, sídle svých rodičů v Norfolku, a ve svém rodném Marlboro House. Stejně jako jejím dvěma sestrám Luise a Maud se jí dostalo omezeného formálního vzdělání, jež spočívalo v rukou řady učitelů a vychovatelek.\n\nObzvláště úzký a vřelý vztah měla se svým nejstarším bratrem Jiřím, pozdějším králem Jiřím V.\n\nTřebaže měla princezna řadu nápadníků, nikdy se neprovdala (a samozřejmě neměla děti). Má se za to, že to bylo díky působení její matky, královny Alexandry, která ji záměrně zbraňovala uzavřít manželství. Místo toho zůstala Viktorie stálou společnicí svých rodičů, především své matky, po jejímž boku žila až do její smrti v roce 1925. Po matčině smrti přesídlila Viktorie do \"Coppins House\" v Iver v Buckinghamshire, kde žila venkovským stylem života - zajímala se o různé stránky venkovského života a byla čestnou předsedkyní místního zahradnického spolku.\n\nPrincezna Viktorie zemřela ve věku 67 let 3. prosince roku 1935. K poslednímu odpočinku byla uložena v kapli sv. Jiří ve Windsoru, posléze pak její ostatky byly přemístěny do mauzolea v blízkém Fragmore House. Pro jejího bratra, krále Jiřího V., znamenala její smrt velkou ránu; zemřel pouze jeden měsíc po své milované sestře, 20. ledna roku 1936.\n\n\n\n\n"}
{"id": "760865", "url": "https://cs.wikipedia.org/wiki?curid=760865", "title": "Vrškamýk", "text": "Vrškamýk\n\nVrškamýk (též \"Kamýk nad Vltavou\" či \"Hunec\") je zřícenina hradu nacházející se jeden kilometr západně od obce Kamýk nad Vltavou v okrese Příbram. Hrad stál na hřebenovitém výběžku v nadmořské výšce 345 metrů. Od roku 1965 je chráněn jako kulturní památka.\n\nPrvní písemná zmínka o názvu Kamýk pochází z roku 1186. Zakladatelem hradu byl král Václav I., ale stavbu dokončil až Přemysl Otakar II., který zde vydal tři listiny. Zázemí hradu, který byl správním centrem kraje, tvořila soustava manství, ale po založení Karlštejna převedl Karel IV. zdejší manství ke svému novému hradu. Nově získaný archeologický materiál umožnil datovat zánik hradu nejpozději v době těsně po roce 1306. Příčinou brzkého opuštění výstavného hradu byly statické poruchy obvodových zdí zadního hradu.Jako pustý je však poprvé zmiňován až roku 1569.\n\nNa počátku 21. století byl zpracován projekt, pojmenovaný \"Výlet do středověku\", a v roce 2008 byla na jeho realizaci přidělena dotace z evropských fondů ve výši téměř 20 miliónů korun. V letech 2009 až 2010 byl areál hradu uzavřen a byl zde proveden rozsáhlý průzkum jeho stavebních základů. Součástí projektu kromě asanace hradního zdiva byla také výstavba odpočinkového areálu v podhradí, zahrnujícího mj. středověké hřiště, ovčín, provozní budovu a vyhlídkovou věž. Kromě toho byly i na dalších místech vylepšeny podmínky pro návštěvníky obce Kamýk nad Vltavou.\n\nDvoudílný hrad obíhal příkop a val. Do přední části, u jejíž jižní strany stála dlouhá podsklepená budova, se vstupovalo po dřevěném mostě a dovnitř hradu zataženou čtverhrannou branskou věží. Archeologický výzkum z roku 2009 doložil bohatě profilovaný portál na vstupní a jednoduchý portál na vnitřní straně průjezdu a sedilie v obou bočních zdech brány. Nějaká jednodušší zástavba mohla stát i podél severní strany prvního nádvoří.\n\nVstup do zadní části hradu chránil druhý příkop sevřený z obou stran hradbami. Brána s průjezdem zaklenutým křížovou klenbou se nacházela v přízemí čtverhranné věže, která svou hmotou uzavírala západní stranu nádvoří. Podél jeho jižní a severní strany stála palácová křídla stejně široká jako nádvoří a východní stranu uzavíralo třetí palácové křídlo. Z paláců se dochovaly pouze nádvorní zdi a části vnitřních příček. V úrovni prvního patra byly paláce propojeny pavlačí. Paláce vytápěné ústředním teplovzdušným topením obsahovaly minimálně jednu roubenou komoru. V krátkém východním křídle se nacházela místnost s křížovou klenbou, která mohla sloužit jako kaple.\n\nZřícenina hradu je přístupná po zelené turistické značce z Kamýku nad Vltavou do Zduchovic.\n\n\n"}
{"id": "760873", "url": "https://cs.wikipedia.org/wiki?curid=760873", "title": "Ned Beauman", "text": "Ned Beauman\n\nNed Beauman (* 1985 Londýn) je britský spisovatel, který za román Boxer, brouk obdržel prestižní Goldbergovu cenu v kategorii “Vynikající debut”.\n\nNarodil se v roce 1985. Vystudoval filozofii na univerzitě v Cambridgi a píše pro Dazed & Confused, AnOther, The Guardian, The Financial Times a několik dalších časopisů a novin.\n\n\n"}
{"id": "760875", "url": "https://cs.wikipedia.org/wiki?curid=760875", "title": "Jaroslav Kvapil (rozcestník)", "text": "Jaroslav Kvapil (rozcestník)\n\nČeské jméno Jaroslav Kvapil nese více různých osobností :\n\n"}
{"id": "760877", "url": "https://cs.wikipedia.org/wiki?curid=760877", "title": "Ælfgifu z Yorku", "text": "Ælfgifu z Yorku\n\nÆlfgifu z Yorku byla první manželka anglického krále Ethelreda II. Pravděpodobně byla dcerou hraběte Thoreda z jižní Northumbrie (Yorku).\n\nUrčité informace o jejím původu pocházejí až z doby po normanském záboru. Sulcard z Westminsteru po roce 1080 píše, že byla “z velmi urozeného anglického rodu” (\"ex nobilioribus Anglis\"), ale její jméno přímo neuvádí. John z Worcesteru píše, že Ethelredova první manželka byla Ælfgifu, dcera šlechtice Æthelberhta (\"comes Agelberhtus\") a matka Edmunda, Æthelstana, Eadwig and Eadgyth.. Existence samotného Æthelberhta je však pochybná, a tak je pravděpodobnější, že byla dcerou hraběte Thoreda.\n\nKe sňatku Ethelreda a Ælfgifu zřejmě došlo nejspíš v polovině osmdesátých let desátého století. Thored byl váženým hrabětem z Yorku zjevně bez královského jmenování do tohoto úřadu, a tak by tento sňatek královské rodině přinesl důležitou oporu na severu.\nZ manželství se narodilo šest synů, z nichž všichni byli pojmenovaní po Ethelredových předchůdcích. Byli to Athelstan (†1011), Edmund II. (jeho nástupce na anglickém trůnu), Egbert, Eadred, Eadwig (zabit roku 1017) a Edgar. Také spolu měli čtyři dcery – Editu, Elgiflu, Wulfhild a Aethelredu.\n\nJediným ze synů, který se stal králem, byl Edmund. Jeho krátká vláda však skončila, když dánský král Knut Veliký vyhrál sérii bitev v roce 1016 a dobyl Anglii. Tři ze svých dcer provdal Ethelred za anglická hraba, zřejmě aby si zajistil jejich věrnost a zajistit obranný systém proti vikinským útokům.\n\nPříliš informací není ani o smrti Ælfgifu. Zřejmě zemřela při porodu, a to před rokem 1002, kdy se Ethelred oženil s Emmou Normandskou.\n\n"}
{"id": "760879", "url": "https://cs.wikipedia.org/wiki?curid=760879", "title": "Mistrovství světa ve fotbale hráčů do 20 let 2005", "text": "Mistrovství světa ve fotbale hráčů do 20 let 2005\n\nMistrovství světa ve fotbale hráčů do 20 let 2005 bylo 15. ročníkem tohoto turnaje. Vítězem se stala argentinská fotbalová reprezentace do 20 let.\n\n Tým, který se účastnil poprvé v historii.\n\n"}
{"id": "760881", "url": "https://cs.wikipedia.org/wiki?curid=760881", "title": "Jiří Kvapil", "text": "Jiří Kvapil\n\nČeské jméno Jiří Kvapil nese více různých osobností:\n\n"}
{"id": "760883", "url": "https://cs.wikipedia.org/wiki?curid=760883", "title": "Molde FK", "text": "Molde FK\n\nMolde Fotballklubb je norský fotbalový klub z města Molde. Založen byl roku 1911. Čtyřikrát vyhrál norskou ligu (2011, 2012, 2014 a 2019) a čtyřikrát získal norský pohár (1994, 2005, 2013 a 2014). Ke známým bývalým hráčům patří například Ole Gunnar Solskjær. Největším mezinárodním úspěchem klubu je postup do základní skupiny Ligy mistrů 1999/00.\n\nOd ledna 2011 do ledna 2014 a od října 2015 do prosince 2018 tým vedl v pozici trenéra bývalý norský reprezentant Ole Gunnar Solskjær, který v sezóně 2011 dovedl klub poprvé v jeho stoleté historii k zisku ligového titulu. V sezóně 2012 dokázal s Molde titul obhájit.\n\n"}
{"id": "760884", "url": "https://cs.wikipedia.org/wiki?curid=760884", "title": "Aegean Cup 2012", "text": "Aegean Cup 2012\n\nV roce 2012 se konal 13. ročník turnaje Mercedes Benz Aegean Cup. Jedná se o fotbalový turnaj mládežnických reprezentaci U16. Turnaj se uskutečnil v termínu od 17. do 22. ledna 2012 v Turecku v Manisanské privincii.\n\nTurnaje se zúčastnilo 8 týmů, které byly rozděleny do dvou skupin. Každý tým odehrál v rámci skupiny zápasy každý s každým a vítězové skupin postoupili do finále, druzí ve skupinách odehráli zápas o třetí místo.\n\n"}
{"id": "760889", "url": "https://cs.wikipedia.org/wiki?curid=760889", "title": "Chlorid sirnatý", "text": "Chlorid sirnatý\n\nChlorid sirnatý je anorganická sloučenina se vzorcem SCl. Tato třešňově červená kapalina je nejjednodušším a jedním z nejobvyklejších chloridů síry.\n\nChlorid sirnatý se připravuje reakcí chloru s elementární sírou nebo chloridem sirným. Jde o několikakrokový proces, který lze popsat rovnicemi:\n\nSCl se používá jako prekurzor organosírových sloučenin.Reaguje s alkeny za vzniku chlorsubstituovaných thioetherů, například s 1,5–cyklooktadienem za vzniku dicyklického thioetheru a s ethylenem za vzniku yperitu (S(CHCHCl)).\n\nChlorid sirnatý je také prekurzorem několika anorganických sloučenin síry. Reakcí s fluoridy vzniká SF.Reakcí s amoniakem vznikají nitridy síry. Reakcí se sulfanem vznikají \"nižší\" sulfany jako HS.\n\nSCl hydrolyzuje za vzniku HCl.\n\n"}
{"id": "760894", "url": "https://cs.wikipedia.org/wiki?curid=760894", "title": "Moravští indiáni", "text": "Moravští indiáni\n\nMoravští indiáni (anglicky \"Moravian tribes\") byli ti členové kmenů původních amerických obyvatel, indiánů ze severovýchodní části dnešních USA – Delawarů (Lenapů), Mohawků, Mohykánů – kteří byli ve druhé polovině 18. století evangelizováni protestantskou církví Moravských bratří, misionářů navazujících na tradice staré české Jednoty bratrské. Tito indiáni se z lesů přesunuli do nových křesťanských vesnic a byla věnována péče jejich zcivilizování (v evropském duchu), s přihlédnutím k jejich zvykům. Misionáři kladli důraz na pokojné soužití a sblížení obou ras, rudé i bílé, snažili se zejména chránit pokřtěné indiány před útlakem a zabíjením ze strany bělošských, především anglických kolonistů; ovšem i přes tyto ušlechtilé snahy byly jejich osady opakovaně likvidovány. Moravští indiáni se později (1791) přesunuli do Horní Kanady, kde nakonec zakotvili na samém jihu dnešní provincie Ontario; i tam ovšem trpěli pronásledováním během americko-britských bojů.\n\nV roce 1884 jich zbývalo ještě 275 lidí, později jejich počet vzrostl a v roce 1906, podle kanadské oficiální zprávy, dosahoval počtu 348 lidí. K roku 2011 žilo v rezervaci „Moravian 47“ 555 registrovaných moravských indiánů.\n\nKolem roku 1740 započala Moravská (Ochranovská) církev svoji misii v Novém světě, mezi domorodými obyvateli Nové Anglie. Jejich misie byla velmi úspěšná pro nenásilnou formu. Indiáni různých kmenů se po přijetí křesťanství jednotně nazývali „moravští indiáni“. Jejich nepřátelé byli nejen bílí kolonisté z Evropy, kteří nelibě nesli snahy o emancipaci a zrovnoprávnění indiánů, ale také indiáni, kteří snahy misionářů odmítali.\n\nPrvní vesnicí, kde započali moravští bratří po svém řešit indiánskou otázku byla osada Shekomeko ve státě New York. Jednalo se o kmen Mohykánů a nazývala se \"Mahican Indian village of Shekomeko in colonial New York\". 27. října 1744 byli misionáři guvernérem upozorněni, aby „upustili od dalšího učení a opustili provincii“. Tak se stalo 15. prosince 1744, po procesu, kdy byli obviněni ze spolupráce s katolickými jezuity a Francií.\n\nV letech 1746 až 1773 působili bratři mezi indiánskými kmeny v Pensylvánii, v Bethlehemu ve Friedenshüttenu a v Gnadenhüttenu (dnes Lehighton), založeném roku 1746. I zde narazili na odpor bílých kolonistů, kteří útočili na vesnice moravských indiánů.\n\nRoku 1773 se moravští indiáni kvůli problémům s kolonisty a na útěku před nepokojnými časy Americké revoluce stěhují na středozápad, do oblasti kolem řeky Muskingum ve státě Ohio. Zde byly založeny osady Gnadenhütten, Salem a Schoenbrunn. Problém způsobilo i vyhlášení nezávislosti a celá válka za nezávislost kolonií na Britském impériu. Některé kmeny musely opustit východní území a byly přemístěny dál na západ (především moravští Lenapové).\n\nMezi moravskými indiány se stal ústřední postavou duchovní David Zeisberger. Zde byly ale problémy mezi kolonisty a indiány také enormní a napětí eskalovalo až do vypuknutí indiánské války v roce 1781.\n\nV roce 1782 se odehrál v osadě Gnadenhütten masakr, nazývaný také „Moravský masakr“. Vedoucí činitelé v moravské obci, David Zeisberger a John Heckewelder, byli zatčeni a vězněni Brity v Detroitu. Poté byli obviněni z informování Američanů ve Fort Pittu, ale nakonec je Britové pustili. V jejich nepřítomnosti však byl ráno 8. března spáchán masakr, při němž bylo pennsylvánskou milicí pod vedením podplukovníka Davida Williamsona zavražděno a skalpováno 28 mužů, 29 žen a 39 dětí. Vesnice byla poté vypálena a vypáleny byly i ostatní moravské vesnice, opuštěné již předtím z důvodu zatčení jejich obyvatel.\n\nDnes je zřízen na původním místě, kde stála obec, vzpomínkový „Gnadenhutten Historical Park“. V parku se nalézá muzeum historických artefaktů, rekonstrukce jednoho domu (bednáře) a chata, je zde také památník obětem. Místo je uvedeno v \"National Register of Historic Places\", tj. má status kulturní památky.\n\nOdehrál se v roce 1791 pod vedením Zeisbergera. Zde vznikla vesnice Fairfield (dnes Moraviantown) u řeky Retrenche. I zde byly problémy s kolonisty. Dnes se osada nazývá Moraviantown a leží v moravské rezervaci v regionu Chatham-Kent.\n\nV roce 1812 se zde 5. října odehrála v rámci tzv. druhé války za nezávislost bitva mezi Brity a Američany známá jako bitva u Temže či u Moraviantownu (\"Battle of the Thames\"). V ní se spojili domorodí indiáni s Brity proti americkým jednotkám. Americká armáda však indiány rozdrtila a jejich vůdce, náčelník Tecumseh, byl zabit. Později vznikla v této lokalitě indiánská rezervace Moravská 47.\n\nNachází se v oblasti Chatham–Kent v Kanadě a je rozdělena na několik nesouvislých oblastí a menších rezervací. Nejvíce moravských indiánů žije v rezervaci \"The Chippewas of the Thames reserve on the Thames River\". V dubnu roku 2004 tam žilo 524 obyvatel, z toho 163 přímo v rezervaci; k roku 2011 jejich počet mírně stoupl na asi 32 rodin, tj. celkem 555 registrovaných stálých obyvatel, z čehož 145 žije přímo v rezervaci nazývané \"The Munsee-Delaware Nation No. 1 Reserve\".\n\nJedná se pravděpodobně o všechny současné žijící moravské indiány, sdružené do „Společenství Moravanů Temžského původního národa a původního národa Minsiů-Delawarů v jižním Ontariu“ (\"The communities of the Moravian of the Thames First Nation and the Munsee-Delaware First Nation in southern Ontario\").\n\n\n"}
{"id": "760901", "url": "https://cs.wikipedia.org/wiki?curid=760901", "title": "26. ročník udílení Zlatých glóbů", "text": "26. ročník udílení Zlatých glóbů\n\n26. ročník udílení Zlatých glóbů se konal 24. února 1969 v sále Cocoanut Grove hotelu Ambassador v Los Angeles. Organizátorem předávání filmových cen Zlatý glóbus je Asociace zahraničních novinářů sdružených v Hollywoodu.\n\nNejvíce cen, tři, získala Zeffirelliniho romance \"Romeo a Julie\" natočená podle klasiky Williama Shakespeara. Film vyhrál v kategorii zahraniční film v anglickém jazyce a hlavní představitelé si odnesli ceny za objev roku. Nejlepším dramatickým filmem však byl vyhlášen historický \"Lev v zimě\". Ze sedmi nominací proměnil dvě.\n\nPaul Newman byl vyhlášen nejlepším režisérem za film \"Rachel, Rachel\" a jeho manželka Joanne Woodward byla za stejný film vyhlášena nejlepší dramatickou herečkou. Jiná manželská dvojice, Alan a Marilyn Bergmanovi, získali cenu za text písně k filmu \"Případ Thomase Crowna\". V jejich kariéře šlo o první z celkově čtrnácti nominací, které obdrželi v kategorii filmová píseň. Glóby však vyhráli jenom dva. Scenárista Sterling Silliphant získal Zlatý glóbus druhý rok po sobě.\n\nMuzikál \"Oliver!\", který v tom roce vévodil udílení Oscarů, byl omylem zahrnut do kategorie nejlepší hudba. Po zjištění chyby byl skladatel a autor knižní předlohy Lionel Bart vyřazen z hlasovacího lístku. Hudbu k původnímu muzikálu složil Bart, ale hudba k filmu je od Johnnyho Greena.\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "760910", "url": "https://cs.wikipedia.org/wiki?curid=760910", "title": "Jaroslav Malík", "text": "Jaroslav Malík\n\nJaroslav Malík (30. března 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako poštovní úředník a tajemník krajského AV NF, bytem v Liberci.\n\nPo volbách roku 1948 byl zvolen do Národního shromáždění za KSČ ve volebním kraji Liberec. Mandát nabyl až dodatečně v květnu 1954 jako náhradník poté, co rezignoval poslanec Václav Sova. V parlamentu zasedal jen krátce do konce funkčního období, tedy do voleb v roce 1954.\n\n"}
{"id": "760912", "url": "https://cs.wikipedia.org/wiki?curid=760912", "title": "Jozef Malík", "text": "Jozef Malík\n\nJozef Malík (26. května 1901 Dolné Vestenice – 15. května 1959 Nitra) byl slovenský a československý politik Komunistické strany Slovenska a poúnorový poslanec Národního shromáždění ČSR.\nČlenem KSČ byl od roku 1925. Pracoval jako dělník. Za první republiky organizoval stávky a byl opakovaně stíhán. Za tzv. slovenského štátu se podílel na organizování komunistické odbojové činnosti. Byl členem okresního vedení ilegální KSS. V okolí města Prievidza se podílel na přípravě Slovenského národního povstání, kterého se sám aktivně účastnil. Za SNP působil jako partyzánský organizátor. Byl komisařem partyzánského oddílu. Byl mu udělen Československý válečný kříž a Řád Slovenského národního povstání.\n\nV roce 1948 se uvádí coby rolník. Roku 1951 je zmiňován jako ředitel krajského výkupního podniku. K roku 1954 se profesně uvádí jako pracovník zemědělského oddělení Krajského výboru KSS. Před svou smrtí zastával funkci člena byra KV KSS a vedoucího tajemníka Krajského výboru Národní fronty v Nitře.\n\nVe volbách roku 1948 byl zvolen do Národního shromáždění za KSČ ve volebním kraji Trenčín. Mandát získal i ve volbách v roce 1954 (volební obvod Nové Zámky-Komárno). V parlamentu zasedal do své smrti v roce 1959, pak ho nahradil Tibor Bohdanovský.\n\nV letech 1946–1953 se uvádí jako člen Ústředního výboru Komunistické strany Slovenska. Malý slovenský biografický slovník ho uvádí i jako poslance Slovenské národní rady. V databázích záznamů jednání SNR ale jeho jméno nefiguruje.\n\nZemřel v květnu 1959 po delší chorobě.\n\n"}
{"id": "760913", "url": "https://cs.wikipedia.org/wiki?curid=760913", "title": "Valeč (zámek, okres Karlovy Vary)", "text": "Valeč (zámek, okres Karlovy Vary)\n\nValeč je hrad přestavěný na zámek v obci Valeč v Karlovarském kraji. Je chráněn jako kulturní památka České republiky. Jeho správu a zpřístupnění veřejnosti zajišťuje Národní památkový ústav.\n\nPrvním panským sídlem ve Valči byla tvrz, jejíž zbytky se dochovaly v zámeckém parku. Později během patnáctého století vznikl za \"Valečských z Doupova\" hrad na místě zámku.\n\nPrvní písemná zmínka o panském sídle však pochází až z roku 1526. Tehdy byla Valeč v majetku Jakuba Kyšperského z Vřesovic. Ačkoliv je v listině uváděn zámek, dá se říci, že se jednalo o pozdně gotický hrad. Jan Kyšperský zemřel v bitvě u Moháče a při příležitosti vypořádání dědictví byla sepsána tato listina. Valeč zdědil Hugo z Leisnecku a v roce 1538 jej sňatkem získal Vilém Hasištejnský z Lobkovic. Roku 1570 pak panství odkoupil Kryštof Štampach ze Štampachu, jehož syn Václav Štampach ze Štampachu nechal zámek v roce 1585 renesančně přestavět. Ten byl z důvodu účasti na stavovském povstání nucen uprchnout ze země a v roce 1622 panství zkonfiskovala císařská komora. Ovšem už roku 1623 jej koupila Barbora Štampachová z Poutnova, která se, jako katolička, mohla vrátit do země. V roce 1694 rod vymřel, a majetek zdědili Kagerové z Globen, respektive svobodný pán Jan Kryštof Kager ze Štampachu.\n\nKagerové provedli barokní přestavbu na zámek, kterou vedli stavitelé Francesco Barelli, Antonio Bianno Rossa a po jeho smrti Jan Kryštof Tyll. V roce 1721 Jan Kryštof zemřel, a panství zdědil Jan Ferdinand Kager z Globen, jenž v přestavbě pokračoval. V roce 1745 se novým majitelem stal Karel Josef August Kager z Globen a Limburg-Styrum, po němž jej zdědila Marie Josefa Kager z Globen, jejíž regentkou se stala její matka markýza Marie Alžběta z Laverne. V roce 1797 je při prodeji panství Josefem z Argentau d'Ochain, manželem Marie Josefy, Janu Antonínu Pergenovi z Pergenu uváděn dluh sochařské dílně Matyáše Bernarda Brauna z doby přestavby ve výši 810 zlatých a 54 krejcarů. Roku 1798 se novým majitelem stal Jan Gottfried Korb z Weidenheimu a krátce nato jej odkoupil Janův syn Franz. V roce 1847 jeho syn Karel nechal zámek novorenesančně přestavět.\n\nRoku 1890 se novým majitelem stal hrabě Vincent de Thurn Vallsasina, který provedl novobarokní přestavbu. V roce 1937 zámek odkoupil poslední šlechtický majitel, doktor Jan Larisch-Mönnich, jemuž byl v roce 1945 na základě Benešových dekretů zkonfiskován. Po druhé světové válce zde přebývali vojenští veteráni, děti z Koreje a od poloviny padesátých let zámek sloužil jako dětský domov. V roce 1976 vyhořel a od té doby prochází rekonstrukcí.\n\nStředověká tvrz nebo hrad ze čtrnáctého století stála na skalnatém návrší v zámeckém parku. Dochovalo se z ní oválné tvrziště obklopené okružním příkopem a valem. Na jeho ploše nejsou viditelné žádné zbytky staveb, ale archeologicky bylo nalezeno nároží nějaké zděné stavby. Celá lokalita byla výrazně změněna novověkými zásahy.\n\nGotický hrad, jehož přestavbou vznikl zámek, měl čtverhranný půdorys. Dva jeho paláce se dochovaly ve zdech zámku: starší palác ve východním a mladší palác v jižním křídle. Z jejich architektonických detailů zůstalo několik oken a portálů. Podobu předhradí, dalších staveb a případných věží však neznáme.\n\nZámek má čtyři dvoupatrová křídla postavená kolem obdélného nádvoří. V rozích východního průčelí děleného rizality a pilastry stojí dvě věže. Uvnitř se nacházejí dva velké sály. Sál se zrcadlovou klenbou a štukovou výzdobou pochází ze druhé čtvrtiny osmnáctého století. Větší sál s nástropní freskou antických bohů z devatenáctého století má lunetovou klenbu s ornamentálními barokními štuky.\n\n\n\n"}
{"id": "760915", "url": "https://cs.wikipedia.org/wiki?curid=760915", "title": "Obyčejní lidé a nezávislé osobnosti", "text": "Obyčejní lidé a nezávislé osobnosti\n\nObyčejní lidé a nezávislé osobnosti ( \"OBYČAJNÍ ĽUDIA a nezávislé osobnosti,\" aktuálně OBYČAJNÍ ĽUDIA a nezávislé osobnosti (OĽANO), NOVA, Kresťanská únia (KÚ), ZMENA ZDOLA), zkráceně \"Obyčajní ľudia\" nebo \"OĽaNO\", je slovenské středopravicové konzervativní politické hnutí působící od listopadu 2011. Bývá také označováno za populistické. Jeho předsedou je mediální podnikatel a poslanec NR SR Igor Matovič.\n\nHnutí vzniklo z občanského sdružení „Obyčajní ľudia“, z jeho původních členů, doplněných koncem roku 2011 o několik dalších slovenských osobností. Členové hnutí se po parlamentních volbách v roce 2010 dostali do Národní rady Slovenské republiky na kandidátní listině strany Svoboda a Solidarita, se kterou se po sporech rozešli.\n\nV parlamentních volbách v roce 2012 hnutí získalo 8,55 % hlasů a 16 mandátů. V průběhu funkčního období bylo hnutí v opozici a tři poslanci hnutí opustili (mj. Alojz Hlina a Mikuláš Huba). V prezidentských volbách v roce 2014 byli politici hnutí nejednotní a podpořili různé kandidáty a to i přes to, že jedním z kandidátů byla členka hnutí Helena Mezenská. V druhém kole již většina podpořila Andreje Kisku.\n\nV parlamentních volbách v roce 2016 hnutí hnutí získalo 11,02 % hlasů a 19 mandátů, čímž bylo v Národní radě třetí nejsilnější. Na kandidátce hnutí kandidovali i členové strany NOVA. I v tomto volebním období bylo hnutí v opozici a průběžné ho opustilo hned 9 poslanců.\n\nV parlamentních volbách v roce 2020 strana sestavila kvazikoalici, když na kandidátce strany kandidují také politici stran NOVA, Zmena zdola a Kresťanská únia. V souladu s tímto strana také změnila svůj název. Na prvním místě kandidátky byla pedagožka Mária Šofranko, současní poslanci hnutí byli na posledních místech kandidátky a úplně poslední byl předseda hnutí Igor Matovič. Zárodek programu hnutí představilo až měsíc před volbami a skládal se z 11 stručných otázek. Později byl představen kompletní program s prvky populismu. Tyto volby OĽaNO vyhrálo se ziskem 25,03 %.\n\n\n"}
{"id": "760919", "url": "https://cs.wikipedia.org/wiki?curid=760919", "title": "Rue du Faubourg-Saint-Honoré", "text": "Rue du Faubourg-Saint-Honoré\n\nRue du Faubourg-Saint-Honoré (česky \"ulice Předměstí svatého Honoria\") je ulice v Paříži. Nachází se v 8. obvodu. Ulice je charakteristická množstvím luxusních obchodů, uměleckých galerií a zahraničních ambasád. Z ulice je vstup do Elysejského paláce, sídla francouzského prezidenta. Předměstí získalo název dle místního klášterního kostela zasvěceného sv. Honoriovi z Amiens, patronovi pekařů.\n\nUlice vede od křižovatky s \"Rue Royale\" a končí na náměstí \"Place des Ternes\" u křižovatky s \"Avenue de Wagram\". Ulice je orientována zhruba od východu na západ. Směrem na východ pokračuje ulice \"Rue Saint-Honoré\" a na západě navazuje \"Avenue des Ternes\".\n\nVe středověku se ulice, která vedla od kostela sv. Honoria (dnes zaniklého, který se nacházel mezi ulicemi \"Rue Croix-des-Petits-Champs\" a \"Rue des Bons-Enfants\") k bývalému mostu Roule, nazývala \"Rue du Faubourg-Saint-Honoré\". Ta část ulice nacházející se mezi \"Rue La Boétie\" a \"Place des Ternes\" se nazývala \"Chausée du Roule\" (1635), \"Rue du Bas-Roule\" a \"Rue du Haut-Roule\" a později \"Rue du Faubourg-du-Roule\" podle předměstí Roule.\n\nV 17. století se ve čtvrti Faubourg Saint-Honoré usazovaly bohaté vrstvy, především finančníci, kteří si zde vystavěli své městské paláce, z nichž mnohé se dodnes dochovaly. Rozvoj pokračoval i v 18. století, především díky odlivu obyvatel z oblíbené čtvrti Marais a usídlení regenta Filipa II. Orleánského v nedalekém Palais Royal v letech 1715-1723.\n\nV letech 1724 a 1726 vydal Ludvík XV. zákaz nových staveb a parcelaci pozemků ve čtvrti, aby se zamezilo spekulacím. Tato omezení byla zmírněna v letech 1740 a 1765.\n\n\n\n\n\n\n"}
{"id": "760922", "url": "https://cs.wikipedia.org/wiki?curid=760922", "title": "Seznam památných stromů v okrese Teplice", "text": "Seznam památných stromů v okrese Teplice\n\nToto je seznam památných stromů v okrese Teplice, v němž jsou uvedeny památné stromy na území okresu Teplice.\n\n"}
{"id": "760923", "url": "https://cs.wikipedia.org/wiki?curid=760923", "title": "Jozef Malina", "text": "Jozef Malina\n\nJozef Malina (28. března 1920 Mlynárce – ???) byl slovenský a československý politik, po únorovém převratu v roce 1948 jeden z hlavních funkcionářů Strany slovenské obrody, která byla loajálním spojencem komunistického režimu. Zasedal za ni v poúnorové době i během normalizace v Národním shromáždění ČSR a ČSSR, v Slovenské národní radě a ve Sněmovně národů i Sněmovně lidu Federálního shromáždění.\n\nPocházel z dělnické rodiny. Vystudoval střední školu. Vyučil se strojním instalatérem. V letech 1939–1941 pracoval jako instalatér v cukrovaru v Nitře. V období let 1941–1944 působil coby úředník okresního soudu v Hlohovci a krajského soudu v Nitře. V letech 1944–1945 byl dobrovolníkem v 1. československém armádním sboru. Po osvobození působil od roku 1945 do roku 1946 u lidového soudu v Nitře. Byl aktivní i politicky. Roku 1945 se stal členem Demokratické strany a byl členem jejího krajského sekretariátu v Nitře. Později je uváděn jako doktor práv.\n\nPo únorovém převratu v roce 1948 patřil k frakci tehdejší Demokratické strany loajální vůči Komunistické straně Československa, která v této straně převzala moc a proměnila ji na Stranu slovenské obrody coby spojence komunistického režimu. Ve volbách do Národního shromáždění roku 1948 získal mandát v parlamentu za volební kraj Nitra. Poslanecké křeslo získal i ve volbách v roce 1954 (volební obvod Prievidza-Partizánske) a volbách v roce 1960 (nyní jako poslanec Národního shromáždění Československé socialistické republiky za Západoslovenský kraj) a v parlamentu setrval až do konce volebního období, tedy do voleb v roce 1964.\n\nK roku 1954 se profesně uvádí jako vedoucí průmyslového odboru na Okresním národním výboru v Nitře.\n\nVe volbách roku 1964 se stal poslancem Slovenské národní rady.\n\nBěhem pražského jara v roce 1968 patřil ke konzervativnímu křídlu (podobně jako Jozef Mjartan), zaujal vyčkávací pozici a čelil tlaku části členské základny na obnovu samostatné politiky, nesvázané tolik s linií KSČ. Po invazi vojsk Varšavské smlouvy do Československa pak toto reformistické stranické křídlo bylo politicky zničeno a vytlačeno ze strany. Malina ve své politické kariéře pokračoval i v 70. a 80. letech.\n\nZnovu se do nejvyššího zákonodárného sboru vrátil koncem 60. let po federalizaci Československa, kdy zasedl ve Sněmovně národů Federálního shromáždění. Mandát získal i ve volbách v roce 1971 (za Západoslovenský kraj) a v této komoře zasedal do konce funkčního období, tedy do roku 1976. Ve volbách v roce 1976 byl zvolen do Sněmovny lidu Federálního shromáždění (volební obvod Tlmače) a poslancké křeslo získal také ve volbách v roce 1981 (volební obvod Levice, nyní ovšem evidován jako člen KSČ). V parlamentu zasedal až do konce funkčního období, tedy do voleb v roce 1986.\n\n"}
{"id": "760925", "url": "https://cs.wikipedia.org/wiki?curid=760925", "title": "Waterford", "text": "Waterford\n\nWaterford ( ), nacházející se na jihovýchodě Irska v bývalé provincii Munster, je se svými 46 747 obyvateli pátým největším městem v Irské republice. Aglomerace města dosahuje 50 212 obyvatel. Waterford je taktéž hlavním městem stejnojmenného hrabství.\n\nNázev města je odvozen ze staroseverského či , což česky znamená „beraní fjord“ nebo „větrný fjord“. Irský název znamená „Láragův přístav“.\n\nMěsto, které má rozlohu 41,58 km² a leží v nadmořské výšce 20 m n. m., se nachází nad ústím řek Suir, Nore a Barrow. Waterford leží na hranicích s hrabstvími Kilkenny a Wexford Podle Köppenovy klasifikace podnebí panuje ve Waterfordu mírné oceánické podnebí – klasifikace Cfb.\n\nPočátky města se kladou do 9. století, kdy Vikingové využili strategického místa v ústí řeky. Samotné město pak bylo založeno roku 914.\n\nHistoricky cennými budovami jsou Katedrála Nejsvětější Trojice a Reginaldova věž. Město je také proslulé tzv. Waterfordským sklem.\n\n9 kilometrů jižně od města se nachází letiště Waterford. Město je také významnou železniční a silniční křižovatkou. Kolem města procházejí silnice N24 a N25 a dálnice M9. Silniční obchvat města tvoří zmíněná silnice N25.\n\nMěsto používá spolu s celým hrabstvím SPZ W, do roku 2013 byla tato značka vyhrazena pouze pro město Waterford, zbytek hrabství používal značku WD.\n\nVe městě působí od roku 1930 fotbalový klub Waterford United FC.\n\n\n\n"}
{"id": "760926", "url": "https://cs.wikipedia.org/wiki?curid=760926", "title": "Waterford (rozcestník)", "text": "Waterford (rozcestník)\n\nWaterford označuje:\n"}
{"id": "760928", "url": "https://cs.wikipedia.org/wiki?curid=760928", "title": "Rudolf Martanovič", "text": "Rudolf Martanovič\n\nRudolf Martanovič (28. března 1898 Devínska Nová Ves – 28. dubna 1955 Bratislava) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPocházel z dělnické rodiny. Za první světové války bojoval v armádě. Po válce odešel za prací do USA, kde roku 1925 vstoupil do Komunistické strany USA. Byl aktivní v slovenských krajanských spolcích v Clevelandu a Chicagu. Byl redaktorem \"Lidového denníku\" a \"Pravdy\". Během druhé světové války působil v USA v Národním výboru na pomoc Slovensku. Pořádal sbírky na pomoc 1. československého armádního sboru v SSSR. V červenci 1947 se vrátil do Československa.\n\nVe volbách roku 1948 byl zvolen do Národního shromáždění za KSČ ve volebním kraji Bratislava. V parlamentu zasedal do konce funkčního období, tedy do voleb v roce 1954. Malý slovenský biografický slovník uvádí, že byl i poslancem Slovenské národní rady, ale v databázích poslanců SNR nefiguruje.\n\nZastával funkci předsedy KNV v Bratislavě. V letech 1947-1955 se uvádí jako člen Ústředního výboru Komunistické strany Slovenska. IX. sjezd KSČ ho zvolil za náhradníka Ústředního výboru Komunistické strany Československa. X. sjezd KSČ ho zvolil kandidátem ÚV KSČ (v nové terminologii byl post náhradníka ÚV nahrazen kandidátem ÚV).\n\nZemřel v dubnu 1955 po dlouhé a těžké chorobě.\n\n"}
{"id": "760929", "url": "https://cs.wikipedia.org/wiki?curid=760929", "title": "Uhličitan strontnatý", "text": "Uhličitan strontnatý\n\nUhličitan strontnatý je bílá, krystalická, hygroskopická, anorganická sloučenina se vzorcem SrCO. V přírodě se vyskytuje jako minerál stroncianit.\n\nTuto látku je možno vyrábět reakcí hydroxidu strontnatého s oxidem uhličitým:\nSr(OH) + CO → SrCO + HO\nTuto látku je možno vyrábět podvojnou záměnou, zejména reakcí dusičnanu strontnatého s uhličitanem sodným, reakce probíhá takto:\nSr(NO) + NaCO → SrCO + 2 NaNO\nPři této reakci se dá oddělit uhličitan od dusičnanu jednoduchou filtrací. Uhličitan strontnatý je velice málo rozpustný, zatímco dusičnan sodný je dobře rozpustný ve vodě.\nTato látka se při zahřívání na asi 1290 °C rozpadá na oxid strontnatý a oxid uhličitý:\nSrCO —→ SrO + CO\nTato látka může být využita na výrobu složitějších strontnatých solí. Stačí provést reakci dané kyseliny a uhličitanu strontnatého. Jako příklad může být chlorid strontnatý či dusičnan strontnatý, dle rovnice:\nSrCO + 2HCl → SrCl + CO + HO\nSrCO + 2HNO → Sr(NO) + CO + HO\nOstatní soli se vytvářejí velice podobně.\n\nPodstatná část této látky se spotřebovává na výrobu pyrotechniky. Soli stroncia barví plamen do ostře červena, čehož se využívá u ohňostrojů. Někdy bývá nahrazeno levnějšími sloučeninami vápníku, které však nemají tak zářivou barvu. Tato látka se používá i na výrobu keramiky jako glazura.\n\n"}
{"id": "760932", "url": "https://cs.wikipedia.org/wiki?curid=760932", "title": "Marie Matějková", "text": "Marie Matějková\n\nMarie Matějková (2. září 1932 – 10. ledna 1981) byla česká a československá politička Komunistické strany Československa, poúnorová poslankyně Národního shromáždění ČSR a později poslankyně České národní rady za normalizace.\nV roce 1948 se uvádí jako učitelka, bytem Ostrava-Přívoz.\n\nVe volbách roku 1948 byla zvolena do Národního shromáždění za KSČ ve volebním kraji Ostrava. V parlamentu zasedala až do konce funkčního období, tedy do voleb v roce 1954.\n\nVe volbách v roce 1976 byla zvolena do České národní rady. Zde zasedala až do své tragické smrti v lednu 1981.\n\n"}
{"id": "760933", "url": "https://cs.wikipedia.org/wiki?curid=760933", "title": "Princezna Viktorie (rozcestník)", "text": "Princezna Viktorie (rozcestník)\n\nSlovní spojení princezna Viktorie se používá při označení řady žen, příslušnic evropských panovnických dynastií:\n\n\n\n"}
{"id": "760934", "url": "https://cs.wikipedia.org/wiki?curid=760934", "title": "Rue des Jardins-Saint-Paul", "text": "Rue des Jardins-Saint-Paul\n\nRue des Jardins-Saint-Paul (\"ulice Zahrad svatého Pavla\") je ulice v Paříži. Nachází se ve 4. obvodu.\n\nUlice vede od křižovatky s \"Quai des Célestins\" a končí u \"Rue Charlemagne\". Ulice je orientována z jihu na sever.\n\nNejstarší část ulice pochází ze 13. století, jak dokládají zmínky v kupních smlouvách z let 1277 a 1298. Nazývala se tehdy \"Rue des Jardins\", neboť prostor před městskými hradbami nebyl zastavěn a byly zde zahrady. V ulici žil François Rabelais a zemřel zde v roce 1553.\n\nÚsek mezi \"Quai des Célestins\" a \"Rue de l'Ave-Maria\" byl proražen až v roce 1847 a celá ulice byla pojmenována dnešním názvem.\n\nV ulici se nachází nejzachovalejší část pařížských hradeb, které nechal kolem města vystavět Filip II. August v letech 1190-1210. Hradba je dlouhá 60 metrů a vysoká 7,60 m a viditelná ze své vnější strany. Od roku 1889 je stavba chráněná jako historická památka.\n\nVnitřní strana zdi je viditelná z tělocvičny Lycea Karla Velikého (Lycée Charlemagne), která k ní přiléhá. Na hradbě jsou stále patrné dvě věže, jedna uprostřed sportoviště a druhá na křižovatce s \"Rue Charlemagne\".\n\n"}
{"id": "760935", "url": "https://cs.wikipedia.org/wiki?curid=760935", "title": "Jan Mátl", "text": "Jan Mátl\n\nJan Mátl (20. prosince 1902 Kunžak – 10. července 1968 Praha) byl český a československý odborář, politik Československé strany socialistické a poúnorový poslanec Národního shromáždění ČSR a ČSSR.\nPůsobil jako redaktor v oboru kovoprůmyslu, zaměřoval se na politickou a ekonomickou práci. V roce 1945 se podílel na založení Revolučního odborového hnutí.\n\nBěhem únorovém převratu v roce 1948 a v následné době patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Od února 1948 zasedal v předsednictvu ČSS. V roce 1948 se uvádí jako tajemník ÚRO a člen předsednictva ČSS, bytem Praha. Angažoval se v Akčním výboru Národní fronty Ústřední rady odborů. K roku 1954 se profesně uvádí jako vedoucí bytového a sociálního odboru ROH Svazu zaměstnanců ve strojírenství.\nVe volbách roku 1948 byl zvolen do Národního shromáždění za ČSS ve volebním kraji Kladno. Mandát získal i ve volbách v roce 1954 (volební obvod Ostrava I-město-střed), ve volbách v roce 1960 (nyní již jako poslanec Národního shromáždění ČSSR za hlavní město Praha) a volbách v roce 1964. V Národním shromáždění zasedal až do své smrti v červenci 1968.\n\n"}
{"id": "760936", "url": "https://cs.wikipedia.org/wiki?curid=760936", "title": "Viera Mouralová-Úlehlová", "text": "Viera Mouralová-Úlehlová\n\nViera Mouralová-Úlehlová (12. září 1916 – ???) byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1948 byla zvolena do Národního shromáždění za KSČ ve volebním kraji Bratislava. V parlamentu zasedala až do konce funkčního období, tedy do voleb v roce 1954.\n\nMládí prožila na Slovensku, angažovala se v levicovém vysokoškolském hnutí. V dospělosti působila v Praze. Ve vládě Viliama Širokého byla náměstkyní ministra vnitra, později pracovala v aparátu Národního shromáždění a Federálního shromáždění. V letech 1946–1953 se uvádí jako členka Ústředního výboru Komunistické strany Slovenska.\n\n"}
{"id": "760938", "url": "https://cs.wikipedia.org/wiki?curid=760938", "title": "Karel Mrázek (politik)", "text": "Karel Mrázek (politik)\n\nKarel Mrázek (11. ledna 1903 – ???) byl český a československý politik Komunistické strany Československa a poúnorový poslanec Národního shromáždění ČSR.\nRoku 1948 se uvádí jako dělník a člen Místního národního výboru v Čáslavi.\n\nPo volbách roku 1948 byl zvolen do Národního shromáždění za KSČ ve volebním kraji Havlíčkův Brod. Mandát nabyl až dodatečně v prosinci 1953 jako náhradník poté, co rezignoval poslanec Václav Pavlíček. V parlamentu zasedal do konce funkčního období, tedy do voleb v roce 1954.\n\n"}
{"id": "760943", "url": "https://cs.wikipedia.org/wiki?curid=760943", "title": "Karel Mrázek", "text": "Karel Mrázek\n\nJméno a příjmení Karel Mrázek má více nositelů:\n\n"}
{"id": "760948", "url": "https://cs.wikipedia.org/wiki?curid=760948", "title": "Ján Mrázik", "text": "Ján Mrázik\n\nJán Mrázik (15. října 1914 Trenčín – ???) byl slovenský a československý odbojář, politik Komunistické strany Slovenska a poúnorový poslanec Národního shromáždění ČSR.\nPůvodní profesí byl klempířem. Podle jiného zdroje byl instalatérem. Členem KSČ byl od roku 1932, v letech 1936-1938 působil jako redaktor \"Slovenských zvestí\". V období let 1939–1944 pracoval ve firmě Nehera. Od května 1939 do léta roku 1940 zastával post tajemníka ilegálního vedení KSS v žilinském regionu. Do roku 1943 byl opakovaně zatčený a vězněný. V roce 1944 se účastnil Slovenského národního povstání. Byl za to vězněn v Ilavě a od února 1945 deportován do koncentračního tábora Mauthausen.\n\nVe volbách roku 1948 byl zvolen do Národního shromáždění za KSČ ve volebním kraji Trenčín. V parlamentu zasedal do konce funkčního období, tedy do voleb v roce 1954. V letech 1948-1968 se uvádí jako člen Ústředního výboru Komunistické strany Slovenska. V roce 1950 byl předsedou OV KSS v Trenčíně.\n\n"}
{"id": "760954", "url": "https://cs.wikipedia.org/wiki?curid=760954", "title": "Marie Müllerová", "text": "Marie Müllerová\n\nMarie Müllerová (21. září 1905 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nPo volbách roku 1948 byla zvolena do Národního shromáždění za KSČ. Mandát nabyla až dodatečně v prosinci 1953 poté, co rezignoval poslanec Miroslav Jelínek. V parlamentu zasedala až do konce funkčního období, tedy do voleb v roce 1954.\n\n"}
{"id": "760961", "url": "https://cs.wikipedia.org/wiki?curid=760961", "title": "Seznam dílů seriálu Inuyasha", "text": "Seznam dílů seriálu Inuyasha\n\nToto je seznam dílů seriálu \"Inuyasha a jeho pokračování Inuyasha Kanketsu-hen\". České názvy epizod jsou doplněné o originální japonské v anglickém přepisu a v japonském písmu.\n\n\n\n\n\n\n\n"}
{"id": "760963", "url": "https://cs.wikipedia.org/wiki?curid=760963", "title": "Václav Myška", "text": "Václav Myška\n\nVáclav Myška (28. srpna 1903 Studnice – 20. září 1997 Liberec) byl český a československý politik Československé strany lidové a poúnorový poslanec Národního shromáždění ČSR.\n\nPocházel z velmi chudých poměrů. Absolvoval základní vzdělání a poté se vyučil krejčím. Do roku 1932 pracoval jako krejčovský dělník. Od 1925 člen Všeodborového sdružení katolického dělnictva. V letech 1932-1939 působil jako funkcionář ČSL (okresní tajemník v Dolních Kralovicích, Vlašimi a Benešově). Patřil k levicovému proudu ve straně. V letech 1939-1945 zastával post tajemníka Národního souručenství ve Voticích u Tábora. Od roku 1941 byl účastníkem domácího odboje. V letech 1946-1947 byl krajským tajemníkem ČSL v Liberci. V roce 1947 se na krátko rozešel s vedením strany, ale v roce 1948 se do Liberce vrátil jako exponent „obrozené“ (prokomunistické) ČSL.\n\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která v ČSL převzala moc a proměnila ji na spojence komunistického režimu. Ve volbách roku 1948 byl zvolen do Národního shromáždění za ČSL ve volebním kraji Liberec. Poslanecké křeslo získal i ve volbách v roce 1954 (volební obvod Liberec). V parlamentu setrval do konce funkčního období, tedy do voleb v roce 1960.\n\nK roku 1954 se profesně uvádí jako pracovník Krajské odborové rady v Liberci. V letech 1960-1963 působil na postu okresního tajemníka v Mladé Boleslavi. Jeho druhou manželkou byla akademická malířka Kamila Myšková, rozená Matějková. Je autorem dvousvazkových pamětí, uložených v archivu KDU-ČSL.\n\n"}
{"id": "760964", "url": "https://cs.wikipedia.org/wiki?curid=760964", "title": "Trhový Štěpánov (zámek)", "text": "Trhový Štěpánov (zámek)\n\nTrhový Štěpánov byl hrad přestavěný na barokní zámek ve stejnojmenném městě v okrese Benešov. Nacházel se přibližně v prostoru ulice \"V Zámku\" a zanikl během požáru v roce 1741. Jeho areál byl potom rozparcelován a zbytky poničeny výstavbou nákupního střediska. Od roku 1988 jsou jeho zbytky chráněny jako kulturní památka.\n\nNa místě hradu, který zámku předcházel, měla stát tvrz, postavená údajně už roku 995 vladykou Štěpánem z kmene Zličanů. Z roce 1108 se dostává do vlastnictví majitelů hradu Leštno nad Sázavou. Roku 1235 jsou jako majitelé uváděni Šternberkové a v roce 1250 jej získává pražské biskupství. Roku 1290 dochází biskupem Tobiášem z Bechyně k povýšení Štěpánova na město a někdy v této době také nechává přestavět tvrz na hrad. Dne 21. dubna 1421 přestoupil arcibiskup Konrád z Vechty k husitství a z hradu se stalo jeho centrum v kraji. V roce 1436, po porážce husitů, je hrad císařem Zikmundem darován Mikuláši Trčkovi z Lípy. Následně se majitelé často střídali – patřil Zdeňku Zruckému z Chřenovic, Malovcům z Malovic, Adamu Budovcovi z Budova, Albrechtu Novohradskému z Kolovrat a za vlády císaře Rudolfa II. jej kupují měšťané. Ti jej ovšem v roce 1596 kvůli dluhům musí prodat a kupuje jej Petr Karel Holický ze Šternberka a po něm jej vlastní Anna Holická z Donína. Za třicetileté války je celý kraj vypleněn armádami, město navíc postihl mor, bída a hlad.\n\nRoku 1664 panství od Jiřího Holického ze Šternberka odkupuje rytíř Ignác Bohumír z Houssonu. Ten nechává hrad přestavět na zámek. Roku 1687 se dostává do vlastnictví hraběnky Františky Benigny z Weissenwolfu, prostřednictví jejíž vnučky Marie Josefy se Štěpánov dostává do majetku Auersperků. Ti drží město do roku 1848. V roce 1741 postihl město požár, po němž zámek nebyl obnoven a jeho trosky obyvatelé rozebrali jako stavební materiál. Do současnosti se dochovaly pouze zbytky obvodových zdí a také kámen zámecké brány z roku 1668, dnes zazděný do fasády domu čp. 26.\n\n"}
{"id": "760965", "url": "https://cs.wikipedia.org/wiki?curid=760965", "title": "Kšandy", "text": "Kšandy\n\nKšandy (též šle, šráky) je součást oděvu, sloužící k udržení volných či padajících kalhot v patřičné poloze. Jsou volitelným, tedy nepovinným, doplňkem oděvu, jejich existence nijak nesnižuje či nezvyšuje formálnost oblečení, ani neomezuje příležitost, pro kterou si je vzít. Stejnou funkci jako kšandy má opasek – proto je nevhodné (dokonce faux pas) vzít si obě dvě současně.\n\nPředchůdce šlí lze vypátrat až 300 do minulosti, ale za vynálezce moderních šlí se označuje Albert Thurston, který je zhotovil v roce 1820. Zajímavostí je, že Mark Twain si nechal v roce 1871 patentovat podobný vynález – „přizpůsobitelná a oddělitelná poutka na oděv“ (Adjustable and Detachable Straps for Garments, ADSG).\n\nKšandy byly v minulosti brány mezi oblečení, které se nemá ukazovat (či dokonce považovány za součást spodního prádla), z toho důvodu se vždy překrývaly svrchní vrstvou oblečení (sakem, žaketem, apod.) nebo vestičkou. Existovalo pravidlo říkající, že ke kalhotám, které mají poutka na pásek, by se kšandy neměly nosit. Toto pravidlo je ale málo známé a často se porušuje – třeba i pro to, že v současnosti jsou kšandy vnímány jako módní doplněk, který podtrhuje styl. Kalhot bez poutek na opasek dnes existuje naprostá menšina – téměř veškerá konfekce se vyrábí s nimi – a kalhoty na míru jsou zhotoveny tak, aby nepadaly a pásek či kšandy nebyly potřeba.\n\nJeště do začátku 20. století šle drtivě převažovaly nad pásky. Během 1. světové války však ztratily na své popularitě, protože řada doplňků pro uniformy bylo praktické nosit na pásku. Ve 20. a 30. let 20. století se kšandy nosily u formálnějších kalhot, s tím, že kalhoty s páskem patřily ke sportovnímu oblečení – v současnosti toto rozlišení již neplatí a naopak pásky v drtivé většině převládají nad nošení šlí.\n\nKšandy sestávají ze dvou většinou pružných pásků přehozených přes ramena, které se na zádech buď spojují do jednoho (typ Y), spojují a zase rozcházejí (typ X nebo H) nebo jsou samostatné, tj. přes každé rameno jedna. Pásky mohou mít různou šířku (většinou do 1 palce, u dětské varianty užší), mohou být z různých materiálů: elastických i neelastických (elastické přišly později), a s několika způsoby přizpůsobení délky pásků. Různý je i způsob připevnění ke kalhotám:\n\nV minulosti se nosily šle na knoflíky spolu s kalhotami s vyššími pasy a pod vestičkou, protože podle konvence neměly být vidět. Etiketa též upravuje doporučené barvy šlí: říká, že ke smokingu jsou vhodné šle černé a ke fraku bílé.\n\nV současnosti se u mladé generace stávají opět trendy (zejména u hipsterů) a nosí se na zádech ve stylu písmena Y, X či volně svěšené (přičemž tak ztrácejí svoji funkci). Formální šle bývají v konzervativních barvách (černá, bílá, šedá), u šlí pro poloformálních styl lze zakoupit sety, které se barvou, vzorem či materiálem doplňují s kravatou, kapesníčkem do saka nebo dokonce ponožkami. Neformální kšandy mohou svými barvami a vzory doplňovat a zdůrazňovat módní styl svého nositele – výjimečně lze vidět jejich využití jako místo pro přichycení odznaků a placek.\n\nNošení kšand ve srovnání s nošením pásku:\n\n"}
{"id": "760969", "url": "https://cs.wikipedia.org/wiki?curid=760969", "title": "Jan Nedělka", "text": "Jan Nedělka\n\nJan Nedělka (12. března 1913 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako strojní zámečník a člen ústředního národního výboru, bytem Brno-Líšeň. V polovině 50. let se uvádí jako předseda Krajského národního výboru v Brně.\n\nPo volbách roku 1948 byl zvolen do Národního shromáždění za KSČ ve volebním kraji Brno. Mandát nabyl až dodatečně v prosinci 1952 jako náhradník poté, co rezignoval poslanec Karel Zachara. V parlamentu zasedal do konce funkčního období, tedy do voleb v roce 1954.\n\n"}
{"id": "760974", "url": "https://cs.wikipedia.org/wiki?curid=760974", "title": "Milada Netušilová", "text": "Milada Netušilová\n\nMilada Netušilová (29. prosince 1911 Kladno – ???) byla česká a československá odborová funkcionářka a politička Komunistické strany Československa; poúnorová poslankyně Národního shromáždění ČSR.\nNarodila se v Kladně v hornické rodině. Původní profesí byla obchodní příručí. Členkou KSČ se stala roku 1939. Po válce působila v ÚRO a po únorovém převratu zastávala funkci tajemnice Krajské odborové rady v Plzni, do které nastoupila na podzim 1948.\n\nVe volbách roku 1948 byla zvolena do Národního shromáždění za KSČ ve volebním obvodu Plzeň. V parlamentu zasedala až do konce funkčního období, tedy do voleb v roce 1954.\n\nV roce 1963 se uvádí jako předsedkyně ústředního výboru Odborového svazu zaměstnanců ve spotřebním průmyslu, roku 1969 jako generální tajemnice mezinárodního odborového sdružení pracujících v textilním, oděvním a kožařském průmyslu.\n\n"}
{"id": "760977", "url": "https://cs.wikipedia.org/wiki?curid=760977", "title": "Jan Niederle", "text": "Jan Niederle\n\nJméno a příjmení Jan Niederle má více nositelů:\n\n"}
{"id": "760978", "url": "https://cs.wikipedia.org/wiki?curid=760978", "title": "Andreas Achenbach", "text": "Andreas Achenbach\n\nAndreas Achenbach (29. září 1815, Kassel – 1. dubna 1910, Düsseldorf) byl německý krajinář období romantismu a bratr malíře Oswalda Achenbacha. Bývá řazen do düsseldorfské malířské školy.\n\nTématem jeho obrazů byly převážně přímořské scenérie. Jeho bratr Oswald Achenbach se soustředil na zobrazení italského venkova. Oba bratři bývají proto někdy žertovně označováni jako „A a O krajináři“.\n\nAndreas byl synem Hermanna Achenbacha a Christine Achenbachové, rozené Zilchové. Málo naznačovala tomu, že v této rodině vyrostou dva významní malíři 19. století. Hermann Achenbach vystřídal několik profesí. Pracoval jako sládek a octař, měl v jednom období hostinec v Düsseldorfu a později pracoval jako účetní.\n\nAndreas Achenbach dostával už jako dítě hodiny kreslení a svou uměleckou přípravu začal v roce 1827, ve dvanácti letech, na umělecké akademii v Düsseldorfu u Wilhelma von Schadow, Heinricha Christopha Kolbeho a Carla Friedricha Schäffera. Na výstavě „Kunstvereins für die Rheinlande und Westfalen“, kterou Schadow v roce 1829 spolupořádal, dosáhl teprve čtrnáctiletý Achenbach svého prvního velkého úspěchu, ne pouze jako vystavující malíř – jeden z jeho obrazů byl prodán.\n\nV letech 1832 až 1833 podnikl se svým otcem rozsáhlou studijní cestu mimo jiné do Rotterdamu, Scheveningenu, Amsterdamu a Rigy. Cesta mu dala příležitost důkladně se seznámit s holandskými a vlámskými malíři. Nejvíce na něj zapůsobily obrazy Jacoba van Ruisdaela a Allarta van Everdingena. Od tohoto okamžiku začala v jeho tvorbě převládat zobrazení moře a jeho břehů.\n\nMezi jeho pozdější učitele patřil také Johann Wilhelm Schirmer. Achenbachovy rané práce byly ovlivněny pseudoidealismem německého romantismu, ale po pobytu v Mnichově v roce 1835 nastal v jeho tvorbě zlom a Achenbach se stal jedním z tvůrců německého realismu. Důvodem k opuštění düsseldorfské akademie byly vnitřní konflikty. V roce 1885 se stal Andreas Achenbach čestným občanem Düsseldorfu.\n\nAndreas Achenbach byl mistrem malířské techniky a umělecký reformátor, ale vzhledem k intenzitě vlastní tvorby se minimálně věnoval pedagogické činnosti. Mezi jeho nepočetné žáky patřil jeho bratr Oswald Achenbach a Albert Flamm.\n\nStejně jako jeho bratr Oswald podnikl také Andreas Achenbach během svého života několik studijních cest. V roce 1835 to byla dlouhá cesta po Dánsku, Norsku a Švédsku. Do Norska se vrátil ještě v roce 1839, ve společnosti norského malíře Thomase Fearnleyho. V roce 1836 patřily mezi jeho cíle Bavorské Alpy a Tyrolsko. V letech 1843 až 1845 žil v Itálii, především v oblasti Campagna Romana a na Capri. V roce 1846 se vrátil do Düsseldorfu a stal se členem několika spolků, také uměleckého sdružení Malkasten.\n\n\n\nDigitalizovaná vydání univerzitní knihovny v Düsseldorfu.\n\n"}
{"id": "760981", "url": "https://cs.wikipedia.org/wiki?curid=760981", "title": "Jan Niederle (politik)", "text": "Jan Niederle (politik)\n\nJan Niederle (29. října 1893 Senetářov – 1. října 1982 Šebrov-Kateřina) byl český a československý odborový pracovník, politik Československé strany lidové a poúnorový poslanec Národního shromáždění ČSR.\n\nNarodil se do chudé rodiny na Blanensku. Vyučil se zedníkem a roku 1920 nastoupil jako dělník u Československých státních drah, kde se stal odborovým funkcionářem. V odborech působil i za okupace a po osvobození získal místo vysokého zemského funkcionáře ROH. Patřil k levicovému proudu ve straně a podporoval linii Aloise Petra a Josefa Plojhara. Po únoru 1948 působil jako místopředseda Krajského Akčního výboru ČSL v Brněnském kraji, v 50. letech byl předsediu Krajského výboru ČSL.\n\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která v ČSL převzala moc a proměnila ji na spojence komunistického režimu. Ve volbách roku 1948 byl zvolen do Národního shromáždění za ČSL ve volebním kraji Brno. V parlamentu setrval do konce funkčního období, tedy do voleb v roce 1954.\n\nNa přelomu 40. a 50. let 20. století patřil mezi skupinu aktivistů ČSL, které komunistický režim zapojil do takzvané Katolické akce, která měla za cíl rozštěpit katolický tábor a vytvořit v něm prostátní a prokomunistickou frakci. Zasedal ve výboru Katolické akce a je zde evidován jako „pokrokový lidovec“. V letech 1957-1958 pomáhal Josefu Plojharovi provést stranickou čistku proti tzv. brněnské klice (Emil Vojanec). Za svoji spolupráci s režimem v rámci Národní fronty byl vyznamenán (Řád práce, Řád Vítězného února). Během pražského jara patřil ke stoupencům konzervativního směru v ČSL a podporoval staré funkcionáře. V roce 1971 již kvůli věku do Federálního shromáždění či ČNR nekandidoval. Vedle Josefa Gemrota byl nejvýznamnějším prorežimním představitelem ČSL na Moravě.\n\n"}
{"id": "760990", "url": "https://cs.wikipedia.org/wiki?curid=760990", "title": "František Novák (lidovecký poslanec)", "text": "František Novák (lidovecký poslanec)\n\nFrantišek Novák (20. listopadu 1906 Dolní Čermná - 8. července 1983 Odry) byl český a československý politik Československé strany lidové a poúnorový poslanec Národního shromáždění ČSR. Později v 50. letech politicky pronásledován a vězněn.\n\nPocházel z chudé rodiny dělníka z Podorlicka. Vyučil se sedlářem a čalouníkem - pracoval v továrně Tatra Kopřivnice. Již za první republiky činný v Orlu a ve Všeodborovém hnutí křesťanského dělnictva. V roce 1943 byl v Kopřivnici vězněn gestapem za podporu odboje. Ve vězení se seznámil s pozdějším předsedou ČSL Aloisem Petrem. V dubnu 1945 byl osvobozen Američany, do jejichž armády se zapojil a účastnil se osvobozovacích operací v západních Čechách. Po osvobození nadále aktivní v odborech. Po únoru 1948 se zapojil do „obrozené“ ČSL, vstoupil do akčního výboru NF v Odrách a stal se i členem Okresního Akčního výboru v Opavě. Byl také členem KNV v Ostravě jako zemědělský referent.\nPo únorovém převratu v roce 1948 patřil k frakci tehdejší lidové strany loajální vůči Komunistické straně Československa, která v ČSL převzala moc a proměnila ji na spojence komunistického režimu. Ve volbách roku 1948 byl zvolen do Národního shromáždění za ČSL ve volebním kraji Opava. V parlamentu setrval do března 1954, kdy byl zbaven mandátu.\n\nJako poslanec i krajský referent zemědělství se snažil pomoci lidoveckým rolníkům. Za to byl často kritizován funkcionáři Národní fronty, ale jeho popularita mezi řadovými lidovci rostla. Silně na něj žárlil především generální tajemník strany Josef Gemrot. V listopadu 1953 začala kampaň proti Františku Novákovi. Za záminku sloužila snaha kompromisně řešit odhodlání všech lidoveckých rolníků kolektivně vystoupit z JZD Mankovice na Novojičínsku na podzim 1953. Byl obviněn z napomáhání spiknutí proti JZD. V únoru 1954 byl vyzván vlastní stranou k rezignaci, což odmítl a žádal možnost obhajoby před ústředním výborem. Nakonec byl politicky zlikvidován zásahem Státní bezpečnosti a v březnu 1954 z klubu vyloučen. V září 1954 ho Krajský soud v Ostravě shledal vinným za spáchání zločinu velezrady a vyzvědačství. Byl odsouzen na sedmnáct let nepodmíněně. Hlavním bodem obžaloby byla údajná spolupráce s Bedřichem Hostičkou. V roce 1960 byl propuštěn na amnestii. V Odrech poté pracoval jako sedlář do konce 60. let, kdy odešel do důchodu.\n\n"}
{"id": "760992", "url": "https://cs.wikipedia.org/wiki?curid=760992", "title": "František Novák (poslanec ČSS)", "text": "František Novák (poslanec ČSS)\n\nFrantišek Novák, též František X. Novák, byl český a československý politik Československé strany socialistické a poúnorový poslanec Národního shromáždění ČSR.\nV roce 1948 se uvádí jako Ing. Novák František X., úředník, legionář a člen předsednictva ČSS. Bydlel v Praze.\n\nBěhem únorovém převratu v roce 1948 a v následné době patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Ve volbách roku 1948 byl zvolen do Národního shromáždění za ČSS ve volebním kraji Karlovy Vary. V parlamentu setrval do konce funkčního období, tedy do voleb v roce 1954.\n\n"}
{"id": "760995", "url": "https://cs.wikipedia.org/wiki?curid=760995", "title": "Zákonné opatření", "text": "Zákonné opatření\n\nZákonné opatření může být\n"}
{"id": "760997", "url": "https://cs.wikipedia.org/wiki?curid=760997", "title": "Jan Novotný (politik KSČ 1913)", "text": "Jan Novotný (politik KSČ 1913)\n\nJan Novotný (14. srpna 1913 – ???) byl český a československý politik Komunistické strany Československa a poúnorový poslanec Národního shromáždění ČSR.\nV komunálních volbách v roce 1946 byl zvolen předsedou MNV v Adamově. V této funkci setrval do roku 1948. Roku 1948 se uvádí jako nástrojař a tajemník Komunistické strany Československa, bytem Adamov.\n\nPo volbách roku 1948 byl zvolen do Národního shromáždění za KSČ ve volebním kraji Brno. Mandát nabyl až dodatečně v lednu 1949 jako náhradník poté, co rezignoval poslanec Antonín Vlach. V parlamentu zasedal do listopadu 1952, kdy rezignoval a nahradil ho Bohuslav Bláha.\n\nJistého Jana Novotného zvolil XI. sjezd KSČ kandidátem Ústředního výboru Komunistické strany Československa.\n\n\"Poznámka: Nezaměňovat s Janem Novotným, který byl za KSČ poslancem Národního shromáždění v letech 1958-1960 a o kterém pojednává samostatný článek Jan Novotný (politik KSČ 1906).\"\n"}
{"id": "761000", "url": "https://cs.wikipedia.org/wiki?curid=761000", "title": "Herbord (litoměřický probošt)", "text": "Herbord (litoměřický probošt)\n\nHerbord, též Eberhard, byl královským notářem, 14. proboštem litoměřické kapituly sv. Štěpána v letech 1254–1270 a prelátem kapituly v Míšni.\n\nPocházel ze slezského hejtmanství z hradu Fulštejna, který založil kolem roku 1248 biskup olomoucký Bruno ze Schauenburgu a jeho man Herbord (otec probošta Herborda) k ochraně přístupu na statky olomouckého biskupství. Tento Herbord byl jmenován truksasem (stolníkem či číšníkem) olomouckého biskupa. Postupně se osamostatnil a a bydlel na Fulštejně s rodinou, mimo jiné i se synem, rovněž Herbordem, pozdějším litoměřickým proboštem.\n\nO jeho mládí máme zprávy až z období 1249–1255. Tehdy byl kanovníkem dómské pražské kapituly a současně královským notářem. V roce 1254 pražský děkan a notář Herbord, protože se osvědčil v královských službách, obdržel od krále Václava I. zeměpanské potvrzení svých proboštských práv v Litoměřicích.\n\nJe uveden jako svědek roku 1263 při ukončení prodeje pozemků premonstrátského konventu v Doksanech. Ze dne 31. ledna 1269 pochází zápis o dědičném nájmu na základě uzavřené smlouvy, v níž probošt Herbord prodává Röhrichovi dědičně proboštský statek Týnice na Slánsku. Jsou zde stanoveny další finanční podrobnosti (splatnost dvakrát ročně litoměřickému proboštství) a předepsané berně. Probošt Herbord se stal, jako jeden z prvních litoměřických prelátů, také kanovníkem dómské kapituly v Míšni. Zemřel roku 1270.\n\nNěkdy bývá zaměňován se svým synovcem – Herbordem z Fulštejna, který o roku 1255 byl v Olomouci děkanem kapituly, a od roku 1261 působil jako olomoucký probošt.\n\n\n"}
{"id": "761003", "url": "https://cs.wikipedia.org/wiki?curid=761003", "title": "Marta Obuchová", "text": "Marta Obuchová\n\nMarta Obuchová (7. ledna 1905 Ivančiná-Dvorec – 14. prosince 1961) byla slovenská a československá politička Komunistické strany Slovenska a poúnorová poslankyně Národního shromáždění ČSR.\nV roce 1948 se uvádí jako tajemnice, bytem Dolný Kubín.\n\nVe volbách roku 1948 byla zvolena do Národního shromáždění za KSČ ve volebním kraji Liptovský Svätý Mikuláš. V parlamentu zasedala až do konce funkčního období, tedy do voleb v roce 1954. V letech 1946-1950 se uvádí jako členka Ústředního výboru Komunistické strany Slovenska (k roku 1953 je zde uváděna \"Mária\" Obuchová).\n\n"}
{"id": "761005", "url": "https://cs.wikipedia.org/wiki?curid=761005", "title": "Malcesine", "text": "Malcesine\n\nMalcesine je obec (město) v provincii Verona v italském regionu Veneto. Nachází se cca 120 kilometrů severozápadně od Benátek a asi 40 kilometrů severozápadně od Verony. Leží na břehu Gardského jezera.\n\nDominantou městečka je hrad \"Castello Scaligero\" s opevněním ze 13. století a starou středověkou věží. Na území hradu byly nalezeny pozůstatky etruských hrobů. Opevnění hradu vybudoval rod Scaligerů, který v oblasti vládl v průběhu 13. století.\n\nDále se v městečku nachází kostelík svatého Štěpána (8. století) a kostel \"Santa Maria di Navene\" (11. století).\n\nV roce 1786 zde vyslýchali Goetheho na místní radnici ohledně podezření ze špionáže, neboť si kreslil skici hradu. Goethe na tento incident vzpomíná ve svém díle o cestě do Itálie.\n\nZa Malcesine se zvedá 2218 metrů vysoká hora Monte Baldo. Lanovka na ni vyváží turisty do výšky 1750 metrů nad mořem. Z toho místa je pak možné pokračovat pěší túrou na vrcholek hory.\n\n"}
{"id": "761010", "url": "https://cs.wikipedia.org/wiki?curid=761010", "title": "Michal Ondruš", "text": "Michal Ondruš\n\nMichal Ondruš (27. srpna 1906 – 9. dubna 1987) byl slovenský a československý odbojář, politik Komunistické strany Slovenska a poúnorový poslanec Národního shromáždění ČSR.\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946.\n\nVe volbách roku 1948 byl zvolen do Národního shromáždění za KSČ ve volebním kraji Košice. Mandát obhájil ve volbách v roce 1954 (volební obvod Levoča-Spišská Nová Ves). V parlamentu zasedal do března 1956, kdy rezignoval a nahradil ho Pavol Bučák.\n\nK roku 1954 se profesně uvádí jako vedoucí tajemník Okresního výboru KSS. V letech 1946-1953 se uvádí jako člen Ústředního výboru Komunistické strany Slovenska.\n\nOd července 1973 do května 1975 ho StB Spišská Nová Ves evidovala jako držitele propůjčeného bytu.\n"}
{"id": "761011", "url": "https://cs.wikipedia.org/wiki?curid=761011", "title": "Interpelace", "text": "Interpelace\n\nInterpelace (z lat. \"interpellare\" = skákat do řeči, přerušovat dotazem) je dotaz člena parlamentu na člena vlády, který má povinnost na něj odpovědět. Interpelace mají pravidelně určen svůj čas projednávání a jejich prostřednictvím vykonává moc zákonodárná kontrolu nad mocí výkonnou. Velmi známými a sledovanými jsou interpelace v britském parlamentu.\n\nV České republice mohou na rozdíl od dob první republiky interpelovat člena vlády jen poslanci, senátoři toto právo nemají. Poslanec může interpelaci podat buď ústně přímo na schůzi sněmovny nebo i písemně prostřednictvím předsedy Poslanecké sněmovny, člen vlády má na odpověď lhůtu 30 dnů. Ústní interpelace se projednávají ve čtvrtek od 14:30 do 18:00 hodin, přičemž doba otázky nesmí překročit dvě minuty, odpověď na ni pět minut, doplňující dotaz jednu minutu a odpověď na něj dvě minuty. Při nespokojenosti poslance s odpovědí na písemně podanou interpelaci se věc projednává na schůzi sněmovny.\n\nPrávo interpelace mají např. i poslanci Evropského parlamentu a odpovědi členů Rady i Komise se zveřejňují v Úředním věstníku.\n\n"}
{"id": "761012", "url": "https://cs.wikipedia.org/wiki?curid=761012", "title": "Oldřich Opletal", "text": "Oldřich Opletal\n\nOldřich Opletal (1. září 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako úředník obchodní komory a předseda okresního národního výboru, bytem Šternberk.\n\nPo volbách roku 1948 byl zvolen do Národního shromáždění za KSČ ve volebním kraji Olomouc. Mandát nabyl až dodatečně v prosinci 1950 jako náhradník poté, co rezignoval poslanec Josef Zuzaňák. V parlamentu setrval do konce funkčního období, tedy do voleb v roce 1954.\n\n"}
{"id": "761014", "url": "https://cs.wikipedia.org/wiki?curid=761014", "title": "Josef Orel", "text": "Josef Orel\n\nJosef Orel (23. února 1897 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako rolník a člen ústředního výboru Jednotného svazu českých zemědělců.\n\nVe volbách roku 1948 byl zvolen do Národního shromáždění za KSČ ve volebním kraji Brno. V parlamentu setrval do listopadu 1952, kdy rezignoval a nahradil ho František Dostál.\n\n"}
{"id": "761015", "url": "https://cs.wikipedia.org/wiki?curid=761015", "title": "Stanislav Palát", "text": "Stanislav Palát\n\nStanislav Palát (30. srpna 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nBezprostředně po válce byl vyšetřován kvůli podezření z nevhodného chování za okupace. 20. prosince 1945 bylo vyšetřování zastaveno. V letech 1947–1950 byl předsedou MNV v Hranicích. V roce 1948 se uvádí jako okresní soudce bytem Hranice.\n\nPo volbách roku 1948 byl zvolen do Národního shromáždění za KSČ ve volebním kraji Olomouc. Mandát nabyl až dodatečně v únoru 1949 jako náhradník poté, co rezignoval poslanec Otakar Vašek. V parlamentu setrval do října 1950, kdy rezignoval a nahradil ho Antonín Číhalík.\n\n"}
{"id": "761019", "url": "https://cs.wikipedia.org/wiki?curid=761019", "title": "Pulsní oxymetrie", "text": "Pulsní oxymetrie\n\nPulsní oxymetrie je neinvazivní metoda monitorování kyslíkové saturace, která poskytuje informaci o problémech s transportem kyslíku do tkání. Je to důležitý parametr využívaný po celém světě například na jednotkách intenzivní péče, ambulantních pracovištích, operačních sálech, novorozeneckých odděleních, ale i v domácí péči nebo veterinární medicíně.\n\nHodnota kyslíkové saturace je udávána jako procentuální poměr koncentrace oxyhemoglobinu vůči celkové sumě koncentrací hemoglobinu ve všech formách (tj. redukovaný hemoglobin, oxyhemoglobin, karboxyhemoglobin a methemoglobin). Toto je možné zapsat jednoduchou rovnicí:\nformula_1\n\nMetoda pulsní oxymetrie zjednodušuje tento obecný případ. Využívá měření pouze na dvou vlnových délkách, které jsou ve spektru od sebe vzdálené s dostatečnou rezervou a navíc na opačných stranách od bodu, kdy je stejná absorbance formula_2 a formula_3. Z technického hlediska se jedná o velké zjednodušení, avšak z hlediska diagnostického se může stát, že přestože přístroj bude hlásit normální hodnotu saturace, skutečné okysličení organismu bude na kritické hodnotě.\n\nV normálním případě se naprostá většina hemoglobinu vyskytuje ve dvou stavech, a to jako redukovaný hemoglobin a oxyhemoglobin. Proto vliv karboxyhemoglobinu a methemoglobinu na výpočet celkové periferní kyslíkové saturace zanedbáme. Vztah pro kyslíkovou saturaci je potom dán\nformula_4\n\nPopisované zjednodušení metody však sebou přináší možná rizika. Typickým příkladem je otrava organismu oxidem uhelnatým (vysoká koncentrace COHb) nebo nízká koncentrace hemoglobinu při těžké anémii (chudokrevnost). V obou těchto případech vyšetření podá falešnou hodnotu, právě proto, že metoda pulsní oxymetrie zanedbává vliv některých forem hemoglobinu (především karboxyhemoglobinu).\nZejména otrava oxidem uhelnatým je touto metodou těžko rozpoznatelná. Oxid uhelnatý se váže na redukovaný hemoglobin i jeho některé další formy. Tato vazba je reversibilní, ale zároveň velmi silná (na hemoglobin se oxid uhelnatý váže nejméně 200x silněji než kyslík), a proto jeho odstranění z krve trvá mnoho hodin až dní. Oxid uhelnatý tak zabraňuje navázání a tedy i přenosu kyslíku krevním řečištěm. Proto je pro organismus velmi jedovatý. Příznaky otravy jsou patrné již při přeměně 10 % až 20 % hemoglobinu na karboxyhemoglobin, smrt nasává při přeměně cca 60 %. Protože pulsní oxymetr vliv karboxyhemoglobinu zanedbává, při změření postiženého pacienta bychom změřili normální hodnotu kyslíkové saturace.\n\nPoužitou metodou snímání nelze přesně určit hodnotu absorpce. Je proto vhodnější pracovat s normalizovanými veličinami místo jejich absolutních hodnot. Je to možné především díky tomu, že krevní kyslíková saturace je pouze poměrová veličina, není zde tedy nutná žádná přesně stanovená, naměřená hodnota. Normalizovaný poměr R je dán podílem absorpce prosvěcované tkáně pro červené světlo vůči absorpci prosvěcované tkáně pro infračervené světlo.\n\nPo matematické úpravě a dosazení koeficientů je možné nalézt teoretickou převodní charakteristiku mezi kyslíkovou saturací a normalizovaným poměrem. V tkáni se však uplatňuje značný vliv světelného rozptylu, který tento teoretický vztah mění.\n\nEmpirickou křivku můžeme aproximovat pro formula_5 přibližným algebraickým vztahem, v nejjednodušším případě se pro převod užívá lineární vztah, který platí poměrně přesně (s odchylkou maximálně 2 %) pouze pro vyšší hodnoty formula_5 (vyšší než cca 50 %).\nformula_7\nkde R je normalizovaný poměr střídavých složek. Jelikož v případě použití pulsních oxymetrů v nemocniční péči alarm spouštíme již při saturaci nižší než cca 85 %, je možné pro běžné potřeby tohoto vztahu využít.\n\nAbychom normalizovaný poměr mohli získat z naměřených signálů, je třeba si uvědomit, že proud snímací fotodiodou je lineárně závislý na absorpci jednotlivých světel. K praktickému výpočtu normalizovaného koeficientu R se využívá skutečnost, že absorpce záření se skládá z pulzující a konstantní složky, koeficient je pak dán\nformula_8\n\nPulsní oxymetr vyhodnocuje kyslíkovou saturaci\nperiferního arteriálního krevního řečiště\nměřením množství světla procházejícího\nskrz dobře prokrvené části těla,\nnapříklad prst nebo ušní lalůček,\nu kojenců chodidlo.\nBěžný pulsní oxymetr používá dvojici malých LED diod,\nkteré svítí směrem k fotodiodě skrz průsvitnou část\npacientova těla.\nJedna dioda je červená s vlnovou délkou okolo 660 nm\na druhá je infračervená s vlnovou délkou okolo 940 nm.\nAbsorpce světla na těchto vlnových délkách\nse významně liší v závislosti na nasycení krve kyslíkem.\nRedukovaný hemoglobin propouští více\ninfračerveného světla a absorbuje více\nčerveného světla, zatímco u oxyhemoglobinu\nje tomu přesně naopak.\n\nDiody blikají asi třicetkrát za sekundu, což umožňuje,\naby fotodioda reagovala na červené a infračervené světlo zvlášť.\nMnožství propuštěného světla je změřeno\na výsledkem jsou dva normalizované signály\npro každou vlnovou délku zvlášť.\nTyto signály v čase kolísají,\nprotože množství přítomné arteriální krve pulsuje\nv závislosti na srdečním tepu.\nOdečtením minima od špičkové hodnoty propuštěného světla,\nu obou vlnových délek, se potlačí vliv propustnosti\ntkání a venózní krve.\nPoté je procesorem vypočten poměr mezi změřenými hodnotami\npro červené a infračervené světlo.\nTento poměr reprezentuje poměr mezi množstvím\noxyhemoglobinu a redukovaného hemoglobinu,\nkterý je následne procesorem převeden na hodnotu periferní\nkyslíkové saturace SpO2 pomocí vyhledávací tabulky.\n\n"}
{"id": "761022", "url": "https://cs.wikipedia.org/wiki?curid=761022", "title": "Josef Paleček (politik)", "text": "Josef Paleček (politik)\n\nJosef Paleček (23. února 1902 Vlkava – 13. listopadu 1965 Praha) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji České Budějovice. Mandát nabyl až dodatečně v červenci 1951 jako náhradník poté, co rezignoval poslanec Otto Šling. V parlamentu setrval do konce funkčního období, tedy do voleb v roce 1954.\n\nZastával četné stranické funkce. V letech 1945–1950 byl vedoucím tajemníkem Krajského výboru KSČ v Českých Budějovicích. V listopadu 1945 byl kooptován za člena Ústředního výboru Komunistické strany Československa. VIII. sjezd KSČ a IX. sjezd KSČ ho ve funkci potvrdil. XII. sjezd KSČ ho zvolil členem Ústřední kontrolní a revizní komise KSČ. V období červen 1958 až prosinec 1962 zastával post člena Komise stranické kontroly. V roce 1955 mu byl udělen Řád republiky, v roce 1961 Řád Klementa Gottwalda.\n\nZemřel v listopadu 1965 po dlouhé nemoci.\n\n"}
{"id": "761026", "url": "https://cs.wikipedia.org/wiki?curid=761026", "title": "Victor Kafka", "text": "Victor Kafka\n\nVictor Kafka, někdy též Viktor Kafka, (18. března 1880 Praha – 1942 Lublin) byl pražský židovský architekt.\n\nVystudoval architekturu na vídeňské technické vysoké škole. Stylově prošel od secese přes art deco až po konstruktivismus. Často pracoval pro Židovskou obec v Praze.\n\nDne 12. května 1942 byl transportován z Prahy do Terezína transportem „Au“, odtud byl 17. května 1942 odeslán transportem „Ay“ do Lublinu, kde zahynul. Přesné datum úmrtí není známo.\n\n"}
{"id": "761027", "url": "https://cs.wikipedia.org/wiki?curid=761027", "title": "Eike von Repgow", "text": "Eike von Repgow\n\nEike von Repgow (alternativně Eike von Repkow; * 1180 ~ 1235), pocházející z nynějšího Reppichau v Sasku-Anhaltsku, byl středověký autor Saského zrcadla – středověké právní knihy. O jeho životě je známo velmi málo údajů, za pravděpodobné se považuje jeho vzdělání v katedrální škole v Halberstadtu nebo v Magdeburku.\n\n\n"}
{"id": "761028", "url": "https://cs.wikipedia.org/wiki?curid=761028", "title": "Louisville and Nashville Railroad", "text": "Louisville and Nashville Railroad\n\nLouisville and Nashville Railroad byla železnice třídy I (klasifikace železnic v USA) provozující nákladní i osobní dopravu na jihovýchodě Spojených států.\n\nSpolečnost byla založena roku 1850 státem Kentucky a v průběhu let se stala jedním ze symbolů rozkvětu amerického podnikání. Za 132 let své existence nezměnila jméno, přečkala\nobčanskou válku, hospodářskou krizi ve 20. letech i další otřesy způsobené sociálními změnami a vývojem techniky. Pod vedením\nMiltona H. Smithe, který stál v čele společnosti v letech 1891–1921, se rozsah její sítě zvětšil z necelých 300 mil kolejí na 6000 mil v třinácti státech. Zdaleka tak přesáhla oblast vymezenou dvěma městy v jejím názvu a její tratě dosáhly až do St. Louis, Memphisu, Atlanty a New Orleans. Po celou dobu existence se jednalo o ekonomicky stabilní společnost provozující osobní i nákladní dopravu způsobem, kterým si vysloužila přezdívku \"The Old Reliable (Stará spolehlivá).\"\n\nPrvní trať směřovala z Louisville na jih a v roce 1859 dosáhla 180 mil vzdálený Nashville. Do vypuknutí občanské války vzrostla délka její sítě asi na 250 mil (400 km). Díky strategické poloze se tratě společnosti staly středem zájmu vlád Unie i Konfederace.\n\nV časech občanské války využívaly různé části sítě v různých obdobích obě válčící strany a železnice se stávala i terčem útoků a sabotážních akcí. Společnost však měla štěstí, že její se sídlo nacházelo ve státě Kentucky, který patřil k Unii, a že Nashville byl obsazen vojsky Unie během prvního roku války a již zůstal v jejich držení. Společnost měla zisky ze smluv na přepravu vojsk i zásob a navíc byla placena unijními dolary, které zůstávaly stabilní proti rychle padajícímu dolaru Konfederace. Po válce byly její jižní konkurenti na pokraji krachu a všeobecná krize způsobila, že náklady na obnovu tratí i vozidlového parku byly relativně nízké.\nDíky této pro firmu šťastné souhře okolností začala společnost expandovat a tato expanze se nikdy doopravdy nezastavila. Během 30 let dosáhla její síť z Ohia a Missouri až do Louisiany a na Floridu. V roce 1884 již měla takový význam, že byla zařazena do Dow Jonesova dopravního indexu, prvního amerického indexu akciových trhů. Byla tak významným zákazníkem Rogersovy lokomotivky, že jí tato firma věnovala v roce 1879 jako bonus jednu lokomotivu zdarma.\n\nŽeleznice v 2. polovině 19. století závisely na uhlí, které se stalo prakticky jediným palivem v lokomotivách, neboť jeho výhřevnost byla mnohem vyšší, než výhřevnost dříví. L&N si zajistila nejen trvalé zásobování uhlím, ale i významný zdroj zisku prodloužením svých tratí do východního Kentucky a severní Alabamy, kde se nacházela rozsáhlá ložiska uhlí, železné rudy a vápence, základních surovin pro výrobu oceli. Z malého městečka Birmingham v Alabamě vyrostlo díky železničnímu spojení a investicím rozsáhlé průmyslové město. Velmi výhřevné uhlí umožnilo L&N nejdelší non-stop spojení mezi městy Louisville a Montgomery (Alabama).\n\nVe zlatém věku na konci 19. století neexistovaly žádná omezení jako antimonopolní zákony, podnikání neznalo slitování. L&N byla obávaným konkurentem, který nedovolil nováčkům a slabším společnostem, jako byla například Tennessee Central Railway Company, vybudovat důležité uzly infrastruktury, jako například nádraží v centru města. Pokud se jí toto nezdařilo, jako u Nashville, Chattanooga and St. Louis Railway (která byla starší, než L&N), uplatnila svoji finanční sílu a skoupila většinový podíl svého konkurenta. Veřejnost se však již vzbouřila natolik, že vedení L&N poznalo, že jeho moc není neomezená. Proto NC&StL zůstala samostatnou dceřinou společností, která ale již nekonkurovala L&N, ale spolupracovala s ní.\n\nJe ironií osudu, že v roce 1902 byla L&N díky finančním spekulacím J.P. Morgana ovládnuta svým rivalem - Atlantic Coast Line Railroad. Kuriózní na této situaci zůstává, že po celou dobu tato společnost neprojevila snahu řídit činnost L&N a po mnoho dekád tak neměla tato změna žádné důsledky.\n\nObě světové války přinesly vysoké požadavky na L&N. Její rozsáhlá a dobře stavěná síť byla schopna se dobře vypořádat s požadavky na válečnou dopravu a zisky z těchto přeprav byly už od dob občanské války investovány do dalšího rozvoje sítě.\n\nPo válce nastal postupný přechod na motorovou trakci a elegantní proudnicové stroje tahaly nejelegantnější vlaky posledního velkého období osobní dopravy v USA. I sto let od svého založení se společnost dále rozrůstala. Konečně byla zcela spojena s železnicí Nashville, Chattanooga & St. Louis. V 60. letech jí akvizice v Illinois konečně umožnily vstup do Chicaga a také získala zbytky starého rivala – Tennessee Central.\n\nV roce 1971 zakoupila Seaboard Coast Line Railroad, nástupce Atlantic Coast Line Railroad, zbylé akcie L&N, která se tak stala její dceřinou společností. V témže roce také převzal poslední zbytky osobní dopravy L&N státní dopravce Amtrak. V roce 1979, přes velké negativní ohlasy v tisku, byla zrušením expresu \"The Floridian\" ukončena osobní doprava mezi městy Louisville a Nashville, a tím spojení s Floridou přes Birmingham.\n\nV roce 1982 pohltila Seaboard Coast Line L&N docela a vznikla tak \"SCL/L&N\", \"Family Lines,\" takto byla označena i vozidla. Po dalších menších akvizicích v průběhu několika let se z této společnosti stala Seaboard System Railroad, která byla v roce 1986 začleněna do sloučené společnosti C&O/B&O známé jako \"Chessie System,\" ze které dále vznikla CSX Transportation (CSX), která nyní provozuje dopravu na dřívějších tratích L&N.\n\n\n"}
{"id": "761029", "url": "https://cs.wikipedia.org/wiki?curid=761029", "title": "Očamčyra", "text": "Očamčyra\n\nOčamčyra (gruzínsky: \"ოჩამჩირე\", abchazsky: \"Очамчыра\", rusky: \"Очамчира\") je černomořské přístavní město v jižní části Abcházie.Je to také administrativní centrum Okresu Očamčyra. Město založili v 5. století př. n. l. řečtí kolonisté pod názvem Gyenos. V sovětských dobách ve městě sídlila námořní brigáda pohraničních vojsk KGB. Očamčyra se po gruzínsko-abchazském konfliktu v 90. letech 20. století značně vylidnila kvůli útěku Gruzínů ze země. Podle sčítání lidu z roku 1989 žilo v Očamčyře 20 379 obyvatel, z toho 58,2 % gruzínské národnosti, roku 2004 pouze 4 702 obyvatel, především Abcházů. Značná část opuštěných domů je v dezolátním stavu.\n\n\n"}
{"id": "761035", "url": "https://cs.wikipedia.org/wiki?curid=761035", "title": "Kostel svatého Jakuba Staršího (Jakub)", "text": "Kostel svatého Jakuba Staršího (Jakub)\n\nKostel svatého Jakuba Staršího v Jakubu v okrese Kutná Hora je románský kostel vysvěcený roku 1165. Podle autentiky (listiny o svěcení), nalezené v roce 1846, se svěcení účastnil český král Vladislav II. s královnou Juditou. V roce 2008 byl nařízením vlády zařazen mezi národní kulturní památky ČR.\n\nDominantou jednolodního kostela je vysoká západní věž, na straně východní církevní stavbu uzavírá okrouhlá apsida. V letech 1872 až 1874 provedl Josef Kranner puristickou úpravu lodi a v roce 1883 upravil ve stejném slohu věž kostela Josef Mocker.\n\nNa jižní fasádě kostela se nalézá nejrozsáhlejší soubor dochovaných románských plastik v České republice. Původní portál má v tympanonu poprsí Krista se dvěma anděly, po stranách vchodu torza dvou apoštolů. V patře se nacházejí dvě postavy biskupů, světce se dvěma donátory a rytíř.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 2 300 000 Kč.\n\n"}
{"id": "761037", "url": "https://cs.wikipedia.org/wiki?curid=761037", "title": "Bernhard Adler", "text": "Bernhard Adler\n\nBernhard Vinzenz Adler (13. září 1753 Cheb – 9. srpna 1810 Františkovy Lázně) je považován za zakladatele Františkových Lázní a za jednoho z průkopníků lázeňství v západních Čechách.\n\nV roce 1782 dokončil studium medicíny ve Vídni, o rok později zahájil vlastní lékařskou praxi v Chebu a roku 1785 se stal okresním lékařem. V roce 1791 se angažoval pro ochranu pramene „Chebské kyselky“. Prvním zemským lázeňským lékařem byl jmenován roku 1795.\n\nPřispěl k hygieně při nabírání vody z léčivých pramenů a byl průkopníkem ve využívání plynů z minerálních pramenů pro léčebné účely.\n\n"}
{"id": "761038", "url": "https://cs.wikipedia.org/wiki?curid=761038", "title": "MFantasy", "text": "MFantasy\n\nMFantasy je český on-line magazín o fantasy, sci-fi a hororu, založený 9. 3. 2004 Miroslavem Kaletou. Ten byl až do 17. března 2010 jeho šéfredaktorem, nyní je hlavním správcem webu a jeho funkci převzal Ondřej Páleník (Hawk). Jako jeden z prvních magazínů vydával v letech 2006 až 2007 e-magazíny. Uveřejněné e-magazíny si lze prohlédnout ve stejnojmenné rubrice na webu.\n\n\nOd svého založení magazín fungoval na adrese \"mfantasy.mysteria.cz\". V červnu 2005 byla zakoupena doména .org web se přesunul na \"mfantasy.org\", aby nakonec od 10. března 2006 zakotvil na své dosavadní adrese \"mfantasy.cz\".\n\nKe druhé designové a funkční změně od založené magazínu došlo 15. listopadu 2009. Největší změnou bylo pravděpodobně přidání slideshow do hlavičky webu. Zároveň s tím přichází snaha o návrat k původní filosofii – autorská tvorba (próza, poezie) a workshopy. Dochází k novému náboru redaktorů\n\n3. ledna 2011 se spustila nová verze webu s novým designem a kompletní optimalizací pro chytré dotykové telefony. Nový design má za cíl: vytvořit nový jasný logotyp, použít dobře zapamatovatelný znak, spojený s názvem magazínu, a maximálně zjednodušit a zpřehlednit web. Vzniká nová pravidelná pondělní rubrika \"Fantasy News\".\n\nZatím poslední proměna \"MFantasy\" proběhla na konci listopadu 2011, mimo nový design bylo umožněno vkládání Facebookových komentářů pod každý článek.\n\nPůvodní zaměření vydávání fantasy povídek se časem rozrostlo také na přinášení novinek a reportáží ze světa fantasy, sci-fi a hororu. Na webu jsou uveřejňovány recenze vyšlých českých i zahraničních titulů, filmů, počítačových her a her na hrdiny fantastického žánru a ukázky z dosud nevydaných knih. Dále zde najdete rozhovory s českými a slovenskými spisovateli, editory, překladateli a s význačnými osobami fantastiky. Ve spolupráci s nakladatelstvími vyhlašuje magazín soutěže o knížky. Pořádá on-line workshopy pro podporu psaní a také vlastní soutěže.\n\nÚplně první vyhlášenou literární soutěží byla soutěž \"O Stříbrný tolar\" (9. března 2005). Další \"O Zlatý dukát\" (2. října 2005), do které bylo zasláno přes 100 povídek, vyhlásil magazín ve spolupráci s Pevností. V roce 2006 na jaře probíhala soutěž Zrcadlo fantasie (2. dubna 2006).\n\nOd roku 2010 \"MFantasy\" každoročně vyhlašuje literární soutěž O Dračí řád. Na konci roku 2011 poprvé vyhlásila i výtvarnou soutěž O Dračí oko.\n\nJedním z nejvýznamnějších a nejznámějších projektů byly Cesty osudu. Povídka na pokračování, která byla uveřejňována na jaře 2008, jejíž vývoj určovali čtenáři hlasováním. Částečně byla i ilustrována.\nDruhou povídkou na pokračování byly Vlákna osudu, odehrávající se ve Skandinávii 9. století, v době Vikingů. Jejich první část byla publikována 1. září 2008. Jednotlivé části až na výjimky vycházely vždy po týdnu. Uzavřela se 20. částí v únoru 2009. Mediálním partnerem byl časopis Pevnost.\n\n"}
{"id": "761040", "url": "https://cs.wikipedia.org/wiki?curid=761040", "title": "Mistrovství Evropy v házené mužů 1996", "text": "Mistrovství Evropy v házené mužů 1996\n\n2. mistrovství Evropy v házené se konalo 24. května až 2. června 1996 v Španělsku.\n\nMistrovství se zúčastnilo 12 mužstev, rozdělených do dvou šestičlenných skupin, z nichž první dva týmy postoupily do semifinálových bojů. Mistrem Evropy se stal tým Ruska, který ve finále porazil tým pořádající země Španělsko. Třetí místo obsadil tým bývalé Jugoslávie.\n\n Rusko - Švédsko 24:21\n\n Rusko Španělsko 23:22\n\n Švédsko - Jugoslávie 25:26\n"}
{"id": "761041", "url": "https://cs.wikipedia.org/wiki?curid=761041", "title": "Fu-šun", "text": "Fu-šun\n\nFu-šun ( , pchin-jinem \"Fǔshùn\") je městská prefektura v Čínské lidové republice, kde patří k provincii Liao-ning. Celá prefektura má rozlohu 11 271 čtverečních kilometrů a v roce 2010 v ní žilo přes dva miliony obyvatel.\n\nFu-šun leží při severovýchodním okraji provincie Liao-ning na řece Chun. Prefektura hraničí na západě s Šen-jangem, na severu s Tchie-lingem, na východě s provincií Ťi-lin a na jihu s prefekturou Pen-si.\n\n\n\n"}
{"id": "761049", "url": "https://cs.wikipedia.org/wiki?curid=761049", "title": "Dlouhá Ves (zámek)", "text": "Dlouhá Ves (zámek)\n\nZámek Dlouhá Ves stával v obci Dlouhá Ves v okrese Klatovy.\n\nPrvní zmínka o tvrzi, která zámku předcházela, pochází z roku 1290, kdy ji vlastnil vladyka Blajislav z Dlouhé Vsi. V roce 1318 je jako majitel uváděn Lipolt, v roce 1320 Vojsa a v letech 1404-1413 Vitmar. Kolem roku 1497 koupil statek Prokop Tomek z Čejkov. Ve vlastnictví pánů z Čejkov zůstal do roku 1589, kdy ji Jindřich Tomek prodal Janu Čejkovi z Olbramovic a na Němčicích. Kolem roku 1650, po smrti Mikuláše Jetřicha z Olbramovic, jej získal Jan Kašpar Hozlauer z Hozlau, který Dlouhou Ves s rytířským sídlem, dvorem, pivovarem a třemi vesnicemi roku 1652 prodal Izabele Markétě Hýzralové ze Slahausenu. Roku 1694 ji hrabě Inocenc Ferdinand Buben z Litic prodal Janu Schafbergerovi z Trubergu a Johaně Wernerové z Geyersbergu. Poslední zmínka o tvrzi je z roku 1697, kdy ji odkoupil Jan Jiří Schuman.\n\nSchumanové roku 1732 nechali tvrz přestavět na zámek a v jejich vlastnictví zůstal do roku 1785, kdy jej jako zadlužený koupil Michael Lazari. V roce 1787 však Dlouhá Ves skončila v dražbě a novým majitelem se stal Josef Enis z Atteru. V letech 1800-1930 zámek vlastnili Schwarzenberkové. Krátce poté neudržovaný zámek vyhořel a kolem roku 1949 došlo ke stržení zbytků stavby. V 60. letech byla zbořena i stodola z roku 1718 a na začátku 80. let také barokní kaple.\n\nJednalo se o jednopatrový zámek s dvojicí pravoúhle spojených křídel. Na severovýchodním křídle se nacházel renesanční štít jako připomínka tvrze. Z patra chodby se vstupovalo na oratoř kaple sv. Kříže, která byla postavena roku 1732.\n\n"}
{"id": "761052", "url": "https://cs.wikipedia.org/wiki?curid=761052", "title": "Chanpúr", "text": "Chanpúr\n\nChanpúr ( ) je město v pákistánské provincii Paňdžáb. V roce 2010 v něm žilo zhruba 160 tisíc obyvatel.\n\nJe zde významná produkce cukrové třtiny a bavlny.\n"}
{"id": "761053", "url": "https://cs.wikipedia.org/wiki?curid=761053", "title": "Časopisy pro ženy", "text": "Časopisy pro ženy\n\nČasopisy pro ženy jsou periodické publikace obsahující většinou rady pro ženy ať už z pohledu zdraví, módy, životní stylu nebo dokonce sexu a partnerství. Jsou cílené na úzkou cílovou skupinu, kterou většinou tvoří ženy, slečny či dívky, leckdy tato periodika čtou také muži.\n\nHistorie dámských časopisů a magazínu sahá až do poloviny 19. století, kdy se rozvíjely ženské spolky, tyto magazíny se většinou orientovaly na informování čtenářek a rozvíjeni vzdělání, postupem času, také přinášely praktické rady do života a kulturní aktuality. Nejvýznamnější prvorepublikové, případně protektorátní časopisy pro ženy byly:\n\nPo druhé světové válce vycházel nejprve jediný časopis pro ženy Vlasta (od roku 1947), později nakladatelství Mona, přišlo s časopisy Praktická žena a Žena a móda.\n\nČasopisy pro ženy lze také dělit do několika podskupin na:\n\nV dnešní moderní době, můžeme časopisy také dělit na tištěné či internetové neboli online časopisy, které nemusí vycházet jako periodikum, ale články jsou v něm obvykle přidávány každý den.\n\nV časopisech pro dívky a tematických časopisech se od sebe liší použíti jazyka, obsah a samozřejmě i grafický design.\n\n"}
{"id": "761056", "url": "https://cs.wikipedia.org/wiki?curid=761056", "title": "Achalgori", "text": "Achalgori\n\nLeningor (, ) je sídlo městského typu na řece Ksani v Gruzii ve většinou světa neuznané Republice Jižní Osetii. Žije zde 2 400 obyvatel gruzínské a osetské národnosti. Podle Gruzie se jedná o Achalgori, administrativní středisko Achalgorského okresu, který spadá do gruzínského kraje Mccheta-Mtianetie. Podle Jižní Osetie jde o Leningor, centrum Leningorského rajonu Republiky Jižní Osetie. Od srpna 2008 je město pod kontrolou na Rusku zcela závislé Jižní Osetie. Ruská armáda město obsadila v průběhu ozbrojeného konfliktu roku 2008. Důsledkem toho byl značný úbytek obyvatelstva, především z důvodu odchodu mnoha Gruzínů do vnitrozemí. Většina průmyslových závodů v 90. letech zkrachovala, v provozu je místní pivovar produkující mimo jiné pivo značky Karlův most.\n\nDo roku 1934 se sídlo nazývalo gruzínsky \"Achalgori\" a osetsky \"Achalgor\", což znamená nová hora. Poté bylo přejmenováno po V. I. Leninovi na \"Leningori\" (Leninova Hora), osetsky: \"Leningor\". Po rozpadu Sovětského svazu gruzínská vláda odstraňovala z místních názvů jména bolševických politiků, proto se vrátila k původnímu názvu \"Achalgori\". Vedení separatistické Jižní Osetie tento krok nenásledovalo a ponechalo v platnosti jméno \"Leningor\".\n"}
{"id": "761057", "url": "https://cs.wikipedia.org/wiki?curid=761057", "title": "Oční kontakt", "text": "Oční kontakt\n\nOční kontakt je střetnutí očí (pohledů) mezi dvěma individualitami. Je úzce spjat s mimikou a tvoří jádro neverbální komunikace. Experimenty s dvojčaty ukazují, že oční pohyb a preference pohledu je dědičná.\n\nV sociální interakci mohou oči sloužit nejen jako přijímače, ale i jako vysílače informací. Sociální psychologové R. V. Exline a Messick se vyjádřili takto:\"„Pohled obsahuje informaci, která sice nemusí být jednoznačná, ale přesto je to informace mimořádně vzácná a důležitá v našem osobním styku.“\" Oči vypovídají o osobnosti pozorovaného člověka, o jeho psychickém stavu, vlastnostech a zejména o jeho vztahu k pozorovateli. Pokusy ukázaly, že čím menší je zrakový kontakt s druhou osobou (která má např. tmavé brýle, zahalený obličej nebo stojí za jednosměrně propustným zrcadlem), tím nepříjemněji se pokusná osoba cítí - má dojem, že je více objektem nežli partnerem v hovoru a cítí se intenzívně pozorována. Tento pocit vedl k omezení slovní produkce, tedy za zrakově zhoršených podmínek byl rozhovor veden úsečněji.\n\nVzájemný pohled může být vyvrcholením kladných vztahů, může rozvíjet přátelství či být žádoucí formou vzájemného styku dvou blízkých lidí. A naopak, oči mohou „probodávat“ - vyjadřovat negativní emoce.\n\nČlověk však při řeči často instinktivně přerušuje oční kontakt, který je pro mozek náročný.\n\nHovořící pohledem může sdělovat informaci, že končí a dává prostor jiným nebo hodlá pokračovat a nepřeje si být přerušován. Pokud je omezen zrakový kontakt, dochází častěji k nedorozuměním, přerušením atp. - interakce je narušena. Pokud hovořící má zájem na udržení pozornosti, podívá se nejdříve na všechny posluchače a když mluví o něčem důležitém, pohlédne do očí některému z naslouchajících. Očima prověřuje postoj a mínění zúčastněných.\n\n\"Pohled lehce vzhůru doleva\" - snaha vzpomenout si.\n\n\"Pohled vpravo\" - existuje pravděpodobnost, že řečník lže. Nemusí to tak samozřejmě být vždy - při pohledu vpravo zapojuje kreativní část mozku - možná jen přemýšlí, co a jakým způsobem druhé straně sdělit.\n\n\"Časté uhýbání pohledem a pohledy do země\" - opět podezření, že řečník lže.\n\n\"Nedostatek očního kontaktu\" může svědčit o nezájmu dané osoby či nízkém sebevědomí a nejistotě.\nZ hlediska sociální psychologie:\n\nZvířata jako pes či koza také vytvářejí oční kontakt.\n\n\n\n"}
{"id": "761058", "url": "https://cs.wikipedia.org/wiki?curid=761058", "title": "Emil Králík", "text": "Emil Králík\n\nEmil Králík (21. února 1880, Praha – 26. června 1946, Praha) byl český architekt a vysokoškolský pedagog.\n\nNarodil se v rodině kontrolora městské spořitelny Alfreda Králíka (1843–1919) a jeho manželky Marie, rozené Cechnerové (1856–??). Byl prostřední ze tří dětí, bratr Alfred se stal okresním soudcem v Hořovicích.\n\nV letech 1900–1904 studoval architekturu na České vysoké škole technické v Praze, kde byl jeho učitelem architekt a restaurátor Josef Schulz. Následně působil jako asistent profesora Jana Kouly v Ústavu architektonického a uměleckého kreslení (součást ČVŠT). Od roku 1905 pracoval dva roky v ateliéru Antonína Balšánka a Osvalda Polívky, autorů pražského Obecního domu. Roku 1907 Prahu opustil a působil tři roky jako pedagog na České vyšší průmyslové škole v Brně. \n\nV roce 1910 skončil s pedagogickou činností a věnoval se pouze architektuře.\n\nV roce 1920 se Králík stal společně s Karlem Hugem Kepkou profesorem právě vznikajícího oboru architektury České vysoké školy technické v Brně, kde vyučoval architektonické a ornamentální kreslení. Pod jeho vedením zde vystudovalo mnoho brněnských funkcionalistických architektů, například Jindřich Kumpošt. Během svého působení na brněnské technice byl dvakrát zvolen děkanem odboru architektury a pozemního stavitelství (1923–1924 a 1933–1934). I během svého působení na vysoké škole se věnoval architektuře a účastnil se i zahraničních soutěží. Inspiraci pro svou tvorbu získával také při cestování po Evropě a severní Africe.\n\nJeho tvorba byla zpočátku silně ovlivněna secesí a vídeňskou modernou, ve dvacátých letech 20. století se přiklonil k moderní architektuře. Králík byl v roce 1922 spoluzakladatelem Skupiny výtvarných umělců v Brně, o dva roky později se stal prvním předsedou brněnského klubu architektů. V roce 1927 byl jmenován prováděcím architektem při výstavbě areálu brněnského výstaviště, kde realizoval urbanistický návrh pražského architekta Jana Kalouse a sám pro výstaviště navrhl biograf s kavárnou.\n\nPo uzavření vysokých škol během druhé světové války se věnoval pouze umělecké činnosti, roku 1941 hostila Praha i Brno výstavu jeho kreseb a akvarelů označovaných jako novodobý impresionismus. Od roku 1942 byl nacisty vězněn ve svatobořickém internačním táboře, odkud se vrátil těžce nemocný až po skončení války. Zemřel 26. června 1946 v Praze, pochován je v Brně.\n\nDne 21. října 1911 se v Brně oženil s Boženou Stránskou. Manželé Králíkovi měli dvě děti.\n\n\n"}
{"id": "761060", "url": "https://cs.wikipedia.org/wiki?curid=761060", "title": "Aichmofobie", "text": "Aichmofobie\n\nAichmofobie je strach z ostrých předmětů. Patří mezi nejrozšířenější druhy fóbií.\n\nUrčitý strach z ostrých předmětů je přirozený (je to vrozený reflex), ale u aichmofobie se jedná o strach nepřirozený-přehnaný. Jedná se například o jehly (v případě injekčních jehel je používán termín trypanofobie), nůžky, špičaté konce deštníků a ostrý hrot pera.\na další\n\nLidé trpící fóbií z ostrých předmětů se snaží vyvarovat se kontaktu s nimi například tím, že nepoužívají ostré nůžky a nože a vyhýbají se očkování. V případě, kdy je nutný lékařský zákrok jako je odběr krve, chirurgický zákrok či očkování, a v případě, že je aichnofobie příliš vysoká, se dotyčný chová velmi agresivně, protože cítí, že ho to ohrožuje na životě. \n\nTaké tuto fobii v dětství mohl vyvolat strach, již zmíněných předmětů.\n\nK překonání aichmofobie se většinou používá behaviorální terapie. Lékař může též předepsat léky, které zmírňují úzkost (antidepresiva či anxiolytika).\n\n\n"}
{"id": "761063", "url": "https://cs.wikipedia.org/wiki?curid=761063", "title": "Alice B. Toklasová", "text": "Alice B. Toklasová\n\nAlice Babette Toklasová, nepřechýleně Alice Babette Toklas (30. dubna 1877, San Francisco – 7. března 1967, Paříž) byla americká židovská spisovatelka. V roce 1907 přijela do Paříže a zařadila se k místní bohémské komunitě, přátelila se mj s Hemingwayem nebo Picassem. Seznámila se se spisovatelkou Gertrudou Steinovou a stala se její milenkou i sekretářkou. Steinová podle ní pojmenovala svoji autobiografickou knihu \"Paměti Alice B. Toklasové\". V roce 1954 Toklasová napsala kuchařskou knihu, která se proslavila receptem na koláčky s marihuanou. Na tuto skutečnost naráží název filmu s Peterem Sellersem \"Miluji tě, Alice B. Toklasová\" z roku 1968, v němž hraje toto cukroví klíčovou roli.\n\n"}
{"id": "761064", "url": "https://cs.wikipedia.org/wiki?curid=761064", "title": "Rozrazil časný", "text": "Rozrazil časný\n\nRozrazil časný (\"Veronica praecox\") je modře kvetoucí druh útlé, teplomilné rostlinky z rodu rozrazil objevující se jen řídce v naší přírodě.\n\nVyskytuje se ostrůvkovitě hlavně na západě, jihu a ve středu Evropy, dále na Britských ostrovech, na jihu Skandinávie, na Ukrajině, v Moldavsku, Rusku a také na Kavkaze. Je rozšířen i v severozápadní Africe v oblastech okolo Středozemního moře.\n\nJe to teplomilný a málo konkurence schopný druh, obývá vysýchavé vápnité xerotermní stráně s nezapojenou vegetací, skalnaté stepi, náspy, meze i obdělávaná pole. Je hodnocen jako celkem málo škodlivý efemérní plevel, navíc se většinou nevyskytuje pospolitě. V České republice vyrůstá roztroušeně v teplejších oblastech Středních Čech, Českého středohoří, na jižní a severovýchodní Moravě.\n\nDrobná chlupatě žláznatá jednoletá rostlina. Její zelená, oblá lodyha, v dolní části často nafialovělá, je buď přímá nebo již od spodu rozvětvená do přímých větví. Dosahuje výšky do 15 cm a obrůstá poněkud tlustými vstřícnými listy. Spodní mají krátké řapíky a jsou široce vejčité až trojboké, celokrajné a hluboce zoubkované. Horní jsou stejného tvaru, téměř přisedlé, celistvé nebo dlanitě členěné a postupně přecházejí do listenů. Barva listů je na svrchní straně tmavozelená, na spodní nafialovělá neb hnědočerná, jsou dlouhé asi 5 mm a široké 10 mm. Spodní listeny mají po každé straně 3 zuby, hořejší jsou celokrajné a úzce kopinaté.\n\nDrobné čtyřčetné květy, mající v průměru jen 3 až 5 mm, vyrůstají na dlouhých přímých stopkách (delších než kalich) z úžlabí listenů a vytvářejí řídký hrozen, který se při zrání plodů prodlužuje. Kalich, na bázi krátce srostlý, má podlouhle vejčité lístky tupě zakončené. Koruna má lístky sytě modré barvy s tmavším žilkováním, podlouhlého až vejčitého tvaru. Je to jedna z nejdříve vykvétajících rostlin, kvete od března do poloviny května. Velmi brzy po dozrání semen, do konce června, usychá.\n\nPlody jsou tobolky vyrůstající na vztyčených, poměrně dlouhých stopkách. Jsou široce eliptické, na okrajích tupě kýlnaté a vespod nafouklé. Semena jsou miskovitě vydutá.\n\nOhrožení rozrazilu časného v podmínkách ČR je dáno hlavně používáním herbicidů na obdělávaných polích a nedostatkem vhodných biotopů, kde by mohl vzhledem ke své nízké konkurenceschopností vyrůstat. V \"Černém a červeném seznamu cévnatých rostlin\" z roku 2000 vydaném Agenturou ochrany přírody a krajiny ČR je ohodnocen jako silně ohrožený druh (C2).\n\n\n \n"}
{"id": "761066", "url": "https://cs.wikipedia.org/wiki?curid=761066", "title": "Abdulmalik", "text": "Abdulmalik\n\nAbdulmalik ibn Marván (646, Medína – 705, al-Sinnabra) byl arabský chalífa z rodu Umajjovců, vládnoucí v letech 685–705. Délka jeho vlády (na rozdíl od jeho předchůdců) mu umožnila upevnit moc v chalífátu, přičemž došlo ke zklidnění vnitřních poměrů, k rozvoji hospodářství a kultury, čímž byly dány předpoklady k výrazné vojenské expanzi za jeho nástupců.\n\nNarodil se v Mekce, ale většinu dětství prožil v Medíně. Ve zdejších madrasách získal na svou dobu velmi dobré vzdělání. V době vlády svého otce Marvána I. byl zasvěcen do vysoké politiky a stal se následníkem Umajovského rodu, přímá linie Umajjovců tak přišla o následnictví z důvodu nezletilosti synů Jazída I. v době Marvánovy smrti.\n\nPři svém nástupu k moci roku 685 byl v nezáviděníhodné situaci. Loajální k němu byla pouze část Sýrie a nepřátelé se objevovali na všech světových stranách. Na severu se vzbouřil kmen Kajs a do země navíc vpadli Byzantinci. Na východě v Iráku a Íránu se proti Abdulmalikovi (naštěstí pro něj i proti stálému odpůrci Umajjovců Abdulláhovi ibn az-Zubajr) postavili nově konvertovaní Peršané, kteří brali víru fanatičtěji než samotní Arabové; vedl je Muchtár ibn Abi Ubajd. Na jihu v oblasti Hidžázu byl stále pánem/vzdorochalífou starý Abdulláh ibn az-Zubajr. Jedinou provincií oddanou Abdulmalikovi zůstal Egypt.\n\nNejvětším problémem pro Abdulmalika byli Kajsovci, které podporoval byzantský císař Justinián II. Chalífa s ním nakonec musel uzavřít mír a na několik let platit tribut. Sýrii na víc zasáhla vlna neúrody a následného hladomoru. Naštěstí byla vojska Ibn az-Zubajrova zaměstnána bojem s Muchtárovými povstalci. Roku 687 byl však Muchtár poražen a zabit, Ibn az-Zubajrova pozice však nezesílila, protože v oblasti byli ještě aktivní cháridžité, v této době velmi militantní a radikální třetí odnož Islámu (vedle sunny a ší´i).\n\nAž na podzim roku 691 uskutečnil Abdulmalik výpravu do Iráku a po úspěšné bitvě u Tikrítu se mu podařilo z oblasti vytlačit Ibn az-Zubajrova vojska. Poté vyslal svá vojska do Hidžázu, kde byla roku 691 dobyta Medína a rok na to po dlouhém obléhání i Mekka. Abdulláh ibn az-Zubajr padl se svými věrnými při bojích v okolí Ka´aby. Jednota říše tak byla obnovena.\n\nV letech 692–698 pak pokračovala válka s cháridžity v Iráku a v Íránu. Jejich bojůvky byly nakonec poraženy, stejně jako poslední povstání na hranicích Chorásánu (dnešní Afghnánistán). Uvnitř chalífátu tak zavládl mír.\n\nAbdulmalik byl dlouho zaměstnán vnitřními boji, což mu znemožňovalo větší zahraniční expanzi. To však paradoxně vedlo k nahromadění velkých vojenských sil uvnitř chalífátu, které mohly být za jeho následovníků použity k rozsáhlé expanzi.\n\nUskutečňovaly se pouze menší akce lokálního charakteru. V letech 690–692 vedli Arabové drobné boje v Anatolii, které jim přinesly územní zisky východně od pohoří Taurus, kde byly zlikvidovány poslední byzantské opěrné body.\n\nNásledně 693–698 probíhaly boje v severní Africe, kde se dlouho bojovalo o území Tuniska. Arabové zde museli zdolat silná postavení Byzantské říše, která často spolupracovala s domorodými Berbery. Roku 695 se místodržícímu se sídlem v Kairuánu Hasanovi ibn al – Nu´manovi podařilo obsadit Kartágo a proniknout do pohoří Atlas. Byzantské loďstvo se však vrátilo a Kartágo získalo zpět. Hasan ibn al – Nu´man se však vrátil roku 698 a Kartágo opět dobyl a zničil (tentokrát již naposledy). Byzantinci tak ztratili strategický opěrný bod a z pobřeží severní Afriky se stáhli. Pak zůstávali velkým problémem Berbeři, kteří byli vedeni náčelníkem Kusailou a poté královnou/náčelnicí Kahinou, která vyhnala arabská vojska z Atlasu. Roku 702 se Hasan ibn al – Nu´man vrátil s podstatně silnějším vojskem a Berbery porazil, přičemž založil Tunis. Po roce 705 pak Músa ibn Nusajr dokončil dobytí severní Afriky – pojmenované pak Maghreb.\n\nAbdulmalik byl tvůrcem řady reforem, které vnitřně posílily chalífát. V dvorském ceremoniálu byly zavedeny způsoby styku s hodnostáři po vzoru Byzance a Persie. Státní aparát byl arabizován, perština řečtina byla nahrazována arabštinou, čímž načas vzniklo ve státní správě bilingvní prostředí. Významná reforma se také týkala finančnictví. Původní různé mince používané na dobytých územích byly nahrazeny čistě arabskými mincemi. Dále byla organizována jízdní pošta.\n\nZcela se musely změnit daňové příjmy, které byly založeny na dvojích platbách. Jednu platbu činili islamizovaní Arabové (náboženská daň a povinná almužna), druhou jinověrci, kterých byla většina. Masové konverze však snižovaly příjmy státní pokladny. Proto byly konvertitům ponechávány daně, které museli platit jinověrci, což zastavilo propad státních příjmů. Ze získaných daní se pak zdokonalovalo zemědělství čištěním, opravami a stavbou zavlažovacích kanálů. Dovážely a rozšiřovaly se nové plodiny a zvířata (například buvol z Indie).\n\nZa Abdulmalika začalo období relativní vnitřní stability a míru, což předpokládalo také rozvoj kulturního života. Proslulé muslimské vědecké obory se teprve začínaly rodit postupnou přípravou a rozvojem myšlení, které vycházelo z Byzantských/křesťanských, perských/orientálních kořenů a hebrejských kořenů. Byly položeny základy arabskému výtvarnému umění, tvůrci uměleckých děl v době Abdulmalikově byli převážně členové podrobených národů Aramejců, Koptů, Arménů, Peršanů a dalších. Abdulmalik nechal v Jeruzalémě budovat Skalní chrám s bohatými mozaikovými výzdobami. V mešitách byly budovány mihráby – výklenky ukazující směr k Mekce.\n\nJediný kulturní obor, který v této době splňoval svou funkci a existoval bez výraznějších vnějších vlivů byla arabská poezie. Dvorním básníkem Abdulmalika byl Al – Achtal.\n\n"}
{"id": "761068", "url": "https://cs.wikipedia.org/wiki?curid=761068", "title": "Halže (zámek)", "text": "Halže (zámek)\n\nZámek Halže stával v obci Halže, přibližně 6 km severozápadně od Tachova.\n\nPrvní písemná zmínka o tvrzi i obci pochází z roku 1529. Tehdy ji Volf z Gutštejna zastavil Mikuláši Planskému ze Žeberka. Následně se majitelé rychle střídali, až se v roce 1644 dostali do majetku mnichům paulánům ve Světcích. V této době také končí zprávy o tvrzi, která pravděpodobně ve 2. polovině 17. století zanikla. Pauláni na jejím místě nechali na začátku 18. století postavit barokní zámek, na němž sídlili správci a později majitelé statku. Po zrušení řádu docházelo ke střídání majitelů. Roku 1873 jej Friedrich z Landwehru neorenesančně přestavěl do podoby jednopatrové budovy o půdorysu obdélníka, přičemž z původního zámku zůstal pouze barokní sloupkový portál, jenž se nacházel v bočním průčelí. V roce 1906 přibyl tzv. \"Bílý sál\" a kolem roku 1900 došlo k přestavbě barokní kaple sv. Rodiny. V roce 1955 zámek zasáhl požár, v roce 1959 byly trosky zámku strženy a v roce 1966 odstraněny.\n\n"}
{"id": "761069", "url": "https://cs.wikipedia.org/wiki?curid=761069", "title": "Xantipa (album)", "text": "Xantipa (album)\n\nXantipa je debutové album české rockové skupiny Synkopy 61. Vydáno bylo v roce 1974 na desetipalcové gramofonové desce ve vydavatelství Panton s katalogovým číslem 22 0414. Kromě původních skladeb napsaných Oldřichem Veselým a Petrem Smějou se na albu nachází i dvě coververze písní od Uriah Heep – „Bílý vrány“ („Easy Livin'“) a „Hrej se mnou fair“ („Look at Yourself“).\n\nNa CD vyšlo album poprvé v roce 2008 na kompilaci \"Festival-Xantipa-Formule 1\".\n\n"}
{"id": "761071", "url": "https://cs.wikipedia.org/wiki?curid=761071", "title": "Adolf Dauthage", "text": "Adolf Dauthage\n\nAdolf Dauthage (20. února 1825, Vídeň – 3. června 1883, Rustendorf) byl rakouský litograf.\n\nDauthage byl prostého původu (syn klempíře) a původně se chtěl stát pozlacovačem. Po přerušeném studiu na vídeňské akademii pracoval čtyři roky v ateliéru Josefa Kriehubera. Stejně jako on působil hlavně jako portrétní litograf. Ve vídeňské společnosti byl velmi populární a portrétoval řadu osobností (Joseph von Hammer-Purgstall, Franz Grillparzer, František Palacký, členové Akademie věd, známí herci). Práce z pozdního období (od roku 1865), zřejmě pod vlivem fotografie, ztrácejí výraz a charakter.\n\n"}
{"id": "761072", "url": "https://cs.wikipedia.org/wiki?curid=761072", "title": "Paul Bergon", "text": "Paul Bergon\n\nPaul Bergon (1863 Paříž – konec ledna 1912 tamtéž) byl francouzský piktorialistický fotograf, hudebník a přírodovědec.\n\nByl synem bankéře a získal kvalitní hudební vzdělání u skladatelů Duboise Theodora a Léa Delibese. Od svých vysokoškolských let sbíral fosílie rozsivek. V roce 1885 začal fotografovat. V roce 1892 vydal na radu Maurice Peragallo publikaci \"Diatomiste de Tempère\", která obsahovala mikrofotografie rozsivek. Do roku 1895 zhotovil řadu dokumentárních snímků a fotografií jako suvenýrů. V roce 1893 se stal členem Société Française de Photographie, přičemž prezentoval stereoskopický fotoaparát vhodný zejména pro detailní botanickou fotografii. O pár let později vstoupil do spolku Photo-Club de Paris. Spolupracoval s René Le Bègueem (svým synovcem), Robertem Demachym a Constantem Puyo, s nimiž pravidelně vystavoval nejen v Paříži, ale také v Liege a Turínu. Do roku 1908 používal pro svou práci téměř výhradně uhlotisk, zároveň však experimentoval s dvoubarevným gumotiskem a olejotiskem.\n\nBergon v roce 1898 publikoval fotografii \"Královská dcera\" v magazínu Die Kunst in der Photographie, za kterou byl velmi chválen svými vrstevníky. Byl také známý jako jeden z prvních autorů, kteří propagovali barevné fotografie aktů.\n\nBergon byl také botanikem. Obdržel ocenění Akademie věd za studium a fotografie rozsivek.\n\nZa celou svou tvorbu zanechal přibližně 5000 negativů.\n\n\n\n"}
{"id": "761074", "url": "https://cs.wikipedia.org/wiki?curid=761074", "title": "Jinan dvoulaločný Praga", "text": "Jinan dvoulaločný Praga\n\nJinan dvoulaločný 'Praga' je významný strom, který roste v botanické zahradě Univerzity Karlovy v Praze Na Slupi.\n\n\nStrom je unikátním kultivarem jinanu dvoulaločného, pravděpodobně byl vyšlechtěn z kultivaru 'Pendula'. Oproti tomu se liší větvemi, které jsou spíše rovné než převislé. Původní označení kultivaru 'Pragensis' bylo roku 1996 přejmenované výzkumným ústavem Sylva Taroucy pro krajinu a okrasné zahradnictví v Průhonicích na 'Praga'. V roce 2003 byl uváděn odhad věku 130-140 let, roku 2011 pak 148-150 let.\n\nJinan byl v minulosti dlouhodobě pěstován pracovníky botanické zahrady v samostatné nádobě nebo sudu. Jeho korunu tvarovali podobným způsobem jako pěstitelé bonsají, což dalo vzniknout současnému tvaru stromu s krátkým silným kmenem a širokou korunou. Až při jedné z posledních rekonstrukcí skleníků došlo k vysazení do volné půdy. I nadále dochází k úpravě koruny, aby si zachovala deštníkovitý habitus.\n\nJinanu byl věnován prostor v pořadu České televize Paměť stromů, konkrétně v dílu 15, Stromy s NEJ, kde jej popisoval doktor Václav Větvička, tehdejší ředitel botanické zahrady.\nTento jinan dvoulaločný inspiroval Jaroslava Foglara. V knize Stínadla se bouří jedna ze skupin Vontů zvaná Uctívači ginga užívá listy ginkga jako odznak příslušnosti. Tento motiv autor čerpal právě z tohoto stromu, v mládí totiž bydlel v blízkosti botanické zahrady.\n\n\n\n"}
{"id": "761075", "url": "https://cs.wikipedia.org/wiki?curid=761075", "title": "Moravskoslezské hnutí", "text": "Moravskoslezské hnutí\n\nMoravskoslezské hnutí (MSH) bylo malé moravské politické hnutí, které vzniklo krátce po zvolení Jana Kryčera předsedou Hnutí za samosprávnou demokracii - Společnost pro Moravu a Slezsko (8. června 1991) jako platforma v rámci HSD-SMS. Ustavující sněm MSH se konal na konci září 1991 a 23. prosince téhož roku byla provedena registrace nového moravského subjektu pod názvem Moravskoslezské hnutí (MSH) se sídlem v Přerově.\n\nMSH samo sebe považovalo za akceschopné jádro, které bude pokračovat v plnění odkazu zesnulého předsedy HSD-SMS Boleslava Bárty a trvali na jeho koncepci trojfederalizace Československa na spolkové země Čechy, Moravu se Slezskem a Slovensko. Jeho hlavním cílem bylo tedy vytvoření spolkového státu.\n\nV programových zásadách se MSH odvolávalo na prohlášení Václava Havla pronesené v roce 1990 v Brně, ve kterém prezident doporučil, aby si Moravané svá práva vybojovali. Na základě této výzvy MSH ve svých programových zásadách uvádí: \"\"Proto budeme svá nejen historická práva prosazovat všemi politickými prostředky, tedy i radikálními mimoparlamentními cestami.\"\"\n\nHnutí bylo jen okrajovým subjektem moravského hnutí, kromě Přerovska jinde nepůsobilo, a ani tam se v komunální politice nějak významněji neprosadilo. 28. 12. 1995 zemský sněm hnutí rozhodl o jeho rozpuštění a sloučení s Moravskou národní stranou (MNS).\n\n"}
{"id": "761077", "url": "https://cs.wikipedia.org/wiki?curid=761077", "title": "Formule 1 (album)", "text": "Formule 1 (album)\n\nFormule 1 (též Formule I.) je druhé studiové album české rockové skupiny Synkopy 61. Vyšlo ve vydavatelství Panton (katalogové číslo 22 0503) v roce 1975 na desetipalcové gramofonové desce. Jedná se o jediné album natočené v době, kdy byl členem skupiny i Oldřich Veselý, než v roce 1975 odešel do M. efektu. Oproti předchozím albům a EP již \"Formule 1\" obsahuje výhradně vlastní skladby.\n\nNa CD vyšlo album poprvé v roce 2008 na kompilaci \"Festival-Xantipa-Formule 1\".\n\n"}
{"id": "761084", "url": "https://cs.wikipedia.org/wiki?curid=761084", "title": "Blackout", "text": "Blackout\n\nBlackout může být:\n"}
{"id": "761091", "url": "https://cs.wikipedia.org/wiki?curid=761091", "title": "Laufer", "text": "Laufer\n\nPříjmení Laufer, Lauffer, (Leifer), Lajfer, Laifer, nosí více osobností:\n\n\n"}
{"id": "761093", "url": "https://cs.wikipedia.org/wiki?curid=761093", "title": "Zdeněk Pokorný", "text": "Zdeněk Pokorný\n\nZdeněk Pokorný může být:\n"}
{"id": "761095", "url": "https://cs.wikipedia.org/wiki?curid=761095", "title": "Svaz Slovanského sokolstva", "text": "Svaz Slovanského sokolstva\n\nSvaz Slovanského sokolstva (SSS) byla mezinárodní tělovýchovná organizace existující v letech 1908 až 1938. V jejím čele byla zprvu Česká obec sokolská a prvním starostou dr. Josef Scheiner.\n\nTělovýchovná organizace Sokol měla v roce 1908 za sebou téměř 50 let aktivní činnosti. Předtím, v roce 1904 se sokolské organizace v župách českých, moravskoslezské a Dolnorakouské spojily, vytvořily Českou obec sokolskou (ČOS). \n\nPrudký rozvoj sokolství i mimo hranice Čech a Moravy znamenal vznik mnoha spřízněných tělovýchovných organizací na celém světě. Proto z iniciativy České obce sokolské rok po úspěšném V. všesokolském sletu došlo v roce 1908 k vytvoření Svazu Slovanského sokolstva, do něhož se začlenily\n\nV roce 1912 byl v Praze uspořádán VI. všesokolský slet, který byl prezentován jako první slet SSS. V té době bylo v Sokole 1026 jednot a 100 000 členů. Starostou ČOS byl dr. Josef Scheiner a ten byl také zvolen jako první starosta SSS. Pražského sletu se zúčastnilo 4000 zahraničních sokolů nejen z nedávno ustaveného svazu.\n\nBěhem I. světové války byli mnozí funkcionáři vč. dr Scheinera vězněni, jak ČOS, tak SSS byly úředně v roce 1913 (??? asi chybné datum - jinde uvedeno 1915) zakázány, avšak sokolské jednoty vznikaly i v našich legiích. Po válce se činnost SSS podařilo obnovit, jména členských organizací se však zcela po vzniku nových států změnila. Vznikl a zapojil se jednotný Sokolský svaz Srbů, Chorvatů a Slovinců. Řada sokolů ze zahraničí se zúčastnila řady dalších všesokolských sletů v Praze.\n\nV roce 1932 starosta ČOS i SSS dr Josef Scheiner zemřel a jeho funkce převzal dr. Stanislav Bukovský. \n\nZástupci SSS se podíleli i na X. všesokolském sletu v roce 1938 a jeho doprovodných akcích. Ve Vysokých Tatrách se v únoru 1938 konal v rámci zimních sletových dní společný přebor SOS a ČOS v běžeckých i sjezdových lyžařských disciplinách. \n\nDruhá světová válka znamenala zánik Sokola v jeho původní podobě a přestal pracovat i Svaz Slovanského sokolstva. Po válce se již jeho činnost s třicetiletou tradicí nepodařilo obnovit.\n\nZ iniciativy mnoha sokolských organizací v celém světě rozhodlo Ministerstvo vnitra ČR dne 31. ledna 1994 o zřízení mezinárodní nevládní organizace Světový svaz sokolstva. V roce 2008 sdružoval 12 sokolských organizací působících v 15 zemích světa.\n\n"}
{"id": "761102", "url": "https://cs.wikipedia.org/wiki?curid=761102", "title": "Australian Open 2012 – mužská čtyřhra", "text": "Australian Open 2012 – mužská čtyřhra\n\nObhájci titulu byli první nasazený pár Bob a Mike Bryanovi, kteří po vítězství ve třech předchozích ročnících tentokrát ve finále prohráli s nenasazeným párem Radek Štěpánek a Leander Paes po setech 7-6(1), 6-2.\n\nPro Radka Štěpánka titul představoval premiérovou výhru na turnajích Grand Slamu. Jeho spoluhráč Leander Paes získal, po třech finálových porážkách, první titul z Australian Open, celkově sedmý z mužské čtyřhry na turnajích Grand Slamu a zkompletoval tak tituly ze všech čtyř Grand Slamů v této soutěži.\n\n\n"}
{"id": "761104", "url": "https://cs.wikipedia.org/wiki?curid=761104", "title": "Valeria Savinychová", "text": "Valeria Savinychová\n\nValeria Dmitrijevna Savinychová ( ; narozená 20. února 1991, Sverdlovsk, dnes Jekatěrinburg) je ruská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k lednu 2012 jeden titul ve dvouhře a osm ve čtyřhře.\n\nNa žebříčku WTA byla nejvýše ve dvouhře klasifikována v říjnu 2011 na 116. místě a ve čtyřhře pak ve stejném měsíci na 109. místě. Trénuje ji Anatolij Lepjošin.\n\n"}
{"id": "761107", "url": "https://cs.wikipedia.org/wiki?curid=761107", "title": "Olivia Rogowská", "text": "Olivia Rogowská\n\nOlivia Rogowská, nepřechýleně Olivia Rogowska (* 7. června 1991 Melbourne) je australská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2012 šest titulů ve dvouhře a jedenáct ve čtyřhře.\n\nNa žebříčku WTA byla nejvýše ve dvouhře klasifikována v březnu 2012 na 111. místě a ve čtyřhře pak v září 2010 na 170. místě. Trénuje ji Chris Johnstone.\n\nNa Hrách Commonwealthu v Dillí 2010 získala spolu s Jessicou Mooreovou stříbrnou medaili v ženské čtyřhře. Během kariéry porazila například Jelenu Dokićovou, Alicii Molikovou, Marii Kirilenkovou nebo Sofii Arvidssonovou.\n\nNejlepším výsledkem na grandslamu je druhé kolo na Australian Open 2012, kam obdržela divokou kartu do hlavní soutěže.\n\nPo otci Slavkovi Rogowskim, tenisovém kouči, má polský původ.\n\n"}
{"id": "761111", "url": "https://cs.wikipedia.org/wiki?curid=761111", "title": "Paula Ormaecheaová", "text": "Paula Ormaecheaová\n\nPaula Ormaecheaová (* 28. září 1992, Sunchales) je argentinská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do roku 2015 devět titulů ve dvouhře a pět ve čtyřhře.\n\nNa žebříčku WTA byla nejvýše ve dvouhře klasifikována v říjnu 2013 na 59. místě a ve čtyřhře pak v červenci téhož roku na 188. místě. trénuje ji Federico Paskvan.\n\n26. dubna 2009 debutovala ve fedcupovém týmu Argentiny, když nastoupila do čtyřhry v baráži o Světovou skupinu proti Ukrajině. První dvouhru v soutěži odehrála roku 2010 ve Světové skupině II proti Estonsku.\n\n"}
{"id": "761114", "url": "https://cs.wikipedia.org/wiki?curid=761114", "title": "Get Scraped", "text": "Get Scraped\n\nGet Scraped je první studiové album kanadského elektronického muzikanta Deadmau5e. Toto album existuje ve dvou verzích: fyzické CD které bylo vydáno v roce 2005 a stažitelná verze vydaná v roce 2006.\n"}
{"id": "761115", "url": "https://cs.wikipedia.org/wiki?curid=761115", "title": "Dezider Kostka", "text": "Dezider Kostka\n\nDezider Kostka (11. listopadu 1913 – 22. srpna 1986) byl slovenský fotbalista, Původně útočník, později obránce.\n\nV československé a slovenské lize hrál za ŠK Bratislava (1939–1944). V roce 1939 nastoupil za slovenskou reprezentaci ve 2 utkáních s Německem.\n\n"}
{"id": "761117", "url": "https://cs.wikipedia.org/wiki?curid=761117", "title": "Anton Ujváry", "text": "Anton Ujváry\n\nAnton Ujváry (13. července 1913 – 3. prosince 1942) byl slovenský fotbalový obránce.\n\nV československé lize hrál za I. ČsŠK Bratislava a SK Baťa Zlín. Hrál také za AC Svit Batizovce. V roce 1941 nastoupil za slovenskou reprezentaci ve 3 utkáních.\n\n"}
{"id": "761123", "url": "https://cs.wikipedia.org/wiki?curid=761123", "title": "Karel Michlovský", "text": "Karel Michlovský\n\nKarel Michlovský (* 9. října 1918) je bývalý československý fotbalista, záložník a útočník. Po skončení aktivní kariéry působil ve Francii jako trenér.\n\nV československé lize hrál v letech 1939–1947 za SK Baťa Zlín. Nastoupil ve 119 utkáních a dal 53 gólů. Po roce 1947 hrál ve Francii za FC Sochaux, Angers SCO a AS Saint-Étienne.\n\nVe Francii trénoval kluby Angers SCO, RC Lens a FC Nantes.\n\n\n"}
{"id": "761131", "url": "https://cs.wikipedia.org/wiki?curid=761131", "title": "Maurice G. Hindus", "text": "Maurice G. Hindus\n\nMaurice Gerschon Hindus (rusky: Морис Гершон Хиндус) (27. února 1891, Bolšoje-Bykovo, Ruské impérium, dnes Bělorusko - 8. července 1969, New York, USA) byl rusko-americký spisovatel, zahraniční zpravodaj, lektor a odborník na záležitosti Sovětského svazu a zemí střední Evropy.\nMaurice Hindus se narodil v jedné ze čtyř židovských rodin v běloruské vesnici Bolšoje-Bykovo, která byla tehdy součástí Ruského impéria. Jeho otec byl majetnější rolník, takzvaný kulak a spolu s jeho matkou měl jedenáct dětí. Když otec zemřel, rodina se ocitla v existenční nouzi. V roce 1905 Hindusova matka s dětmi podobně jako spousta chudých Evropanů opustila svou zemi a našla nový domov v americkém New Yorku. Maurice brzy po svém příjezdu do USA pracoval jako poslíček, ale zároveň navštěvoval večerní vzdělávací kurzy a nakonec se zapsal na střední školu. V touze uniknout z velkoměsta zpět na venkov odpověděl v roce 1908 na inzerát jedné pracovní agentury a poté pracoval na farmách okresu Madison County ve státě New York po další tři roky.\nPoté chtěl Hindus pokračovat ve vzdělávání v oboru agrikultury a přihlásil se na Cornellovu univerzitu, nebyl ale přijat pro nedostatečnou délku středoškolského vzdělání. Na Harvardově univerzitě ovšem později získal dva diplomy.\nOd roku 1917 byl Maurice Hindus činný jako novinář. V roce 1920 napsal svou první knihu, \"The Russian Peasant and the Revolution\" (Ruský rolník a revoluce). V roce 1922 strávil několik měsíců mezi ruskými emigranty a napsal několik článků do \"Century Magazine\". Editor periodika jej vyslal do Sovětského svazu, aby tam studoval život zemědělců a agrární systém. Na základě zkušeností z této cesty napsal knihu \"Red Bread\" (Rudý chléb) (1931), a několik dalších. Zemi pak navštívil ještě několikrát. Ve 20. a 30. letech byl otevřeně kritizován jinými odborníky na SSSR za svůj příliš idealistický a neobjektivní pohled na tuto zemi, který neodpovídal skutečnému stavu, zejména během vlády Stalina. V období Mnichovské krize v roce 1938 se rozešel se svým listem pro svůj nekompromisní postoj, přátelský Československu.\n\nBěhem druhé světové války strávil Hindus tři roky v Sovětském svazu jako korespondent listu \"New York Herald Tribune\". Během tohoto pobytu sepsal knihu \"Mother Russia\" (Matička Rus) (1943), kde popsal válečné podmínky na východní frontě. V roce 1946 vyšla kniha \"The Cossacks - The Story of a Warrior People\" (v českém vydání \"Kozáci - osudy válečnického lidu\", 1947, vydavatelství Družstevní práce), v níž seznámil čtenáře s historií a dávnými vůdci kubáňských Kozáků a jejich novodobým bojem proti Němcům na Ukrajině.\n\nV roce 1947 Hindus procestoval Írán, Irák, Egypt a Palestinu. Během studené války kritizoval sovětskou vládu a ostře odděloval kremelské vůdce a obyčejné sovětské občany. v roce 1953 vydal knihu s názvem \"Crisis in the Kremlin\" (Kremelská krize). V roce 1957 se v poměrně pozdním věku oženil s Frances McClernanovou. 8. července 1969 Hindus zemřel v New Yorku ve věku 78 let poté, co strávil předchozí víkend ve svém milovaném North Brookfieldu.\n\n"}
{"id": "761136", "url": "https://cs.wikipedia.org/wiki?curid=761136", "title": "Strana moravského venkova", "text": "Strana moravského venkova\n\nStrana moravského venkova (SMV) byla malá česká politická strana působící převážně na Moravě, která vznikla v Šumperku, během rozmachu tzv. moravského hnutí. Tedy ve stejné době, jako vznikly další významnější promoravské subjekty (např. Hnutí za samosprávnou demokracii - Společnost pro Moravu a Slezsko, Moravské občanské hnutí nebo Moravská národní strana.\n\nKromě Šumperska (město Šumperk, obce Vikýřovice, Rejchartice a Sobotín) strana působila v komunální politice i na Vyškovsku (obce Kozlany a Brankovice). V Kozlanech a Rejcharticích její členové dvakrát vyhráli komunální volby (1994, 1998) a obsadili vedení obce. Také působila ve městě Králíky již mimo historické území Moravy v dnešním Pardubickém kraji. V komunálních volbách v roce 1998 uspěli její kandidáti také v jihomoravských obcích Moravská Nová Ves) a Újezd u Brna. Na celostátní úrovni strana nekandidovala. Po rozpuštění strany v roce 2001 někteří členové přešli do další malé politické strany - Strana venkova - spojené občanské síly (SV-SOS).\n\n"}
{"id": "761141", "url": "https://cs.wikipedia.org/wiki?curid=761141", "title": "Ashleigh Bartyová", "text": "Ashleigh Bartyová\n\nAshleigh Bartyová (* 24. dubna 1996 Ipswich, Queensland) je australská profesionální tenistka a bývalá kriketistka, patřící k původním obyvatelům Austrálie aboridžincům. Od září 2019 je podruhé světovou jedničkou ve dvouhře žen, jíž se stala jako druhá Australanka po Goolagongové z roku 1976 a celkově dvacátá sedmá od zavedení klasifikace v roce 1975. Na čele klasifikace figurovala již v létě 2019 sedm týdnů. \n\nVe své dosavadní kariéře na okruhu WTA Tour vyhrála osm singlových turnajů včetně grandslamového French Open 2019 a Turnaje mistryň 2019. K nim přidala deset deblových trofejí včetně US Open 2018, v páru s Vandewegheovou. V rámci okruhu ITF získala čtyři tituly ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v červnu 2019 na 1. místě a ve čtyřhře pak v květnu 2018 na 5. místě. Trénují ji Craig Tyzzer a Jason Stoltenberg.\n\nTenis začala hrát ve čtyřech letech v sousedství Brisbane. V juniorské kategorii se stala světovou dvojkou po singlovém triumfu ve Wimbledonu 2011, kde zdolala Rusku Chromačevovou. Mezi šestnáctým a sedmnáctým rokem života se prosadila na okruhu WTA Tour, když v roce 2013 s krajankou Dellacquovou odešly poraženy z finále tří grandslamových čtyřher – Australian Open, Wimbledonu a US Open. V závěru sezóny 2014 se rozhodla přerušit tenisovou kariéru a od roku 2015 se věnovat kriketu, když podepsala smlouvu s týmem Brisbane Heat pro první sezónu australské ligy Women's Big Bash League.\n\nK tenisu se vrátila v první třetině sezóny 2016, krátce před dvacátými narozeninami. Ačkoli hned vyhrála dvě deblové trofeje na okruhu ITF, dlouhodobě se potýkala se zraněním paže. Průlomovou sezónou ve dvouhře se stal rok 2017, kdy ovládla Malaysian Open 2017 a vystoupala na 17. příčku žebříčku, ačkoli v předchozích letech nikdy nefigurovala v elitní světové stovce. S Dellacquovou si poprvé zahrály čtyřhru na Turnaji mistryň 2017, kde došla o rok později do semifinále. Dva singové tituly přidala ve WTA Tour 2018, včetně závěrečného WTA Elite Trophy. Po ukončení kariéry stabilní partnerky Dellacquové získala první grandslamový vavřín ze čtyřhry US Open 2018, do níž nastoupila s Američankou Vandewegheovou. V debutovém čtvrtfinále dvouhry majoru na Australian Open 2019 ji porazila Kvitová. \n\nPo zisku prvního titulu z kategorie Premier Mandatory na Miami Open 2019 se posunula do elitní světové desítky na 9. místo. Premiérový grandslam ve dvouhře vyhrála na antukovém French Open 2019 a stala se světovou dvojkou. Po výhře na turnaji v Birminghamu vystřídala na první příčce žebříčku WTA japonskou tenistku Naomi Ósakaovou. \n\nV australském fedcupovém týmu debutovala v roce 2013 ostravským čtvrtfinále Světové skupiny proti České republice, v němž s Casey Dellacquovou nestačily ve čtyřhře na pár Andrea Hlaváčková a Lucie Hradecká. Australanky odešly poraženy 0:4 na zápasy. V brisbanském semifinále Světové skupiny Fed Cupu 2014 proti Německu získaly s Dellacquovou jediný bod domácích, když vyhrály debla nad dvojicí Julia Görgesová a Anna-Lena Grönefeldová. Němky postoupily do finále po vítězství 3:1 na zápasy. \n\nV roce 2019 dovedla jako jednička Australanky do finále, když ve čtvrtfinále Světové skupiny proti Spojeným státům i v semifinále proti Bělorusku vyhrála vždy obě dvouhry i čtyřhru. V perthském boji o titul proti Francii zaznamenala jednu singlovou výhru i prohru. Z rozhodující čtyřhry odešly se Stosurovou poraženy. \n\nDo roku 2020 v soutěži nastoupila k jedenácti mezistátním utkáním s bilancí 11–2 ve dvouhře a 7–2 ve čtyřhře.\n\nAustrálii reprezentovala spolu s Bernardem Tomicem na Hopmanově poháru 2013. V základní skupině zdolala Němku Andreu Petkovicovou, která po prvním setu utkání skrečovala, poté nestačila na Srbku Anu Ivanovićovou a na závěr porazila Italku Francescu Schiavoneovou. Družstvo obsadilo konečné druhé místo za Srbskem a do finále nepostoupilo.\n\nV červenci zvítězila na dívčí juniorce Wimbledonu, když ve finále porazila Irinu Chromačevovou. V prosinci se utkala s dalšími krajany o přidělení divoké karty na Australian Open 2012. Přestože byla nejmladším účastníkem, turnaj vyhrála, když mimo jiné porazila Casey Dellacquovou, Arina Rodionovovou a Olivii Rogowskou.\n\nNa základě výsledků z předchozí sezóny obdržela divokou kartu do kvalifikace turnaje v Brisbane z kategorie Premier. V prvním kole kvalifikace podlehla nejvýše nasazené Kanie Kingové. Spolu s krajankou Casey Dellacquovu také nastoupily do čtyřhry, v níž se probojovaly až do semifinále, kde nestačily na pár Spearsová a Kopsová-Jonesová.\n\nDalší divokou kartu získala do hlavní soutěže turnaje v Hobartu, kde podlehla v úvodním kole Američance Bethanie Mattekové-Sandsové V první fázi grandslamu Australian Open nepřešla přes Gruzínku Annu Tatišviliovou. Spolu s britskou juniorkou Laurou Robsonovou se zúčastnila také ženské čtyřhry.\n\nI ze čtvrtého grandslamového finále ženské čtyřhry odešla po boku Dellacquové poražena poté, co na French Open hladce podlehly prvnímu světovému páru Bethanie Matteková-Sandsová a Lucie Šafářová, když uhrály jen tři gamy.\n\nPoprvé si finále dvouhry i čtyřhry během jediného turnaje zahrála na travnatém Birmingham Classic, kde v závěrečném duelu singlové soutěže trvajícím 1.47 hodin ztratila vedení 1–0 na sety proti Petře Kvitové, vracející se po zranění na okruh. Během turnaje jí patřila 77. příčka žebříčku. Po porážce z dvouhry vybojovala trofej ve čtyřhře se stabilní partnerkou Casey Dellacquovou vítězstvím nad dvojicí Čan Chao-čching a Čang Šuaj. Australanky tak získaly pátou společnou trofej.\n\nPrvní singovou trofej z trávy si odvezla z Nature Valley Open, probíhajícím v Nottinghamu, po finálovém vítězství nad Britkou Johannou Kontaovou. Na tzv. malém Turnaji mistryň, WTA Elite Trophy v čínské Ču-chaji, vyhrála základní orchideovou skupinu, v níž zdolala Caroline Garciaovou a podlehla Aryně Sabalenkové. V semifinále vyřadila obhájkyni trofeje Julii Görgesovou a ve finálovém duelu přehrála čínskou turnajovou jedenáctku Wang Čchiang po dvousetovém průběhu. Třetí titul na túře pro ni znamenal posun na nové kariérní maximum, 15. místo žebříčku WTA.\n\nSezónu otevřela druhý rok v řadě finálovou účastí na Sydney International, kde na úvod vyřadila světovou jedničku Simonu Halepovou a mezi poslední čtveřicí sedmou nasazenou Kiki Bertensovou. V boji o titul však nestačila na turnajovou pětku Petru Kvitovou po třísetovém průběhu. Na Australian Open dohrála v osmifinále opět na raketě Kvitové.\n\nNa březnovém Miami Open z kategorie Premier Mandatory porazila na cestě do finále také členky první světové desítky, Nizozemku Kiki Bertensovou a ve čtvrtfinále Petru Kvitovou. V boji o titul přehrála další Češku a světovou sedmičku Karolínu Plíškovou, čímž vylepšila bilanci vzájemných zápasů na 3–2. Čtvrtý kariérní trofej pro ni znamenala premiérový posun do první světové desítky, na 9. místo. \n\nPremiérový grandslamový titul ve dvouhře vybojovala na antukovém French Open, kam přijela jako světová osmička. V úvodních kolech vyřadila Američanky Jessicu Pegulaovou a Danielle Collinsovou, rovněž tak i Němku Andreu Petkovicovou. První set ztratila až ve čtvrté fázi se Sofií Keninovou. Čtvrtfinálová výhra nad čtrnáctou nasazenou Američankou Madison Keysovou jí zajistila karierní posun do elitní světové pětky, jakožto první Australance od Sam Stosurové ze srpna 2012. Semifinále proti 17leté Američance ruského původu Amandě Anisimovové přineslo řadu zvratů. Dominantním vstupem si nejdříve vypracovala vedení 5–0 na gamy, ale za stavu 40:15 nevyužila dva setboly. Americká teenagerka však průběh šňůrou šesti her otočila a úvodní sadu získala v tiebreaku. Na vítězné vlně pokračovala do stavu her 3–0, než iniciativu převzala opět Australanka, která sérii šesti gamů vyhrála druhé dějství. Přestože v rozhodující sadě jako první ztratila podání, vzápětí si je vzala zpět a po dalším prolomeném servisu Američanky si udržovala náskok. Duel ukončila šestým mečbolem. Stala se tak první australskou finalistkou Roland-Garros od Samanthy Stosurové v roce 2010. Ve finále turnaje potřetí v kariéře zdolala 19letou Češku ze čtvrté světové desítky Markétu Vondroušovou, když ztratila jen čtyři hry. Pařížský grandslam ovládla jako první australská šampionka od Margaret Courtové z roku 1973. Na žebříčku WTA se posunula na 2. místo.\nTravnatou sezónu zahájila šestým kariérním titulem z birminghamského Nature Valley Classic, svou první singlovou trofejí v kategorii WTA Premier. V průběhu turnaje neztratila žádný set. Až ve finále proti osmé nasazené Němce Julii Görgesové čelila setbolu, který odvrátila. Bodový zisk ji katapultoval na 1. místo světového žebříčku, jakožto první Australanku od Evonne Goolagongové z roku 1976, která mu vévodila dva týdny. Na vrcholu klasifikace vystřídala Japonku Naomi Ósakaovou. Ve Wimbledonu prohrála v osmifinále s nenasazenou Američankou Alison Riskeovou. Skončila tak její 15zápasová neporazitelnost.\n\nLetní US Open Series otevřela prohrou ve druhém kole torontského Rogers Cupu s Ameičankou Sofií Keninovou. Po turnaji se Ósakaová vrátila do čela světové klasifikace, kde Bartyová setrvala sedm týdnů. Zlepšení formy přišlo na Western & Southern Open v Cincinnati. Na její raketě postupně dohrály Maria Šarapovová, Anett Kontaveitová, jíž uštědřila první porážku, a Řekyně Maria Sakkariová. Po vyřazení Ósakaové s Plíškovou se mohla postupem do finále vrátit na vrchol žebříčku. V semifinále však podlehla ruské veteránce Světlaně Kuzněcovové, figurující až na 153. příčce.\n\nNa newyorský grandslam US Open přijela v roli turnajové dvojky. Po výhrách nad Zarinou Dijasovou, Lauren Davisovou a Sakkariovou čtvrtým kolem zopakovala výkon z předchozího ročníku. Před branami čtvrtfinále ji zastavila Číńanka z druhé světové desítky Wang Čchiang. Po dohrání majoru zahájila druhé období na vrcholu žebříčku WTA. \n\nPodzimní asijskou část zahájila na Wuhan Open, kde po volném losu ve třech setech vyřadila Caroline Garciaovou. Přes Keninovou a Petru Martićovou prošla do semifinále, v němž nezvládla koncovky obou sad s obhájkyní trofeje Arynou Sabalenkovou. Během utkání si nechala ošetřit lýtko. Navazující týden vstoupila volným losem do pekingského China Open. Ve druhém kole přehrála Kazašku Julii Putincevovou a následně vyšla vítězně ze tří třísetových duelů proti Čeng Saj-saj, Kvitové a Kiki Bertensové. Druhé sezónní finále v kategorii Premier Mandatory však nezvládla, když ji zastavila čtvrtá nasazená Japonka Naomi Ósakaová. Poměr vzájemných duelů tím srovnala na 2–2.\n\nV roli světové jedničky přijela na Turnaj mistryň, WTA Finals, do Šen-čenu. V červené základní skupině porazila Kvitovou i Belindu Bencicovou a podlehla náhradnici Bertensové. Z první příčky postoupila do semifinále, v němž zvládla těsný třísetový duel s Plíškovou. V boji o titul pak zdolala ukrajinskou obhájkyni trofeje Elinu Svitolinovou po dvousetovém průběhu. Po šňůře pěti porážek tak Ukrajinku premiérově porazila. Turnaj vyhrála jako první Australanka od Evonne Goolagongové Cawleyové z roku 1976. Zároveň se stala pátou šampionkou, která triumfovala již při svém debutovém startu. Jako první od Sereny Williamsové z roku 2014 v dané sezóně rovněž ovládla grandslam. Na odměnách si připsala 4,42 milionů dolarů, nejvyšší částku v předchozí historii tenisu. \n\nZ Číny odletěla do Perthu, kde v RAC Areně proběhlo finále Fed Cupu mezi Austrálií a Francií. V sobotní dvouhře uštědřila dva „kanáry“ Garciaové, aby v neděli nezvládla utkání proti Kristině Mladenovicové. O šampionkách rozhodla až závěrečná čtyřhra, z níž se Stosurovou odešly poraženy od páru Garciaová a Mladenovicová. Australanky podlehly 2:3 na zápasy. Sezónu uzavřela jako konečná jednička světové klasifikace.\n\nV září 2014 přerušila tenisovou kariéru a v roce 2015 začala hrát kriket, když podepsala smlouvu s ženským týmem Brisbane Heat pro premiérovou sezónu australské ligové soutěže Women's Big Bash League. V soutěži debutovala 4. prosince 2015 v zápase proti Melbourne Stars. K tenisu se vrátila během února 2016.\n\nNarodila se roku 1996 v queenslandském Ipswichi do rodiny Josie a Roberta Bartyových. Otec, profesí vládní úředník, patří mezi domorodé obyvatele australského kontintentu, aboridžince ze skupiny Ngarigo. Matka je rentgenoložka a dcera britských imigrantů. Bartyová vyrůstala na ipswichském předměstí ve Springfieldu, kde absolvovala školu Woodcrest College. Má dvě starší sestry Saru a Ali. V dětství hrála také netball, ale rozhodla se věnovat pouze tenisu, když „\"si uvědomila, že [netball] je jen dívčí sport\",“ a sestry ji v něm převyšovaly. Během dospívání nikdy nehrála kriket.\n\n"}
{"id": "761142", "url": "https://cs.wikipedia.org/wiki?curid=761142", "title": "Pořejov (zámek)", "text": "Pořejov (zámek)\n\nZámek Pořejov stával v centru dnes již zaniklého městečka Pořejov v okrese Tachov.\n\nTvrz, která zámku předcházela, byla vystavěna patrně ve 14. století. Opevňoval ji vodní příkop, jehož pozůstatek dnes představuje podkovovitý rybník ve východní části bývalého zámeckého areálu. Na tvrzi pravděpodobně sídlili tachovští manové. Prvním takovým písemně doloženým je k roku 1380 Dluhovoj. Na základě náhrobků, dnes uložených v tachovském muzeu, můžeme ještě identifikovat rod Dolniců, kteří zde seděli nejspíše ve 40. a 50. letech 16. století. Roku 1560 získal Pořejov rychtář Sebastián Perglar z Perglasu. Ten ji roku 1567 nebo 1587 rozšířil do podoby zámku. V roce 1587 také obnovil gotický kostel sv. Bartoloměje. Po bitvě na Bílé hoře Perglarové o statek přišli. Následně se na něm vystřídala řada majitelů, až roku 1687 zámek koupil Jan Zikmund z Gotzenu a připojil jej k Boru. V roce 1728 jej pak Adam Filip Losy spojil s tachovským dominiem. Poté byl dvůr rozparcelován a zámek chátral. V roce 1756 došlo k přestavbě severozápadní části zámku na synagogu. Ke konci druhé světové války byl při ostřelování poškozen a po válce spolu se synagogou zbořen.\n\nJednalo se o čtyřkřídlou budovu, přičemž hlavní obytné místnosti se nacházely v severním křídle. Do současnosti se zachovaly rozsáhlé nepřehledné ruiny a údajně také několik sklepů.\n\n"}
{"id": "761144", "url": "https://cs.wikipedia.org/wiki?curid=761144", "title": "HMS Orion (1854)", "text": "HMS Orion (1854)\n\nHMS Orion byla britská válečná loď. Jednalo se o plachetní dvojpalubník vybavený pomocným parním strojem a šroubem.\n\nTento dvojpalubník nesl celkem 91 děl na dvou dělových palubách a horní nekryté palubě. Jednalo se o děla třech ráží – jedno 68liberní, 56 32liberních děl a 34 osmipalcových kanónů.\n"}
{"id": "761146", "url": "https://cs.wikipedia.org/wiki?curid=761146", "title": "Heinrich von Angeli", "text": "Heinrich von Angeli\n\nHeinrich von Angeli (8. července 1840, Sopron – 21. října 1925, Vídeň) byl rakouský malíř.\n\nPo studiu na vídeňské akademii odešel v roce 1856 do Düsseldorfu, kde studoval na Akademii umění u Emanuela Leutzeho. Krátce se vzdělával u Karla von Pilotyho na Akademii v Mnichově a v roce 1858 si otevřel vlastní studio.\n\nPo návratu do Vídně v roce 1862 zaznamenal úspěch jako historizující a portrétní malíř. Stal se významným portrétistou evropské šlechty. Podíl na jeho vzestupu měla jeho mecenáška a žačka císařovna Viktorie Sasko-Koburská, kterou stejně jako její matku královnu Viktorii několikrát portrétoval. V roce 1880 maloval také pozdější císařovnu Augustu Viktorii.\n\nV roce 1894 byla po něm pojmenována vídeňská ulice \"Angeligasse\".\n\nJe pochován na vídeňském centrálním hřbitově (skupina 32 C, číslo 6).\n\n\n"}
{"id": "761154", "url": "https://cs.wikipedia.org/wiki?curid=761154", "title": "Slávka Poberová", "text": "Slávka Poberová\n\nPhDr. Slávka Poberová, dívčím jménem Jaroslava Vojtěchová (* 20. února 1943 ve Dvoře Králové nad Labem), je česká prozaička, redaktorka, překladatelka z angličtiny a nakladatelka.\n\nSlávka Poberová (první manžel Jiří Pober, 1910-1976, druhý Milan Sedláček) vystudovala dějepis a češtinu na Filozofické fakultě Univerzity Karlovy v letech 1960-1965. Po absolutoriu nastoupila jako tisková referentka v hudební agentuře Pragokoncert, kde zůstala do roku 1968. Přešla do Čs. ústředí knižní kultury, po jeho zrušení v roce 1969 se stala redaktorkou a posléze vedoucí kulturní rubriky Světa práce. Od roku 1979 působila jako vedoucí redaktorka beletrie v nakladatelství Olympia, kde se stala r. 1992 zástupkyní šéfredaktora a v roce 1996 šéfredaktorkou. \nV roce 1968-1970 absolvovala na Fakultě žurnalistiky UK postgraduální studium zaměřené na nakladatelskou činnost, v roce 1980 tam získala za práci \"Počátky českého ženského hnutí v tisku\" doktorát filozofie. \n\nOd roku 1963 publikovala v kulturním zpravodajství Čs. rozhlasu, psala divadelní recenze do Středočeského vysílání, pak přidávala další noviny (Práce, Mladá fronta, Rudé právo, Svobodné slovo, Lidová demokracie) a časopisy (Domov, Květy, Zlatý máj, Nové knihy), v 80. letech spolupracovala s rozhlasovým Kolotočem. Upravovala různé knihy mnoha autorů, ke kterým ji vázaly vzpomínky z dětství, např. E. H. Porterová Pollyanna (1991) či Paul d´Ivoi Tajemný doktor (1994).\nZačala překládat z angličtiny nejdřív jako spolupracovnice Jiřího Pobera, potom samostatně (všechny cestopisy R. Halliburtona, J. Steinbeck, J. Hilton, Z. Grey, Daphne du Maurierová atd.), ale brzy dala přednost vlastní prozaické práci. Debutovala v roce 1974 \"Životy na schovávanou\" (v \"Tři příběhy o lásce\" + J. Mourková a I. Hercíková), vyd. Mladá fronta. V roce 1978 vyšly \"Zlodějky vody\", vyd. Čs. spisovatel, v roce 1982 \"Případ pro veverku v kole\", vyd. Práce, v roce 1983 \"Jablko od stromu\", vyd. Olympia, v roce 1985 \"Žirafka\", vyd. Olympia, v roce 1989 \"Čekatelky\", vyd. Práce a v roce 1991 \"Gejši nejsou zdejší\", vyd. Práce. Všechny tyto práce spojuje téma emancipace a seberealizace současných mladých dívek a žen.\nOd roku 1994 vydávala v Olympii \"edici Minimum\", pro kterou napsala se svou dcerou Jesikou \"Minimum bontonu\" (1994), \"Minimum klasických výroků\" (1995), \"Minimum k plotně\" (1997), \"Minimum historických výroků\" (1999) a \"Minimum ke svatbě\" (2000). Malé půvabné knížky vycházely s ilustracemi Adolfa Borna nebo Vladimíra Renčína.\nSvůj zájem o historii předvedla Slávka Poberová v knihách, které vyšly v nakladatelství Alpress: 2005 \"Lásky českých královen\", 2007 \"Intriky na českém trůnu\", 2010 \"Nejmocnější ženy Evropy\" (s Melitou Denkovou).\n\n\n"}
{"id": "761161", "url": "https://cs.wikipedia.org/wiki?curid=761161", "title": "Dunkelsberg (zámek)", "text": "Dunkelsberg (zámek)\n\nLovecký zámek Dunkelsberg stával nedaleko osady či poplužního dvora Dunkelsberg na pravém břehu Pstružného potoka pod vrcholem Pustý zámek, přibližně tři kilometry jihovýchodně od zaniklé obce Zakšov ve VVP Hradiště.\n\nZ důvodu rozvoje Zakšova nechali majitelé doupovského panství vystavět na jih od obce poplužní dvůr Dunkelsberg a na jihovýchod od něj sklárnu (v provozu do roku 1853). Podle záznamů z roku 1705 byl Zakšov druhou nejbohatší obcí na panství. U sklárny stál přízemní domek. Ten nechal roku 1850 hrabě Eugen Černín z Chudenic o patro zvýšit a přestavět na lovecký zámeček ve švýcarském stylu. Zároveň na něj přenesl název Dunkelsberg. Následně sloužil k pobytům šlechtě a později zde žili rodiče posledního majitele panství, Kurta Zedwitze. Na konci 60. let 19. století došlo k předělání sklárny na pilu (tzv. \"Adélina pila\"). V roce 1945 přešel zámek, bývalá sklárna a okolní lesy do vlastnictví státu. V únoru 1953 zde byl zřízen Vojenský újezd a zámek byl zbořen.\n\nŠlo o patrovou budovu o půdorysu obdélníka s rozměry cca 20 × 12 metrů, kryla ji sedlová střecha. Průčelí směřovalo k severovýchodu a bylo zvýrazněno vystupujícím rizalitem, přičemž v přízemí a patře byla arkáda členěná sloupky. Přicházelo se po trojramenném schodišti. Vystavěn byl především ze dřeva, prosvětlení zajišťovala prostorná obdélná okna. Před zbořením však nebyla provedena dokumentace, proto se dnes již nedá provést rekonstrukce vnitřního uspořádání.\n\n"}
{"id": "761167", "url": "https://cs.wikipedia.org/wiki?curid=761167", "title": "Lamar S. Smith", "text": "Lamar S. Smith\n\nLamar Seeligson Smith (* 19. listopadu 1947 v San Antoniu v Texasu) je republikánský politik ve Spojených státech amerických, od roku 1987 poslanec sněmovny reprezentantů za 21. volební okrsek v Texasu, pod který spadá oblast severovýchodně od San Antonia a západně od Austinu.\n\nLamar Smith má titul bakaláře z Yaleovy univerzity v connecticutském městě New Haven z roku 1969, poté studoval právo na Southern Methodist University v Dallasu, kde získal titul doktora práv v roce 1975.\n\nLamar Smith patří mezi zastánce větší regulace Internetu. V roce 2006 navrhl zpřísnění zákona DMCA a na přelomu let 2011 a 2012 vytvořil návrh zákona SOPA, proti kterému protestovali v lednu 2012 mnozí velcí internetoví poskytovatelé obsahu (mj. Wikipedie, Google, …). Poté, co veřejnost SOPA odmítla, přišel s novým návrhem zákona H.R.1981, který jako důvod k regulaci Internetu uvádí boj proti dětské pornografii.\n\n"}
{"id": "761168", "url": "https://cs.wikipedia.org/wiki?curid=761168", "title": "Herbord", "text": "Herbord\n\nHerbord, někdy také Herbort, může být:\n\n"}
{"id": "761184", "url": "https://cs.wikipedia.org/wiki?curid=761184", "title": "Parabasalia", "text": "Parabasalia\n\nParabasalia (též Parabasala či Parabasalea, česky někdy překládáno jako bičenkovci) je monofyletická ale značně diverzifikovaná skupina z říše Excavata, řazená buď jako podkmen do kmene Metamonada nebo jako samostatný kmen exkavát.\n\nPřevážně se jedná o endobiotické anaerobní jednobuněčné organismy, které se vyznačují hydrogenozomy namísto mitochondrií, speciálně utvářenými cytoskeletárními útvary a výrazným Golgiho aparátem navázaným na bázi buňky.\n\nDo skupiny se řadí více než 80 rodů, ve kterých již bylo popsáno přibližně 400 druhů.\n\nJedná se o bičíkaté jednobuněčné organismy, jejichž velikost je velmi rozdílná, od malých trichomonád (od 5 μm) po velké brvitky (180 μm). Velká velikost se zřejmě vyvinula kvůli schopnosti fagocytovat dřevěné zlomky v trávicím traktu dřevožravého hmyzu. V původním podobě odpovídající společnému předchůdci mají 4 bičíky, 3 přední a jeden zpětný. Ten se různě přikládá k buněčnému tělu či jeho cytoplazmatickému výběžku, takže někdy vytváří undulující membránu. V konečném výsledku mají vyvinuty od žádného po 6 bičíků u malých parabasalií, u velkých došlo k mnohonásobnému zmnožení bičíků (odtud název brvitky či Hypermastigida) až na tisíce, zřejmě aby se i přes svou velikost udržely v trávicím traktu hmyzu.\n\nParabasalia postrádají typické exkavátní znaky (mikrotubulární kostrou vyztužená břišní rýha).\nMají vyvinut výrazný Golgiho komplex (na rozdíl od ostatních metamonád) navěšený na 2 žíhané fibrily spojující ho s bází buňky – tzv. parabazální aparát (odtud i název skupiny). Vyznačují se také hydrogenozomy namísto chybějících mitochondrií. Zvláštní je i jejich mikrotubulární cytoskelet. Ten nevyztužuje břišní rýhu typickou pro ostatní exkaváta, ale vytváří 2 zvláštní nepohyblivé cytoskeletální struktury (organely). Prvním je tzv. axostyl – mikrotubulární tyčinka z vzájemně propojených mikrotubulů procházející celou buňkou, někdy až do cytoplazmatického výběžku, a rozšířený do lžícovitého tvaru kryje jádro z jedné strany; druhou stranu kryje druhá mikrotubulární struktura – pelta. Zvláštní je i mitotické dělení: dělicí vřeténko se netvoří uvnitř jádra, ale vně.\n\nVětšina parabasalií obývá trávicí trakty živočišných hostitelů jako komenzálové, parazité nebo symbionti, volně žijící jen výjimky (méně než 10), např. \"Ditrichomonas\". Brvitky jsou např. nezbytnými symbionty pro termity, neboť jsou klíčoví při trávení celulózy ve střevě tohoto hmyzu.\n\nParabasalia často obsahují endosymbiotické bakterie účastnící se jejich metabolismu, někdy mají na povrch navázané i exosymbiotické spirochéty pomáhající při pohybu (\"Mixotricha paradoxa\").\n\nNěkteří bičenkovci představují z medicínského nebo veterinárního hlediska patogeny. Např. bičenka poševní (\"Trichomonas vaginalis\") způsobuje trichomoniázu, sexuálně přenosné onemocnění lidí.\n\nParabasalia postrádají typické exkavátní znaky, zejména břišní rýhu vyztuženou mikrotubulární kostrou, podle které jsou exkaváti nazváni. Byla však zjištěna blízká příbuznost se skupinou Fornicata a podle ní následně určeno i zařazení parabasalií.\n\nParabasalia tedy tvoří jednu ze tří hlavních, s vysokou pravděpodobností monofyletických skupin metamonád (společně s Fornicata a Preaxostyla), které jsou jednou z evolučních větví exkavát. Tomu odpovídá i jejich zařazení v moderních klasifikačních systémech, přestože klasifikační úroveň (kmen, podkmen) není ustálená.\n\nKlasifikace parabasalií není plně ustálená. V r. 2010 předložili návrh nové moderní klasifikace, která by zohledňovala poznatky z fylogenetických analýz, vědci z Přírodovědecké fakulty Univerzity Karlovy v Praze. Vypadá následovně (v závorkách jsou uvedeny zastoupené rody):\n\nKmen: PARABASALIA\n\nPříbuzenské vztahy mezi jednotlivými třídami bičenkovců zobrazuje následující fylogenetický strom (aktualizovaný podle znalostí ke konci r. 2011):\n\n"}
{"id": "761189", "url": "https://cs.wikipedia.org/wiki?curid=761189", "title": "Maria João Köhlerová", "text": "Maria João Köhlerová\n\nMaria João Köhlerová (* 8. října 1992, Porto) je portugalská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k roku 2012 dva tituly ve dvouhře a čtyři ve čtyřhře.\n\nNa žebříčku WTA byla nejvýše ve dvouhře klasifikována v leden 2013 na 106. místě a ve čtyřhře pak ve stejném měsíci na 151. místě. Trénuje ji bývalý profesionální tenista Nuno Marques.\n\nV roce 2006 debutovala na satelitu ITF v Braze, kde podlehla v 1. kole s Catarinou Ferreirovou po setech 7–5, 6–1. Od roku 2008 reprezentuje fedcupový tým Portugalska, k roku 2012 s bilancí 1–3 ve dvouhře a 3–3 ve čtyřhře.\n\n"}
{"id": "761200", "url": "https://cs.wikipedia.org/wiki?curid=761200", "title": "Asociálnost", "text": "Asociálnost\n\nAsociálnost znamená snížené sociální cítění jedince. Zahrnuje také opovržení vůči společenským hodnotám a mravům. U každé jednotlivé osobnosti má tato porucha jinou intenzitu a je riziko její dědičnosti.\n"}
{"id": "761207", "url": "https://cs.wikipedia.org/wiki?curid=761207", "title": "Chudobinec císařovny Alžběty v Chomutově", "text": "Chudobinec císařovny Alžběty v Chomutově\n\nChudobinec císařovny Alžběty (Elisabethhaus) v Chomutově byl postaven v letech 1911–1913. Pojmenován byl na počest rakouské císařovny a české královny Alžběty Bavorské (1837–1898), která byla za svého života patronkou mnoha dobročinných organizací.\nBudova byla vystavěna na místě staré, již nevyhovující nemocnice z roku 1855, která byla stržena roku 1909. Architektem nové budovy byl Němec Josef Zasche, který v Čechách v první třetině 20. století projektoval množství obytných, veřejných i církevních staveb. Finanční prostředky na stavbu chomutovského chudobince poskytla tehdejší městská spořitelna. Po dostavění budova nabízela více než 100 lůžek pro nemajetné obyvatele města, kteří se zde léčili. Současně se stavbou chudobince byly v nedalekém parku Theodora Körnera provedeny geometrické zahradní úpravy.\n\nPark však s postupným rozšiřováním nedalekých válcoven začal pustnout. K jeho obnově došlo až na počátku třetího tisíciletí, kdy zde zároveň vznikla malá botanická zahrada s rostlinami typickými pro oblast Krušnohoří. Chudobinec později ukončil svou funkci, a z budovy se stalo v roce 1956 sídlo první chomutovské polikliniky, v níž byly soustředěny ordinace obvodních a odborných lékařů, rentgen, laboratoř a další zdravotnické služby. Po vystavění nové moderní polikliniky v Edisonově ulici v objektu několik let sídlila Policie České republiky, jejím potřebám však léta nerekonstruovaný objekt nevyhovoval a v roce 2009 se policisté přesunuli do jiné budovy v ulici T. G. Masaryka. Poté byla budova bez využití a od roku 2014 se využívá jako ubytovna.\n\nBývalý chudobinec je cihlovou budovou klasické konstrukce. Jeho půdorys je ve tvaru hranatého písmene „U“, obě křídla jsou dvoutrakt (chodba a místnosti) a hlavní část budovy je třítrakt (středová chodba). Vstup do objektu je řešen velkou vstupní halou. Budova je dvoupodlažní se suterénem a jsou v ní 3 základní schodiště. Střecha je sedlová, v současnosti krytá plechem.\n\n\n"}
{"id": "761210", "url": "https://cs.wikipedia.org/wiki?curid=761210", "title": "Soudní vikář", "text": "Soudní vikář\n\nSoudní vikář neboli oficiál v římskokatolické církvi vykonává soudní moc svěřenou diecéznímu biskupovi s výjimkou případů, které si vyhradil diecézní biskup. Soudní vikář je zároveň předsedou diecézního soudu. Soudním vikářem nesmí být generální vikář, ledaže jde o malou diecézi nebo je jen málo případů. Soudní vikář není ordinářem a během sedisvakance jeho úřad trvá (administrátor jej nemůže odstranit). Soudnímu vikáři může být ustanoven zástupce, označovaný jako soudní místovikář neboli viceoficiál.\n\n"}
{"id": "761212", "url": "https://cs.wikipedia.org/wiki?curid=761212", "title": "FC La Chaux-de-Fonds", "text": "FC La Chaux-de-Fonds\n\nFootball Club La Chaux-de-Fonds je švýcarský fotbalový klub z města La Chaux-de-Fonds. Založen byl roku 1894, a to organizací \"Union Chrétienne des Jeunes Gens\" (Křesťanská unie mladých) – od ní se klub odloučil roku 1904. Stal se třikrát mistrem Švýcarska (1954, 1955, 1964) a šestkrát vyhrál švýcarský pohár (1948, 1951, 1954, 1955, 1957, 1961). V nejvyšší švýcarské soutěži klub působil v letech 1900–1937, 1938–1942, 1943–1946, 1947–1974, 1975–1976, 1979–1980 a 1983–1987. Roku 2009 byl z 2. nejvyšší soutěže přeřazen kvůli administrativním sporům až na úroveň páté ligy (2e Ligue).\n\n"}
{"id": "761214", "url": "https://cs.wikipedia.org/wiki?curid=761214", "title": "Generace Z", "text": "Generace Z\n\nGenerace Z (také známá jako generace M, internetová generace, děti nového tisíciletí) je společný název pro skupinu lidí narozených od poloviny 90. let 20. století do současnosti.\n\nGenerace vyrostla na síti World Wide Web, která začala být stále více dostupná po roce 1991. Nejmladší zástupci této generace se narodili během menšího baby-boomu v době světové finanční krize končící kolem roku 2010, následovaní další generací nazvanou Alfa. Generace Z se narodila a vyrůstala po éře Studené války a pádu Sovětského svazu.\nRodiči generace Z jsou typicky zástupci generace X.\n\nDíky pozornosti médií se k popisu generace Z používají i další termíny, například:\n\nGenerace Z je vysoce propojená, mnozí z této generace po celý život využívají komunikační a mediální technologie jako internet, rychlé zasílání zpráv (instant messaging, textové zprávy), MP3 přehrávače, mobilní telefony či YouTube. Tím si vysloužili přezdívku „digitální domorodci“. Většinou nejsou omezeni na domácí počítač, internet mají všude s sebou, například v mobilních telefonech. Výrazný rozdíl mezi generací Y a generací Z je ten, že členové předchozí generace pamatují život před vzestupem využívání masových technologií, zatímco následující generace se narodila až po něm.\n\nGenerace Z je známá pro život online a v rychlém tempu: okamžité sdílení myšlenek a poznatků na různá témata, pomocí různých médií a produktů. \n\nNěkteří rodiče generace Z pracují na částečný úvazek nebo ve svých domovech, aby jejich děti mohly být vychovávány jimi nebo jinými členy rodiny místo různými zařízeními denní péče.\n\n"}
{"id": "761222", "url": "https://cs.wikipedia.org/wiki?curid=761222", "title": "Helsingborgs IF", "text": "Helsingborgs IF\n\nHelsingborgs Idrottsförening je švédský fotbalový klub z města Helsingborg. Založen byl roku 1907. Sedmkrát se stal mistrem Švédska (1929, 1930, 1933, 1934, 1941, 1999, 2011), pětkrát získal švédský pohár (1941, 1998, 2006, 2010, 2011). Do evropských pohárů vstoupil prvně v sezóně 1996/97 (do Poháru UEFA), do Ligy mistrů v ročníku 2000/01. Ke známým hráčům minulosti patří Henrik Larsson, který v klubu působil v letech 1992-1993 (odehrál 56 utkání, ve kterých vstřelil 50 branek).\n\n"}
{"id": "761225", "url": "https://cs.wikipedia.org/wiki?curid=761225", "title": "Studna (základ)", "text": "Studna (základ)\n\nStudny pro zakládání jsou konstrukce hranolového nebo válcovitého tvaru, které se do zeminy zapouštějí podhrabáváním. Používalo se hlavně při zakládání v lehce rozpojitelných horninách a zeminách. \n\n\nStudny mohou být z železobetonových skruží, dřevěného roubení. \n\n\n"}
{"id": "761226", "url": "https://cs.wikipedia.org/wiki?curid=761226", "title": "Lex", "text": "Lex\n\nLex (latinsky zákon) může označovat:\n\n\n\n"}
{"id": "761227", "url": "https://cs.wikipedia.org/wiki?curid=761227", "title": "Obora (zámek)", "text": "Obora (zámek)\n\nZámek Obora stával ve východní části obce Obora, části Chomutic, asi 8 km na západ od Hořic.\n\nV minulosti stávala na místě Obory obec Radeč, z níž pocházel rod Radeckých. První písemná zmínka o tvrzi pochází z roku 1581. V roce 1623 se majitelem Radče stal Albrecht z Valdštejna a založil zde rozsáhlou oboru. Z tvrze se stala hospodářská budova a byla začleněna do komplexu hřebčince. V roce 1635, po zkonfiskování Albrechtova majetku, připadla císaři Ferdinandovi III. a v držení Habsburků zůstala do roku 1824. Na konci 17. století prošla tvrz řadou úprav, při nichž byla přestavěna na barokní zámek, v němž sídlili úředníci panství. Ve stejné době je původní název obce nahrazen názvem novým – Obora. V roce 1824 se zámek dostal do vlastnictví podnikatele Josefa Dreslera z Prahy, který jej nechal přestavět v duchu empíru. V roce 1893 pak zámek od jeho potomků odkoupil továrník Konrád Blaschke z Českého Dubu, který nechal areál v 90. letech 19. století zmodernizovat. V 1. polovině 20. století se tu pak vystřídala řada majitelů, až se v roce 1945 jako konfiskát dostal do rukou státu. Ten sem umístil zemědělské učiliště a po jeho zrušení v 70. letech zde byly byty Státního statku Hořice. Po roce 1989 byl v soukromých rukách a coby neudržovaný chátral. Roku 2004 se část zřítila a ve stejném roce došlo k nařízení demolice.\n\n"}
{"id": "761228", "url": "https://cs.wikipedia.org/wiki?curid=761228", "title": "Kornisi", "text": "Kornisi\n\nKornisi, též Znaur (, ) je sídlo městského typu v Gruzii, na území většinou světa neuznané Republice Jižní Osetii. Nachází se 25 km západně od Cchinvali.\n\nPůvodně se sídlo jmenovalo \"Okona\", za sovětské éry bylo roku 1933 přejmenováno na \"Znaur\" po osetském revolucionáři Znauru Ajdarovovi. Roku 1991 přejmenovaly gruzínské úřady sídlo na Kornisi, což osetskými separatisty nebylo respektováno.\n\nPodle gruzínského administrativního dělení náleží k okresu Kareli. Podle neuznané Jižní Osetie je Kornisi správním centrem Znaurského rajonu.\n\nPrůmysl dřevozpracující.\n\nV souvislosti s válkou v létě 2008 uprchlo asi 300 místních obyvatel gruzínské národnosti do gruzínského vnitrozemí. Po obsazení obce Ruskou armádou byla část opuštěných domů vypálena.\n\n"}
{"id": "761234", "url": "https://cs.wikipedia.org/wiki?curid=761234", "title": "Lusthaus (Klášterec nad Orlicí)", "text": "Lusthaus (Klášterec nad Orlicí)\n\nLovecký zámeček Lusthaus stával na břehu Divoké Orlice, asi 150 metrů od Pašerácké lávky, nedaleko Klášterce nad Orlicí.\n\nEmpírový lovecký zámeček nechal v roce 1806 postavit František Adam Bubna z Litic, majitel panství Žamberk. Sloužil k ubytování během lovů. Objevuje se však také domněnka, že jeho zakladatelem byl až v roce 1815 hrabě Jan Parish. V polovině 19. století se z něj stala hájovna. V roce 1936 zámek postihl požár a po něm nebyl obnoven. Požár měl údajně založit henleinovec Tauber, který se snažil zabránit úmyslu vytvořit ze zámku opěrný bod československé armády. Dnes jej připomíná pouze dvojice zarostlých pstruhových rybníků a tis, pozůstatek po parkové úpravě okolí. Jeho historii se věnuje i jedno ze zastavení naučné stezky procházející Zemskou bránou.\n\nŠlo o přízemní budovu o půdorysu obdélníka, zakončenou valbovou střechou ze šindele. Na severozápadě a jihovýchodě byla střecha podepřena šesticí sloupů s korintskými hlavicemi, které tvořili jakési verandy. U řeky se nacházela lodžie s dvojicí sloupů a párem oken ve stylu pseudogotiky s lomeným obloukem. Trojice oken byla i v průčelí na severozápadě a jihovýchodě. Vstup se nacházel v jihozápadním průčelí mezi trojicí oken s lomeným obloukem.\n\n"}
{"id": "761237", "url": "https://cs.wikipedia.org/wiki?curid=761237", "title": "Jiří Mošna", "text": "Jiří Mošna\n\nJiří Mošna (28. ledna 1928, Jičín – 4. července 2010, Stará Boleslav) byl český římskokatolický kněz, farář v Městě Touškově a osobní arciděkan.\n\nJiří Mošna se narodil v Jičíně jako nejmladší ze sedmi dětí v rodině státního zaměstnance. Otec pracoval zprvu jako financ na státní hranici a později jako úředník v důchodové kontrole. Matka byla ženou v domácnosti. Vychodil pět tříd obecné školy a dále pak 8 tříd gymnázia v Jičíně. Po gymnáziu přešel do semináře na bohosloveckou fakultu Univerzity Karlovy v Praze. V roce 1950 přerušil na půl roku studium v důsledku výkonu vojenské služby. Na kněze byl vysvěcen 29. června 1952 v Praze. Po vysvěcení byl kaplanem v Brandýse nad Labem, odkud spravoval farnost Svémyslice a Dřevčice zde působil do roku 1954. Poté působil dva roky jako administrátor ve Skalné u Chebu do roku 1956. Poté byl dočasně přeložen do Roudnice nad Labem jako kaplan. Od ledna do října roku 1957 byl administrátorem v Tismicích u Českého Brodu. Poté byl dva roky farářem v Pernarci. Od roku 1959 byl administrátorem ve Stráži u Tachova, zde byl v roce 1961 zatčen StB a obviněn za pobuřování proti republice. Byl odsouzen k deseti měsícům vězení nepodmíněně a k zákazu kněžské služby na dobu 8 let. Po propuštění pracoval několik let jako řidič sanitky a jako skladník. V roce 1964 požádal o znovunavrácení se do kněžské služby a v roce 1966 mu bylo vyhověno. V prosinci roku 1966 nastoupil jako farář do Města Touškova v okrese Plzeň-sever a také administrátorem excurrendo ve farnostech Kozolupy, Malesice, Chotíkov, Jezná a Plešnice.\n\nV roce 1973 byl jmenován děkanem a okrskovým vikářem vikariátu Plzeň-sever. Tuto funkci zastával až do roku 1989. Za jeho zásluhy ho v roce 1988 arcibiskup pražský a primas český kardinál František Tomášek jmenoval osobním arciděkanem. Po 33 letech, v prosinci roku 1999 odešel z Města Touškova do Plzně, odtud jezdil do roku 2005 sloužit mše sv. do Kladrub. V prosinci roku 2005 kvůli zdravotnímu stavu odešel na zasloužilý odpočinek do Charitního domova sv. Václava ve Staré Boleslavi, kde 4. července 2010 ve věku 82 let zemřel. Zajímavostí je, že zemřel v den, kdy se farářem v jeho touškovské farnosti stal jeho dlouholetý dobrý přítel a kolega Vladimír Gajdušek. Pohřební mše svatá se konala 12. července v poutním chrámu Nanebevzetí Panny Marie ve Staré Boleslavi. Poté byl pohřben v rodinné hrobce v Jičíně. Dne 18. července pak byla v Městě Touškově ve farním kostele Narození sv. Jana Křtitele sloužena jeho nástupcem a současným farářem ve Městě Touškově Vladimírem Gajduškem zádušní mše svatá. Dne 28. září 2009 při papežské návštěvě v ČR se Jiří Mošna setkal s papežem Benediktem XVI.\n\nDo Města Touškova nastoupil v roce 1966 jako kněz ve svých 38 letech. Spravoval kromě Města Touškova i dalších pět farností. Jeho činnost se dotkla prakticky každého touškovského občana. V 60. a 70. letech organizoval zájezdy za poznáním významných, kulturních a církevních památek. Mnohé z touškovských občanů křtil, mnohým křtil děti, jiné oddával, dalším pomáhal útěchou při rozloučení s nejbližšími. Je třeba připomenout i starost o církevní památky, které během jeho působení v nelehkých podmínkách minulého režimu nejen nechátraly, ale byly i dobře udržovány. S velkými oběťmi opravil v Městě Touškově krásný farní kostel a s těžkým srdcem jej v roce 1999 opouštěl. Po celou dobu jeho působení byla udržena tradice půlnočních mší, které byly opravdu o půlnoci. Podporoval činnost skautského oddílu v Kozolupech a činnost chrámového sboru v Městě Touškově.\n"}
{"id": "761238", "url": "https://cs.wikipedia.org/wiki?curid=761238", "title": "Theodor Baillet de Latour", "text": "Theodor Baillet de Latour\n\nTheodor hrabě Baillet de Latour (15. června 1780, Linec, Habsburská monarchie – 6. října 1848, Vídeň, Rakouské císařství) byl rakouský důstojník, politik a ministr války.\n\nPocházel ze staré belgické šlechtické rodiny. Jeho otec byl polní maršál, vrchní polní zbrojmistr a dvorský vojenský rada Maximilian Baillet von Latour. Vystudoval vojenskou akademii ve Vídni.\n\nVyznamenal se v německé kampani za napoleonských válek. Roku 1805 získal hodnost majora, v roce 1814 hodnost generálmajora, roku 1846 hodnost vrchního polního zbrojmistra. Za své činy byl v roce 1812 jmenován rytířem vojenského řádu Marie Terezie. Zasloužil se při svém působení u Lipska a při dobytí Sensu v roce 1814. Po válce působil krátce v Paříži. Působil jako velitel brigády v Linci, Olomouci a Praze.\n\nV roce 1816 se oženil se Sophií Bourcierovou. Měl syna a dceru, jeho vnuk byl rakouský právník Vincenz Baillet de Latour.\n\nOd dubna 1848 působil ve funkci ministra války v tehdejší rakouské konstituční vládě. S cílem podpořit přesun vojsk chorvatského šlechtice a rakouského generála Josipa Jelačiće se mu rozhodl poslat na pomoc vídeňský batalión, který by tak měl bojovat proti bouřícím se Uhrům. Vzbouřenecká část vídeňského obyvatelstva se tomu pokoušela zabránit a vzala útokem říšské ministerstvo války na náměstí Am Hof. Při té příležitosti byl Latour lynčován a jeho tělo bylo následně pověšeno na pouliční lampu na náměstí.\n\n\n\n"}
{"id": "761239", "url": "https://cs.wikipedia.org/wiki?curid=761239", "title": "Diplomatická minuskula", "text": "Diplomatická minuskula\n\nDiplomatická minuskula je listinné písmo, užívané od 9. do přelomu 12. a 13. století.\n\nDiplomatická minuskula se vyvíjela v kanceláři římských císařů a králů. Podle Theodora Sickela měl velkou zásluhu na zavedení tohoto písma do královské kanceláře notář a kancléř Ludvíka Němce Heberhard. Na merovejské listinné písmo začalo v 8. století působit nově se formující karolinská minuskula, což se projevilo větší pravidelností písmové kresby, oddělováním jednotlivých liter a tím došlo ke zmenšení počtu nepřehledných ligatur. Až v polovině 9. století však proběhla skutečná reforma, kterou byla zavedena diplomatická minuskula. Postupem času tato listinná forma karolinské minuskuly ovlivnila nejednu evropskou kancelář. V papežských listinách v 11. století vytlačila starší kuriálu a neobešly se bez ní ani jiné přední panovnické kanceláře či vydavatelé z řad duchovních. Na českém území je diplomatickou minuskulou psána listina knížete Soběslava I. z roku 1130 a soubor písemností olomouckého biskupa Jindřicha Zdíka.\n\nJedná se v podstatě o tvarovou modifikaci karolinského písma. Z ní převzala minuskulní vzpřímené „d“, zvláštní podobu zkratky „et“ „&“, či trojkovou formu litery „g“. I přes značný vliv nového knižního písma si zachovává kurzívní ráz. V počátku této obdoby karolinské minuskuly lze spatřit prvky ustupující merovejské kurzívy, mezi které náleží otevřená forma grafému „a“. Drobné litery a předimenzované horní dotažnicové délky, které jsou na koncích různými způsoby ohýbány nebo zdobeny jednoduchými i složitějšími smyčkami, patří k nejreprezentativnějším prvkům diplomatické minuskuly. Smyčka se vyskytuje i u písmene „c“ či všeobecného zkracovacího znaménka. Některé atributy nám pomáhají k dataci listin. Již vzpomenuté merovejské dekadentní prvky mizí nejpozději během první poloviny 10. století. Ve 12. století se začíná písmový obraz minuskuly úžit a hranatět, čímž je předznamenán nástup nového písma gotického.\n\n"}
{"id": "761246", "url": "https://cs.wikipedia.org/wiki?curid=761246", "title": "Zákon o poměru pražských univerzit", "text": "Zákon o poměru pražských univerzit\n\nZákon č. 135/1920 Sb. z. a n., o poměru pražských universit, byl přijat 19. února 1920 a jeho populární označení lex Mareš se odvíjí od jeho předkladatele, poslance a profesora Františka Mareše. Účelem zákona bylo dokončit rozdělení Karlo-Ferdinandovy univerzity na českou a německou část z roku 1882 a rozhodnout, která z nich je univerzitou původní. Do té doby byla totiž česká univerzita považována za vzniklou nově, tento zákon ji ale prohlásil za pokračovatelku Univerzity Karlovy, jejíž jméno dále nesla; o jménu německé se mělo rozhodnout později, k tomu ale nedošlo a tak se až do svého zániku v roce 1945 označovala jen jako „Německá univerzita v Praze“.\n\nV důsledku toho navíc česká univerzita získala do svého výlučného majetku jak Karolinum, tak univerzitní archiv a registraturu, stejně jako starobylé univerzitní insignie, pečetidla a jiné památky, doposud v držení univerzity německé. V tomto směru ale nebyl zákon proveden ihned, teprve až v roce 1934 zažádal nový rektor Karel Domin o zápis vlastnictví Univerzity Karlovy ke Karolinu a o předání insignií. 21. listopadu téhož roku rozhodl Jan Krčmář, ministr školství a národní osvěty, o povinnosti Německé univerzity insignie vydat, to ale vedení této univerzity nejdříve odmítlo. Situace vyústila až do několikadenních násilných událostí, nazvaných poté insigniáda.\n\n"}
{"id": "761249", "url": "https://cs.wikipedia.org/wiki?curid=761249", "title": "Druhá italsko-etiopská válka", "text": "Druhá italsko-etiopská válka\n\nDruhá italsko-etiopská válka byl ozbrojený konflikt vyvolaný fašistickou Itálií v roce 1935. Válka skončila dočasnou okupací Etiopie a vytvořením Italské východní Afriky.\n\nPřípravy na zabrání Etiopie začaly již v roce 1925. Mussolini ji chtěl původně zabrat na základě smlouvy o přátelství z roku 1928. Italové začali shromažďovat své jednotky u hranic Etiopie. K prvnímu konfliktu došlo 5. prosince 1934 u Wal Walu, kde měla italská armáda na základě etiopsko-italské smlouvy od roku 1930 povoleno udržovat vojenskou posádku o síle 200 mužů. Italové zde zaútočili na etiopské jednotky. Došlo k těžkým ztrátám na obou stranách. Etiopie se obrátila na Společnost národů s prosbou o pomoc, ale neuspěla. Této situace využila Francie, která chtěla vylepšit své vztahy s Itálii, zabránit ji sblížení s Německem a také oslabit britskou kontrolu v Africe. Koloniální dohoda mezi Francií a Itálií z ledna 1935 odevzdávala do italských rukou jak 20 % akcií železnice Addis Abeba-Džibuti, ale také část francouzského Somálska s přilehlým souostrovím Doumeira a také spornou oblast Tibesti a Aouzou na libyjsko-čadské hranici.\n\nPlán útoku od listopadu 1932 zpracovával generál Emilio de Bono. Tento zkušený důstojník a veterán italsko-turecké války i koloniálních válek v Eritrei a Etiopii si byl vědom toho, že italské jednotky se při tažení budou muset především vyrovnat s těžko přístupným terénem bez moderních komunikací, což kladlo zvýšené nároky na logistiku. Vzhledem k této situaci navrhoval postupovat „salámovou taktikou“ tj. napřed dobýt určité území, vybudovat tam komunikace a potřebné logistické zabezpečení a z tohoto předmostí pak postupovat dále. Výhodou této taktiky bylo, že byla dosažitelná při nasazení malého počtu vojsk což umožňovalo korigovat jak náklady tak ztráty v rozumných mezích. Nevýhodou byla malá rychlost postupu, což bylo Mussolinimu trnem v oku. Italský duce měl neustále nutkání posílat do východní Afriky nové a nové síly, což ovšem snižovalo kontingent v Evropě a ve snaze udržet silné pozice vedlo velení armády ke katastrofální koncepci binárních divizí.\n\nVýsledkem bylo, že plán z roku 1934 předpokládal nasazení pětkrát až šestkrát více vojáků, než de Bono požadoval.\n\nV 5.00 hodin ráno 3. října 1935 překročily italské a eritrejské síly soustředěné do tří armádních sborů řeku Mareb a bez vyhlášení války vtrhly do etiopského vnitrozemí. Italové bez větších potíží zatlačovali slabou clonu etiopských pohraničních sil a více než s odporem nepřítele zápasili s členitým terénem. 5. října vstoupily italské jednotky do Adigratu a o den později vytlačil italský II. sbor Etiopce z Aduy (kde etiopská vojska roku 1896 porazila italskou koloniální armádu).\n\n11. října u Agadamos kapituluje před italskou armádou Dejazmach (velitel armády) Haile Selassie Gugsa, zeť samotného císaře Haile Sela-ssieho. De Bono to ihned telegrafuje do Říma, což povzbudí italský tisk k poněkud bombastickým proklamacím o „zničení etiopských vojsk na severu“, což se ukazuje jako poněkud přehnané, neboť Gugsu následuje do zajetí jen 1200 vojáků.\n15. října 1935 vstupuje de Bono triumfálně do posvátného města Axum, odkud fašisté později odvezou Axumský obelisk, který roku 1937 u příležitosti oslav 15. výročí Pochodu na Řím vztyčí v italském hlavním městě. I přes Mussoliniho frustraci postupuje de Bono sice pomalu, ale záměrně a metodicky si vytváří nástupiště k dalšímu postupu. Ve stejné době Graziani v Somálsku v čele skupiny italských, somálských a libyjských oddílu během tří týdnů obsazuje města Dolo, Kelafo, Dagneraj, Gerlogubi a Gorahaj v provincii Ogaden, kde se může spolehnout na podporu místních náčelníků jako například sultán Olol Diinle, který bojuje v čele tisícovky mužů svého klanu na italské straně a oddíly Dubatů, naverbovaných z řad jemenských žoldáků. Italské oddíly se dostávají do Wal Walu, kde se spojují s místní posádkou.\n\n8. listopadu 1935 dobývají síly I. italského sboru a Eritrejského sboru město Makale, hlavní středisko východní části provincie Tigre. 16. listopadu je generál de Bono Mussoliniho rozkazem povýšen do hodnosti Maršál Itálie. Protože však ani po tomto povýšení nejeví de Bono snahu postupovat rychleji ale nadále se přidržuje své osvědčené strategie, dne 17. prosince dostává od Mussoliniho Státní telegram 13181, ve kterém stojí, že „dobytím Makaly je vaše mise skončena“. De Bono je nahrazen náčelníkem generálního štábu maršálem Pietro Badogliem.\n\nNový velitel se ani nenadál a už musel řešit první problémy. Etiopská armáda dokončila mobilizaci a císař se rozhodl nového velitele otestovat během tzv. Vánoční ofenzívy, což byla spíše série výpadu na střed italské formace. V průsmyku Dembeguina se Etiopanům podařilo zaskočit kolonu eritrejské pěchoty a oddíl doprovodných tančíku L3 pod velením majora Crinitiho, který prakticky rozprášili a donutili k ústupu, což bylo sice malé vítězství, ale povzbudilo to morálku císařských oddílu, deprimovaným pádem Makaly a zradou velitele Gugsy.\n\nZa této situaci se maršál Badoglio obrátil na Mussoliniho s žádosti nasadit chemické zbraně a získal souhlas. Záminkou se stala vražda italského pilota Tito Minnitiho, který 26. prosince 1935 nouzově přistál na území obsazené etiopskou armádou. Ačkoliv dle etiopské verze nebyl pilot zabit armádou, ale místními obyvateli rozzuřenými předchozím náletem, brzy se rozšířila verze, že byl etiopskými vojáky ubit poté, co se vzdal. To spolu s faktem, že v boji některé etiopské oddíly použily střely Dum-Dum se stalo vítanou záminkou k zahájení chemické války. Italské letectvo začalo aplikovat metodu yperitového postřiku, zatímco pumy s chemickou náplní byly shazovány na místa koncentrace etiopských jednotek.\n\nBadoglio mezitím navýšil svou armádu o dva sbory a v lednu 1936 zahájil ofenzívu. Během prvního střetnuti v provincii Tembien (20 – 24. leden 1936) se ještě etiopské armádě podařilo uhájit strategicky důležitý průsmyk Warieu. Dalším střetu u Amba Aradam v provincii Enderta se Badogliovi podařilo během 10. až 19. února zničit většinu vojsk Rase (vévoda a zároveň vrchní velitel armádní skupiny) Mulugety. To umožnilo Italům druhý nápor na Tembien, kde ve dnech 27. až 29. února zlikvidovali zbytky etiopské severní armády. Badoglio pokračoval v tlaku na nepřítele a jedno dva sbory nyní zaútočily na uskupeni Rase Imru Haile Selassieho. Bitva probíhala v okolí města Shire od 29. února a italské letectvo nasadilo jak bojové plyny a svrhlo i 80 tun výbušných a zápalných pum. 2. března začal Ras Imru ustupovat a 3. a 4. března byly jeho oddíly opakovaně napadány letouny při překročení řeky Tekezé a to jak klasickou tak i chemickou municí. V této již naprosto zoufalé situaci, kdy se organizovaný odpor hroutil jak na severu tak i na jihu se císař Haile Selassie rozhodl nasadit do boje svou poslední rezervu − oddíly Císařské gardy. Dne 31. března 1936 zahájil poslední ofenzívu nedaleko města Mai Ceu. Během následujících dvou dnů byla padla většina jeho armády a zbylé oddíly byly ve dnech 2. a 3. dubna napadeny chemickou munici během ústupu u jezera Ašangi. Dne 4. dubna 1936 sledoval císař se zoufalstvím hladinu jezera pokrytou jedem a mrtvými těly vojáků jeho armády.\nBěhem této poslední velké bitvy zasáhl do války i generální sekretář fašistické strany Achille Starace, který si vymohl na Mussolinim hodnost generálporučíka a velení nad Východoafrickým rychlým oddílem, což byla smíšená formace, složená z 3. pluku Bersaglieri, motorizované kohorty fašistické milice a doprovodného oddílu tančíků a dělostřelectva. Starace vzdor skepticismu generálů s tímto oddílem vyrazil během boju u Shire neohroženě vpřed a už 1. dubna 1936 dobyl důležité severoetiopské město Gondar a 3. dubna dorazil k jezeru Tana. Dne 24. dubna Starace zlomil poslední odpor, když dobyl tvrdě bráněné město Debra Tábor.\n\nTaké na jihu obnovil Graziani postup 12. ledna 1936 a díky motorizovanému oddílů pod vedením plukovníka Pietro Malettiho již 20. ledna dobyli Italové svůj primární cíl − město Negele a zcela zničili armádu Rase Desty. Zkázu etiopských sil dovršila epidemie malárie a série yperitových náletů. Poté Graziani zaměřil svou pozornost na sever provincie Ogaden, kde se poslední etiopské jednotky opevnily mezi městy Harah a Džidžiga a u města Degehabur. Velitel skupiny vojsk bránící tuto část země − Ras Nasibu měl k dispozici krom svých oddílu i dva dobře vyzbrojené prapory císařské gardy a náčelníkem štábu mu byl někdejší osmanský generál Mehmet Wehib Paša, kterého britský časopis Times označoval za jednoho z „hrdinů z Gallipoli“ a etiopské pozice přirovnával k „Hindenburgově linii“. I císař doufal, že se zde italská vojska na dlouhé měsíce zastaví. 14. dubna vyrazila Grazianiho armáda ve třech kolonách proti etiopským pozicím a 23. dubna dorazily všechny tři kolony před etiopské opevněné pozice. Italové do útoku nasadili velké množství plamenometných tančíků, které spolu s intenzivní dělostřeleckou palbou působili obráncům velké ztráty. 25. dubna prolomila italská vojska obrannou linii a 30. dubna padl Degehabur. Poté, co císař odešel do exilu, dne 3. května následovala třetina důstojníků jeho příkladu. Dne 8. května 1936 vstoupil generál Graziani a jeho oddíly do Hararu.\n\nZačátkem dubna 1936 již nikdo z císařova okolí nemohl pochybovat, že je válka prohraná. Společnost Národu vzdor faktu, že prohlásila Itálii za agresora nedokázala italského diktátora ani zastavit ani mu zabránit, aby přisouval další a další posily. Po zhroucení severní skupiny etiopských vojsk bylo jen otázkou času, kdy maršál Badoglio zavelí k dalšímu postupu, tentokráte na hlavní město. Za této situace navštívil císař francouzské velvyslanectví, aby vyjednal možnost opustit svou zemi přes francouzské Somálsko pro sebe, císařovnu a své dva syny. Poté se vrátil do svého paláce, kde oslovil dav shromážděný na schodech: „Budeme bojovat o každou píď naši země. Kdo není nemocný, nechť vezme zbraň, jídlo na pět dní a jde na sever bojovat s útočníky“. Na tuto patetickou výzvu dav odpověděl „My půjdeme, my půjdeme“. Na frontu odešlo také posledních pět tisíc příslušníků císařské gardy.\n\nCísař poté rozhodl, že se vláda přesune do města Gora na západě země u hranic s britským Súdánem. Zároveň jmenoval Imru Haile Selassieho regentem po dobu, kdy bude v exilu. 2. května 1936 vyjel císař ve svém vlaku směrem na Džibuti, hlavní město francouzského Somálska. Když se generál Graziani obléhající v té době Harar o této cestě dozvěděl, odeslal depeši, kde žádá povolení zaútočit na vlak bombardéry. Mussolini tento návrh odmítá. Poté, co císař opouští město, dochází v celé Addis Abebě k nepokojům a v rabování, kterého se účastní i část etiopských vojáků. Dav vyrabuje císařský palác a bere útokem ministerstvo financí, kde je umístěn zbytek zlatých rezerv, které se nestihly odvézt. Několik úředníků, kteří se snažili odrazit útok davu kulometem, bylo zlynčováno.\n\nMaršál Badoglio od 20. dubna zřídil své velitelství ve městě Dessie, 320 km severně od Addis Abeby. Protože odpor etiopských sil v té době byl prakticky nulový, rozhodne se Badoglio k riskantnímu kroku − výpadu motorizované kolony na etiopské hlavní město, které s Dessie spojuje tzv. Císařská dálnice, jedna z mála udržovaných komunikací v zemi. Tento smělý záměr ovšem naráží na fakt, že míra mechanizace v italské armádě roku 1936 není nikterak velká. Naštěstí pro Badoglia je v té době vrchním ubytovatelem italské armády, pod jehož pravomoc spadá zásobování, generál Fidenzio Dall'Ora, díky jehož organizačních schopnostem je Badogliova „mechanizovaná kolona“ během 21.–25. dubna sestavena z 1785 aut, kamionů a tahačů. K tomu oddíl tančíků, 11 dělostřeleckých baterií a také speciální vozidla pro 193 koní, určených na přehlídku. Celá kolona je schopna převést 12.500 vojáků. 24. dubna posílá Badoglio předvoj dva oddíly po 4.000 Eritrejcích, ale toto preventivní opatření se ukazuje jako zbytečné neboť Eritrejci místo nepřítele zápolí akorát s blátem a deštěm. Také v průsmyku Termaber nenaráží na žádný odpor, nicméně kvůli opravě poničené dálnice zde kolona uvízne dva dny. Vojáci na nákladních automobilech mohli při průjezdu úrodnou provincií Shewa obdivovat nádhernou krajinu a mnozí už se těšili na konec války, kdy pušku vymění za rýč či motyku a budou sklízet plody zdejší krajiny. Mezitím během večera 4. května dosáhly předsunuté hlídky 1. eritrejské brigády předměstí Addis Abeby pěšky dříve, než čelo mechanizované kolony. Ta vjela do města následující den ve 4 hodiny ráno. Italští vojáci byli v naprosté euforii, kterou jim nepokazil ani silný déšť. S příchodem Italů byl ve městě obnoven pořádek a za chvíli vlály z mnoha oken bílé vlajky, zatímco obyvatelstvo prchalo na jih. Badoglio mohl nyní využít koně, které s sebou Italové vezli v kamionech, a uspořádat triumfální vjezd. V 5.45 hodin se Badoglio zastavil v budově italského velvyslanectví. Byla vztyčena italská vlajka a provolána sláva králi i Mussolinimu. Poté se Badoglio obrátil na velitele letectva a prohlásil: „Dokázali jsme to! Zvítězili jsme!“.\n\nTento Badogliův výpad na Addis Abebu bude později fašistickou propagandou oslavován jako „Pochod železné vůle“. Je sice faktem, že Italové během osmi dní urazili vzdálenost 320 km v těžkém terénu a v nepřízní počasí, nicméně za nulového odporu nepřítele. Později jeden žurnalista výstižně prohlásil, že tento výkon „spíše než na stránky událostí vojenských patří na stránku událostí sportovních“.\n\nV Římě, kde se další postup netrpělivě očekával Badogliův telegram způsobil vlnu euforie. Mussolini byl nadšeným davem nadšeně aplaudován a desetkrát se na výzvu davu musel vrátit zpět na balkon Palazzo Venezia, kde pronesl patetický projev o „zářícím meči, který přeťal všechna pouta a učinil africké vítězství čisté, tak jako si jej budou pamatovat všichni legionáři, kteří v boji padli i ti co přežili. Italský lid si vybojoval impérium, které zúrodní svou prací a které bude se zbraní v ruce hájit proti nepříteli“. Na závěr se otázal davu „Jste toho hodni?“ aby mu bylo odpovězeno hromadné „Ano!“.\n\nNa rozdíl od zářícího Mussoliniho, který se od té doby nechal oslovovat jako „zakladatel imperia“, měl král Viktor Emanuel III. k válce rezervovaný postoj. Když na něj pod jeho palácem Quirinal dav volal „Imperatore, Imperatore, Salute Imperatore!“ postavil se král do pozoru, zasalutoval davu a neřekl nic.\n\nVálka v Etiopii zcela nepochybně přinesla režimu Benita Mussoliniho i jemu osobně velkou oblibu v širokých vrstvách italského národa. Nikdy předtím a nikdy potom nebyla popularita Il Duceho tak vysoká, než když slavnostně oznamoval založení impéria.\n\nNa druhou stranu byly však důsledky války pro Itálii nedobré. Válečné náklady přesáhly únosnou mez a ani nadšenecká sbírka \"Zlato pro otčinu\", kdy manželské páry v Itálii, královnou počínaje, odevzdávaly své snubní prstýnky na pokrytí válečných výloh, tento vládní deficit nedokázala vyrovnat. Okupovaná Etiopie se stala de facto černou dírou italského rozpočtu, neboť krom vydržování velké okupační armády zde Italové zahájili velkorysou výstavbu dálnic a nových měst pro budoucí italské kolonisty.\n\nOsudový dopad měla tato válka ovšem v diplomacii. Francie a Spojené království, které byly ochotny připustit dominanci Itálie nad Etiopií, byly šokovány a pobouřeny svévolným útokem a brutálně vedenými akcemi fašistických vojsk. I když mnoho britských konzervativců (včetně Winstona Churchilla) byla toho názoru že Mussoliniho spojenectví je v jejich zájmu, ohledy na veřejné mínění jakékoliv britské vládě nyní bránily otevřeně usilovat o spojenectví s fašisty. Ve Francii měla italská intervence za následek pád Lavalovy vlády a vítězství levicové Lidové fronty. Za této situace se Itálie dostala do izolace, kterou ještě prohloubila její intervence ve Španělsku. To vedlo Mussoliniho k jeho největšímu omylu − sblížení s nacistickým Německem. Osa Berlín-Řím a později i Ocelový pakt přivedl fašistickou Itálii pod německé velení a nakonec i do války, kterou neměla šanci vyhrát.\n\n"}
{"id": "761256", "url": "https://cs.wikipedia.org/wiki?curid=761256", "title": "Bohumil Patera", "text": "Bohumil Patera\n\nBohumil Patera (8. listopadu 1913 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1948 byl zvolen do Národního shromáždění za KSČ ve volebním kraji Karlovy Vary. Mandát zastával do února 1952, kdy rezignoval a místo něj jako náhradnice nastoupila Miluše Klímová.\n\nV roce 1948 se uvádí jako kovodělník a předseda ONV. V roce 1950 zastával funkci předsedy krajské komise pro zemědělskou výrobu a výkup.\n\n"}
{"id": "761257", "url": "https://cs.wikipedia.org/wiki?curid=761257", "title": "Gwardia Varšava", "text": "Gwardia Varšava\n\nWarszawski Klub Sportowy Gwardia Warszawa je polský fotbalový klub z Varšavy. Založen byl roku 1948. V 50.-70. letech 20. století patřil k nejlepším polským klubům, dnes hraje nižší soutěže. Přestože nikdy nevyhrál polskou ligu, zúčastnil se historicky prvního ročníku Poháru mistrů evropských zemí v sezóně 1955/56. Gwardia skončila v polské lize nejvýše druhá (1957), dvakrát pak třetí (1959, 1972/73). Jednou získala polský fotbalový pohár (1953/54).\n\n\n"}
{"id": "761258", "url": "https://cs.wikipedia.org/wiki?curid=761258", "title": "Zdeňka Patschová", "text": "Zdeňka Patschová\n\nZdeňka Patschová (24. dubna 1905 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nNa počátku 30. let byla první ženou jmenovanou v Československu soudkyní. Za okupace působila v domácím odboji. Po válce byla od roku 1945 jednatelkou Rady československých žen. V roce 1948 se uvádí jako soudckyně a členka předsednictva Rady československých žen, bytem Hradec Králové. Působila jako právnička a podílela se v 50. letech na politických procesech. V roce 1954 byla například předsedkyní soudního senátu v procesu s duchovním Vojtěchem Koderou, který byl odsouzen na sedm let (roku 1969 rehabilitován).\n\nVe volbách roku 1948 byla zvolena do Národního shromáždění za KSČ ve volebním kraji Liberec. V parlamentu setrvala až do konce funkčního období, tedy do voleb v roce 1954.\n\n"}
{"id": "761259", "url": "https://cs.wikipedia.org/wiki?curid=761259", "title": "Nakladatelství VUTIUM", "text": "Nakladatelství VUTIUM\n\nVUTIUM je akademické nakladatelství Vysokého učení technického v Brně. Vzniklo v roce 1996 a ročně vydává kolem 290 odborných titulů, převážně zásluhou největších fakult vysoké školy: Fakulty elektrotechniky a komunikačních technologií, Fakulty informačních technologií, Fakulty strojního inženýrství, Fakulty stavební a Fakulty podnikatelské.\n\nVydává odborné publikace pro širokou veřejnost, ale také sborníky z konferencí a učení texty pro potřebu jednotlivých fakult. Studentům a zaměstnancům vysoké školy je určen měsíčník \"Údalosti\", informují o dění na škole. V roce 2011 kvůli úsporným opatřením přestala být vydávána zdarma dostupná tištěná verze (byla k dispozici pouze elektronická verze) a také vycházel pouze jednou za dva měsíce. Od roku 2012 vychází znovu každý měsíc.\n\n"}
{"id": "761261", "url": "https://cs.wikipedia.org/wiki?curid=761261", "title": "Václav Pavlíček (politik)", "text": "Václav Pavlíček (politik)\n\nVáclav Pavlíček (28. září 1901 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako rolník a člen ústředního výboru Jednotného svazu českých zemědělců, bytem Kosičky. Během únorového převratu se účastnil prokomunistického celostátního sjezdu rolnických komisí v Praze.\n\nVe volbách roku 1948 byl zvolen do Národního shromáždění za KSČ ve volebním kraji Hradec Králové. Mandát zastával do března 1953, kdy rezignoval a místo něj jako náhradník nastoupil Karel Mrázek.\n\nBydlel v obci Kosičky. Počátkem 50. let se angažoval při zakládání JZD v okrese Nový Bydžov. Opoziční protikomunistická skupina mu měla tehdy poslat výhružné dopisy. Pokud se prý nevzdá poslaneckého mandátu, měl být zastřelen. Podobné dopisy posílala i dalším funkcionářům s cílem zastavit proces kolektivizace zemědělství.\n\n"}
{"id": "761264", "url": "https://cs.wikipedia.org/wiki?curid=761264", "title": "Juraj Pavlov", "text": "Juraj Pavlov\n\nJuraj Pavlov (15. května 1911 – ???) byl slovenský a československý politik a krátce i poúnorový poslanec Národního shromáždění ČSR za Stranu slobody. Po roce 1948 žil v exilu.\n\nPo osvobození se zapojil do činnosti slovenské Demokratické strany. Na jaře 1946 před parlamentními volbami v roce 1946 patřil mezi hlavní organizátory vzniku Strany slobody jako nové politické formace na Slovensku. Její vznik jako potenciální oslabení Demokratické strany podporovala i Komunistická strana Československa. Nová politická formace měla mít větší katolický akcent.\n\nBěhem únorového převratu v roce 1948 strana nezaujala jasné stanovisko. Juraj Pavlov se v květnu 1948 stal jejím generálním tajemníkem poté, co rezignoval Jozef Brúha. V roce 1948 se uvádí jako tajemník SSO, bytem Bratislava. Ve volbách do Národního shromáždění 1948 byl za SSO zvolen ve volebním kraji Košice. Krátce nato ale sám odešel do emigrace. V listopadu 1949 byl zbaven mandátu.\n\n"}
{"id": "761270", "url": "https://cs.wikipedia.org/wiki?curid=761270", "title": "Karel Balíček", "text": "Karel Balíček\n\nKarel Balíček (31. října 1904 Chrast u Chrudimi – 25. března 1985 Daňkovice) byl český malíř krajinář.\n\nZ rodného Chrudimska se přestěhoval na Českomoravskou vrchovinu do Svratky za učitelskou praxí, kde působil od roku 1928 jako odborný učitel a později v letech 1947 až 1961 jako ředitel základní devítileté školy. Zde rozvíjel svůj umělecký talent a svratecký kraj se mu stal osudovým tvůrčím tématem a celoživotní láskou.\n\nBalíčkův talent první rozpoznal jeho učitel – profesor chrudimského učitelského ústavu Ferdinand Pochobradský, u kterého udělal svoje první krůčky v malbě. Základní znalosti plenérové malby získal od Gustava Macouna a dále svůj osobitý styl doplňoval o prvky vzešlých ze spolupráce s dalšími malíři Vysočiny.\n\nVystavoval od roku 1936 a za svůj život byly jeho obrazy prezentovány na přibližně třiceti výstavách – samostatných i společných. Byl členem Syndikátu výtvarných umělců a Svazu výtvarných umělců.\n\n"}
{"id": "761271", "url": "https://cs.wikipedia.org/wiki?curid=761271", "title": "Kroměšín (zámek)", "text": "Kroměšín (zámek)\n\nZámek Kroměšín stával v osadě Kroměšín, místní části Libice nad Doubravou, přibližně 4 km severovýchodně od Chotěboře.\n\nPrvní písemná zmínka o tvrzi, která zámku předcházela, pochází z roku 1274. Během husitských válek zanikla. Také ves strádala a po třicetileté válce zde zbyl pouze dvůr, v 18. století připojen k Libici. V průběhu 18. století došlo v areálu dvora k výstavbě zámku, který měl podobu jednopatrové obdélné budovy. Po roce 1948 patřil Státnímu statku Chotěboř a v dalších letech vystřídal ještě několik majitelů. Neudržovaný zámek chátral a nepomohlo ani převzetí soukromou společností v roce 1990. V roce 2005 došlo k jeho zboření. Na místě zámku je dnes louka, v blízkosti se nachází opravená sýpka, která byla součástí hospodářského dvora zámku.\n\n"}
{"id": "761273", "url": "https://cs.wikipedia.org/wiki?curid=761273", "title": "Karel Peck", "text": "Karel Peck\n\nKarel Peck (10. května 1904 – ???) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Havlíčkův Brod. Mandát nabyl až dodatečně v září 1953 jako náhradník, poté, co rezignoval poslanec Josef Frank (politik). V parlamentu zasedal až do konce funkčního období, tedy do voleb v roce 1954.\n\nDo března 1960 ho KS StB Jihlava evidovala jako držitele propůjčeného bytu, s krycím jménem \"Peřina\".\n\n"}
{"id": "761274", "url": "https://cs.wikipedia.org/wiki?curid=761274", "title": "Rybí kostra (tkanina)", "text": "Rybí kostra (tkanina)\n\nRybí kostra (angl.: \"herringbone pattern\", něm.: \"Fischgratmuster\") je vzor tkaniny s lomeným řádkováním, které vzniká střídáním směru dvojitého kepru. \nVazbou se na tkanině tvoří proužky (\"rayé\"), v závislosti na módě 1-3 cm široké, kontrast se obvykle zdůrazňuje použitím osnovních a útkových nití v rozdílných barvách. Barevné efekty nebo odstínování se dá dosáhnout také kombinací s panamovou vazbou.\n\nTkaniny s rybí kostrou se vyrábí z vlněných, bavlněných a směsových přízí polyester/viskóza. \n\nBěžně se tkaniny s rybí kostrou používají na pláště, obleky, kostýmy, košile aj. \n\nMéně známé je použití rybí kostry na sisalových kobercích , na punčochovém zboží a na zátažných pleteninách s jemně členitým žakárovým vzorováním (viz \"Holthaus\").\n\nPro rybí kostru se používá také starší označení fiškret (z německého \"Fischgrät\") nebo \"stromkový kepr\".\n"}
{"id": "761275", "url": "https://cs.wikipedia.org/wiki?curid=761275", "title": "Replikace databází", "text": "Replikace databází\n\nReplikace databází může být využita v mnoha systémech řízení báze dat, obvykle vazba mezi originálem a kopiemi bývá typu master/slave. Master zaznamenává změny, které poté posílá do slave. Slave zpět oznámí zprávou, že aktualizovaná data úspěšně přijal, čímž umožní odeslání (a případné opětovné posílání až do chvíle než je úspěšně aplikován) následujících aktualizací.\n\nTento druh replikace umožňuje odesílání aktualizací do jakéhokoliv uzlu databáze a odtud je rozšířit k ostatním serverům. Na jednu stranu je tento způsob replikace často žádán, ale na stranu druhou se může stát v některých situacích nepraktickým. Tím, že představuje podstatné zvýšení nákladů a zesložitění celého systému. Nejběžnějším problémem při multi-master replikaci je prevence konfliktů transakcí a jejich řešení. Většina synchronních řešičů nebo \"Eager Replication Solution\" (ERS) provádí prevenci kolizí, zatímco asynchronní řešiče mají za úkol daný konflikt vyřešit. Například pokud je záznam změněn na dvou uzlech současně, ERS by měl tento problém odhalit ještě před uskutečněním této změny a zamítnout jednu transakci. Systém \"Lazy Replication\" by měl povolit uskutečnění obou transakcí a zahájit řešení konfliktu během resynchronizace. Řešení mnoha konfliktů může být založeno na principu časového razítka transakce, na hierarchii původních uzlů nebo na mnohem komplexnější logice, která rozhodne současně na všech uzlech. Replikace databází se zesložití, pokud je rozšířena. Obvykle lze rozšíření provést ve dvou směrech, horizontálním a vertikálním. Horizontální rozšíření má více kopií dat, vertikální rozšíření má kopie dat rozmístěna dále od sebe. Problémy vyvstané horizontálním rozšířením mohou být zmírněny užitím multi-layer multi-view přístupovým protokolem. Vertikální rozšíření se mnohem usnadnilo rychlením a zvýšením spolehlivosti internetu.\n"}
{"id": "761279", "url": "https://cs.wikipedia.org/wiki?curid=761279", "title": "Anizotropní filtrování", "text": "Anizotropní filtrování\n\nV počítačové 3D grafice je anizotropní filtrování metodou pro zlepšení kvality textur s kosými zornými úhly a s ohledem na úhel pohledu, kde projekce textury působí nekolmým dojmem.\n\nStejně jako bilineární a trilineární filtrování, i anizotropní filtrování eliminuje tzv. aliasing efekty, ale je oproti nim vylepšen díky redukci rozostření a zachování vysokého detailu i v extrémních zorných úhlech.\n\nAnizotropická komprese je relativně intenzívní a používá se jako standardní funkce současných grafických karet 90. let 20. století. Anizotropní filtrování je nyní běžné v moderních grafických zařízeních včetně video softwaru a je uživatelem aktivováno skrze nastavení grafické programy, ovladače, ale i ve videohrách přes programové rozhraní.\n\nPředpokládá se, že čtenář je obeznámen s MIP mappingem.\n\nPři bližším průzkumu anizotropního algoritmu a RIP mappingu (rozšíření MIP mappingu), můžeme pochopit jak anizotropní filtrování získává takovou kvalitu texturového mappingu. Pokud potřebujeme texturu horizontální plochy, která je v kosém úhlu ke kameře, tradiční MIP mappingové zmenšení by nám neposkytlo dostatečné horizontální rozlišení kvůli redukci obrazové frekvence na vertikální ose. To se děje, protože při MIP mappingu je každá MIP úroveň izotropická, tudíž 256×256 textura je zmenšena na 128×128, poté na 64×64 atd., takže se rozlišení půlí na každé ose souběžně a obraz má stejnou frekvenci na všech osách. Takhle se při snaze vyhnout se aliasingu na ose s vysokou frekvencí stane, že ostatním osám bude rovněž snížena vzorkovací frekvence a tudíž budou potenciálně rozostřené.\n\nS RIP mappingovým anizotropním filtrováním lze obrazům snížit vzorkovací frekvenci nejen na 128×128, ale lze ji změnit i na 256×128, 32×128 apod. Tyto obrazy s anizotropně sníženou vzorkovací frekvencí mohou být sondovány v případě, že frekvence texturně zmapovaného obrazu je jiná pro každou texturní osu a proto se jedna osa nemusí rozmazávat kvůli frekvenci jiné osy a k aliasingu přesto nedochází.\n\nLaicky řečeno, anizotropní filtrování zachovává ostrost textury, která se běžně ztrácí během MIP mappingu textur při snaze vyhnout se aliasingu. Anizotropní filtrování tak může udržet vysokou kvalitu textury ve všech zorných úhlech a zároveň poskytuje rychlé anti-aliasingové filtrování textur.\n\nAnizotropické filtrování sonduje texturu průběžně pixel po pixelu.\n\nKaždá anizotropická filtrovací sonda je často sama filtrovaným Mipmapovým vzorkem, který přináší více vzorkování do procesu. Šestnáct trilineárních anizotropních vzorků vyžaduje 128 vzorků z uložené textury, protože trilineární Mipmapové filtrování vyžaduje 4 vzorky krát 2 MIP úrovně a anizotropické vzorkování poté vezme šestnáct filtrovaných trilineárních sond.\n\nAvšak takhle složité filtrování není vyžadováno neustále. Jsou běžně dostupné metody, které snižují množství práce, kterou musí hardware při renderování vykonat.\n\nPožadovaný počet vzorků může způsobit, že anizotropické filtrování extrémně zatíží šířku kmitočtového pásma. Mnohonásobné textury jsou běžné, každý texturový vzorek může mít 4 bity nebo víc, takže každý anizotropní pixel vyžaduje 512 bitů z texturové paměti, ačkoli běžně používaná komprese textur toto množství snižuje.\n\nPokud monitor dokáže obsáhnout okolo dvou milionů pixelů a snímkovou frekvenci 30-60 Hz (nebo víc), šířka kmitočtového pásma texturní paměti rychle může vyšplhat velmi vysoko. Rozpětí až několik stovek gigabytů za sekundu je běžné, pokud je anizotropní filtrování zapnuté.\n\n"}
{"id": "761281", "url": "https://cs.wikipedia.org/wiki?curid=761281", "title": "Konrád (probošt ve 13. století)", "text": "Konrád (probošt ve 13. století)\n\nKonrád, byl 15. probošt litoměřické kapituly sv. Štěpána v letech 1270–1301.\n\nPočítá se, že byl proboštem od roku 1270, avšak poprvé je Konrád jako litoměřický probošt jmenován až v roce 1277 v listině, která osvobodila poddané v Žitenicích, v majetku vyšehradské kapituly, od pravomoci a berní města Litoměřic.\n\nPatřil k družině krále Přemysla Otakara II. a účastnil se s ním bitvy na Moravském poli 26. srpna 1278. Probošt Konrád byl v bitvě na Moravském poli jako typický představitel středověkého preláta-rytíře a zažil mnoho strádání.\n\nNásledující sveřepé braniborské hospodářství kapitulu mnohonásobně poškodilo. Proboštství ztratilo řadu pozemkových majetků, včetně příslušných listin. Církev tehdy utrpěla značné majetkové školy. Probošt Konrád požádal papeže Mikuláše IV. (1288–1292) o zvláštní odpustkovou bulu v září 1289, v níž mu bylo dáno povolení udělovat za stanovených podmínek odpustky těm, kteří vybraným kostelům přispějí mírnými obnosy. Z těchto odpustků byly hrazeny náklady na opravu zpustošeného votivního kostela sv. Vavřince v Litoměřicích, o nějž městská rada na základě slavnostního slibu pečovala. Kostel sv. Vavřince byl znovu vybudován a 10. srpna 1290 pražským biskupem Tobiášem z Benešova znovu vysvěcen.\n\nO Konrádovi se zachovalo velice málo zpráv. Poslední zmínka o něm se nachází v kapitulní listině z roku 1301, kterou probošt Konrád podepsal.\n\n\n"}
{"id": "761284", "url": "https://cs.wikipedia.org/wiki?curid=761284", "title": "Bartovice (zámek)", "text": "Bartovice (zámek)\n\nZámek Bartovice stával v obci Bartovice, dnes místní části Ostravy, na vyvýšenině nad říčkou Lučinou.\n\nV 1. polovině 17. století vytvořil Jan Skrbenský z Hříště z Bartovic samostatný statek. Ve stejné době nechal na nejvýše položeném místě založit dvůr se zámkem. Skrbenským z Hříště náležel zámek do roku 1738, kdy jej odkoupil Karel František Skrbenský ze Šenova a připojil jej k šenovskému panství. Zámek tak přestal sloužit jako rezidence. O osudu zámku v následujících letech nemáme žádné zprávy; objevují se spekulace, že mohl sloužit majitelům Šenova jako lovecký zámeček. V roce 1867 koupila Bartovice Františka Fattoni, dcera slezského politika Františka z Heinů. Její dcera Emma Marie Aresinová roku 1893 dvůr se zámkem prodala Jindřichovi Larisch-Mönnichovi. V roce 1918 byl Larisch-Mönnichům vyvlastněn a připadl Bedřichu Strnadeli. Roku 1948 přešel do rukou státu. V 60. a 70. letech 20. století došlo ke zboření budov v jižní a východní části dvora, mezi nimiž byl i zámek.\n\nJednalo se o nevelkou budovu, údajně podobnou panskému domu, s pěti místnostmi a velkou zahradou. Podobou se pravděpodobně blížil zámkům v Dolních Domaslavicích a Dolních Soběšovicích na Frýdecku. Zámek byl zbořen bez jakékoliv dokumentace, takže dnes jeho podobu již nedokážeme rekonstruovat.\n\n"}
{"id": "761286", "url": "https://cs.wikipedia.org/wiki?curid=761286", "title": "Samuel Prusinovský z Víckova", "text": "Samuel Prusinovský z Víckova\n\nSamuel Prusinovský z Víckova († 1316), též Samuel Prusínovský z Víčkova řečený Smil (Smělý), řidčeji Emil z Víčkova, byl 16. proboštem litoměřické kapituly sv. Štěpána v letech 1301–1316.\n\nPocházel ze starobylého moravského rytířského rodu Prusinovských z Víckova, jehož většina členů se věnovala vojenské službě.\nZbylí členové rodu byli většinou duchovní nebo úředníci. Stal se litoměřickým proboštem patrně již v roce 1301 po smrti probošta Konráda a litoměřické proboštství řídil až do roku 1316. Pro svou činnost na obranu proboštství dostal přízvisko Smil – Smělý. Pouze některé zdroje uvádějí, že rezignoval na funkci probošta v roce 1312, jiné říkají, že byl proboštem až do smrti. Důvodem této rezignace byl počínající spor jeho dvou nástupců ve funkci probošta. Zároveň byl kanovníkem v Olomouci. Zemřel údajně roku 1316 v Olomouci a byl pohřben v tamní katedrále. Podle autora Rohna se stal arcijáhenem olomoucké kapituly.\n\n\n"}
{"id": "761291", "url": "https://cs.wikipedia.org/wiki?curid=761291", "title": "John Law", "text": "John Law\n\nJohn Law, výslovnost ve Francii \"Las\", z původní psané podoby \"Laws\" (pokřtěn 21. dubna 1671 – 21. března 1729) byl skotský ekonom, který hrál za regentství ve Francii velmi významnou roli ve finančnictví, státních financích a ekonomii. Přesvědčil regenta Filipa II. Orleánského vládnoucího v době dětství krále Ludvíka XV. a Regentskou radu o výhodách papírových peněz krytých stříbrem a tak mu povolili je tisknout. Law si založil vlastní banku a v ní vydával tyto „poukázky na stříbro“ – papírové peníze, bankovky. Později ony bankovky nebyly kryty (slíbeným množstvím stříbra), tím ve Francii způsobil velkou inflaci s obvyklými následky a tento jeho „systém“ záhy zkrachoval. Díky „Lawsovu systému“ se Francii, zejména její vládě, významně snížil státní dluh, neboť byl (zjednodušeně řečeno) zaplacen inflačními penězi.\n\nLaw se narodil do rodiny bankéřů a zlatníků ve skotské správní oblasti Fife. Jeho otec koupil hrad Lauriston v Cramondu, nyní předměstí Edinburghu. Proto mu také říkali Law z Lauristonu. Od 14 let se věnoval rodinnému podnikání a studoval bankovnictví, až do smrti svého otce v roce 1688. Pak opustil podnikání a věnoval se zábavě. Odcestoval do Londýna, kde prohrál mnoho peněz v hazardních hrách.\n\nDevátého dubna 1694 John Law postoupil souboj s Edwardem Wilsonem. Wilson ho vyzval na souboj kvůli Elizabeth Villiersové. John Law ho v souboji zabil. Byl shledán vinným z vraždy a odsouzen k smrti. Rozsudek byl zmírněn, jednalo se o neúmyslné zabití. Wilsonův bratr však dosáhl jeho uvěznění, jemu se ale podařilo uniknout do Amsterdamu.\n\nLaw naléhal na vedení národní banky, aby banka usnadnila poskytování úvěrů a vydala papírové peníze, kryté pozemky, zlatem nebo stříbrem. První představa tohoto systému byla představena, když se Law vrátil do Skotska a přispěl k debatám vedoucím ke Smlouvě o unii 1707. Jeho návrh, aby vznikla národní skotská banka, byl odmítnut a Law se snažil své ambice realizovat v cizině. Deset let strávil cestováním mezi Francií a Holandskem a zabýval se finančními spekulacemi. Problémy francouzské ekonomiky mu daly šanci uvést své nápady do života.\n\nV Paříži, krátce před smrtí Ludvíka XIV., poznal Law jeho synovce, vévodu Filipa Orleánského. Postupně se dostal příležitost vybudovat „Lawsův systém“ a stát se jedním z nejdůležitějších ekonomických činitelů ve Francii. Do posledních svých dnů však obhajoval svou teorii a svůj finanční projekt. Po krachu svého „systému“ John Law utekl před lynčováním z Francie s holýma rukama. Umřel chudý, napůl žebrák, v Benátkách, roku 1729.\n\nVévoda Filip II. Orleánský, jenž po smrti Ludvíka XIV. převzal regentskou vládu (tzv. doba regentství), protože Ludvík XV. byl ještě malé dítě. Filip Orleánský chtěl zlikvidovat obrovský státní dluh. Protože všechna opatření skončila víceméně nezdarem, přišel čas Johna Lawa. Law chtěl založit cedulovou banku, která by převzala správu královských příjmů a zároveň mohla vydávat vlastní bankovky. Tyto bankovky měly být kryty příjmy z daní a pozemky v držení banky. Law byl několikrát přijat vévodou, brzy měl jeho důvěru, a u dvora pověst finančního experta. Tak získal nezbytnou podporu pro svůj projekt.\n\nDne 5. května 1716 byl královským výnosem pověřen založit Všeobecnou banku (Banque Generale). Law správně poznal, že peníze samy nejsou hodnotou, ale prostředkem směny hodnot. Law si však neuvědomoval, že metoda tisku papírových bankovek může být životaschopná jen při dostatečném krytí oběživa. Všeobecná banka byla zpočátku velmi úspěšná a její akcie za první rok vzrostly o 15 procent. To vyvolalo důvěru vlády v Johna Lawa. V té době pokračovalo osidlování amerického středozápadu a Law věřil, jako mnozí, že v oblastech Louisiany a Mississippi budou velká naleziště drahých kovů a drahokamů. Law se snažil získat monopol na obchod s těmito regiony.\n\nJohn Law proto založil akciovou Západoindickou společnost (\"Compagnie des Indes occidentales\"), zvanou též „Společnost Mississippi“. Na řece Mississippi tato společnost založila město La Nouvelle-Orléans (dnešní New Orleans) a francouzským přistěhovalcům rozdělila půdu, dávala půjčky a úvěry.\n\nZa podpory Filipa Orleánského byla soukromá Všeobecná banka přeměněna (v roce 1718) na Královskou banku (\"Banque Royale\") a jejím jediným akcionářem se stal stát. Banka mohla vydávat papírové bankovky. Law začal ve velkém tisknout bankovky a skupovat další trhy a spekulovat ve velkém. Obrovskou propagandou dosáhl růstu ceny akcií Západoindické společnosti, např. kupoval zpět akcie této společnosti vytisknutými penězi. K Západoindické společnosti - matce založil její dcery - dceřiné společnosti, jejichž akcie si mohli kupovat pouze držitelé „matky“. Přednostně bylo možné akcie platit státními dluhopisy. Ceny akcií těchto společností stouply až na pětisetnásobek (500x). Poté, co se báječné pověsti z kolonií nepotvrdily, se investoři začali zbavovat papírových peněz. Law třeba prosadil zákaz kovových mincí a zákaz nákupů stolního stříbra, šperků, drahokamů a zlata. Ale krachu už se nedalo zabránit. Akcie Západoindické společnosti nezadržitelně padaly. Čelní dvořané a jiní mocní si vynutili zaplacení svých pohledávek přednostně a v plné výši, na ostatní zbylo tím méně.\n\nVévoda Filip pak v roce 1720 odvolal Lawa z úřadu. V roce 1721 Západoindická společnost přešla pod státní správu, objevila se obrovská inflace.\n\nVelmi mnoho lidí zchudlo a následkem byl pokles ekonomických aktivit. John Law se tak ve Francii „zasloužil“ o nedůvěru k papírovým penězům. Ve Francii k nim dlouho panovala nedůvěra a byly zavedeny později než v některých dalších podobně vyspělých západoevropských zemích.\n\nPodobná, méně devastační, situace byla v téže době ve Velké Británii - Lord Správce pokladu Robert Harley poskytl práva ve Velké Británii exkluzivního obchodování s jihoamerickými španělskými koloniemi – oblasti v níž ležely se říkalo „Jižní moře“ (\"South sea\") – společnosti South Sea Company za převzetí £ 2 milionů ze £ 30 981 712 státního dluhu. Práva obchodovat s jihoamerickými španělskými koloniemi měla Velká Británie dostat jakožto důsledek míru po válce o španělské dědictví, Utrechtský mír 1713 ji ale přiznal pouze právo poslat jednu obchodní loď ročně a Asiento – právo dovážet africké otroky do jihoamerických španělských kolonií.\n\nO zhruba 80 let dříve nastala podobná situace v Holandsku při „Tulipánové horečce“.\n\nVe Francii se situace obměněně zopakovala za Velké francouzské revoluce v letech 1790–1796 s asignáty.\n\n\n"}
{"id": "761293", "url": "https://cs.wikipedia.org/wiki?curid=761293", "title": "Dobratice (zámek)", "text": "Dobratice (zámek)\n\nZámek Dobratice stával v obci Dobratice na úpatí hory Prašivé.\n\nO zámečku se mnoho informací nedochovalo. Vznikl v 18. století a jeho existence je spojena s baronem Antonínem Valentinem Kašnicem z Weinberga. Kašnicové z Weinbergu se stali šlechtickým rodem teprve v roce 1701 a predikát pochází od obce Vinohrádky na Brněnsku. Na jižní Moravě také měli většinu majetků (např. Šlapanice či Jiříkovice). Podoba loveckého zámečku Antonína Valentina není přesně známa, ale pravděpodobně se jednalo o menší přízemní dřevěnou budovu. Další majitelé připojil Dobratice s panstvím Bukovice pod Dolní Tošanovice. Kdy zámeček zanikl, není známo.\n\n\n"}
{"id": "761304", "url": "https://cs.wikipedia.org/wiki?curid=761304", "title": "Jan Pestr", "text": "Jan Pestr\n\nJan Pestr (5. února 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nUž v roce 1938 působil jako komunistický funkcionář na Tišnovsku. Podílel se na přechodu KSČ do ilegality. V roce 1948 se uvádí jako truhlář, tajemník Krajské odborové rady a člen zemského národního výboru, bytem Tišnov.\n\nPo volbách roku 1948 byl zvolen do Národního shromáždění za KSČ ve volebním kraji Brno. Mandát nabyl až dodatečně v červnu 1952 jako náhradník poté, co rezignoval poslanec Bohumil Doubek. V parlamentu zasedal do konce funkčního období, tedy do voleb v roce 1954.\n\n"}
{"id": "761314", "url": "https://cs.wikipedia.org/wiki?curid=761314", "title": "Jan Pilát", "text": "Jan Pilát\n\nJan Pilát (8. července 1895 – 1961) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako zedník a předseda okresního národního výboru, Týn nad Vltavou.\n\nPo volbách roku 1948 byl zvolen do Národního shromáždění za KSČ ve volebním kraji České Budějovice. Mandát nabyl až dodatečně v červenci 1951 jako náhradník poté, co rezignoval poslanec Josef Smrkovský. V parlamentu zasedal do konce funkčního období, tedy do voleb v roce 1954.\n\n"}
{"id": "761316", "url": "https://cs.wikipedia.org/wiki?curid=761316", "title": "Adolf Pimpara", "text": "Adolf Pimpara\n\nAdolf Pimpara (17. listopadu 1910 – 1982) byl český a československý politik Komunistické strany Československa a poúnorový poslanec Národního shromáždění ČSR.\nVyučil se truhlářem. Od roku 1929 byl členem KSČ. V období let 1933–1935 zastával funkci organizačního tajemníka KV KSČ v Hodoníně, potom byl do roku 1939 funkcionářem KV KSČ v Praze. V letech 1933–1939 byl rovněž členem komise stranické kontroly KSČ. V listopadu 1939 byl zatčen a až do konce války byl vězněn.\n\nPo válce bydlel v Českém Brodě.\nV roce 1948 se uvádí jako dřevodělník a okresní tajemník KSČ. Okresním tajemníkem OV KSČ Český Brod byl do roku 1948. Od listopadu 1948 do září 1950 byl členem Komise stranické kontroly KSČ. V roce 1952 zastával funkci náčelníka politické správy Pohraniční stráže. Měl hodnost majora.\n\nPo volbách roku 1948 byl zvolen do Národního shromáždění za KSČ ve volebním kraji Praha-venkov. Mandát nabyl až dodatečně v červenci 1951 jako náhradník poté, co rezignoval poslanec František Dvořák. V parlamentu zasedal do konce funkčního období, tedy do voleb v roce 1954.\n\nHistorik Jaroslav Pospíšil řadí Pimparu mezi agenty sovětské MGB v aparátu KSČ (pracoval na evidenčním oddělení ÚV KSČ).\n\n"}
{"id": "761318", "url": "https://cs.wikipedia.org/wiki?curid=761318", "title": "Nashville, Chattanooga and St. Louis Railway", "text": "Nashville, Chattanooga and St. Louis Railway\n\nNashville, Chattanooga and St. Louis Railway byla železniční společnost, jejíž tratě se nacházely na území států Kentucky, Tennessee, Alabama a Georgie.\n\nSpolečnost byla založena 11. prosince 1845 jako Nashville and Chattanooga Railroad v Nashville (Tennessee) a stala se první železniční společností provozující dopravu v tomto státě. . Jejím zakladatelem byl Vernon King Stevenson, který stál v jejím čele následujících 25 let – zároveň byl prezidentem Southern Pacific Railroad a ovládal L&N.\nPrvní lokomotiva dorazila do Nashville v prosinci 1850 na parníku \"Beauty\" spolu s 13 nákladními a jedním osobním vozem. Na jaře příštího roku pak byla podniknuta první jízda do 11 mil vzdálené stanice Antioch. Trvalo 9 let, než železnice dosáhla 150 mil vzdálené Chattanoogy. Stavitelé museli překonat strmé svahy Highland Rim a Cumberland Plateau, 677 m dlouhý tunel poblíž Cowan byl považován za div stavitelského umění. Kvůli složitému terénu zabíhá trať v krátkých úsecích i na území sousedních států – Alabamy a Georgie. Podél trati vznikla některá nová města – Tullahoma, Estill Springs.\n\nBěhem občanské války měla trať strategický význam pro vojska Unie i Konfederace. Při vojenských taženích v Tennessee v letech 1862 a 1863 vojska Unie tlačila vojsko Konfederace z Nashville do Chattanoogy podél železnice. Koleje a mosty byly za války opakovaně ničeny a opravovány, aby mohla železnice dále sloužit k zásobování vojsk. Poslední dohrou války bylo v roce 1885 vítězství ve sporu se Spojenými státy, kdy Nejvyšší soud osvobodil společnost od vrácení poštovních poplatků za zásilky nedoručené v roce 1861 v důsledku vypuknutí války.\n\nPo válce získala společnost Nashville and Northwestern Railroad a Hickman and Obion Railroad, takže její síť dosáhla až k řece Mississippi. V roce 1873 se společnost přeměnila na Nashville, Chattanooga and St. Louis Railway (NC&StL), ačkoli její koleje do té doby nikdy do St. Louis nedosáhly. Počátkem roku 1877 zakoupila od vlády zbankrotovanou Tennessee and Pacific Railroad a získala tak spojení s Lebanonem.\n\nZ železnice spojující dvě města v Tennessee se tak do přelomu století postupně vyvinul jeden z nejvýznamnějších dopravních systémů na jihu Spojených států. .\n\nLouisville and Nashville Railroad, agresivní konkurent NC&StL, získala v roce 1880 kontrolní podíl akcií NC&StL , což vyvolalo velkou nevraživost mezi městy Nashville a Louisville. To bylo i důvodem, že obě železnice byly provozovány samostatně, až do konečného sloučení v roce 1957. NC&StL pokračovala v rozšiřování své sítě připojováním vedlejších tratí v Kentucky a Alabamě a z Nashville se rozrostla až do Memphisu. V roce 1890 dosáhla do Atlanty pronájmem státem vlastněné Western and Atlantic Railroad.\n\nL&N, sama kontrolovaná Atlantic Coast Line Railroad, což se stalo podobně, jako v případě získání kontroly L&N nad NC&StL, byla začleněna do Seaboard System Railroad a nakonec do CSX, která dále využívá původní trať NC&StL Nashville - Chattanooga - Atlanta.\n\n\n"}
{"id": "761320", "url": "https://cs.wikipedia.org/wiki?curid=761320", "title": "Jan Pištěk (politik)", "text": "Jan Pištěk (politik)\n\nJan Pištěk byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Havlíčkův Brod. Mandát nabyl až dodatečně v prosinci 1953 jako náhradník poté, co rezignoval poslanec Josef Kotýnek. V parlamentu zasedal do konce funkčního období, tedy do voleb v roce 1954.\n\nNa celostátní konferenci KSČ v prosinci 1952 byl zvolen kandidátem Ústředního výboru Komunistické strany Československa. X. sjezd KSČ ho pak zvolil členem ÚV KSČ.\n"}
{"id": "761323", "url": "https://cs.wikipedia.org/wiki?curid=761323", "title": "René Le Bègue (fotograf)", "text": "René Le Bègue (fotograf)\n\nRené Le Bègue (1857 - 1914) byl francouzský piktorialistický fotograf.\n\nLe Bègue v roce 1888 společně s Robertem Demachym založili fotografický klub Photo-Club de Paris, později se k nim přidal také Constant Puyo, další z předních francouzských piktorialistů své doby. Byl přijat jako první z francouzských fotografů v roce 1894 do asociace výtvarných fotografů \"Brotherhood of the Linked Ring\".\n\nOd roku 1894 se účastnil různých výstav ve Francii. V prvním čtvrtletí roku 1906 vystavoval v \"Galerii 291\" Alfreda Stieglitze v New Yorku. Některé z jeho děl byly publikovány ve svém čase známých a populárních odborných časopisech, například v \"Camera Notes\" nebo \"Die Kunst in der Fotografie\". Dva jeho snímky se objevily v říjnovém vydání \"Camera Work\" roku 1906. Kromě nich byly jeho snímky publikovány v několika dalších francouzských časopisech.\nSpolečně se svým strýcem, také fotografem, Paulem Bergonem a dále s Robertem Demachym a Constantem Puyo, členy Photo Clubu, ilustrovali knihu z roku 1892 \"Costume d’Atelier\". Kromě toho spolupracoval se svým strýcem Bergonem na knize z roku 1898 s názvem \"Le Nu et le Drapé en Plein Air\". Jeho fotografie byly použity také k ilustraci dalších knih.\n\nHodně fotografoval ženské postavy a akty.\n\n\n\n"}
{"id": "761326", "url": "https://cs.wikipedia.org/wiki?curid=761326", "title": "Dolní Domaslavice (zámek)", "text": "Dolní Domaslavice (zámek)\n\nZámek Dolní Domaslavice stával v obci Dolní Domaslavice na břehu říčky Lučiny. Dnes se nachází na dně Žermanické přehrady.\n\nPrvní písemná zmínka o obci pochází z roku 1305, kdy je uvedena v soupisu vratislavského biskupství, a už od počátku existence byla alodním panstvím. Roku 1454 se uvádí Jan Rajko z Domaslavic a roku 1485 Jan Myloch z Domaslavic, ale není známo, o které z Domaslavic jde. V 16. století obec vlastnili Tlukové z Tošanovic. V roce 1600 ji vlastní Anna Marklovská z Žebráče, od níž ji roku 1603 kupuje Adam Scipion z Kretčína. V dalších letech se zde vystřídala celá řada majitelů – např. páni z Třánkovic, Skrbenští z Hříště, Harasovští z Harasova – až se roku 1756 dostává do vlastnictví Janušovských z Vyšehradu. V roce 1804 nechal Jiří Ohm Janušovský z Vyšehradu v obci postavit zámek. V roce 1836 jej vlastnil kupec František Knězek z Nového Jičína, dále Rudolf Moselr, Felix Roter, v roce 1876 Jakub Kulban, v roce 1883 Pavel Goch a v roce 1884 Artur a Emilie Gochovi. Roku 1903 došlo k rozparcelování statku a zámek odkoupil Jan Slanina, který v hospodářských budovách v roce 1918 zřídil garáž pro autobusy. V roce 1945 zámek vlastnili ČSAD, kterým byl v roce 1951 zamítnut příspěvek na údržbu. Po dokončení výstavby Žermanické přehrady v roce 1958 byl zbořen a místo zatopeno.\n\n"}
{"id": "761327", "url": "https://cs.wikipedia.org/wiki?curid=761327", "title": "František Plecháč", "text": "František Plecháč\n\nFrantišek Plecháč (23. června 1919 Červený Kostelec – ???) byl český a československý politik Komunistické strany Československa a poúnorový poslanec Národního shromáždění ČSR.\nNarodil se roku 1919 v Červeném Kostelci na Náchodsku. Později se s rodiči přestěhoval do Plzně.\n\nV roce 1948 se uvádí jako obchodník, bytem Plzeň. Byl místopředsedou Ústředního svazu obchodů v Plzni. Od roku 1945 byl členem KSČ.\n\nVe volbách roku 1948 byl zvolen do Národního shromáždění za KSČ ve volebním kraji Plzeň. V parlamentu zasedal do konce funkčního období, tedy do voleb v roce 1954.\n\n"}
{"id": "761329", "url": "https://cs.wikipedia.org/wiki?curid=761329", "title": "František Plechatý", "text": "František Plechatý\n\nFrantišek Plechatý (1. října 1917 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1949 byl členem Krajské odborové rady v Liberci.\n\nVe volbách roku 1948 byl zvolen do Národního shromáždění za KSČ ve volebním kraji Liberec. V parlamentu zasedal do konce funkčního období, tedy do voleb v roce 1954.\n\n"}
{"id": "761330", "url": "https://cs.wikipedia.org/wiki?curid=761330", "title": "Lan Jü", "text": "Lan Jü\n\nLan Jü (; † 22. března 1393) byl čínský vojevůdce, jeden z předních generálů Chung-wua, zakladatele a prvního císaře říše Ming. Vojenský talent a podpora jeho příbuzného, generála Čchang Jü-čchuna, mu zajistila vysoké postavení v mingské armádě. Během 80. let 14. století se vypracoval mezi nejpřednější vojevůdce říše, roku 1393 však upadl v nemilost, byl obviněn ze spiknutí a pokusu o puč a popraven. Popravena byla i jeho rodina a široký okruh příbuzných a podřízených, počet obětí čistky dosáhl několika tisíc lidí.\n\nLan Jü pocházel z Ting-jüanu (v dnešní provincii An-chuej). Jeho starší sestra se provdala za Čchang Jü-čchuna, v 60. letech 14. století druhého nejvýznamnějšího generála Ču Jüan-čanga, který během povstání rudých turbanů proti říši Jüan budoval vlastní stát. Lan Jü sloužil jako důstojník v Čchang Jü-čchunově armádě, během 60. let rychle postupoval.\n\nRoku 1371 byl generálem v armádě Fu Jou-tea, která se z rozkazu Ču Jüan-čanga, od roku 1368 císaře říše Ming, podílela na dobytí S’-čchuanu. Následující rok byl převelen do armády generála Sü Ta, která ze Šan-si vytáhla na sever proti mongolskému vojevůdci Kökö Temürovi. V dubnu 1372 v čele samostatné jednotky porazil Kökö Temüra na řece Tula. Poté pokračoval ve službě na severu. Roku 1374 vedl výpravu proti Mongolům shromážděným severně od Kalganu. Roku 1375 se účastnil obrany Jen-anu před Mongoly.\n\nV listopadu 1378 ho císař jmenoval zástupcem Mu Jinga v tažení proti Tibeťanům v Kan-su. V říjnu 1379 utrpěl nepřítel porážku, generálové se vrátili do hlavního města a v prosinci 1379 dvanáct z nich císař odměnil šlechtickými tituly (většina byla později popravena jako členové Lan Jüova spiknutí). Stal se markýzem z Jung-čchang (, \"Jung-čchang chou\") s příjmem 2000 \"tanů\" (tj. asi 119 tun) zrna ročně.\n\nOd září 1381 se ve funkci zástupce generála Fu Jou-tea účastnil dobytí Jün-nanu. Poté co v první fázi tažení v lednu 1382 mingská vojska porazila jüanskou armádu, Lan Jü v čele samostatného oddílu vytáhl na Ta-li, dobyl ho a získal kontrolu na severozápadním Jün-nanem. Za odměnou mu císař zvýšil příjem na 2500 \"tanů\" a svolil k sňatku jeho dcery za jedenáctého císařova syna Ču Čchuna, knížete Šu.\n\nV září 1385 Feng Šeng se dvěma zástupci, Lan Jüem a Fu Jou-tem, převzal armádu v Pekingu. Po rozsáhlých přípravách dostali v lednu 1387 dostali rozkaz potlačit mongolské síly v jižním Mandžusku. Lan Jü vedl předvoj, přičemž porazil část Mongolů, v červenci hlavní síly mingské armády porazily nepřátelské vojsko a zajaly jeho velitele Nagačua. V září 1387 byl Feng Šeng za neuspokojivé chování během tažení odvolán a Lan Jü převzal armádu, přičemž velitelství umístil východně od Pekingu. V listopadu 1387 dostal rozkaz zaútočit na hlavní síly Mongolů vedené chánem Togus Temürem. Do půli května 1388 150 tisíc mingských vojáků pochodovalo přes Gobi do severovýchodního Mongolska. U jezera Bujr núr, 500 mil severně od Pekingu, Mongoly překvapili. Togus Temür z bitvy uprchl, nicméně Lan Jüovi vojáci získali desetitisíce zajatců a na zpáteční cestě porazili mongolského generála Qarajanga. Po návratu do Nankingu v září 1388 byli Lan i jeho podřízení bohatě odměněni, 19. ledna 1389 stal vévodou z Liang () s příjmem 3000 \"tanů\". Byl teprve třetím vévodou jmenovaným po roce 1370. Lan byl reprezentantem generace generálů, kteří získali zásluhy až po občanských válkách 60. let 14. století.\n\nV březnu byl poslán do S’-čchuanu, další rok potlačil revolty v jihozápadním Chu-kuangu. Po návratu do metropole v září 1390 mu byl příjem zvýšen na 3500 \"tanů\". S dalšími dvěma vévody a několika markýzi byl v dubnu 1391 poslán do Šen-si velet pohraniční armádě.\n\nV únoru 1392 císař odvolal z velitelských funkcí řadu vlivných generálů, Lan Jüa, Li Ťing-lunga, Čchang Šenga a další. Císař tehdy pojal nedůvěru k vojenské elitě jako celku, ale Lan Jü si ještě, navzdory občasnému netaktnímu chování, udržel jeho přízeň. V březnu se stal velitelem v Lan-čou, kde válčil s Mongoly. V S’-čchuanu zatím velitel jednoho pluku – Jelü Temür – získal podporu místních nečínských kmenů a vzbouřil se. Loajální oddíly ho nebyly schopny zastavil a tak byl na proti němu poslán Lan Jü se svou armádou. Ještě před jeho příchodem byli rebelové poraženi (v červenci 1392) a koncem roku byl chycen i jejich velitel. Lan Jü jako preventivní opatření proti opakování rebelie navrhl přesídlit do S’-čchuanu větší množství vojenských rolníků. Ale vláda v té době neúspěšně bojovala se zneužíváním vojáků a vojenských rolníků jejich veliteli. Rozzlobený císař proto v prosinci 1391 Lan Jüa odvolal do Nankingu.\n\nV srpnu 1392 začala čistka mezi vojenskými veliteli. Čou Te-sing, markýz Ťiang-sia, byl obviněn ze spojení s Chu Wej-jungem (politikem popraveným roku 1380) a popraven a v září stejně dopadl Jie Šeng, markýz Ťing-ning a Lan Jüův příbuzný. Současně bylo několik vévodů a markýzů odvoláno z velitelských funkcí a posláno na svá panství.\n\nKoncem roku 1392 byl Lan Jü poslán na severozápad s úkolem zlikvidovat mongolské povstání Orlug Temüra, v prosinci 1392 rebely porazil. Po návratu do Nankingu požadoval odvody tamních rolníků pro další tažení na západě. Císař odmítl a zbavil ho velení. Lan Jü odvolání nesl těžce a když v lednu 1393 jako částečnou kompenzaci dostal čestný titul v domácnosti následníka trůnu, hlasitě si stěžoval, že kolegové Feng Šeng a Fu Jou-te mají titul o stupeň vyšší, čímž posílil císařovu averzi.\n\nK císařově nedůvěře vůči jeho leckdy zpupným generálům přispěl i Ču Ti, čtvrtý císařův syn, který se prosazoval jako schopný vojevůdce. Ču Ti dlouhodobě neměl s Lan Jüem dobré vztahy. Považoval ho za (pro sebe) nebezpečného pro jeho příbuzenské spojení s korunním princem. Ve snaze o posílení vlastní mocenské pozice zaměřil podezíravost císaře na generály. Podle historika Wang Š’-čena (1526–1590) měl Ču Ti hlavní zodpovědnost za Lan Jüovo zatčení a popravu. Byl spojován i s nejasnými úmrtími Feng Šenga a Fu Jou-tea na přelomu let 1394 a 1395.\n\nV prvních měsících roku 1393 tajná policie zatkla několik Lan Jüových dřívějších podřízených a na mučidlech si vynutila výpovědi proti němu. V únoru 1393 byli čtyři císařovi synové vysláni na severní hranice, tři z nich v takovém spěchu, že neměli ještě vybudovaná sídla. V březnu byl s velkým množstvím podřízených a spojenců zatčen, obviněn ze spiknutí a přípravy vzpoury a 22. března 1393 popraven.\n\nV následných čistkách bylo popraveno na 20 tisíc lidí, včetně jednoho vévody a čtrnácti markýzů. V čistkách první poloviny 90. let císař zničil vojenskou nobilitu. Vzniklé mocenské vakuum vyplnili osoby spojené s osobou císaře, především jeho synové. Je možné že odstranění řady vlivných a zasloužilých osob mělo usnadnit hladké předání moci následníku trůnu.\n"}
{"id": "761331", "url": "https://cs.wikipedia.org/wiki?curid=761331", "title": "Jan Plhal", "text": "Jan Plhal\n\nJan Plhal (24. března 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nRoku 1946 se uvádí jako správce vyšší rolnické školy, předseda okresního národniho výboru a člen místního národního výboru v Poděbradech. Za druhé světové války byl politickým vězněm. Během únorového převratu byl na vyšší rolnické škole v Poděbradech členem tamního Akčního výboru. Na ONV zastával i funkci bezpečnostního referenta. V září 1948 na funkce na ONV rezignoval kvůli zvolení do parlamentu.\n\nVe volbách roku 1948 byl zvolen do Národního shromáždění za KSČ ve volebním kraji Mladá Boleslav. V parlamentu zasedal do září 1952, kdy rezignoval a nahradil ho Josef Uher.\n\nJeho odchod z veřejných funkcí souvisel s vnitrostranickým frakčním bojem v rámci procesu se Slánským. Podle vzpomínek pamětníků se z něj stal alkoholik a spáchal sebevraždu oběšením.\n\n"}
{"id": "761332", "url": "https://cs.wikipedia.org/wiki?curid=761332", "title": "Mistrovství světa ve fotbale hráčů do 16 let 1985", "text": "Mistrovství světa ve fotbale hráčů do 16 let 1985\n\nMistrovství světa ve fotbale hráčů do 16 let 1985 bylo prvním ročníkem tohoto turnaje. Vítězem se stala nigerijská fotbalová reprezentace do 16 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "761334", "url": "https://cs.wikipedia.org/wiki?curid=761334", "title": "Merovejské písmo", "text": "Merovejské písmo\n\nMerovejské písmo je jedno z tzv. národních písem, které se užívalo na území dnešní Francie od 6. do 9. století.\n\nPřibližně na území dnešní Francie v kanceláři Merovejců a prvních Karlovců se užívalo zvláštního typu kurzivního písma, které se dnes označuje jako Merovejské. Zpočátku se vyskytovalo pouze v královských písemnostech, později se však objevuje v pozměněné formě i v knihách a soukromých listinách. Jako většina národních písem vzniklo z mladší římské kurzívy. Nelze však hovořit o jednotném písmu – působila zde spousta vnějších vlivů a tak se vyskytují v různých koutech království odlišné varianty.\n\nHomogennější merovejskou kurzívou byly psány především listiny, které se vyznačují charakteristickými dlouhými zesílenými dříky. Jednou z nejstarších památek tohoto písma je \"diplom krále Childeberta III.\" z roku 695 nebo listiny z kláštera Saint Denis u Paříže. Zkratkový repertoár charakterizuje nadměrná skromnost. Zato se však zde vyskytuje spousta ligatur, které spojují nejen dvě či více písmen dohromady, ale dochází dokonce ke sloučení liter sousedních slov, což zapříčiňuje značnou obtížnost při čtení. Tuto nevýhodu navíc podporuje neuspořádaný obraz písma. Ačkoliv jsou ve většině případů litery reverzivní, tato poloha se nezachovávala důsledně, proto se v textech objevují také litery nakloněné vpravo nebo dokonce vzpřímené. K typickým literám merovejské kurzívy patří otevřená forma litery „a“, které se velmi nápadně podobá písmenu „u“. Jindy má podobu spojení „cc“, „ic“ či „oc“. Grafém „c“ je tvořen dvěma „c“ postavenými na sobě, pata litery „t“ se velmi silně ohýbá vpravo a břevno směrem dolů, čímž vytváří bříško. Vzniká tím tvar podobný uzavřenému „a“. Od 8. století dochází k větší pravidelnosti písma. V listinách se prvky karolinské minuskuly prosazují později než v kodexech. U královských písemností se setkáváme se zvětšenými literami na prvním řádku, což je starý antický zvyk z římských provincií.\n\nNejdůležitějšími centry knižního písma, které vzniklo podobně jako kurzíva v 6. století, se v tomto období staly kláštery Corbie, Laon a Luxeuil. Za nejstarší doklad jsou považovány \"homilie sv. Avita\", biskupa v Laonu. Knižní variantu charakterizuje větší uspořádanost písmového obrazu než u listin, nenacházíme zde velké množství ligatur a také jednotlivé litery mají pravidelnější tvary. Přesto si však zachovává svůj kurzivní ráz, který se začíná měnit až pod vlivem nastupující karolinské minuskuly, která v 9. století zcela vytlačila merovejské písmo z kodexů. V každém výše zmíněném klášteře lze spatřit různé varianty merovejské minuskuly. Tzv. „a typ“ z opatství Luxeuil, založené irským mnichem Kolumbánem v 6. století, se vyznačuje především otevřenou formou litery „a“, která je tvořena dvěma tahy – obloukovitým a lomeným. Převažuje zde tendence k vertikalitě a i přes snahu o potlačení kurzivních prvků a nepravidelných ligatur působí celkový obraz písma těžkopádně a nepravidelně. Reprezentantem tohoto typu písma je tzv. \"Lekcionář luxeuilský\" z druhé poloviny 7. století. Dalším představitelem knižního merovejského písma je tzv. „az typ“ z kláštera Laon. Na rozdíl od luxeuilské varianty jsou jednotlivé litery užší a delší. Laonskou minuskulu reprezentují: litera „a“, která se skládá ze dvou lomených tahů; horní část písmene „g“, která má podobu trojúhelníku; zvláštní podoba „z“. Důležitým centrem merovejského písemnictví je také klášter Corbie, založený ve druhé polovině 7. století franskou královnou Bathildou. Písařskou činnost zde můžeme doložit již v roce 661. Nejstarší typ písma z Corbie je tzv. „b typ“, známý z pěti rukopisů z první poloviny 8. století. Jako už vypovídá samotné označení, charakterizuje jej litera „b“ s otevřeným bříškem a uprostřed dříku připojujícím se horizontálním tahem. Tzv. „ab typ“, nebo také jinak označovaný jako \"Leutharův typ\", se vyznačuje zvláštní formou litery „a“, která je složena z horizontálního tahu a písmene „c“. Dále užívá i starší podobu „b“ prvního typu. „D“ se zde vyskytuje ve své polounciální nebo kurzivní podobě. Posledním typem je tzv. „e-N-a typ“, jinak také zvaný \"Maudramnův typ\". Je znám z několika rukopisů z 8. století. Má unciální „e“, „N“ a otevřené „a“. Do dnešního dne se vedou spory ohledně správné datace těchto tří typů minuskuly z Corbie. Podle Giulia Batelliho je nejmladší „ab“ typ, naopak Ludvík Traube jej považoval za nejstarší. Hana Pátková se domnívá, že se užíval v letech 780-830.\n\n"}
{"id": "761337", "url": "https://cs.wikipedia.org/wiki?curid=761337", "title": "Saulx-les-Chartreux", "text": "Saulx-les-Chartreux\n\nSaulx-les-Chartreux je francouzská obec v departementu Essonne v regionu Île-de-France. Nachází se zde kostel Nanebevzetí Panny Marie.\n\nObec Saulx-les-Chartreux se nachází asi 19 km jihozápadně od Paříže. Obklopují ji obce Champlan na severu, Longjumeau na severovýchodě, Ballainvilliers na východě, La Ville-du-Bois na jihovýchodě, Nozay na jihu, Villejust na jihozápadě a Villebon-sur-Yvette na západě a severozápadě.\n\n\"Počet obyvatel\"\n\n"}
{"id": "761338", "url": "https://cs.wikipedia.org/wiki?curid=761338", "title": "Richard Podaný (politik)", "text": "Richard Podaný (politik)\n\nRichard Podaný (13. července 1895 Moravské Málkovice – 27. července 1970 Vyškov) byl český a československý člen 1. i 2. odboje, politik Komunistické strany Československa a poúnorový poslanec Národního shromáždění ČSR.\nNarodil se v Moravských Málkovicích v rodině zedníka Frantiska Podaného. Jeho matka byla zemědělskou dělnicí. Za první světové války působil nejprve v rakousko-uherské armádě jako svobodník 8. pěšího pluku, pak byl v roce 1916 zajat a od roku 1917 bojoval v československých legiích. Po návratu do vlasti pracoval jako fasádník. Do počátku 20. let byl členem sociální demokracie. Náležel k jejímu levicovému marxistickému křídlu. Účastnil se jako okresní důvěrník na ustavujícím sjezdu KSČ v roce 1921.\n\nZa nacistické okupace pracoval na stavbě na brněnském Špilberku, kde od roku 1939 nacistická armáda budovala kasárna. Když sem v rámci Akce Albrecht der Erste nacisté přivezli české zatčené odbojáře, Podaný jim pomáhal tím, že jejich motáky předával rodinným příslušníkům.\n\nV roce 1948 se uvádí jako zedník a předseda okresního národního výboru ve Vyškově, bytem Moravské Málkovice 132.\n\nPo volbách roku 1948 byl zvolen do Národního shromáždění za KSČ ve volebním kraji Brno. Mandát získal až dodatečně v červnu 1952 jako náhradník poté, co rezignoval poslanec Karel Tula. V parlamentu zasedal až do konce funkčního období, tedy do voleb roku 1954.\n\n"}
{"id": "761340", "url": "https://cs.wikipedia.org/wiki?curid=761340", "title": "Richard Podaný", "text": "Richard Podaný\n\nJméno a příjmení Richard Podaný má více nositelů:\n\n"}
{"id": "761346", "url": "https://cs.wikipedia.org/wiki?curid=761346", "title": "HMS Amphion (1911)", "text": "HMS Amphion (1911)\n\nHMS \"Amphion\" byl lehký předzvědný křižník třídy \"Active\" britského královského námořnictva účastnící se bojů první světové války. Byl první britskou válečnou lodí potopenou v první světové válce.\n\nNa počátku první světové války sloužil jako vlajková loď 3. flotily torpédoborců pod velením námořního kapitána Cecila H. Foxe v Harwichském námořním svazu.\n\nDne 5. srpna 1914 narazil na německou minonosku SMS \"Königin Luise\", která předtím stihla naklást miny k ústí řeky Temže, a potopil ji. Druhého dne při návratu na základnu najel právě do minového pole \"Königin Luise\", narazil do miny a během necelé minuty se potopil. Zemřelo 151 britských námořníků a shodou okolností také 18 zajatců z německé minonosky.\n"}
{"id": "761349", "url": "https://cs.wikipedia.org/wiki?curid=761349", "title": "Molpír", "text": "Molpír\n\nMolpír je vrch vysoký 354 m vypínající se nad obcí Smolenice v Malých Karpatech a pravěké i slovanské hradiště na této hoře.\n\nNa vrchu Molpír se přibližně v šestém století př. n. l. (ve starší době železné – době halštatské) na rozloze 12–14 hektarů rozprostíralo velké hradiště. Skládalo se ze tří nádvoří chráněných valy. Impozantní opevnění bylo postaveno z volně kladených kamenů, zpevněných násypy a dřevěnými konstrukcemi. Našly se zde základy věží, opevněných bran a kulatá bašta. Z vnitřní strany nejvyššího opevnění byla přistavěna řada obytných dřevěných srubů. Na nejlépe chráněném horním nádvoří, akropoli, byly také řady teras s obydlími. Nacházelo se zde i kultovní místo, které bylo vytesáno do skály (202 x 6 m). V něm byla tři obětiště (ohniště), u nich byla nalezena lebka a kosti asi dvouletého dítěte, rozbité měsíčkovité a geometrické idoly. Dokladem kultu je i lidská lebka v základech jednoho domu. Byly zjištěny stopy po vyspělé řemeslné výrobě a zpracování železa a bronzu.\n\nEkonomika osady byla založena na řemeslné výrobě, kromě železářství (nástroje, zbraně, nože) a odlévání bronzu (kelímky), na výrobě kamenných žernovů, ale zdá se, že nejdůležitější byla výroba nití a tkanin, na čemž se zakládal obchod obyvatel hradiště. Kontakt s vyspělým jihovýchodoalpským světem dokládají loďkovité spony, jehlice, jantarové a skleněné perly i napodobeniny bronzových nádob v keramice. V době rozkvětu zde žilo asi 800 lidí. Hradiště na styku kalenderberské a lužické kultury bylo zničeno někdy začátkem 6. století př. n. l.\n\nZánik hradiště souvisí s množstvím kovových střel z vnitřní i vnější strany valů, nicméně jedinou obětí vojenského konfliktu, kterou doložil archeologický výzkum, byl obránce zabitý ve třetí bráně. Útočníci používali tytéž střely jako obránci. Zánik tedy nepřinesli útočníci z východu, ale pravděpodobně vzájemné konflikty domácích skupin, související pravděpodobně se vznikající kulturou kočovníků v Karpatské kotlině, označované jako kultura \"Vekerzug\". Ohlasy jejího vzniku jsou i první předměty zdobené odlišným stylem, které se nacházejí v nejmladších vrstvách hradiště.\n"}
{"id": "761353", "url": "https://cs.wikipedia.org/wiki?curid=761353", "title": "L (Death Note)", "text": "L (Death Note)\n\nL Lawliet neboli L je fiktivní postava z japonského anime seriálu \"Death Note\", vytvořeného podle stejnojmenné mangy.\n\nL, vystupující nejčastěji pod jménem Rjúzaki, je velmi úspěšný nezávislý mladý detektiv. Údajně vyřešil všechny případy, které mu byly předloženy, do té doby, než se setkal s případem Kiry. \nV prvních deseti dílech seriálu schovává svou tvář a s vyšetřujícími komunikuje skrze monitor. Jak se případ přiostřuje, L se nakonec rozhodne částečně odhalit svou identitu a vyjde najevo jeho poněkud zvláštní vzhled a chování.\n\nZ celé jeho postavy vyzařuje aura podivného génia s vysokými dedukčními schopnostmi a inteligencí. Jak sám zdůrazňuje, jeho schopnost dedukce se zvyšuje o 40 %, sedí-li podivným způsobem s koleny pod bradou. Mezi jiné drobné výstřednosti patří způsob, jakým drží předměty a neustálé pojídání sladkostí.\n\nL vystupuje pod několika jmény, např. Rjúzaki, Rjúga Hideki apod. Jeho pravé jméno je L Lawliet. Jak sám říká, na světě jsou tři velcí detektivové: on, Danuve a Erald Coil. Danuve a Erald Coil však pouze patří mezi jeho četné pseudonymy. Má pomocníka jmenem Watari a ten vytvořil sirotčinec pro geniální děti tedy nástupci L-a, jako jsou např. N (Near) a M (Mello).\n"}
{"id": "761355", "url": "https://cs.wikipedia.org/wiki?curid=761355", "title": "Prut (mechanika)", "text": "Prut (mechanika)\n\nPrut v mechanice je prvek, u něhož jeden délkový rozměr \"l\" značně převládá nad rozměry příčnými \"d\", \"h.\" Prut je možné definovat také pomocí tělesa vytvořeného pohybem těžiště průřezu po střednici, při kterém je k ní průřez kolmý. Střednice může být obecně přímá, lomená či zakřivená čára. Prut je v teorii idealizací skutečného tvaru prvku, při zanedbání nepřesností v geometrii, nestejnorodosti materiálu a jeho vlastností. Pruty jsou nejjednoduššími konstrukčními prvky, z nichž lze kombinací vytvořit složitější prutové soustavy – prutové konstrukce. Konce prutu a spojnice dvou nebo více prutů v bodě se nazývají styčníky. Praktickými příklady typů prutů podle nejčastějšího způsobu namáhání jsou například nosník (ohyb, smyk, krut), sloup (tlak), vzpěra (vzpěrný tlak), táhlo (tah), příčle (tah, tlak, ohyb), zavěšené lano (tah). Obecně lze aplikováním různých zatížení u každého typu prutu kombinovat různé druhy namáhání.\n\nPojem absolutně tuhého prutu je abstraktním modelem reálného prutu, užívaným při řešení teoretických problémů mechaniky. Absolutně tuhý prut je idealizací, která předpokládá, že jakákoliv změna na jednom konci prutu se okamžitě projeví i na druhém konci. To znamená, že materiál prutu má nulovou pružnost, resp. nekonečně velkou tuhost. V reálném prutu se tato změna, např. silový impulz, šíří z místa působení vždy reálnou rychlostí, která je menší než rychlost světla \"c\". Příkladem absolutně tuhého prutu je kyvný prut.\n\nPodle toho, zda je prut rovinný či prostorový může mít různý počet stupňů volnosti. Prut má obecně na přímce 1 stupeň volnosti (1 posun), v rovině má 3 stupně volnosti (2 posunutí, 1 pootočení). V prostoru má 6 stupňů volnosti (3 posunutí, 3 pootočení). Tyto stupně volnosti mu mohou být odebrány vedeními či vazbami. Tyto vazby mohou být jedno- až šesti-násobné, podle toho, kolik stupňů volnosti prutu odebírají.\n"}
{"id": "761363", "url": "https://cs.wikipedia.org/wiki?curid=761363", "title": "Konstancie Kastilská (1394)", "text": "Konstancie Kastilská (1394)\n\nKonstancie Kastilská (španělsky \"Constanza de Castilla\", červen 1354 Castrojeriz, provincie Burgos – 24. března 1394 hrad Leicester) byla vévodkyně z Lancasteru a nositelka Podvazkového řádu.\n\nNarodila se jako prostřední ze tří dcer/čtyř potomků kastilského krále Pedra Krutého a jeho milenky Marie z Padilly; nejstarší sestra a mladší bratr však zemřeli ještě za života jejich otce. Pedro Kastilský prohlásil své dvě přeživší dcery počaté ve vztahu s Marií za legitimní a jejich matku i přes existenci dalších dvou manželství za svou jedinou zákonitou choť, s níž se měl oženit tajně ještě před vynuceným sňatkem s Blankou Bourbonskou. Protože Konstanciina starší sestra Beatrix se zaslíbila církvi a zemřela těsně před otcovou smrtí, měla Konstancie po otcově zavraždění roku 1369 nárok na kastilský trůn, ten však získal králův nevlastní bratr, levoboček Alfonse XI. Kastilského a Pedrův vrah Jindřich z Trastámary.\n\nKdyž roku 1369 usedl po smrti Konstanciina otce na kastilský trůn jeho nevlastní bratr Jindřich, zůstala Konstancie dva roky obklíčena v pevnosti Carmona, dokud nebyl dojednán její odchod na území anglického krále.\n\n21. září roku 1371 se v Roquefort (dep. Landes v Guyenne) ve věku sedmnácti let provdala za ovdovělého Jana z Gentu, vévodu z Lancasteru, třetího syna anglického krále Eduarda III. Z manželství vzešly dvě děti, starší dcera a mladší syn, jenž však zemřel ještě jako batole.\n\nKonstancie a její mladší sestra Isabela, jež se roku 1372 provdala za čtvrtého syna anglického krále Edmunda z Langley, vévodu z Yorku, byly považovány za legitimní dědičky Pedra I. a anglický král jejich sňatky se svými syny získal východisko ke vznesení nároku na připadnutí kastilského království do rukou anglické monarchie.\n\n30. ledna roku 1372 byl Jan z Gentu a jeho manželka Konstancie prohlášeni králem Eduardem III. za kastilského krále a královnu, jejich ambice však nedošly naplnění. V roce 1385 po bitvě u Aljubarroty, v níž kastilský král Jan I. utrpěl porážku od portugalského krále Jana I., hodlal Jan z Gentu nároky na kastilský trůn realizovat prostřednictvím vojenského tažení, jež rozšířilo spektrum víru stoleté války mezi Francií a Anglií. 9. května roku 1386 Portugalsko a Anglie uzavřely alianci smlouvou z Windsoru a 25. července téhož roku se v La Coruña vylodili Jan z Gentu, jeho manželka Kateřina Kastilská a jejich dcera Kateřina. Postupovali z jihu Galicie a svůj dvůr usadili v Orense, aby zde strávili zimu. Společně s portugalským králem vpadli do Leónu, ale nemohouce porazit kastilské obrátili se na jih překročivše řeku Duero mezi Zamorou a Torem. Po těchto skrovných výsledcích anglo-portugalského tažení a po ztrátě podpory v Galicii uzavřeli Jan z Gentu a Jan I. Kastilský za zády portugalského krále dohodu, jež byla základem smlouvy z Bayonne, uzavřené v Bayonne 8. července roku 1388, kterou se Jan z Gentu a jeho manželka Kateřina vzdávají svých následnických práv ke kastilskému trůnu ve prospěch manželství jejich dcery Kateřiny s prvorozeným synem Jana I. Kastilského Jindřichem, budoucím Jindřichem III. Kastilským, jemuž byl udělen titul kníže z Asturie. Manželstvím, jež bylo uzavřeno již v březnu toho roku, byly spojeny dvě nástupnické větve Alfonse XI. a do budoucna eliminovány jejich střety stran nároků na kastilský trůn. Kromě toho Konstancie a Jan z Gentu získali značné odškodnění za zřeknutí se svých nároků v podobě královských měst a vesnic v Guadalajaře, Olmedu, Medině del Campo a Huete se všemi jejich důchody, rentami a právy, jenž jim byly uděleny po dobu života doni Konstancie.\n\nKonstancie zemřela na hradě v Leicesteru v březnu roku 1394 a byla pohřbena v místním kostele Zvěstování Pannny Marie Jan z Gentu se po dvou letech vdovství oženil s rovněž ovdovělou Kateřinu Swynfordovou, jež byla podle všeho jeho milenkou již za jeho manželství s Konstancií, o čemž svědčí data narození četného Janova potomstva. O jejich vztahu se veřejně vědělo, vévoda svou milenku vydržoval.\n\n"}
{"id": "761364", "url": "https://cs.wikipedia.org/wiki?curid=761364", "title": "Vincent Pokojný", "text": "Vincent Pokojný\n\nVincent Pokojný (2. ledna 1899 Dubová – 8. září 1982 Bratislava) byl slovenský a československý politik a poúnorový poslanec Národního shromáždění ČSR za Stranu slobody. Po roce 1956 pronásledovaný a vězněný komunistickým režimem.\n\nStudoval v Modre. Původní profesí byl učitelem. V roce 1946 patřil mezi zakladatele Strany slobody. Byl zaměstnancem rezortu školství. V roce 1948 se uvádí jako úředník, bytem Bratislava.\n\nBěhem únorového převratu v roce 1948 Strana slobody nezaujala jasné stanovisko. Během následujících týdnů v ní ale došlo k mocenskému převratu a proměně na loajálního spojence komunistického režimu. Vincent Pokojný patřil do skupiny funkcionářů, kteří s poúnorovým vývojem souhlasili. Do poloviny 50. let 20. století pak byl předsedou strany. Byl známý svou křesťanskou orientací, ale zároveň jasným vymezením se proti tradicím meziválečné HSĽS.\n\nK roku 1954 se profesně uvádí jako člen předsednictva Ústředního výboru slovenské Národní fronty.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Prešov. Mandát získal i ve volbách v roce 1954 (volební obvod Senec-Sereď). V parlamentu zasedal do února 1956, kdy rezignoval a nahradil ho František Štefánik.\n\nJeho odchod z parlamentu byl vyústěním vnitrostranického sporu mezi ním a Františkem Štefánikem. Od roku 1954 se totiž Pokojný a část vedení strany snažil o aktivizaci Strany slobody, zvýšení počtu členů, profilaci programových rysů a větší nezávislost na KSČ. Štefánik naopak reprezentoval konzervativní část funkcionářů. Počátkem roku 1955 se Štefánik stal vedoucím tajemníkem Strany slobody a v prosinci 1955 odevzal Ústřednímu výboru slovenské Národní fronty kompromitující materiály, v nichž se naznačovalo, že Vincent Pokojný a další politici Strany slobody se pokoušeli o protistátní převrat. V lednu 1956 ho Státní bezpečnost zatkla. Pokojný byl zbaven funkcí, nucen rezignovat na křeslo v parlamentu a v červenci 1956 byl odsouzen k trestu 11 let odnětí svobody. V odvolacím řízení byly v září 1956 tresty mírně sníženy. V roce 1969 byl soudně i občansky rehabilitován.\n"}
{"id": "761365", "url": "https://cs.wikipedia.org/wiki?curid=761365", "title": "Velký netřebský rybník", "text": "Velký netřebský rybník\n\nVelký netřebský rybník je rozsáhlá vodní plocha, která sousedí ze západu s vesnicí Netřeby, která je dnes součástí Českých Heřmanic. Leží v okrese Ústí nad Orlicí, ovšem těsně za hranicí s okresem Svitavy. Jeho rozloha činí přibližně 32 ha, měřeno v základní mapě 1:10000, udáváno je 31 ha.\n\nRybník je součástí soustavy rybníků, po toku potoka Labuťka (povodí říčky Loučná), na kterém je soustava vybudována, následuje rybník Heřmánek a Šváb. Rybníky jsou také napájeny kanálem od Končinského potoka. Potok Labuťka vlastně vzniká také jako kanál odbočující z Končinského potoka nad vesnicí Netřeby a pod soustavou rybníků pak ústí do Sloupnického potoka ve vesnici Tisová. Ve vesnici Netřeby pak nad Velkým Netřebským rybníkem leží ještě drobný Malý netřebský rybník. Rybníky byly budovány v této oblasti už v 15. století a Velký netřebský rybník patří k těm nejstarším. V některých mapách se můžeme setkat se jménem Netřebský rybník, který označuje ten velký, ještě v 19. století se mu říkalo Velký horecký rybník podle nedaleké vesnice Horky. Rybník je domovem některých vodních ptáků a bahňáků nebo jim slouží v době tahu. Zaznamenán byl např polák velký (\"Aythya ferina\"), čáp černý (\"Ciconia nigra\") a čejka chocholatá (\"Vanellus vanellus\"). Také se zde vyskytují běžné vodní rostliny, alespoň v minulosti byl zaznamenán např. rdest hřebenitý (\"Potamogeon pectinatus\").\n"}
{"id": "761368", "url": "https://cs.wikipedia.org/wiki?curid=761368", "title": "Václav Pokorný (politik)", "text": "Václav Pokorný (politik)\n\nVáclav Pokorný (12. února 1906 Hostomice – 5. července 1984) byl český a československý, politik Komunistické strany Československa, poúnorový poslanec Národního shromáždění ČSR a ministr vlády Československa.\nPocházel z rodiny havíře se severočeských Hostomic. Sám pracoval jako horník. Ve věku dvaceti let vstoupil do KSČ. Ve straně působil zpočátku v jejích mládežnických organizacích. Za druhé světové války organizoval komunistický odboj v Praze. Byl pak zatčen a vězněn.\n\nPo válce se vrátil do politického života. V roce 1945 se stal předsedou MNV v rodných Hostomicích. Později se stal předsedou Krajského výboru KSČ v Ústeckém kraji. V roce 1948 se uvádí jako horník, bytem Hostomice.\n\nVe volbách roku 1948 byl zvolen do Národního shromáždění za KSČ ve volebním kraji Ústí nad Labem. V parlamentu zasedal až do konce funkčního období, tedy do voleb roku 1954. Zastával i post ve vládě Antonína Zápotockého a Viliama Širokého, kde od září 1951 do září 1953 byl ministrem paliv (do ledna 1953 oficiálně ministr paliv a energetiky). Před nástupcem do ministerské funkce byl generálním ředitelem rudných dolů a naftových závodů.\n\nXI. sjezd KSČ ho zvolil za člena Ústřední revizní komise KSČ.\n\n"}
{"id": "761369", "url": "https://cs.wikipedia.org/wiki?curid=761369", "title": "Václav Pokorný", "text": "Václav Pokorný\n\nJméno a příjmení Václav Pokorný má více nositelů:\n\n"}
{"id": "761382", "url": "https://cs.wikipedia.org/wiki?curid=761382", "title": "Moravské občanské hnutí", "text": "Moravské občanské hnutí\n\nMoravské občanské hnutí (MOH) bylo moravské politické hnutí, založené po sametové revoluci v roce 1989 jako první z politických subjektů tzv. moravského hnutí na počátku 90. let 20. století. Jeho zakladatelem byl JUDr. Miroslav Richter, který již v 70. a 80. letech 20. století vedl neoficiální promoravské aktivity.\n\nHnutí sehrálo v úsilí o emancipaci Moravy obrovskou roli v prvních měsících po sametové revoluci. Kladlo si za cíl sdružovat \"všechny občany v úsilí o rovnoprávné ekonomické, kulturní a společenské postavení Moravy\" v Československu. Již počátkem prosince 1989 hnutí uspořádalo v klubu na Šelepově ulici v Brně první shromáždění občanů, které se jednoznačně vyslovilo pro obnovu zemského zřízení a rehabilitaci Moravy v tehdejším Československu. Další velké shromáždění organizované MOH se konalo v brněnské hale Rondo 10. února 1990, které se zúčastnilo přes 3 000 občanů. Miroslav Richter na něm prohlásil mimo jiné větu: „Zemi, které se dvacet let jen bere, se říká kolonie. A když se to děje čtyřicet let, říká se jí Morava“. Tím narážel na déle než čtyřicet let trvající absenci moravské zemské samosprávy zrušené komunisty v roce 1948 a zároveň i obviňoval „pražskou vládu“ z ekonomického znevýhodňování moravských krajů.\n\nParalelně s MOH byla obnovena i Společnost pro Moravu a Slezsko pod vedením Boleslava Bárty a z ní vzniklo v dubnu 1990 Hnutí za samosprávnou demokracii - Společnost pro Moravu a Slezsko (HSD-SMS). MOH a HSD-SMS se lišili nejen rozdílem povah svých vůdců, ale také postojem k moravské národnosti. MOH ji vnímalo jako samostatnou a nezávislou na české, HSD-SMS zpočátku považovalo Moravany za jednu větev společného českého národa a hnutí mělo ryze zemský charakter.\n\nVe volbách obě uskupení kandidovaly proti sobě. HSD-SMS samostatně, Moravské občanské hnutí kandidovalo některé své členy na kandidátce koalice Křesťanská a demokratická unie (společně s Československou stranou lidovou, KDS a na Slovensku KDH). Zatímco HSD-SMS uspělo a získalo ve volbách do České národní rady více než 10 % hlasů v rámci celé republiky (kandidovalo pouze na Moravě), Moravské občanské hnutí ve volbách propadlo (také s přispěním aféry předsedy ČSL Josefa Bartončíka těsně před volbami) a do parlamentu se dostal jediný jeho člen – Ing. Zdeněk Smělík do České národní rady.\n\nZklamaní členové po parlamentních volbách 1990 odmítli vstoupit do HSD-SMS kvůli rozdílnému přístupu k moravskému národu. Předseda MOH Miroslav Richter se odmítl s volební porážkou vyrovnat, uznat vítězství lídra HSD-SMS Boleslava Bárty a nechtěl s ním jednat, přestože mu to spolupracovníci doporučovali. Většina významných členů MOH založila 7. srpna 1990 Moravskou národní stranu (MNS), např. JUDr. Jiří Bílý, Ing. Zdeněk Smělík, Ing. Miloš Skočovský, doc. Jaroslav Pokluda a další. Moravské občanské hnutí existovalo paralelně až do voleb 1992, kdy kandidovalo opět společně s KDU-ČSL, znovu však propadlo a přestalo existovat. V letech 1990–1992 jej postupně opustila převážná většina členské základny.\n\n"}
{"id": "761386", "url": "https://cs.wikipedia.org/wiki?curid=761386", "title": "Zámky na Lučině", "text": "Zámky na Lučině\n\nZámky na Lučině je souhrnné označení zámků, které se nacházejí či nacházely v blízkosti Lučiny a v oblasti Polučiní.\n\n"}
{"id": "761387", "url": "https://cs.wikipedia.org/wiki?curid=761387", "title": "Chattanooga", "text": "Chattanooga\n\nChattanooga je čtvrté největší město amerického státu Tennessee. Leží na jihovýchodě státu na břehu řeky Tennessee v blízkosti hranic státu Georgie.\n\nV roce 1816 byla založena osada \"Ross’s Landing\" jako centrum obchodu s čerokézskými Indiány. V roce 1838, po vysídlení Indiánů, bylo město přejmenováno na Chattanoogu.\n\nV Chattanooze a okolí se odehrály některé významné bitvy americké občanské války.\n\nV roce 1859 byla připojena na železniční trať Nashville, Chattanooga and St. Louis Railway. Chattanooga se velmi brzy stala důležitým železničním uzlem a později i dálniční křižovatkou.\n\n\n\n"}
{"id": "761388", "url": "https://cs.wikipedia.org/wiki?curid=761388", "title": "Karel Poláček (politik)", "text": "Karel Poláček (politik)\n\nKarel Poláček (7. července 1913 Starý Plzenec – 28. října 1976 Plzeň) byl český a československý fotbalista, odborář, politik Komunistické strany Československa, poúnorový poslanec Národního shromáždění ČSR, Národního shromáždění ČSSR, Sněmovny národů Federálního shromáždění a České národní rady a ministr vlád Československa.\nPůvodním povoláním byl soustružník. Tuto profesi vykonával po vyučení. Později byl technickým úředníkem.\n\nV letech 1934-1943 byl profesionálním fotbalistou, brankářem ligového týmu SK Plzeň. V československé a protektorátní české fotbalové lize nastoupil za SK Plzeň ve 159 utkáních.\n\nPo roce 1945 převážně působil jako politický pracovník. Ve volbách do Národního shromáždění roku 1948 byl zvolen do Národního shromáždění za KSČ ve volebním kraji Plzeň. Jeho zařazení na kandidátku KSČ v roce 1948 bylo podle historika Jakuba Šloufa nečekané. Z řad pracovníků plzeňské Škodovky se očekávala spíše nominace Josefa Dvořáka.\n\nPoslanecký mandát získal i ve volbách v roce 1954 (volební obvod Plzeň) a ve volbách v roce 1960 (nyní již jako poslanec Národního shromáždění ČSSR za Západočeský kraj). V parlamentu zasedal do konce funkčního období, tedy do voleb v roce 1964.\n\nRoku 1949 se stal předsedou Krajského výboru KSČ v Plzni. V 50. a 60. letech zastával i četné stranické a vládní posty. IX. sjezd KSČ ho zvolil náhradníkem Ústředního výboru Komunistické strany Československa, plným členem se stal na celostátní konferenci KSČ v prosinci 1952. Ve funkci ho potvrdil X. sjezd KSČ, XI. sjezd KSČ a XII. sjezd KSČ. Do ÚV KSČ byl kooptován 31. srpna 1968 a na členství rezignoval v prosinci 1970. V období srpen 1968 - duben 1969 byl navíc kandidátem předsednictva ÚV KSČ a od dubna 1969 do ledna 1970 plným členem předsednictva ÚV KSČ. Zastával post ve vládě Antonína Zápotockého a Viliama Širokého, kde od ledna 1953 do konce této vlády v prosinci 1954 byl ministrem strojírenství (do září 1953 oficiálně ministr těžkého strojírenství). V této funkci pokračoval plynule i v následující druhé vládě Viliama Širokého až do října 1955 a pak v téže vládě ještě v letech 1958-1960 zastával post ministra všeobecného strojírenství, v němž pokračoval i v třetí vládě Viliama Širokého až do konce její existence v září 1963 a ve vládě Jozefa Lenárta až do zrušení tohoto rezortu v listopadu 1965. Od roku 1955 byl rovněž jistou dobu náměstkem předsedy druhé vlády V. Širokého (dnešní terminologií vicepremiérem).\n\nV roce 1963 mu byl k 50. narozeninám udělen Řád práce. Kromě toho mu bylo uděleno Vyznamenání Za zásluhy o výstavbu, Řád 25. února, sovětský Řád rudého praporu a Korejský řád práce.\n\nAngažoval se v odborovém hnutí. Na počátku pražského jara v březnu 1968 ho Ústřední rada odborů zvolila svým předsedou. Ve funkci byl potvrzen v březnu 1969, takže svůj post si udržel i za počínající normalizace.\n\nPo federalizaci Československa usedl roku 1969 do Sněmovny národů Federálního shromáždění a ve stejném období zasedal i v České národní radě. V těchto zákonodárných sborech setrval až do konce funkčního období, tedy do voleb v roce 1971.\n\nHistorik Jan Rychlík ho řadí mezi centristy, kteří se v rámci KSČ ještě udrželi jistou dobu po srpnové okupaci v roce 1968, a jeho odchod z vysokých stranických postů okolo roku 1970 dává do souvislosti s nástupem konzervativních a prosovětských komunistů.\n\nZemřel po krátké těžké nemoci v říjnu 1976.\n\n\n"}
{"id": "761395", "url": "https://cs.wikipedia.org/wiki?curid=761395", "title": "Dionysius Polanský", "text": "Dionysius Polanský\n\nDionysius Polanský (8. října 1894 Dolní Bečva – 6. června 1971 Praha) byl český a československý právník, politik Československé strany lidové a poúnorový poslanec Národního shromáždění ČSR.\nPoliticky činný v katolických spolcích byl již před 1. světovou válkou. V letech 1913-1915 působil jako učitel na obecné škole v Dolní Bečvě. Za první světové války padl na východní frontě do zajetí a od roku 1917 bojoval v československých legiích. V říjnu 1918 se v Krasnojarsku oženil s ruskou učitelkou. Do vlasti se s manželkou vrátil roku 1920 s hodností kapitána. Byl několikrát vyznamenán.\n\nAngažoval se v ČSL. V Praze založil a řídil tiskový orgán \"Svatováclavská stráž\". Do roku 1927 působil v intendanční službě armády, současně studoval na Univerzitě Karlově filozofii a práva. V roce 1927 se začal věnovat advokacii. V září 1939 byl zatčen gestapem, vězněn v Praze a poté v německých koncentračních táborech, kde se zapojil do odbojové činnosti vedené skupinami levicové orientace.\n\nPo květnu 1945 se stal členem výkonného výboru ČSL a stranu zastupoval v Zemském národním výboru v Praze. Angažoval se i v dalších organizacích (Svaz osvobozených politických vězňů, viceprezident advokátní komory). Působil i ve Svazu československo-sovětského přátelství, což jej sbližovalo s KSČ.\n\nPo roce 1945 zasedal v ústředním výboru Československé strany lidové. Již před rokem 1948 patřil k tajným spolupracovníkům a členům Komunistické strany Československa, který zevnitř ovlivňoval lidovou stranu ve prospěch komunistů. Během únorového převratu v roce 1948 patřil v rámci „obrozené“ lidové strany k frakci loajální vůči KSČ, která v ČSL převzala moc. Patřil pak k jejím předním funkcionářům.\n\nVe volbách v roce 1948 byl zvolen do Národního shromáždění za ČSL ve volebním kraji Praha-venkov. Poslanecké křeslo získal i ve volbách do Národního shromáždění roku 1954 (volební obvod Litovel-Olomouc-venkov). V parlamentu zasedal do konce funkčního období, tedy do voleb do Národního shromáždění roku 1960. Po celých 12 let byl rovněž místopředsedou parlamentu.\n\nAž do konce svého politického působení (1968) měl díky vynikající znalosti ruštiny a ruského prostředí na starosti propagaci spolupráce se SSSR. V červnu 1949 se stal náměstkem generálního tajemníka Katolické akce, roku 1953 vstoupil do Výboru československých obránců míru. Byl stoupencem Josefa Plojhara. Během pražského jara byl mladšími lidoveckými kolegy za svoji činnost v 50. letech kritizován. Stáhl se do ústraní a krátce poté zemřel.\n\n"}
{"id": "761396", "url": "https://cs.wikipedia.org/wiki?curid=761396", "title": "Mezipalubí (fotografie)", "text": "Mezipalubí (fotografie)\n\nMezipalubí (resp. Podpalubí ) je název fotografie, kterou pořídil na lodi při plavbě do Evropy v roce 1907 americký fotograf Alfred Stieglitz. Jedná se o jednu z jeho nejvýznamnějších fotografií, ceněnou zároveň jako jednu z největších všech dob, protože zachycuje v jediném obrazu informativní dokument své doby a zároveň jednu z prvních prací uměleckého modernismu. Snímek je považován za jeden z prvních nového moderního směru tzv. přímé fotografie, tedy realistické fotografie bez jakékoliv manipulace nebo zkreslení. Poprvé byl publikován v magazínu \"Camera Work\" č. 3 v říjnu 1911.\n\nSnímek byl pořízen v létě 1907 na palubě lodi \"Kaiser Wilhelm II\", vyplouvající z USA do Evropy, přesněji z New Yorku do německých Brém. Stieglitz se na ní plavil se svou rodinou. Scéna zachycuje řadu mužů a žen cestujících v nižších třídách parníku. Několik let poté, co Stieglitz fotografii pořídil, popsal co viděl:\n\nScénu Stieglitz viděl jak je popsáno výše. Avšak v tu chvíli neměl s sebou svůj fotoaparát a tak pro něj rychle spěchal zpátky do své kabiny. V té chvíli používal ruční fotoaparát Auto-Graflex 4 × 5, který používal skleněné negativní desky. Stieglitz zjistil, že má připravenou pouze jednu skleněnou desku, rychle se vrátil na vyhlédnuté místo a vyfotografoval jediný snímek scény.\n\nNeměl možnost desku vyvolat, než dorazil do Paříže skoro o týden později. Šel do společnosti Eastman Kodak v Paříži, aby využil jejich temnou komoru, ale nakonec mu byl doporučen jeden místní fotograf. Šel tedy k fotografovi domů a desku vyvolal tam. Jméno fotografa, který propůjčil své zařízení, není známé. Stieglitz ponechal vyvolaný pozitiv v jeho původní ochranném obalu, dokud se nevrátil do New Yorku o několik týdnů později.\n\nO této scéně se hodně psalo jako o kulturním dokumentu důležitého období, kdy do Ameriky přijížděli mnozí přistěhovalci. Ve skutečnosti však byl snímek pořízen na cestovní lodi \"do\" Evropy, proto jej někteří kritici interpretovali jako záznam lidí, které neakceptovali američtí imigrační úředníci a byli nuceni se vrátit domů. Ačkoli někteří z cestujících vraceli zpátky, protože se jim nepodařilo splnit finanční a zdravotní požadavky pro vstup, je více pravděpodobné, že většina z nich byli různí řemeslníci, kteří pracovali díky vzkvétajícímu obchodu a stavebnímu průmyslu té doby. Pracovníkům vysoce kvalifikovaní v řemeslech, jako truhlářství, zpracování dřeva a mramoru, byla udílena dočasná dvouletá pracovní víza a když práce byla dokončena vraceli se do vlasti.\n\nStieglitz nejprve publikoval \"Mezipalubí\" v říjnovém čísle \"Camera Work\" roku 1911, které bylo věnováno jeho vlastním fotografiím. V následujícím roce se fotografie dostala na obálku newyorského týdeníku \"Saturday Evening Mail\" (20. dubna 1912).\n\nPoprvé byl vystaven na Stieglitzově fotografické výstavě v Galerii 291 v roce 1913.\n\nV roce 1915 Stieglitz věnoval této fotografii celé vydání časopisu 291 číslo 7-8. Text k fotografii obstarali experti Paul Haviland a Marius de Zayas.\n\nV roce 2002 americká poštovní služba vydala reprodukci \"Mezipalubí\" na známce v rámci série \"Mistři americké fotografie\" (\"Masters of American Photography\").\n\n\n"}
{"id": "761397", "url": "https://cs.wikipedia.org/wiki?curid=761397", "title": "Šváb (rybník)", "text": "Šváb (rybník)\n\nŠváb (Švábský rybník) je rozsáhlá vodní plocha, která se nachází poblíž Českých Heřmanic, severně od vesnice Horky. Leží v okrese Ústí nad Orlicí, ovšem těsně za hranicí s okresem Svitavy. Jeho rozloha činí přibližně 15,5 ha, měřeno v základní mapě 1:10000, udáváno je 16,8 ha. Rybník je nejdolejší ze soustavy rybníků na potoce Labuťka (povodí říčky Loučná), nad ním následuje rybník Heřmánek a Velký netřebský rybník. Rybníky jsou také napájeny kanálem od Končinského potoka. Potok Labuťka vlastně vzniká také jako kanál odbočující z Končinského potoka nad vesnicí Netřeby a pod soustavou rybníků pak ústí do Sloupnického potoka ve vesnici Tisová. Ve vesnici Netřeby pak nad Velkým Netřebským rybníkem leží ještě drobný Malý netřebský rybník. Rybníky byly budovány v této oblasti už v 15. století a rybník Šváb patří k těm starším. V některých mapách se můžeme setkat se jménem Švábský rybník nebo Podšváb, u rybníka se nachází malá osada Podšvábí. Rybník je domovem některých vodních ptáků a bahňáků nebo jim slouží v době tahu. Také se zde vyskytují běžné vodní rostliny, alespoň v minulosti byl zaznamenán např. rdest hřebenitý (\"Potamogeon pectinatus\").\n"}
{"id": "761398", "url": "https://cs.wikipedia.org/wiki?curid=761398", "title": "Antonín Polišenský", "text": "Antonín Polišenský\n\nAntonín Polišenský (26. dubna 1911 Dubany – 3. října 1965 Praha) byl český a československý právník, politik Československé strany lidové a poúnorový poslanec Národního shromáždění ČSR.\nStudoval na gymnáziích v Kroměříži a Prostějově, po maturitě absolvoval Právnickou fakultu Univerzity Karlovy v Praze, kde byl 1937 promován doktorem práv. V letech 1939-1944 působil jako advokátní koncipient, v letech 1944-1945 coby právní referent NOÚZ a následně ROH. Od roku 1945 byl právním koncipientem v Teplicích-Šanově a od 1. ledna 1946 advokátem v Kolíně. Členem ČSL byl od roku 1946.\n\nBěhem únorového převratu v roce 1948 patřil k frakci, která v ČSL převzala moc a která lidovou stranu proměnila na loajálního spojence komunistického režimu. Po únoru 1948 se stal předsedou okresního Akčního výboru ČSL v Kolíně.\n\nVe volbách v roce 1948 byl zvolen do Národního shromáždění za ČSL ve volebním kraji Havlíčkův Brod. V parlamentu zasedal do prosince 1951, kdy rezignoval a nahradil ho Engelbert Toman. Roku 1951 se vzdal mandátu a odešel z veřejného dění.\n\n"}
{"id": "761401", "url": "https://cs.wikipedia.org/wiki?curid=761401", "title": "Pavol Popaďák", "text": "Pavol Popaďák\n\nPavol Popaďák (26. června 1908 Parchovany – 7. dubna 1963 Bratislava) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPřed únorovým převratem byl funkcionářem ČSSD na Slovensku. Ta vznikla začleněním poválečné Strany práce do celostátní sociálně demokratické strany. Zastával post prvního místopředsedy Strany práce. Byl zemědělským expertem strany a působil jako sekční šef na pověřenectví zemědělství. Po únorovém převratu spolupodepsal prohlášení některých politiků Strany práce, v němž se dotyční vyslovili pro vstup do komunistické strany.\n\nVe volbách roku 1948 byl zvolen do Národního shromáždění za KSČ ve volebním kraji Nitra. V parlamentu zasedal do konce funkčního období, tedy do voleb v roce 1954. V letech 1948-1953 se uvádí jako člen Ústředního výboru Komunistické strany Slovenska.\n"}
{"id": "761406", "url": "https://cs.wikipedia.org/wiki?curid=761406", "title": "Heřmánek (rybník)", "text": "Heřmánek (rybník)\n\nHeřmánek je rybník, který se nachází poblíž vesnice Horky, jižně od Českých Heřmanic, severozápadně od vesnice Netřeby. Leží v katastrálním území Horky v okrese Svitavy, ovšem těsně za hranicí s okresem Ústí nad Orlicí. Jeho rozloha činí přibližně 3 ha. Rybník je prostřední ze soustavy rybníků na potoce Labuťka (povodí říčky Loučná), nad ním následuje rybník Velký netřebský rybník a pod ním rybník Šváb (oba tyto sousední rybníky leží v katastru České Heřmanice v okrese Ústí nad Orlicí). Rybníky jsou také napájeny kanálem od Končinského potoka. Potok Labuťka vlastně vzniká také jako kanál odbočující z Končinského potoka nad vesnicí Netřeby a pod soustavou rybníků pak ústí do Sloupnického potoka ve vesnici Tisová. Rybníky byly budovány v této oblasti už v 15. století a rybník Heřmánek pak v 17. století. Rybník je domovem některých vodních ptáků a bahňáků nebo jim slouží v době tahu. Také se zde vyskytují běžné vodní rostliny, alespoň v minulosti byl zaznamenán např. rdest hřebenitý (\"Potamogeon pectinatus\").\n"}
{"id": "761408", "url": "https://cs.wikipedia.org/wiki?curid=761408", "title": "Antonín Pospíšil", "text": "Antonín Pospíšil\n\nAntonín Pospíšil (10. června 1903 Mouřínov – 15. června 1973 Praha) byl český a československý politik Československé strany lidové a poúnorový poslanec Národního shromáždění ČSR a ČSSR, Sněmovny lidu Federálního shromáždění a České národní rady, ministr vlád Československa a České socialistické republiky.\nVyučil se soustružníkem kovů a v letech 1926–1936 pracoval jako soustružník u firmy Prokop v Pardubicích. Od mládí se angažoval v křesťanských odborech a od 1928 působil v ČSL, kde patřil k levicovému proudu. Roku 1932 byl zvolen do předsednictva Všeodborového sdružení křesťanského dělnictva, od roku 1936 byl tajemníkem křesťanských odborářů v Pardubickém kraji. V době okupace zaměstnán jako odborový pracovník NOÚZ v Pardubicích a po válce tajemník ROH v Pardubicích.\n\nV poválečném období zastával post člena odborové rady Východočeského kraje. Během únorového převratu v roce 1948 patřil v rámci lidové strany k frakci loajální vůči KSČ, která v ČSL převzala moc. Patřil pak k jejím předním funkcionářům a stal se jejím generálním tajemníkem. V únoru 1948 podpořil Aloise Petra a stal se členem Krajského Akčního výboru „obrozené“ Národní fronty v Pardubickém kraji, poté předsedou Krajského výboru ČSL v Pardubicích. V letech 1948–1951 působil jako generální tajemník a od prosince 1951 do března 1968 jako místopředseda ČSL. ČSL též zastupoval v Národní frontě (místopředseda Ústředního výboru NF) a ve vedení Svazu československo-sovětského přátelství. Byl mu udělen Řád Vítězného února (1973) a Řád republiky (1955).\n\nZastával post ve vládě Antonína Zápotockého a Viliama Širokého, kde v letech 1951–1954 byl ministrem dopravy a tento rezort držel pak i v následující druhé vládě Viliama Širokého až do roku 1958. V této vládě potom v letech 1958–1960 zastával post ministra energetiky.\n\nDlouhodobě zasedal v nejvyšších zákonodárných sborech. Ve volbách v roce 1948 byl zvolen do Národního shromáždění za ČSL ve volebním kraji Pardubice. Opětovně byl zvolen ve volbách do Národního shromáždění roku 1954 (volební obvod Polička-Hlinsko), volbách do Národního shromáždění roku 1960 (nyní již jako poslanec Národního shromáždění ČSSR za Východočeský kraj, podílel se na projednání ústavy ČSSR v roce 1960) a volbách do Národního shromáždění roku 1964. V parlamentu zasedal do konce jeho funkčního období v roce 1968. V letech 1960–1964 byl rovněž místopředsedou Národního shromáždění.\n\nBěhem pražského jara v březnu 1968 rezignovalo vedení ČSL a z čela strany odešel její dlouholetý předseda a stoupenec úzké spolupráce s KSČ Josef Plojhar. Antonín Pospíšil se tehdy stal předsedou lidové strany a v následujících měsících spouštěl opatrné reformy dosavadní stranické práce. Pospíšil mluvil o navazování na tradice křesťansko sociální politiky. Po invazi vojsk Varšavské smlouvy do Československa a začátku normalizace ovšem plány na samostatnější a sebevědomější působení lidovců byly opětovně zrušeny. Normalizační politiku Pospíšil neprováděl s nadšením a deziluzi řešil konzumací alkoholu. Funkci předsedy strany zastával až do své smrti roku 1973.\n\nPo federalizaci Československa usedl roku 1969 do Sněmovny lidu Federálního shromáždění, kde obhájil mandát ve volbách v roce 1971 a setrval zde až do své smrti roku 1973. Nahradil ho pak Vladimír Šimek. V letech 1969–1971 zároveň zasedal v České národní radě. V letech 1969–1971 také zastával post ministra bez portfeje v české vládě Josefa Kempného a Josefa Korčáka.\n\n"}
{"id": "761410", "url": "https://cs.wikipedia.org/wiki?curid=761410", "title": "Rozrazil trojklaný", "text": "Rozrazil trojklaný\n\nRozrazil trojklaný (\"Veronica triphyllos\") je drobná bylinka s azurovými květy rostoucí na výslunných loukách i obdělávaných polích.\n\nTato poměrně teplomilná rostlina roste téměř v celé Evropě, vyjma severních oblastí Skandinávie. Nejvíce je ale rozšířena v Malé Asii a na Blízkém východě, vyskytuje se také v západní a střední Asii a na severu afrického kontinentu v Maroku a Alžírsku.\n\nTento původně stepní druh roste v České republice roztroušeně v nižších a středních polohách. Nejlépe se mu daří na sušších, písčitých nebo hlinitých půdách s dostatkem humusu. Vyskytuje se na suchých stráních, náspech, rumištích, na úhorech, v obilovinách, víceletých pícninách i na vinicích. Je považován za plevelnou rostlinu, ale ne příliš rozšířenou a škodlivou.\n\nPoměrně nízká, jednoletá nebo častěji ozimá rostlina s lodyhou vysokou 5 až 30 cm je celá pokrytá žláznatými chlupy. Lodyha se většinou od spodu silně větví do poléhavých nebo vystoupavých odboček, někdy ale vyrůstá jako přímá, nevětvená. Listy jsou dlanitě členité (3 až 5sečné), na líci tmavozelené, na rubu červenofialové. Spodní zubaté listy mají krátké řapíky, prostřední listy lodyhy jsou přisedlé a vstřícné, horní listy jsou přisedlé a vyrůstající střídavě, postupně přecházející v listeny stejného vzhledu.\n\nČtyřčetné drobné květy, mající v průměru 5 až 8 mm, vyrůstají na stopkách z úžlabí listenů a vytvářejí volný, chudokvětý hrozen. Květní a později plodní stopky jsou stejně dlouhé jako listeny a 2krát delší než kalich. Kalich je na bázi mírně srostlý, jeho podlouhlé až obkopinaté lístky oboustranně hustě žláznaté jsou 4 až 7 mm dlouhé. Kolovitá koruna je vytvořena sytě modrými lístky s tmavšími žilkami po celé délce lístků, je stejně dlouhá jako kalich. V podvečer a za deštivého počasí se koruny uzavírají.\n\nNa dlouhých vztyčených stopkách vyrůstají modrozelené, žláznatě chlupaté tobolky dlouhé asi 7 mm. Jsou okrouhle srdčité, ve spodní polovině nafouklé a na okraji kýlnaté. Obsahují poměrně velká, svraštělá, černá nebo tmavohnědá miskovitá semena asi 2 mm velká.\n\nRozmnožuje se výhradně semeny, které vyklíčí většinou ještě ve stejném roce kdy dozrála, semena si podržují klíčivost po více let. Drobná rostlinka přezimuje a brzy po zimě začne vyrůstat, dokud jsou okolní rostliny ještě malé. V březnu až květnu vykvete a krátce po dozrání semen uhyne. Je to typický jarní efemerní plevel.\n\n\n \n"}
{"id": "761420", "url": "https://cs.wikipedia.org/wiki?curid=761420", "title": "Ofidiofobie", "text": "Ofidiofobie\n\nOfidiofobie je abnormální strach (neboli fobie) z hadů. Řadí se mezi zoofobie, jež jsou způsobeny zvířaty. U lidí postižených ofidiofobií vyvolává pohled na hady pocit úzkosti a strachu a nezáleží na tom, zda je v teráriu, televizi, na fotografii či při setkání ve volné přírodě.\n\n\nČasto dotyčný ztuhne – nedokáže se pohnout či promluvit.\n\n"}
{"id": "761430", "url": "https://cs.wikipedia.org/wiki?curid=761430", "title": "Třída Sandown", "text": "Třída Sandown\n\nTřída Sandown je třída minolovek Britského královského námořnictva. Jsou určeny k vyhledávání a ničení min. Britové jich do služby zařadily 12 jednotek a další tři byly postaveny na objednávku Saúdské Arábie. Tří vyřazené britské minolovky později odkoupilo Estonsko. Většina jich je stále v aktivní službě.\n\nVšech 15 jednotek této třídy postavila britská loděnice Vosper Thornycroft ve Woolstonu. Stavby první jednotky této třídy byla zahájena v roce 1987. Britské námořnictvo do služby zařadilo minolovky \"Sandown\", \"Inverness\", \"Cromer\", \"Walney\", \"Bridport\", \"Penzance\", \"Pembroke\", \"Grimsby\", \"Bangor\", \"Ramsey\", \"Blyth\" a \"Shoreham\".\n\nJednotky třída \"Sandown\":\nPlavidla jsou postavena z nemagnetických materiálů. Trup je vyroben ze sklolaminátu a plastů. Palubní sonar s měnitelnou hloubkou ponoru Thales Underwater Systems Type 2093 dovoluje vyhledávat miny až ve hloubce 200 metrů. Při jejich likvidaci pomáhají jak dálkově ovládané prostředky Atlas Elektronik SeaFox (původně francouzský typ PAP 104 mk5), tak potápěči, kteří mohou použít palubní dekompresní komoru. Obrannou výzbroj tvoří jeden 30mm kanón Oerlikon s dostřelem 10 km. Pohonný systém tvoří dva diesely Alsthom Paxman Valenta 6RP200E, pohánějící lodní šrouby koncepce Voith Schneider. Nejvyšší rychlost dosahuje 13 uzlů.\n\n\n"}
{"id": "761432", "url": "https://cs.wikipedia.org/wiki?curid=761432", "title": "Všesokolský slet", "text": "Všesokolský slet\n\nVšesokolský slet je vyvrcholení tělovýchovné činnosti Sokolů, zejména formou veřejných cvičení pro veřejnost. Je společenskou událostí s řadou doprovodných akcí a příležitostí k setkání světového sokolstva.\n\nPo uvolnění Bachova absolutistického režimu v Rakousko-Uhersku začaly vznikat různé české spolky. Dne 16. února 1862 byl v Praze založen na tělovýchovu a národní uvědomění zaměřený Sokol Pražský, spjatý se jménem Dr. Miroslava Tyrše a Dr. Jindřicha Fügnera. Další spolky tohoto druhu pak vznikaly i mimo Prahu, po českých zemích. Když se přiblížilo 20. výročí založení Sokola, navrhl Dr. Tyrš se svými přáteli uspořádat veřejné cvičení a průvod Prahou. Akce prvního sletu Sokolů se povedla, zúčastnilo se jí mnoho zahraničních delegací. Stále mohutnějící sokolská základna pořádala v pravidelných intervalech další a další všesokolské slety. Jen války a změny politických režimů dokázaly tuto tradici měnit.\n\nJubilejní slavnost Sokola Pražského v roce 1882 je uváděna často jako I. všesokolský slet. Byla uspořádána 18. června 1882 v Praze na Střeleckém ostrově. Před 2500 diváky zacvičilo 696 cvičenců gymnastickou sestavu za účasti Miroslava Tyrše a Prahou prošel slavnostní průvod 1600 krojovaných Sokolů.\n\nSokolové chtěli slet uspořádat již v roce 1887, úřady jim však akci v plánovaném rozsahu nepovolily. Místo sletu uspořádali Sokolové česko-americké závody v Českém Brodě, kam přijelo údajně 40 000 návštěvníků včetně delegace Sokola z USA. Další slet se podařilo uskutečnit až jako doprovodnou akci Jubilejní výstavy 1891. V Královské oboře nedaleko výstaviště bylo vybudováno provizorní cvičiště s tribunami pro 7000 diváků. Čtyřdenního sletu ve dnech 27. až 30. června 1891 se zúčastnilo 2310 cvičících sokolů, v průvodu Prahou pochodovalo 5520 sokolů v krojích a bylo uskutečněno několik doprovodných akcí na různých místech Prahy.\n\nByl spjatý s Národopisnou výstavou lidu českoslovanského. Protože sokolů bylo již 36 000 v 350 tělocvičných jednotách, ke sletovému cvičení byla využita Letenská pláň. Slet byl uspořádán ve dnech 28. června až 1. července 1895 a zahrnoval mnohé dílčí akce. Poprvé cvičil sokolský dorost a v samostatném cvičení se představila i sokolská jízda. Hlavní bylo hromadné cvičení 4200 mužů, v průvodu Prahou šlo 7533 krojovaných mužů. Sokolové se zapojili i do akcí na výstavišti v Královské oboře.\n\nByl uspořádán opět na Letenské pláni, kde byl vytvořen areál pro 22 000 diváků a 6000 cvičenců. Hlavní cvičení byla ve dnech 28. až 30. června a 1. července 1901, kromě gymnastiky se závodilo v také atletických disciplinách. Do různých cvičení se zapojilo zhruba 9000 cvičenců a poprvé i ženy. V průvodu Prahou pochodovalo přes 11 000 sokolů. Na filmový pás zachytil 18 sletových cvičení Jan Kříženecký, ale film se do současnosti nezachoval. Opět byla řada doprovodných akcí, představení v Národním divadle, koncerty na Žofíně.\n\nSletu v roce 1907 se účastnili vedle sokolů ze slovanských zemí (Slovinska, Srbska, Chorvatska, Bulharska a Ruska) také cvičenci z Francie, Belgie, Itálie, Lucemburska, Maďarska, Holandska a z Ameriky. Záměrem bylo uspořádat všeslovanský slet, ovšem polští sokolové nedorazili, přestože pozvánky byly natištěny v polštině, chorvatštině, srbštině, slovinštině, bulharštině a ruštině. Polský Sokol se jednak už od carského potlačení Listopadového povstání proti ruské nadvládě v letech 1830–1831 neztotožňoval se sokolským panslavismem, jednak byl pobouřen Kramářovou podporou Gautschovy volební reformy, proti které vystupoval Polský klub. V rámci všesokolského sletu v Praze se rozhodlo o založení Svazu slovanského sokolstva a ve Vídni v únoru 1908 se konala za účasti delegátů ze Srbska, Slovinska, Chorvatska a Čech ustavující schůze výboru. Bulharští sokolové se přidali písemně, v roce 1910 se přidali Poláci a v roce 1912 Rusové.\n\nVzhledem k tomu, že nemohl být slet kvůli neúčasti Poláků nazýván všesokolským, byl označován prvním velkým s 90 000 členy. Během hlavních sletových dnů od 28. června do 1. července na Letenské pláni cvičilo a tančilo přes 10 000 mužů a žen z jednot celého světa. Kromě gymnastiky byly uspořádány i závody v plavání a řada doprovodných akcí. Ze sletu se zachoval dvanáctiminutový snímek, který natočil Jan Kříženecký. Cvičilo se na hudbu Karla Pospíšila, 2300 sokolek předvedlo působivou skladbu s kužely, 117 sokolů předvedlo skladbu na koních a účastnili se i sletového průvodu. V triumfálním průvodu Prahou šlo 13 000 sokolů. Kapelník a člen kolínského Sokola František Kmoch složil k V. všesokolskému sletu sokolskou píseň s podtitulem „Vítězný pochod“:\n\nByl označován i jako první slet nově vzniklého Svazu Slovanského sokolstva. Na Letenské pláni byl upraven 14hektarový areál s tribunami pro 100 000 diváků. Bylo zajištěno ubytování pro 40 000 návštěvníků, přičemž další zahraniční návštěvníci byli ubytování v hotelových zařízeních či v soukromí. Celý program byl rozvržen na pět týdnů. Předprodej vstupenek byl zřízen v Bance Bohemia, přičemž lístek k stání stál 5 K a k sezení 20 K. V průvodu šlo 17 212 sokolů z mnoha zemí světa (včetně členů amerického Sokola) s prapory, sokolskou jízdou a hudbou (8 dechovek). V čele průvodu kráčel starosta Sokola dr. Josef Scheiner a na závěr účastníci spolu s diváky zaplnili zcela pražské Staroměstské náměstí (tehdy ještě s Mariánským morovým sloupem a bez pomníku mistra Jana Husa).\n\nCvičilo se na hudbu skladatele Pospíšila a orchestr řízený kapelníkem Arnoštem Hermannem byl umístěn na zvláštní kryté tribuně s polokulovým zastřešením. Celý slet byl natáčen firmou Kinofa, která pro uvedení v kinech vytvořila téměř hodinový film. Sletových cvičení se ve dnech 27. 6. až 4. 7. zúčastnilo pod ústředním heslem „Co Čech to Sokol“ přes 300 000 platících diváků a rozpočet sletu skončil benefitem (přebytkem) 402 000 K. Hlavním cvičebním dnem byla neděle 30. června, kdy se na tribunách shromáždilo 120 000 diváků. Při hlavním cvičení mužů cvičilo na ploše současně 11 340 sokolů.\n\nPravidelnost \"Všesokolských sletů\" narušila první světová válka. Sokolové se však zasloužili o vznik československých legií, zejména v Rusku a ve Francii (legionáři pořádali i během války zejména v Rusku sokolská cvičení a vystoupení) a stáli u zrodu První republiky.\n\nKonal se až po I. světové válce, opět na Letné a znamenal opět velký krok vpřed. Sletové přípravné odbory zajišťovaly dopravu pro bezmála milion diváků a účastníků sletu. Ve sletovém průvodu Prahou pochodovalo přes 35 000 sokolů a poprvé i ženy. Sletová aréna byla vybudována na rozloze 128 669 m², tribuny pojaly až 150 000 diváků. Mnohatýdenní slet zahrnoval mnohá hromadná cvičení žactva a dorostu ze škol i jednot během června. Hlavní cvičení sokolů byla 27. až 30. června, své sestavy předvedlo postupně 50 000 cvičenců včetně armády. Sletu věnoval velkou pozornost prezident republiky T. G. Masaryk, který přijížděl na sletová cvičení z blízkého Pražského hradu na koni. Na hlavní tribuně sledoval sletová vystoupení s manželkou Chartottou Garrigue Masarykovou.\n\nHlavní cvičiště se poprvé stěhovalo z Letné na Strahov, kde byl vybudován areál na rozloze 60 hektarů s tribunami pro 130 000 diváků. Cvičební plocha mohla pojmout přes 14 000 cvičenců. Do šaten se vešlo 35 000 osob. Výstavba velkého stadionu (pozdějšího Masarykova státního stadionu, přibližně na stejném půdorysu, jako je dnes) byla sledována samotným prezidentem republiky již od podzimu 1925. Sletu předcházely nácviky v jednotách a župách. Doprovodnými akcemi byly i lyžařské závody (nová tradice Zimních sletových her) v Krkonoších, plavecké závody ve Vltavě, vodácké v Jilemnici, závody v atletice a mnoha dalších sportovních odvětvích. Zimní sletové hry vrcholily v lednu 1926 v Jilemnici lyžařským závodem na 50 km, kterého se zúčastnilo 90 lyžařů. Zvítězil Antoš Bachtík ze Sokola Benecko. Program zahrnoval i II. středoškolské hry zahájené v pátek 4. června 1926 a mnoho akcí kulturního charakteru. Slet skončil přebytkem více než 8 milionů Kč.\n\nVšesokolský slet byl zahájen v neděli 13. 6. 1926 cvičením sokolského žactva a 27. 6. pokračoval vystoupením dorostu (13 887 chlapců a 14 000 dívek) za účasti prezidenta republiky T. G. Masaryka. Hlavní cvičení byla na Strahově ve dnech 4.–6. července 1926, cvičilo zde postupně 144 863 cvičenců před přeplněnými tribunami (denně 160 000 diváků). Některá cvičení sledoval prezident Masaryk přímo z náčelnického můstku. Vystoupení řídil starosta ČOS Josef Scheiner a náčelník ČOS Jindřich Vaníček. V ústředních cvičeních vystoupilo na ploše stadionu 14 680 žen a 14 125 mužů. V pondělí 5. července 1926 věnoval prezident Sokolům na Pražském hradě vlajku navrženou prof. Františkem Kyselou, která byla poté nesena v průvodu 53 sokolských žup na Staroměstské náměstí k pietnímu aktu – kladení župních věnců. V úterý 6. července dopoledne přehlížel prezident Masaryk spolu s rumunským princem Karlem II. více než tříhodinové defilé československých (640 praporů) i zahraničních Sokolů z balkonu Staroměstské radnice. V průvodu Prahou pochodovalo 50 000 sokolů. K tomuto všesokolskému sletu složil Leoš Janáček světově proslulé orchestrální dílo, svoji Sinfoniettu.\n\nByl věnován 70. výročí vzniku Sokola a 100. výročí narození dr. Miroslava Tyrše za účasti prezidenta Masaryka. Předcházelo mu na podzim 1931 zorganizované poselství rozestavným během 38 946 cvičenců z různých míst Československa. V březnu byly uspořádány zimní sletové dny, na školách byly přednášky a semináře. Běžel se také již tradiční mezinárodní Maraton Praha - Lány, jehož doběh sledoval i prezident Masaryk. Zimní sletové hry, které se konaly též jako „Závody Slovanského Sokolstva“ s účastí zejména Polských a Jugoslávských Sokolů, vyvrcholily ve dnech 3. až 5. března 1932 ve Vysokých Tatrách. Účastnili se jich též ministři československé vlády Juraj Slávik a Karel Vyškovský. Poprvé se konal i závod družstev v běhu na lyžích, ve kterém zvítězila Krkonošská župa sokolská. Premiéru měl i závod žen na 8 a 25 km se startem a cílem na Štrbském plese v němž zvítězila Polka Bronislava Polaková. Tam se také konaly závody ve skocích na lyžích, závod sdružený ve kterém zvítězil Jaroslav Lukeš ze Sokola Jilemnice a dvoukolový závod ve slalomu. Předpokládaly se i tradiční závody mužů na 18 (vítěz Cyril Musil) a 50 km, který však musel být zkrácen na 45 km, z důvodu nadměrné obtížnosti skalnatého úseku trati.\n\nStrahovský areál byl přebudován, takže tribuny Masarykova státního stadionu mohly pojmout 180 000 diváků. Ze sletu i sokolských průvodů Prahou byly ve dnech 3. až 6. července vysílány reportáže přímým přenosem československého rozhlasu (reportér Josef Laufer, hlasatel František Havel a další) a přímý přenos v srbochorvatštině a slovinštině byl realizován z Masarykova stadionu i do Jugoslávie. Hlavní sletové dny byly na Strahově začátkem července, cvičilo 188 000 cvičenců, ve třech průvodech Prahou šlo 104 000 sokolů z celého světa. V rámci sletu se v Praze konal XVIII. kongres Mezinárodní tělocvičné federace (FIG). U příležitosti IX. všesokolského sletu se konala ve všech prostorách veletržního Výstaviště v Praze rozsáhlá „Sokolská výstava“, kterou si prohlédl také prezident RČS Tomáš Garrigue Masaryk za doprovodu starosty ČOS dr. Stanislava Bukovského.\n\nStrahov zaznamenal během „světového“ protiválečného X. Všesokolského sletu svou největší návštěvnost. Účastnilo se ho 348 086 cvičenců a přes 2,3 miliónu diváků. Programem byl podobný předchozímu, tedy i s běžeckou štafetou za účasti 180 000 běžců, zimními sletovými hrami (hokej, lyžování atd.) Zimní sletové hry probíhaly v podobném rozsahu jako před IX. sletem v březnu 1938 ve Vysokých Tatrách a výrazněji se v nich prosadili též Sokolové z Jugoslávie. V hlavním závodě mužů v běhu na lyžích na 50 km však zvítězil Jarka Buchar ze Sokola Smíchov. Novinkou byly soutěže v krasobruslení mužů i žen a turnaj v kanadském hokeji, v němž ve finále zvítězil Sokol Střešovice nad týmem Sokola Brno I. 4 : 1.\nK tomuto jubilejnímu všesokolskému sletu byl vydán stříbrný odznak se sokolem a sloupky s daty všech deseti sletů. Předcházely mu rozsáhlé slety župní a krajské (např. Slet sokolské župy podbělohorské 16. 6. 1935 na Strahově, Slet sokolstva Pražského kraje v červenci téhož roku v Táboře). Pětitýdenní letní sletový program zahrnoval řadu cvičebních dnů pro žactvo, dorost, IV. středoškolské hry (i na Strahově), I. slet sokolského žactva (50 000 cvičících), pak červnové vystoupení 60 000 dorostenek a dorostenců a mnohé další akce celostátního i mezinárodního charakteru. Krom oficiálních „černobílých“ filmařů natáčel slet a sokolský průvod v barvě filmový amatér Stanislav Olmer, jehož záběry se zachovaly.\n\nHlavní cvičení byla na Strahově počátkem července 1938. Dominantní skladbou byla Pecháčkova \"Přísaha republice\", při níž cvičilo na ploše Masarykova státního stadionu současně přes 30 000 Sokolů. Průvod Prahou trval čtyři hodiny a stal se národní manifestací Sokolů před nastupujícím nacismem. Sokolové z obsazeného Rakouska šli povinně pod vlajkou s hákovým křížem.\n\nPo desetileté přestávce způsobené druhou světovou válkou a v měnící se politické situaci se podařilo Sokolu (obnovenému v roce 1946) zorganizovat slet ve stylu sletů předešlých. Začal roku 1946 ohňovým poselstvím z Prahy ven a o rok později obráceně, do Prahy. V únoru 1948 byly ve Vysokých Tatrách a v Jilemnici Zimní sletové hry, kde soutěžilo 1000 sokolů. Na Strahově byly vybudovány šatny pro 71 000 cvičenců, hlavní program byl v druhé polovině června. Na ploše se vystřídalo 118 000 cvičenců, které denně sledovalo 200 000 diváků. Zajímavou novinkou bylo také cyklistické vystoupení jugoslávských Sokolů přímo na Masarykově státním stadionu na Strahově. Mezi sokolskými dorostenkami cvičila také Jana Horáková (provdaná Kánská), dcera dr. Milady Horákové. V průvodu Prahou pochodovalo 75 000 sokolů, 9000 hostů a 933 jezdců na koních. Průvod dorostenců a dorostenek a poté mužů a žen Prahou se stal protikomunistickou manifestací, po níž následovala perzekuce členů Sokola.\n\nSokol byl začleněn do systému sjednocené tělovýchovy a samostatně přestal na 41 let fungovat. Název \"Sokol\" byl přidělen „venkovským“ tělovýchovným jednotám. Všesokolské slety byly nahrazeny třemi Celostátními spartakiádami konanými v intervalu pěti let (1955, 1960, 1965) a třemi Československými spartakiádami (1975, 1980 a 1985) na strahovském spartakiádním stadionu. Původní strahovské sokolské šatny byly v roce 1965 nahrazeny studentskými strahovskými kolejemi, při jejichž stavbě došlo k narušení vodního režimu na Petříně, sesuvům petřínských svahů a zastavení provozu lanové dráhy. Rozsáhlý pokus o obnovu Československé obce sokolské (XII. všesokolský slet byl předpokládán na rok 1970, Olympijské hry v Praze v roce 1980) v roce 1968 byl rázně ukončen vpádem sovětských okupačních vojsk do Československa v srpnu 1968. Zahraniční sokolské jednoty však ve svých sletových dnech a cvičeních pokračovaly (Všesokolské slety v zahraničí, zejména USA, ale i v západní Evropě).\n\nPo sametové revoluci v listopadu 1989 byl v lednu 1990 Sokol obnoven a zahájil přípravy k obnovení svých sletů ve zcela jiném společenském prostředí.\n\nSlet byl uspořádán na podstatné části velkého Strahovského (Masarykova) stadionu – vyřazena byla severní kratší tribuna, podle níž byly počátkem 90. let zbudovány tréninkové tenisové kurty. Konal se v prvním červencovém týdnu a zúčastnilo se jej 23 000 cvičenců, z nichž 1800 přijelo ze zahraničí. Slet, který byl přímo přenášen Českou televizí, podpořil svou účastí i prezident Václav Havel, který měl na stadionu 5. července 1994 zahajovací projev. Na všesokolský slet přiletěla i řada hostů ze zámoří a mezi nimi i Jana Kánská, dcera dr. Milady Horákové. Hlavní sletové dny na Strahově proběhly 5. a 6. července 1994 za krásného letního počasí. Sletu předcházel průvod Sokolů Prahou – po nábřeží a také přes Václavské náměstí. K sletu byl vydán Supraphonem \"Sokolský zpěvník\", v němž byla zveřejněna nejen sletová znělka, ale i 22 dalších písní s textem i notovým zápisem (Kmochovy sokolské pochody). Některé jsou slovensky, mnohé jsou známé národní písničky (\"Rožnovské hodiny\", \"Ten Chlumecký zámek\" atd.)\n\nV letech 2000 a 2006 byly uspořádány v Praze další všesokolské slety (XIII. v červenci 2000 zahajovaný prezidentem ČR Václavem Havlem, který se zúčastnil obou hlavních sletových dní, a XIV. všesokolský slet za přítomnosti prezidenta Václava Klause na Strahově ve dnech 1. až 7. července 2006, kde cvičila také Slovenská bratislavská župa Masarykova).\nOdehrávaly se již na menším strahovském Rošického stadionu. Novinkou byla však večerní a noční vystoupení (7. července 2006 končilo pro velký úspěch až ve 24 hod., impozantní bylo cvičení vozíčkářů-lukostřelců se světelnými šípy, při němž reflektory umělého osvětlení zhasly) za umělého osvětlení, které na velkém Masarykově státním stadionu již nemohlo být realizováno. Ke skladbě „Voda“ hrála živě hudební skupina \"Hradišťan\", umístěná na severní tribuně stadionu. Oběma sletům v Praze předcházely slety župní.\n\nXV. všesokolský slet se konal ve dnech 1. až 6. července 2012 v Praze. Bezprostředně mu předcházely slety župní v Českých Budějovicích, Olomouci, Brně, Voticích, Roudnici a dalších městech v průběhu června 2012. XV. všesokolský slet byl vyvrcholením oslav 150. výročí založení Sokola, který byl založen v roce 1862. Neformálním zahájením sokolských oslav a sletu byla Sletová štafeta uskutečněná v září 2011. Oslavy, slety, soutěže, symbolické výstupy a další akce všech velikostí se konaly po celé ČR a také v mnoha sokolských organizacích po celém světě (USA, Německo, Austrálie, Kanada atd). V neděli 1. července se konal průvod Prahou, kterého se účastnilo 15 000 členů a příznivců sokola, z toho 1500 sokolů z jiných zemí. Celý týden se konaly různé aktivity od společenských po sportovní – mše v chrámu sv. Víta, průvod na Petřín, pódiové skladby, \"Prodaná nevěsta\" v podání sokolských souborů, sportovní soutěže, loutková divadla.\n\nHromadná cvičení proběhla v Praze 10-Vršovicích na stadionu v Edenu. Předcházely jim generální zkoušky sletových vystoupení za horkého letního počasí ve dnech 2. až 4. července 2012. Ve čtvrtek 5. července byly na večerním představení předvedeny sletové skladby. Vystoupením předcházely zahajovací projevy starostky České obce sokolské Hany Moučkové a ministra obrany Alexandra Vondry. Skladba \"Jen pro ten dnešní den\", určená seniorskému věku, nastupovala, cvičila a odcházela za hustého deště. V této skladbě a ve skladbě \"Chlapáci III\" pro muže zazněly motivy Pecháčkovy \"Přísahy republice\", skladby z roku 1938, při níž cvičilo na ploše Masarykova státního stadionu na Strahově při X. všesokolském sletu současně přes 30 000 sokolů.\n\nV pátek 6. července odpoledne, tentokrát za slunečného počasí, byly představeny další skladby a celý slet ukončen. V závěrečném projevu starostka Hana Moučková citovala též slavnou větu T. G. Masaryka: „bez Sokola by nebylo legií, bez legií by nebylo republiky“. Oba hlavní sletové dny byly přenášeny v přímém přenosu Českou televizí.\n\nSkladby sokolských organizací: \"Jen pro ten dnešní den\" (senioři, seniorky, „věrná garda“), \"Muzikantova písnička\" (rodiče a děti), \"Ať žijí duchové\" (rodiče a děti, mladší žactvo), \"Člověče, nezlob se\" (předškolní děti), \"Jonatán\" (mladší žákyně), \"Návštěvníci\" (mladší žáci, mladší žákyně), \"Dávej, ber\" (starší žáci, starší žákyně), \"Nebe nad hlavou\" (dorostenky, ženy), \"Radostná země\" (folklorní skladba dorostu a dospělých), \"Kontrasty\" (muži, ženy), \"Česká suita\" (ženy), \"Chlapáci III\" (dorostenci a muži), \"My a My\" (dorostenky, ženy Slovensko). Program doplnily i skladby a vystoupení členů jiných tělovýchovných organizací. Česká asociace sportu pro všechny přispěla dvěma skladbami, a to \"Mezi hvězdami\" pro žactvo a \"Prázdniny\" pro ženy a muže. Dvě samostatné obtížné skladby předvedli gymnasté z dánské tělovýchovné akademie, a to navzdory prudkému večernímu dešti.\n\nKladem sletu bylo obrovské nadšení vystupujících a vzorná organizace všesokolského sletu, nedostatkem bylo ubytování na kolejích Strahov (nebylo ani kde usušit po prvním sletovém dni úplně promočené úbory) a skutečnost, že v hlavních sletových dnech byla trať metra A mimo provoz (z důvodu výměny výhybky na Želivského, odkud je do Edenu nejblíž).\n\nŠestnáctý všesokolský slet se konal ve dnech 1. až 7. července 2018 v Praze a nesl se v duchu oslav 100. výročí vzniku republiky. Slet byl slavnostně zahájen v neděli 1. července tradičním průvodem Prahou. Trasa průvodu vedla z Václavského náměstí ulicí 28. října na Smetanovo nábřeží, odtud na náměstí Jana Palacha a kolem Rudolfina a Pařížskou ulicí na Staroměstské náměstí. Zúčastnilo se ho kolem 13 000 Sokolů ze všech koutů Česka i ze zahraničí.\n\nHlavní program se konal ve třech dnech – v úterý 3. července v O2 aréně, ve čtvrtek 5. července a v pátek 6. července v Eden aréně. Dne 3. července od 19.00 hodin se v O2 aréně v rámci programu \"Sokol Gala\" divákům představily různé sportovní disciplíny, které Sokol v různých částech Česka praktikuje. Kromě českých sportovců se představili i sportovci z Dánska, Kanady, Slovenska a Slovinska.\n\nDne 5. července od 19.00 hodin a 6. července od 14.00 hodin proběhla na vršovickém stadionu Eden vystoupení hromadných skladeb. První přehlídky hromadných skladeb se zúčastnil i předseda vlády Andrej Babiš, ovšem jeho přítomnost někteří Sokolové a diváci komentovali pískotem. První den se předvedly skladby \"V peřině\" mladších žákyň, \"Gymnastický sen\" secvičená Českou asociací Sport pro všechny a skladba dánských dorostenek z Ollerup Academy, druhý den vystoupily předškolní děti se skladbou \"Noty\", rodiče s dětmi ve skladbě \"Méďové\" a ženy se skladbou \"Cesta\", po oba dny měli diváci možnost vidět vystoupení seniorů \"Princezna republika\", \"Děti, to je věc!\" mladšího žactva, \"Cirkus\" staršího žactva, ženskou skladbu \"Ženobraní\", skladbu pro dorostence a muže \"Borci\", skladbu \"Siluety\" pro dorostenky a ženy a skladbu \"Spolu\" pro ženy, muže a dorost, secvičenou společně českými a slovenskými Sokoly. V průběhu sletového týdne doprovázely hlavní program výstavy, koncerty, divadelní představení (v Národním divadle, v divadle Kampa), přednášky, semináře, workshopy, promítání, prohlídky budov Národního divadla a také menší cvičební vystoupení Sokolů na pódiích v Tyršově domě, v Edenu a na Staroměstském a Malostranském náměstí.\n\nŠestnáctému všesokolskému sletu předcházely jako obvykle slety oblastní a župní.\n\nSedmnáctý všesokolský slet je naplánován na rok 2024.\n\n\n\n"}
{"id": "761433", "url": "https://cs.wikipedia.org/wiki?curid=761433", "title": "Pavel Nešleha", "text": "Pavel Nešleha\n\nPavel Nešleha (19. února 1937, Praha – 13. září 2003, Praha) byl český malíř, kreslíř, grafik a fotograf, výrazný představitel generace 60. let a českého nekonformního, avantgardně zaměřeného moderního umění. Za grafickou a kreslířskou tvorbu získal řadu ocenění. Samostatně vystavoval od roku 1966, kolektivních výstav doma a v zahraničí se zúčastňoval od roku 1965.\n\nPo absolvování Výtvarné školy v Praze (1952–1956), studoval na pražské Vysoké škole uměleckoprůmyslové v ateliéru monumentální a užité malby prof. Aloise Fišárka (1956–1962). Abstraktně koncipovaná diplomní práce, navržená pro prostor Divadla hudby do Hradce Králové, byla z ideologických důvodů zakázaná a zničena; studium končil souborem expresivních maleb z nižších ročníků – získal cenu školy. Stýkal se s avantgardně orientovanými umělci pražských ateliérových Konfrontací I a II (1960); poznal grafika Vladimíra Boudníka, spřátelil se s teoretiky Františkem Šmejkalem a Janem Křížem. Po ukončení povinné vojenské služby (1962–1964) začal vystavovat. V roce 1966 se seznámil s teoretikem Jindřichem Chalupeckým, účastnil se jeho aktivit. Na jaře 1968 získal stipendium francouzské vlády do Paříže, uskutečnil řadu studijní cest. V roce 1968 se oženil s Mahulenou Hromádkovou (Mahulena Nešlehová – historička moderního umění). Nabídka pedagoga v oboru kresby na Akademii výtvarného umění v Kasselu, kterou v roce 1970 získal, byla českými úřady zamítnuta. Povolení k výjezdu nedostal. Roku 1977 se mu narodila dcera Johanka (Johana Nešlehová – matematička). Za normalizace (1970–1989) patřil do okruhu Jindřicha Chalupeckého. Spoluzaložil (1987) skupinu Zaostalí. V roce 1990 obdržel tvůrčí grant The Pollock–Krasner Foundation; od téhož roku vedl (do 2002) ateliér malby na Vysoké škole uměleckoprůmyslové v Praze; 1991 jmenován profesorem; 1995 se stal se členem S.V.U. Mánes. V září 2003 nečekaně podlehl zhoubnému onemocnění.\n\nNešlehova tematicky bohatá tvorba zahrnuje kromě malby, kreseb, grafik a fotografií též objekty, instalace, koláže, světelné objekty a reliéfy. Expresivní a informelní, imaginativně zaměřené práce, vznikající na přelomu 50. a 60. let, směrovaly tvorbu k výrazu dramat lidské existence. Od poloviny 60. let se v díle prosazovaly náznaky figurace vedoucí v malbách, grafikách a ve velkoformátových kresbách k expresivně nadsazeným formacím detailů a částí lidského těla. Fotografování (od 1968) a zájem o přesně viděný předmět ovlivňovaly způsob výtvarné práce – veristicky zpracovaný prvek všední reality protínala ironická gotesknost a absurdita. Osobitá, téměř surreálná tematika ústila od konce 70. let do meditativní hloubavosti a do symbolického zhodnocení světla, do něhož se promítla zkušenost se světelnými objekty a reliéfy.\n\nVztah k přírodě, modifikovaný citacemi romantiků (K. H. Mácha, C. D. Friedrich) a symbolickým pojetím světla, se staly spolu s tématem živlů v 80. letech východiskem umělcovy další práce. Do koncepce děl vstupoval paradox spojení iluzivní malby s reálnými prvky; vznikaly rozměrné objekty dveří, asambláže a obrazové instalace. Téma živlů, přírodní prvky a mytická osudovost, zpracovávané v pastelech, kresbách, fotografiích, malbách a objektech, nalezly v umělcově díle trvalé motivické zakotvení. Od konce 90. let se do centra jeho pozornosti opět dostalo světlo obdařené duchovními významy – někdejší pouto k vizuální realitě postupně mizí v abstrakci barevných znaků a světelných vizích realizovaných v technice pastelu. Jimi se také Nešlehova tvorba v roce 2003 předčasně uzavřela.\n\n\n\n\n\n\n\n"}
{"id": "761434", "url": "https://cs.wikipedia.org/wiki?curid=761434", "title": "Kardiomyopatie", "text": "Kardiomyopatie\n\nKardiomyopatie jsou skupina onemocnění srdečního svalu (myokardu), které vedou k poruše funkce srdce. Jedná se o značně nesourodou skupinu nemocí, které se od sebe liší příčinou, projevy i léčbou. Společnými rysy jsou porucha čerpací funkce srdce a (v různé míře) výskyt srdečních arytmií, které můžou vést až k náhlému úmrtí. \n\nPodle tvarových a funkčních změn na srdci a klinických projevů se rozeznávají: \n<br>\nPodle příčiny se skupina dělí na\n\nZávisí na typu onemocnění a jeho příčině. Základem je léčba srdečního selhání a závažných arytmií. Krom podávání léků se uplatňují také další přístupy: \nv prevenci závažné arytmie může být nemocnému zaveden implantabiliní kardioverter-defibrilátor (ICD), pro pokročilé srdeční selhání použita resynchronizační léčba (biventrikulární kardiostimulace) či transplantace srdce. U hypertrofické obstrukční kardiomyopatie se také uplatňují některé metody odstraňování přebytečné svaloviny k uvolnění výtokového traktu levé komory (perkutánní transluminální septální ablace či alkoholová septální ablace) \n"}
{"id": "761442", "url": "https://cs.wikipedia.org/wiki?curid=761442", "title": "Josef Pospíšil (politik)", "text": "Josef Pospíšil (politik)\n\nJosef Pospíšil (11. března 1909 Vídeň – ???) byl český a československý, politik Komunistické strany Československa, poúnorový poslanec Národního shromáždění ČSR a ministr železnic vlády Československa.\nPocházel z dělnické rodiny. V mládí byl aktivní v tělocvičné jednotě DTJ a FDTJ. Vystudoval vyšší průmyslovou školu strojní a pak pracoval do roku 1926 v Královopolské továrně na stroje jako konstruktér. V roce 1926 byl přijat do Československých státních drah jako výpravčí. Od roku 1945 byl přednostou stanice v Opatově v Čechách. Od roku 1946 zasedal v zemském národním výboru. V roce 1948 se uvádí jako přednosta stanice ČSD a člen zemského národního výboru, bytem Opatov v Čechách.\n\nVe volbách roku 1948 byl zvolen do Národního shromáždění za KSČ ve volebním kraji Pardubice. V parlamentu zasedal až do konce funkčního období, tedy do voleb roku 1954.\n\nV roce 1948 se stal předsedou Krajského národního výboru v Pardubicích. Podílel se na provádění únorového převratu. Obdržel Řád 25. února. V prosinci 1951 byl jmenován do funkce náměstka ústředního ředitele Československých státních drah. Pak od srpna 1952 do září 1953 zastával post ve vládě Antonína Zápotockého a Viliama Širokého, v níž byl ministrem železnic.\n\n"}
{"id": "761443", "url": "https://cs.wikipedia.org/wiki?curid=761443", "title": "Josef Pospíšil", "text": "Josef Pospíšil\n\nJméno a příjmení Josef Pospíšil má více nositelů:\n\n\n"}
{"id": "761444", "url": "https://cs.wikipedia.org/wiki?curid=761444", "title": "Vojtěch z Dubé", "text": "Vojtěch z Dubé\n\nVojtěch z Dubé, též Albert či Adalbert z Dubé, byl 17. proboštem litoměřické kapituly sv. Štěpána v letech 1318–1321.\n\nPo smrti 16. probošta litoměřické kapituly Samuela Prusinovského řečeného \"Smil\" z Víčkova se v letech 1316–1318 rozpoutal spor mezi Vojtěchem z Dubé a z Durynska pocházející Jindřichem ze Šumburku žádostivými dosažení litoměřického proboštství. Jindřich ze Šumburka byl kancléřem Elišky Přemyslovny, manželky krále Jana Lucemburského. Spor mezi oběma kandidáty řešil pražský biskup Jan IV. Z Dražic (1301–1343), který se postavil také proti kandidatuře Jindřicha ze Šumburku pro jeho nemanželský původ. Jindřich ovšem opětovně útočil pro vynikajícímu pražskému biskupovi Janu IV. z Dražic a falešně ho obvinil, takže biskup musel odjet do Avignonu, kde byl papežský dvůr, aby se hájil. Složité vyšetřování způsobilo, že zůstal v Avignonu jedenáct let a vrátil se až roku 1329.\nJan z Dražic rozhodl ve prospěch Vojtěcha z Dubé, ale ke jmenování došlo až roku 1318, po těžkých dobách plných válečných střetnutí. V době nepřítomnosti biskupa Jana z Dražic měl v dómské kapitule významné místo kanovník mistr Petr Angelův, který se stal olomouckým biskupem. S posledními Přemyslovci končí rovněž období, kdy čeští králové jmenují do důležitých celostátních funkcí vlastní vzdělané a zkušené duchovní, což dokazují i dějiny litoměřické kapituly, kde dosud měli probošti většinou vedle vlastní církevní povinnosti i povinnosti jiné, počínaje dvorním kaplanem. Avšak typ preláta-dvořana, se scholastickou erudicí i s diplomaticko-společensky vybroušenou formou vystupování a jednání, se udržel až do husitských válek. Dalekosáhlý vliv vpravdě monumentální postav prvních pražských biskupů podložený jak mocenským postavením u dvora, tak i osobní velikostí, nezůstal bez příkladu na řadu menších prelátů, k nimž můžeme počítat také litoměřické probošty.\nProbošt Vojtěch z Dubé zemřel údajně roku 1321.\n\n\n"}
{"id": "761450", "url": "https://cs.wikipedia.org/wiki?curid=761450", "title": "Stanislav Pošusta", "text": "Stanislav Pošusta\n\nStanislav Pošusta (10. listopadu 1920 Praha – ???) byl český a československý politik Československé sociální demokracie, později Komunistické strany Československa, a poúnorový poslanec Národního shromáždění ČSR. Po roce 1968 působil v disentu.\nZa druhé světové války byl aktivní v odboji (Národní hnutí pracující mládeže) a od srpna 1941 byl vězněn v koncentračním táboře. Po roce 1945 spoluzakládal Svaz české mládeže a stal se jeho ústředním tajemníkem. V roce 1948 se uvádí jako generální tajemník Svazu české mládeže a člen představenstva Československé sociální demokracie, bytem Praha.\n\nBěhem únorového převratu v roce 1948 patřil k frakci, která v sociální demokracii převzala moc, stranu proměnila na loajálního spojence komunistického režimu a ještě během roku ji sloučila s KSČ. Ve volbách v roce 1948 byl zvolen do Národního shromáždění za ČSSD ve volebním kraji Opava. V červnu 1948 přešel v souvislosti se splynutím ČSSD s KSČ do poslaneckého klubu komunistů. V parlamentu zasedal do konce funkčního období, tedy do voleb v roce 1954.\n\nV červnu 1948 byl kooptován náhradníkem Ústředního výboru Komunistické strany Československa. IX. sjezd KSČ ho potvrdil ve funkci. Na post rezignoval v prosinci 1952. V roce 1968 byl vedoucím odboru umění ÚV KSČ. Během normalizace byl aktivní v disentu, spoluzakládal Společnost pro studium demokratického socialismu.\n\nKdyž byla v listopadu 1989 obnovena sociálně demokratická strana, rozhodli členové zakládající schůze (Břetislav Nedbálek), že do strany nebudou přizváni žijící předúnoroví sociální demokraté, kteří ale po roce 1948 byli členy KSČ, a explicitně byl zmíněn Stanislav Pošusta. I po roce 1989 působil jako publicista. Angažoval se v sociálně demokratickém hnutí a podílel se na zakládání Masarykovy dělnické akademie.\n\nJeho dcerou je překladatelka Stanislava Pošustová.\n\n"}
{"id": "761452", "url": "https://cs.wikipedia.org/wiki?curid=761452", "title": "Ľudovít Pramuka", "text": "Ľudovít Pramuka\n\nĽudovít Pramuka (31. července 1922 – 4. srpna 1972)) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1948 byl zvolen do Národního shromáždění za KSČ ve volebním kraji Liptovský Svätý Mikuláš. V parlamentu zasedal do dubna 1952, kdy rezignoval a nahradil ho Juraj Libovič. V letech 1949-1950 se uvádí jako člen Ústředního výboru Komunistické strany Slovenska.\n"}
{"id": "761454", "url": "https://cs.wikipedia.org/wiki?curid=761454", "title": "Antonín Prokeš", "text": "Antonín Prokeš\n\nAntonín Prokeš (26. června 1896 Třeboň – ???) byl český a československý advokát, politik Československé strany lidové a poúnorový poslanec Národního shromáždění ČSR.\nPo absolvování klasického gymnázia bojoval 1915-1918 v rakousko-uherské armádě na frontách 1. světové války. Poté studoval práva na Právnické fakultě Univerzity Karlovy v Praze. V roce 1922 se stal doktorem práv. Později ještě studoval na Filozofické fakultě Masarykovy univerzity v Brně, kde mu byl roku 1936 udělen doktorát filosofie. V letech 1922-1925 byl zaměstnán coby konceptní adjunkt u České finanční prokuratury v Praze. V letech 1925-1936 působil jako advokátní koncipient v Uherském Brodě. Od roku 1926 byl advokátem v Hradci Králové. Po 2. světové válce se stal v květnu 1945 členem a místopředsedou Revolučního národního výboru v Hradci Králové za ČSL a v této funkci setrval do dubna 1946.\n\nBěhem únorového převratu v roce 1948 patřil k frakci, která v ČSL převzala moc a která lidovou stranu proměnila na loajálního spojence komunistického režimu. Po únoru 1948 získal úřad předsedy Krajského Akčního výboru ČSL a členství v ONV v Hradci Králové. Ve volbách v roce 1948 byl zvolen do Národního shromáždění za ČSL ve volebním kraji Hradec Králové. V parlamentu zasedal až do konce funkčního období, tedy do voleb roku 1954.\n\nPůsobil jako předseda Krajského výboru ČSL v Hradci Králové. V 50. letech se aktivně zapojil do kolektivizace českého venkova. V září 1952 spolu krajským tajemníkem Jiřím Zvěřinou vypracoval dokument nazvaný „Kádrová politika a státní disciplína“, ve kterém obhajují nutnost likvidace vesnických boháčů. Poslanec Prokeš uvádí v dokumentu, že on sám osobně vyšetřil případ sabotáže dodávek, kterého se měl dopustit rolník Josefa Fátora z Červené Třemešné. Ten byl potom na Prokešův popud vyloučen z okresního výboru ČSL v Hořicích a pak odsouzen k trestu odnětí svobody. Ve volbách 1954 již nebyl zvolen jako poslanec a z veřejného života odešel. Po této době o něm prameny mlčí.\n\n"}
{"id": "761455", "url": "https://cs.wikipedia.org/wiki?curid=761455", "title": "Fulštejn", "text": "Fulštejn\n\nFulštejn může znamenat:\n\n"}
{"id": "761456", "url": "https://cs.wikipedia.org/wiki?curid=761456", "title": "Øivind Augland", "text": "Øivind Augland\n\nØivind Augland (* 1968) je norský luterský kazatel.\n\nVystudoval žurnalistisku a teologii.\n\nPůsobí jako pastor v Evangelické luterské svobodné církvi v Norsku, bývá zván jako řečník na zahraniční křesťanské konference. Je rovněž vedoucím mezidenominační sítě DAWN pro zakládání sborů ve Skandinávii.\n\nJe ženatý.\n"}
{"id": "761460", "url": "https://cs.wikipedia.org/wiki?curid=761460", "title": "Julie Prokopová-Škrabálková", "text": "Julie Prokopová-Škrabálková\n\nJulie Prokopová-Škrabálková, též Julie Prokopová (18. dubna 1890 Jablonec nad Jizerou – 30. července 1966 České Budějovice), byla česká a československá politička Komunistické strany Československa a poúnorová poslankyně Národního shromáždění ČSR a ČSSR.\nNarodila se v Jablonci nad Nisou v dělnické rodině. Brzy v mládí osiřela. Od svých 14 let pracovala v textilní továrně v Podkrkonoší a záhy začala agilně působit v ženské komisi sociální demokracie.\n\nV roce 1919 byla zvolena krajskou organizační tajemnicí sociálně demokratické strany v Hořicích, později po změně sídla stranické krajské organizace v Hradci Králové. Při následném rozkolu v sociální demokracii se připojila k levicovému marxistickému křídlu. V roce 1921 se stala zakládající členkou KSČ. Od roku 1923 působila a žila v Praze, kde pracovala v komunistickém nakladatelství a jako funkcionářka okresu Smíchov. Později se stala členkou krajského vedení strany v Praze. Koncem 20. let podpořila v rámci KSČ bolševické křídlo. Roku 1930 byla vyslána na politickou školu do Moskvy. Po návratu ze Sovětského svazu působila v organizaci Rudá pomoc. Do roku 1938 zasedala v administraci několika komunistických periodik a byla vedoucí krajské organizace žen. Po ukončení komunistických periodik v roce 1938 působila až do roku 1940 v redaci nástupnického listu \"Kytice\".\n\nPatřila k hlavním organizátorkám komunistických žen v dobách stávek a protidrahotních bouří. V politickém a veřejném životě vystupovala pouze pod jménem Prokopová, což bylo její jméno za svobodna. Tato praxe ji několikrát ochránila před vězením v době mezi válkami, neboť v dokladech měla příjmení Škrabálková. Byla rozvedená a měla jednu dceru. V letech 1939–1945 žila u své sestry v Praze. Za okupace byla dvakrát zatčena gestapem, pomáhala vězněným komunistům a distribuovala ilegální komunistický tisk.\n\nPo osvobození se naplno vrátila do politického života. Stala se vedoucí komise žen na ústředním sekretariátu KSČ. Po roce 1945 také spoluzakládala střechovou organizaci Rada československých žen. Na ustavující valné hromadě v červnu 1946 byla zvolena její místopředsedkyní (předsedkyní se stala Milada Horáková). V té době byla předsedkyní Ústřední komise žen KSČ.\n\nVe volbách roku 1948 byla zvolena do Národního shromáždění za KSČ ve volebním kraji České Budějovice. Mandát opětovně získala ve volbách v roce 1954, volbách v roce 1960 (nyní již jako poslankyně Národního shromáždění ČSSR za Jihočeský kraj) a ve volbách v roce 1964. V Národním shromáždění zasedala až do své smrti roku 1966. Místo ní pak nastoupil Jaroslav Kalkus.\n\nK roku 1954 se profesně uvádí jako předsedkyně Krajského výboru Národní fronty a Krajského výboru Obránců míru.\n\nVIII. sjezd KSČ ji zvolil členkou Ústředního výboru Komunistické strany Československa. IX. sjezd KSČ, X. sjezd KSČ a XI. sjezd KSČ ji potvrdil ve funkci. XII. sjezd KSČ ji zvolil členkou Ústřední kontrolní a revizní komise KSČ. Od roku 1964 byla vedoucí tajemnici Krajského výboru Národní fronty v Českých Budějovicích. V roce 1955 jí byl udělen Řád republiky.\n\n\n"}
{"id": "761463", "url": "https://cs.wikipedia.org/wiki?curid=761463", "title": "Arnošt Pšenička", "text": "Arnošt Pšenička\n\nArnošt Pšenička (8. června 1916 Bardejov – 24. října 1977 Košice) byl slovenský a československý politik Komunistické strany Slovenska, poválečný poslanec Slovenské národní rady a poúnorový poslanec Národního shromáždění ČSR.\nRoku 1948 se profesně uvádí jako stavitel.\n\nNa základě výsledků parlamentních voleb roku 1946 byl zvolen do Slovenské národní rady. Ve volbách roku 1948 byl zvolen do Národního shromáždění za KSČ ve volebním kraji Prešov. V parlamentu zasedal do ledna 1951, kdy rezignoval a nahradil ho František Gracel.\n\nV letech 1945-1950 se uvádí jako člen Ústředního výboru Komunistické strany Slovenska. IX. sjezd KSČ ho zvolil náhradníkem Ústředního výboru Komunistické strany Československa. V únoru 1951 (\"rok v původním dokumentu neuveden\") vzato na vědomí, že vyloučením z KSČ zaniklo členství v ÚV KSČ. V únoru 1951 oznámil komunistický funkcionář Štefan Bašťovanský ve zprávě o potírání buržoazního nacionalismu, že ze strany byl pro tuto úchylku vyloučen i Arnošt Pšenička, do té doby krajský tajemník KSS v Prešově. Důvodem mělo být \"těžké porušení vnitrostranické demokracie, potlačování kritiky a diktátorské metody práce\".\n"}
{"id": "761466", "url": "https://cs.wikipedia.org/wiki?curid=761466", "title": "Rudolf Pytlík", "text": "Rudolf Pytlík\n\nRudolf Pytlík (6. srpna 1911 – ???) byl český a československý politik Československé sociální demokracie, později Komunistické strany Československa, a poúnorový poslanec Národního shromáždění ČSR.\nZa druhé světové války byl po pět a půl roku vězněn v koncentračním táboře, kde se poznal s Antonínem Zápotockým. V roce 1948 se uvádí jako krajský tajemník krajské odborové rady a místopředseda krajského výboru ČSSD. Bydlel v Hradci Králové. Během únorového převratu v roce 1948 patřil k frakci, která v sociální demokracii převzala moc, stranu proměnila na loajálního spojence komunistického režimu a ještě během roku ji sloučila s KSČ.\n\nVe volbách v roce 1948 byl zvolen do Národního shromáždění za ČSSD ve volebním kraji Hradec Králové. V červnu 1948 přešel v souvislosti se splynutím ČSSD s KSČ do poslaneckého klubu komunistů. V parlamentu zasedal do konce funkčního období, tedy do voleb v roce 1954.\n\n"}
{"id": "761470", "url": "https://cs.wikipedia.org/wiki?curid=761470", "title": "Jiřina Rainerová", "text": "Jiřina Rainerová\n\nJiřina Rainerová (1. srpna 1921 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se uvádí jako tajemnice KSČ a členka ústředního národního výboru, bytem Praha XVI. V roce 1949 zastávala funkci krajské vedoucí žen KSČ.\n\nVe volbách roku 1948 byla zvolena do Národního shromáždění za KSČ ve volebním kraji Praha-venkov. V parlamentu setrvala do ledna 1953, kdy rezignovala a nahradila ji Marie Sklenářová.\n\n"}
{"id": "761471", "url": "https://cs.wikipedia.org/wiki?curid=761471", "title": "Jindřich ze Šumburku", "text": "Jindřich ze Šumburku\n\nJindřich ze Šumburku (Schönburgu) byl 18. proboštem litoměřické kapituly sv. Štěpána v letech 1321 – před 1341.\n\nPocházel z Durynska. Je doložen roku 1318 jako kancléř královny Elišky, manželky Jana Lucemburského. Královna Eliška si Jindřicha, který byl duchovní, vysoce cenila. Šlechta ho však tehdy z blíže neznámých důvodů nenáviděla. Jindřich žádal o jmenování litoměřickým proboštem pražského biskupa Jana IV. z Dražic. Ten mu však kvůli nemanželskému původu odepřel souhlas pro tuto funkci a litoměřickým proboštem se stal Vojtěch z Dubé. Teprve po smrti Vojtěcha z Dubé požádal Jindřich ze Šumburku o litoměřické proboštství opět. I když se znovu ozvaly negativní reakce na tuto žádost, bylo mu litoměřické proboštství svěřeno a spravoval je nejméně do roku 1334. Zároveň byl i kanovníkem vyšehradským.\n\nV první čtvrtině 14. století po zavraždění posledního Přemyslovce, krále Václava III., roku 1306, jehož vystřídal rovněž na krátkou dobu král Rudolf I. Habsburský (1306–1307), nastoupil na trůn, rovněž na krátkou dobu, Jindřich Korutanský (1307–1310). Teprve Jan Lucemburský (1310–1346) postupně začal obnovovat klid v zemi. Proti králi ovšem stáli žebraví mniši, kteří měli v papeži Janu XXII. (1316–1334) mocného ochránce. Tehdejší situace využil Jindřich ze Šumburku k intrikám. Měl mocné ochránce v králi Janu Lucemburském a královně Elišce. Za inkviziční aféry udal biskupa Jana IV. z Dražic. Papež Jan XXII. nařídil, aby se pražský biskup dostavil do Avignonu k soudu. Celá kauza trvala jedenáct let a ušlechtilý biskup Jan IV. z Dražic se vrátil do Prahy až 2. července 1329, když byl konečně očištěn od pomluv. Brzy propukl opět spor mezi žebravými řády (dominikáni, minorité, bosí augustiniáni) a světským duchovenstvem.\n\nJindřich ze Šumburku (Schönburgu) se rovněž vrátil z Avignonu a pravděpodobně vykonal pokání (1329) a smířil se i s Janem IV. z Dražic, aby se poté mohl ujmout litoměřického proboštství. Do funkce litoměřického probošta nastoupil roku 1334 a ještě téhož roku dne 29. listopadu se účastnil rozhodnutí sporu mezi světským a řádovým klérem. Další doklady o této problematické osobě se nedochovaly, nevíme ani, kdy Jindřich ze Šumburku zemřel a kde je pochován.\n\n\n"}
{"id": "761472", "url": "https://cs.wikipedia.org/wiki?curid=761472", "title": "Ján Repka", "text": "Ján Repka\n\nJán Repka (11. října 1899 Dežerice – 24. května 1975 Dubnička) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPatřil mezi zakládající členy KSČ. Za tzv. slovenského štátu byl aktivní v ilegálním komunistickém odboji. Organizoval revoluční národní výbory a partyzánské hnutí v okrese Bánovce. Během Slovenského národního povstání i po osvobození zastával funkci předsedy revolučního ONV v Bánovcích nad Bebravou.\n\nPo volbách roku 1948 byl zvolen do Národního shromáždění za KSČ ve volebním kraji Trenčín. Mandát nabyl až dodatečně v říjnu 1951 jako náhradník poté, co rezignoval poslanec Gustáv Husák. V parlamentu zasedal do konce funkčního období, tedy do voleb v roce 1954.\n\nV roce 1953 se uvádí jako člen Ústředního výboru Komunistické strany Slovenska.\n\n"}
{"id": "761475", "url": "https://cs.wikipedia.org/wiki?curid=761475", "title": "Ondrej Roba", "text": "Ondrej Roba\n\nOndrej Roba (16. nebo 18. února 1899 Košice-Šaca – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nProfesí byl rolníkem.\n\nVe volbách roku 1948 byl zvolen do Národního shromáždění za KSČ ve volebním kraji Košice. V parlamentu zasedal do listopadu 1949, kdy byl zbaven mandátu a nahradil ho Ján Horár.\n\nV letech 1948–1949 se uvádí jako člen Ústředního výboru Komunistické strany Slovenska.\n\n"}
{"id": "761481", "url": "https://cs.wikipedia.org/wiki?curid=761481", "title": "SMS Magdeburg", "text": "SMS Magdeburg\n\nSMS \"Magdeburg\" byl lehký křižník stejnojmenné třídy německého císařského námořnictva účastnící se bojů první světové války.\n\nNa počátku války sloužil \"Magdeburg\" v Baltském loďstvu velkoadmirála prince Jindřicha Pruského.\n\nPrvní válečnou akcí byla ta z 2. srpna 1914, kdy \"Magdeburg\" spolu s SMS \"Augsburg\" měli za úkol ostřelovat ruský přístav Libavu a zaminovat jej spolu s ústím Rižského zálivu. Akce však nedopadla podle představ, neboť velitel operace (a také křižníku \"Augsburg\") námořní kapitán Andreas Fischer se natolik obával případného torpédového útoku, že Libavu ostřeloval ze vzdálenosti 12 kilometrů, což byl maximální dostřel jejich 105mm děl. Navíc miny položil narychlo a nezaznamenal jejich polohu. Obě lodě se do přístavu v Kielu vrátily 4. srpna.<ref name=\"HRBI/122\">Velká válka 1, S. 122</ref>\n\nPodobný výsledek měla i operace obou křižníků z 9. až 13. srpna. Na nepřátelské síly narazil \"Magdeburg\" v akci ze 17. srpna, kdy spolu s \"Augsburgem\", minonoskou SMS \"Deutschland\" a torpédoborci SMS \"V 26\", SMS \"V 25\" a SMS \"V 186\" měl proniknout do Finského zálivu a naklást zde miny. Kolem 19. hodiny toho dne však severně od ostrova Osmussaar narazil německý svaz na ruské křižníky \"Gromoboj\" a \"Admiral Makarov\". Němci se stáhli bez boje a minové pole raději položili před Finský záliv.\n\nDalší výpad proti ruskému pobřeží se uskutečnil dne 25. srpna, kdy se německý svaz (křižníky \"Augsburg\", \"Magdeburg\", torpédoborce \"V 26\" a \"V 186\") pokusil opět proniknout do Finského zálivu. Kvůli husté mlze ztratil \"Magdeburg\" kontakt s ostatními loděmi a druhého dne ráno (00.37) najel na útesy u ostrova Osmussaar. Na pomoc mu přispěchal \"V 26\", avšak křižník se nepodařilo vyprostit. \"V 26\" tak nabral alespoň větší část posádky, zatímco zbytek měl připravit vyhození lodě do vzduchu a přitom ještě ostřelovat ruské pozice na ostrově. Německá palba upozornila ruské síly, vyslané křižník najít a zničit, na jeho pozici. Rusové byli rozděleni do dvou skupin (torpédoborce Rjanyj a Lejtěnant Burakov v první a křižníky Bogatyr a Pallada v druhé), které ale o sobě navzájem nevěděly. Když obě dorazily na místo ztroskotání, považovaly tu druhou skupiny za německé lodě a zahájily palbu. Ta byla přerušena až po výměně poznávacích signálů a Rusové se tak mohli začít věnovat \"Magdeburgu\". Ten se statečně bránil, ale proti přesile a navíc imobilizován se nemohl dlouho bránit. V 9 hodin ráno proto byl dán rozkaz k odpálení náloží. Výbuch rozerval celou příď. Němci se pak vzdali, v boji jich padlo 15, do zajetí se dostalo 55.<ref name=\"HRBI/124\">Velká válka 1, S. 124-125</ref>\n\nRusům se vrak nepodařilo vyprostit, ale z jeho trupu získali tajné dokumenty a mapy a dokonce šifrovací klíče a kódové knihy, což přispělo k rozlomení německého námořního kódu a dešifraci německých depeší.\n"}
{"id": "761482", "url": "https://cs.wikipedia.org/wiki?curid=761482", "title": "Dolní Suchá (zámek)", "text": "Dolní Suchá (zámek)\n\nZámek Dolní Suchá stával v obci Dolní Suchá, dnes městské části Havířova.\n\nObec je poprvé zmiňována k roku 1305 na listině vratislavského biskupství. Prvním známým majitelem byl v roce 1471 Petr Kusý ze Suché, který v obci pravděpodobně nechal postavit tvrz. Do roku 1490 na ní seděl Toman ze Slupka, později pak Jiří Hynal z Kornic. V průběhu 16. století se tu pak vystřídali Borkové z Roztropic, Lubovští z Lubovic a Vlčkové z Dobré Zemice. Nejspíš právě za Vlčků došlo k přestavbě tvrze na renesanční zámek, který je poprvé zmiňován roku 1620. Také během 17. a 18. století se zde rychle střídali majitelé – Rousečtí z Ejvaně, Pelhřimovští z Třenkovic, Janušovští z Vyšehradu a Dziembowé. V roce 1780 byl v držení měšťanů z Těšína a roku 1833 jej získávají Mattencloitové. V jejich vlastnictví zámek zůstal do roku 1903, kdy jej koupili bratři Guttmannové. V roce 1933 přešel pod Českou obchodní společnost a střídali na něj drobní soukromí majitelé. Po roce 1948 přešel do rukou státu, který sem v 70. letech 20. století umístil pracoviště OKR-Rekultivace Havířov. Vzhledem k tomu, že nebyl opravován a nedaleko se nachází důl Dukla, zámek velmi zchátral. Proto bylo na přelomu let 1979 a 1980 rozhodnuto o demolici.\n\nŠlo o patrovou budovu o půdorysu obdélníka, stojící na konci západní části panského dvora. V 18. století prošel barokní úpravou, při níž dostal novou mansardovou střechu. V polovině 19. století byl zmodernizován a barokní fasáda zjednodušena.\n\n"}
{"id": "761492", "url": "https://cs.wikipedia.org/wiki?curid=761492", "title": "Ealdgyth", "text": "Ealdgyth\n\nEaldgyth, v moderní angličtině Edith, nejspíš bylo jméno manželky hraběte Sigefertha ze \"Seven Burghs\" a později anglického krále Edmunda II. Zřejmě byla také matkou Edmundových synů, Edmunda a Eduarda Vyhnance.\n\n\"Anglosaská kronika\" zmiňuje, že Sigeferth a jeho bratr Morcar, hrabata ze \"Seven Burghs\", byli v roce 1015 zabiti na sněmu anglické šlechty v Oxfordu. Hrabě Eadric Streona je prý \"nečestně\" zabil poté, co je pozval do svých pokojů. \"Seven Burghs\", což je jinak neznámý pojem, nejspíš byl svaz měst \"Five Burghs\", Torksey a York. Po těchto vraždách král Ethelred II. zkonfiskoval majetek Sigefertha a Morcara a nařídil, aby byla Sigeferthova vdova, jejíž jméno kronika nezmiňuje, držena pod dozorem v klášteře v Malmesbury.\n\nJohn z Worcesteru ji nazývá Ealdgyth. To však bylo v té době běžné jméno. Sigeferthův bratr Morcar se také oženil se šlechtičnou Ealdgyth. Je tedy možné, že John z Worcesteru zaměnil Sigeferthovu vdovu a švagrovou.\n\nV létě 1015, mezi 15. srpnem a 8. zářím, princ Edmund zahájil vzpouru proti svému otci Ethelredovi. Tehdy a možná ještě dříve odvedl Sigeferthovu vdovu z kláštera a oženil se s ní. Sigeferthovi a Morcarovi přátelé a spojenci poté Edmunda podporovali. Dvě z listin vydaných Edmundem, kde je zmínka o jeho ženě, přežily do dnešní doby, žádná ale v dochovaném textu nezmiňuje její jméno.\n\nObecně se má za to, že Ealdgyth, pokud to bylo její jméno, byla matkou Edmundových synů, patrně dvojčat. V roce 1016 se Edmund stal králem, ale pouze naněkolik měsíců. Zemřel v Oxfordu 30. listopadu 1016, tedy v roce, kdy se jeho synové narodili. Příčina Edmundovy smrti není známá; některé prameny uvádějí, že zemřel přirozenou smrtí, zatímco jiné zmiňují jako příčinu smrti atentát. Edmundem spravované území připadlo dánskému králi Knutovi, který se tak stál králem Anglie. Oba Edmundovy syny, několikaměsíční děti, poslal Knut do Dánska, daleko od věrných jejich otce, kteří by je mohli zachránit; zde měli být zabiti. Později však byli posláni do bezpečné vzdálenosti do Kyjeva, záhy nato pak byl Eduard předán do Uher na dvůr uherského krále Štěpána I. Druhý z bratrů, Edmund, v mládí ve vyhnanství zemřel.\n\nKdyž se však pozdější anglický král Eduard III. Vyznavač, který neměl potomky, dověděl, že syn jeho staršího nevlastního bratra Edmunda (a tedy poslední přímý potomek jeho rodiny) žije, povolal ho jako svého následníka zpět do Anglie. Roku 1057 se tedy Eduard i s celou rodinou vrátil do vlasti, avšak již v únoru v Londýně zemřel, pouhé dva dny poté, co vstoupil na anglickou půdu, aniž se se svým strýcem Eduardem Vyznavačem stačil setkat.\n\nNení známo, zda se se svými syny uchýlila do exilu i Ealdgyth.\n\n"}
{"id": "761493", "url": "https://cs.wikipedia.org/wiki?curid=761493", "title": "Gravitační potenciál", "text": "Gravitační potenciál\n\nGravitační potenciál je skalární fyzikální veličina, která vyčísluje potenciální energii tělesa o jednotkové hmotnosti (v jednotkách SI 1 kg) v gravitačním poli ostatních těles. Za místo s nulovým potenciálem se obvykle bere nekonečně vzdálený bod. Hodnota gravitačního potenciálu je proto záporná.\n\nProtože gravitační potenciál vyjadřuje měrnou energii, je jeho jednotkou v soustavě SI joule na kilogram (J/kg).\n\nGradientem gravitačního potenciálu je gravitační zrychlení.\n\nGravitační potenciál hmotného bodu je v newtonovské fyzice vyjádřen vzorcem\n\nStejný vzorec platí (přesně) i pro gravitační potenciál vně sféricky symetrického tělesa (nad jeho povrchem), r pak vyjadřuje vzdálenost od středu takového tělesa. Proto lze například v astronomii nahradit ve výpočtech kosmická tělesa hmotnými body.\n\nGravitační potenciál sféricky symetrické kulové slupky je v dutině této slupky všude stejný. Gravitační zrychlení a tedy i tíha, způsobené touto slupkou, jsou proto uvnitř nulové. To umožňuje spočítat gravitační potenciál pod povrchem planet: pro výpočet se zahrne jen hmota planety, mající větší hloubku, než místo, pro nějž se potenciál počítá (Přesně to však platí pouze tehdy, je-li v dané hloubce hustota všude stejná).\n\nRychlost tělesa na kruhové dráze je v tomto potenciálu rovna Keplerovské rychlosti\n\nformula_6\n\nÚniková rychlost je\n\nformula_7\n\nProtože se hmotný bod špatně integruje, je nutné ho šikovně \"rozmazat\". Jedním ze způsobů, jak to udělat, je použít Plummerovu sféru, jejíž potenciál je\n\nformula_8\n\nkde formula_9 je parametr.\n\nZ Poissonovy rovnice pak odvodíme funkční závislost hustoty formula_10 na poloměru formula_5.\n\nformula_12\n\nPřičemž tato hustota jde do nekonečna, ale nediverguje.\n\nAnalogie Plummerovy sféry ve válcových souřadnicích (opět \"rozmazáváme\" potenciál hmotného bodu).\n\nformula_13\nPoissonova rovnice ve válcových souřadnicích vede na povrchovou hustotu\n\nformula_17\n\nToto je zobecnění všech předchozích potenciálů.\n\nformula_18\n\nPokud\nTedy pokud je formula_27, odpovídá to přibližně rozložení potenciálu disku s centrální výdutí (např. galaxie), pokud je formula_28, dostáváme přibližně potenciál koule.\n\nZ Poissonovy rovnice lze odvodit hustota\n\nformula_29\n\n"}
{"id": "761503", "url": "https://cs.wikipedia.org/wiki?curid=761503", "title": "Biskupský vikář", "text": "Biskupský vikář\n\nBiskupský vikář (lat. \"Vicarius episcopali\"s) je v římskokatolické církvi zástupce diecézního biskupa pro určitou oblast. Jeho obdobou v řeckokatolické a pravoslavné církvi je syncel. Úřad biskupského vikáře je zřízen i v některých evangelických církvích.\n\nTento církevní úřad byl zaveden Kodexem kanonického práva z roku 1983 (kánon 476). Biskupských vikářů může být v jedné diecézi i více, na rozdíl od generálního vikáře však nemusí být nutně v každé diecézi ustanoven. Biskupského vikáře jmenuje svobodně diecézní biskup. Stejně jako v případě generálních vikářů může být biskupským vikářem i pomocný biskup (tím jsou například Václav Malý, Karel Herbst, Pavel Posád a Josef Hrdlička), ale není to nutné.\n\nBiskupský vikář je také ordinářem a má stejnou pravomoc jako generální vikář, avšak pouze v určité oblasti, tedy\n\nV září 2013 existovaly v diecézích české a moravské církevní provincie tyto úřady biskupských vikářů:\n\n\n"}
{"id": "761506", "url": "https://cs.wikipedia.org/wiki?curid=761506", "title": "Rudolf Zimandl", "text": "Rudolf Zimandl\n\nRudolf Zimandl (16. června 1919 Neustupov – 7. července 2010 Brandýs nad Labem) byl český katolický kněz, emeritní farář ve Mcelích, čestný kanovník kapituly sv. Štěpána v Litoměřicích.\n\nNarodil se 16. června 1919 v Neustupově u Votice. Kněžské svěcení obdržel 29. června 1947 v Praze v katedrále sv. Víta. Následně byl okamžitě ustanoven kaplanem (farním vikářem) ve Slaném.\n\nV roce 1951 se stal administrátorem farnosti ve Vraném a v Peruci. Zde působil do roku 1957.\nV roce 1957 nastoupil jako farář do Mcel. Zde působil 47 let. Za vynikající kněžskou práci byl jmenován čestným kanovníkem Katedrální kapituly u sv. Štěpána v Litoměřicích.\n\nV roce 1970 byl jmenován litoměřickým biskupem Štěpánem Trochtou osobním farářem s právem nosit synodalie a expositorium (lat. \"cum iure synodalium et expositorii canonicalis\").\n\nV roce 2004 odešel na vlastní žádost z aktivní služby do Kněžského domova ve Staré Boleslavi. Zemřel 7. července 2010. Do hrobu na místním hřbitově ve Mcelích byl pochován, na základě svého přání, 15. července 2010.\n\nDo historie Nymburska se zapsal jako jeden z význačných občanů s velkým duchovním i kulturním vlivem na své současníky.\n\nV letech 1849-1850 došlo v obci Mcely k mariánskému zjevení - tzv. mcelský zázrak. V pozadí tohoto příběhu je příběh tří pubertálních vizionářek s rozporuplnou tehdejší reakcí veřejnosti, obavami církve i nezájmem úřadů. Ovšem všímá si této události ve svých dílech Božena Němcová, která pobývala v blízkém Nymburce v letech 1848-1850, i Karel Havlíček Borovský.\nRudolf Zimandl umožnil historikům, a také s nimi spolupracoval, přístup k důležitým dobovým zápisům, dopisům i tiskům. Tyto informace byly doplněny náročným studiem matrik, kronik a dalších pramenů. Výsledkem této náročné práce byla pak publikace k 750. výročí první písemné zmínky o obci Mcely.\nUdálosti spojené s mcelským zázrakem pak bylo možné zpracovat komplexněji nejen z pohledu dějin národních, regionálních, sociálních, hospodářských, právních a kulturních. Přibyly k nim i pohledy z hlediska etnologie, teologie, medicíny, psychologie, filozofie, kulturní antropologie a dalších oborů přírodních věd. Publikace Mcely 1252-2002, by bez přispění Zimandla těžko vznikla.\n\nV období komunistické totality, přes odpor režimu se od konce 60. let 20. století pustil do obnov svěřených církevních kulturních památek. Místní občané mu v tom pomáhali i při riskování problému s tehdejšími úřady. Tyto opravy kostela ve Mcelích i dalších objektů však mohly být prováděny jen s tehdy dostupnými možnostmi. Období husákovské normalizace neznamenalo jen pronásledování kněží, ale i všech, kdo jim pomáhali nebo se s nimi stýkali.\n\nObrat nastal po sametové revoluci v roce 1989. Začal být dostatek odborných řemeslníků, ale finanční nároky na opravy nebývale vzrostly. Zimandlovi se podařilo zorganizovat rozsáhlou investiční akci, při níž se mu podařilo získat značné příspěvky od státních orgánů, obce Mcely, zahraniční nadace, různých sponzorů i místních občanů i rodáků. V letech 1996-2001 se mu tak postupně podařilo zajistit investice ve výši kolem 5 milionů Kč na rozsáhlé opravy cenného historického komplexu kostela, zvonice a fary. Tím zajistil zachování významného kulturního dědictví. K němu patří i cenné prvky kostelního mobiliáře před nájezdy porevolučních vykradačů kostelů. Patří k nim i provedení oprav varhan, které kostelu v Mcelích daroku v roce 1908 mcelský farník a pozdější pražský arcibiskup František Kordač. Tento příznivec se pak zasloužil o získání financí ve výši čtvrt milionu korun na rozsáhlou opravu a dostavbu kostela a zvonice v letech 1929-1930.\n\nK dalším jím zachráněným kulturním objektům Rudolfa Zimandla patří kostel na Loučeni, v Jabkenicích a dalších na Nymbursku.\n\nPři návštěvě papeže Benedikta XVI. ve Staré Boleslavi v roce 2009 se Rudolfu Zimandlovi podařilo setkat se s ním. Jako jeden z vyvolených mu mohl podat ruku a promluvit několik slov v papežově rodné řeči - němčině.\n\n\n\n"}
{"id": "761507", "url": "https://cs.wikipedia.org/wiki?curid=761507", "title": "Horní Domaslavice (zámek)", "text": "Horní Domaslavice (zámek)\n\nZámek Horní Domaslavice stával v obci Horní Domaslavice, nad říčkou Lučinou.\n\nVe 2. polovině 15. století se Horní Domaslavice oddělily od Dolních a vytvořily vlastní panství. V roce 1485 byly v majetku Smila z Domaslavic a v roce 1494 Jiřího Marklovského ze Žebráče. Renesanční tvrz byla postavena nejspíš až za Tluků z Tošanovic v 16. století. Následně docházelo k rychlému střídání majitelů, přičemž nejvýznamnějším byl francouzský rod de Saint Genois (1654-1718), kteří nechali tvrz přestavět na zámeček. Následovali Gottfried Rudolf Tluka z Tošanovic (1718-1724), František Harasovský z Harasova (1724-1753), Marklovští ze Žebráče a Pernštejna a několik drobných majitelů. Roku 1782 jej získali Grohmannové z Gronau, za kterých byl přestavěn ve stylu empíru. V roce 1894 panství získal baron Johann z Mattencloitu, ovšem už v roce 1897 ho prohrál v kartách. Následovalo opět rychlé střídání majitelů a postupné chátrání zámku. Roku 1923 je ve vlastnictví Rudolfa Kirchhoffa z Raškovic, ovšem ten jej už v listopadu 1924 prodal přerovskému staviteli Josefu Pilcovi. V roce 1949 majitelé požádali MNV o příspěvek na opravu zámku, ovšem žádost byla zamítnuta. V 50. letech zde byla ubytovna dělníků, kteří stavěli Žermanickou přehradu. V roce 1955 byl zámek zbořen, trosky rozprodány, ovšem ještě dnes jsou vidět zbytky základů. V literatuře se často chybně objevuje, že byl zatopen Žermanickou přehradou.\n\n"}
{"id": "761510", "url": "https://cs.wikipedia.org/wiki?curid=761510", "title": "Seznam členů České národní rady po volbách v roce 1971", "text": "Seznam členů České národní rady po volbách v roce 1971\n\nToto je Seznam poslanců České národní rady po volbách v roce 1971.\n\nV závorce stranická příslušnost.\n\n"}
{"id": "761511", "url": "https://cs.wikipedia.org/wiki?curid=761511", "title": "Bangor City FC", "text": "Bangor City FC\n\nBangor City Football Club, velšsky Clwb Pêl-droed Dinas Bangor, je velšský fotbalový klub z města Bangor. Založen byl roku 1876. Třikrát vyhrál Welsh Premier League (1993–94, 1994–95, 2010–11) a osmkrát velšský fotbalový pohár (1889, 1896, 1962, 1998, 2000, 2008, 2009, 2010).\n\nLiga mistrů UEFA:\nEvropská liga UEFA:\nPohár vítězů pohárů:\nPohár UEFA:\n\n"}
{"id": "761512", "url": "https://cs.wikipedia.org/wiki?curid=761512", "title": "Seznam členů České národní rady po volbách v roce 1976", "text": "Seznam členů České národní rady po volbách v roce 1976\n\nToto je seznam poslanců České národní rady po volbách v roce 1976.\n\nV závorce stranická příslušnost (pokud je známa).\n\n"}
{"id": "761514", "url": "https://cs.wikipedia.org/wiki?curid=761514", "title": "Timotej Pluh z Rabštejna", "text": "Timotej Pluh z Rabštejna\n\nTimotej Pluh z Rabštejna (Timotheus, psaný často jako \"Tamo\", \"Tammo\" nebo \"Timo\"), byl 19. proboštem litoměřické kapituly sv. Štěpána v letech 1341–1347.\n\nByl synem Oldřicha Huga Pluha z Rabštejna, nejvyššího hofmistra krále Jana Lucemburského. Stal se duchovním, ale až roku 1327 podle papežského reskriptu se stal kanovníkem svatovítské pražské kapituly. Byl však později obviněn, že proboštství získal svatokupectvím (simonií). Pražskému arcibiskupovi vypověděl, že si není vědom žádné viny, snažil se dokázat, že jednal čestně, chtěl, aby jeho obvinění bylo oficiálně zrušeno. Konečné rozhodnutí vynesl apoštolský stolec v Římě. Byl zproštěn jakéhokoliv druhu obvinění a formálně pak rezignoval na litoměřické proboštství, aby byl právoplatně litoměřickým proboštem jmenován přímo papežem Klementem VI. (1342–1352).\nTimotej se pečlivě staral o litoměřickou kapitulu a již roku 1341 mu král Jan Lucemburský oficiálně potvrdil její privilegia.\n\nTento probošt býval v Litoměřicích často nepřítomen, protože měl u královského dvora důležité funkce. Král se rozhodl roku 1347 proto založit nové duchovní obročí – funkce „proboštský vikář“. Nový člen v kapitule měl právo sedět při zasedání kapituly v chóru bezprostředně za kapituláři. Probošt Timotej mu vyplácel šest kop ročně jako mzdu a probošt dostal právo mít vlastního koně a sluhu. Při hrazení dalších výdajů dostal z příjmu proboštské vesnice Křešice dva desátky, hrách, jáhly, konopí, pepř, pšenici, ječmen, zimní žito a oves. Dne 1. října 1347 se stal prvním proboštským vikářem Jakub, jehož pražský arcibiskup potvrdil již 3. července 1347.\n\nTéhož roku byl jmenován budoucím litoměřickým proboštem Bohuslav z Pardubic, a proto Timotej Pluh z Rabštejna na funkci litoměřického probošta rezignoval, ale zachované doklady jej uvádějí roku 1349 ještě v Litoměřicích, nikoli již ve funkci probošta. Kdy tento bývalý probošt zemřel, není přesně znám, ale o jeho smrti je zmínka v papežském breve Klementa VI. z 12. února 1351. O závěru jeho života se bohužel nezachovaly písemné doklady, jisté je, že se tak stalo před rokem 1351.\n\n\n"}
{"id": "761519", "url": "https://cs.wikipedia.org/wiki?curid=761519", "title": "Třída Hunt (1978)", "text": "Třída Hunt (1978)\n\nTřída Hunt je třída minolovek Britského královského námořnictva. Jsou určeny k vyhledávání a ničení min. Jsou to největší válečné lodě, jejichž trup je vyroben ze sklolaminátu. Britové jich do služby zařadily celkem 13 jednotek. Vždy dvě vyřazené minolovky později odkoupily Řecko a Litva. Většina jich je stále v aktivní službě.\n\nV letech 1980–1989 britské námořnictvo zařadilo do služby 13 jednotek, pojmenovaných HMS \"Brecon\" (M29), HMS \"Ledbury\" (M30), HMS \"Cattistock\" (M31), HMS \"Cottesmore\" (M32), HMS \"Brocklesby\" (M33), HMS \"Middleton\" (M34), HMS \"Dulverton\" (M35), HMS \"Bicester\" (M36), HMS \"Chiddingfold\" (M37), HMS \"Atherstone\" (M38), HMS \"Hurworth\" (M39), HMS \"Berkeley\" (M40) a HMS \"Quorn\" (M41). Téměř všechny je postavila loděnice Vosper Thorneycroft ve Woolstonu, přičemž jedinou výjimkou je \"Middleton\" postavená v Glasgow loděnicí společnosti Yarrow Shipbuilders.\n\nPlavidla jsou postavena převážně z laminátu a dalších nemagnetických materiálů. Například trup plavidel je zhotoven ze sklolaminátu a je vysoce odolný proti podmořským výbuchům. Plavidla jsou vybavena sonarem Thales UK typu 2193 (původně měly starší typ 1007) a radarem typu 193M. Palubní systémy dovolují hledat miny až do hloubky 80 metrů. Nalezené miny jsou likvidovány pomocí dálkově ovládaných prostředků Seafox C (do roku 2008 byly vybaveny starším typem Eca PAP 104 mk3) či pomocí potápěčů, kteří z lodi vystupují dekompresní komorou pro dvě osoby. Obrannou výzbroj tvoří jeden 30mm kanón MSI DS 30B s dostřelem 20 km a dva šestihlavňové rotační 7,62mm kulomety Dillon Aero M134. Pohonný systém tvoří dva diesely Ruston-Paxman 9-59K, roztáčející dvojici lodních šroubů. Nejvyšší rychlost dosahuje 17 uzlů.\n\n\nMinolovky této třídy byly nasazeny během první války v Zálivu. Zlikvidovaly zde přes 200 iráckých min.\n\n"}
{"id": "761521", "url": "https://cs.wikipedia.org/wiki?curid=761521", "title": "Seznam členů České národní rady po volbách v roce 1986", "text": "Seznam členů České národní rady po volbách v roce 1986\n\nToto je seznam poslanců České národní rady po volbách v roce 1986.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost. Symbolem K jsou označeni poslanci, kteří byli do ČNR kooptování v rámci procesu kooptací v letech 1989-1990.\n\n\n"}
{"id": "761528", "url": "https://cs.wikipedia.org/wiki?curid=761528", "title": "Seznam členů České národní rady po volbách v roce 1990", "text": "Seznam členů České národní rady po volbách v roce 1990\n\nToto je seznam poslanců České národní rady po volbách v roce 1990.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost, respektive příslušnost k poslaneckému klubu.\n\n\n"}
{"id": "761529", "url": "https://cs.wikipedia.org/wiki?curid=761529", "title": "Skanzen Pertoltice", "text": "Skanzen Pertoltice\n\nSkanzen Pertoltice je skanzen lidových staveb v Pertolticích. Zpřístupněn je objekt Haslerova domu a v plánu je též otevření místní kovárny.\n\nJeho jádrem jsou historické stavby zachované na původním místě. První stavbou je patrový hrázděný, původně podstávkový dům, dle dendrochronologie dřevěné konstrukce datovaný do posledního desetiletí 18. století. Příslušenstvím tohoto domu je novodobá stodola z režného cihlového zdiva. Část expozice v domě je cílená na období 2. poloviny 19. století, kdy byl dům – dle tehdejších majitelů – nazýván \"Haslerovým\" (čp. 198). Druhou stavbou je zděná vesnická kovárna postavená roku 1893, součástí je expozice vesnické kovárny z roku 1911.\n\nPráce na vytvoření skanzenu se začaly v květnu roku 2010. První zpřístupněnou stavbou byl Haslerův dům, k jehož otevření došlo 27. května 2012. Zpřístupnění vesnické kovárny je plánováno na rok 2013.\nZákladní myšlenkou je tzv. památkářská koncepce skanzenu – zachování a ochrana památek lidové architektury na jejich původním místě v lokalitě obce Pertoltice u Frýdlantu a doplnění těchto staveb expozicí spojenou s původní stavbou, jejími majiteli a nejbližším regionem. Důraz při ochraně staveb je kladen na odborný přístup a minimalizaci zásahů do staveb. Opravy jsou prováděny po podrobné dokumentaci, přičemž snahou je zachovat jejich původní autenticitu a věrohodnost. Snahou je též mapovat další vesnické stavby v Pertolticích a jejím blízkém okolí.\n\n"}
{"id": "761531", "url": "https://cs.wikipedia.org/wiki?curid=761531", "title": "Zakynthos (město)", "text": "Zakynthos (město)\n\nZakynthos ( ) je přístavní město na východě stejnojmenného řeckého ostrova v Jónském moři. V roce 2001 zde žilo přes 16 400 obyvatel. Nejvyšší nadmořská výška je zde na kopci Skopos – 492 m. Dne 12. srpna 1953 bylo město poničeno silným zemětřesením. 6 km jižně od města je mezinárodní letiště.\n"}
{"id": "761535", "url": "https://cs.wikipedia.org/wiki?curid=761535", "title": "NK Záhřeb", "text": "NK Záhřeb\n\nNK Záhřeb (chorvatsky Nogometni klub Zagreb) je chorvatský fotbalový klub ze Záhřebu. Založen byl roku 1903 jako Prvi nogometni i športski klub. Jednou vyhrál chorvatskou ligu (2001/02).\n\n"}
{"id": "761537", "url": "https://cs.wikipedia.org/wiki?curid=761537", "title": "Vladimír Gajdušek", "text": "Vladimír Gajdušek\n\nVladimír Gajdušek (* 12. dubna 1950, Ústí nad Labem) je český římskokatolický kněz, farář v Městě Touškově a soudní vikář Diecézního církevního soudu plzeňské diecéze.\n\nMládí prožil v Mrákotíně u Telče. V roce 1968 maturoval na Střední všeobecně vzdělávací škole v Telči. Dva roky sloužil na vojně jako radista u vojenského útvaru v Jihlavě. Na kněze byl vysvěcen 23. června 1979 v katedrále sv. Víta v Praze. Po vysvěcení působil rok jako kaplan v kostele Panny Marie na Svaté Hoře u Příbrami. V letech 1980–1993 působil jako poslední farář v Nových Mitrovicích. V roce 1993–1995 studoval na Papežské lateránské univerzitě v Římě, kde získal červený diplom (90/90 summa cum laude) a titul ICLic. Po návratu byl jmenován jako zástupce soudního vikáře Interdiecézního církevního soudu v Praze až do roku 2009. V roce 2008 jej papež Benedikt XVI. jmenoval monsignorem. V letech 1995–2010 byl farářem ve Spáleném Poříčí a také administrátorem excurrendo ve farnostech Nové Mitrovice, Těnovice, Čížkov a Číčov.\n\nOd roku 2010 působí jako farář v Městě Touškově. Po vzniku Diecézního církevního soudu v Plzni v roce 2009 jej plzeňský biskup František Radkovský jmenoval soudním vikářem Diecézního církevního soudu plzeňské diecéze. Zároveň je také členem kněžské rady a kolegia konzultorů plzeňské diecéze.\n"}
{"id": "761541", "url": "https://cs.wikipedia.org/wiki?curid=761541", "title": "Seznam členů České národní rady po volbách v roce 1992", "text": "Seznam členů České národní rady po volbách v roce 1992\n\nToto je seznam poslanců České národní rady po volbách v roce 1992. \n\nOd 1. ledna 1993 se Česká národní rada v souvislosti se zánikem Československa transformovala na Poslaneckou sněmovnu Parlamentu České republiky a fungovala takto až do konce volebního období, tedy do voleb do Poslanecké sněmovny Parlamentu České republiky v roce 1996.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost, respektive příslušnost k poslaneckému klubu.\n\n\n\n\n"}
{"id": "761544", "url": "https://cs.wikipedia.org/wiki?curid=761544", "title": "Jan Letocha", "text": "Jan Letocha\n\nJan Letocha (15. září 1950) je český politik, člen Rady Jihomoravského kraje v letech 2000–2008 a v letech 1990–2005 starosta města Kyjova.\n\nNarodil v roce 1950 v Brně, po absolvování gymnázia v Brně na Lerchově ulici vystudoval fakultu stavební Vysokého učení technického v Brně. Působil jako projektant v Železničním stavitelství Brno a investiční technik v Železárnách Veselí nad Moravou. Od prosince 1990 do února 2005 vykonával funkci starosty města Kyjova. Jan Letocha je ženatý a má dvě dospělé děti.\n\nVe volebním období 2000–2004 a následně i 2004–2008 byl členem Rady Jihomoravského kraje. V jeho kompetence byla oblast kultury. Do krajského zastupitelstva byl zvolen na kandidátní listině KDU-ČSL. V krajských volbách v roce 2012 už nekandidoval, zvítězil ve výběrovém řízení na místo ředitele příspěvkové organizace kraje Centra služeb pro seniory Kyjov, ve které působí do lednu 2017. . V této funkci se podílel na přístavbě objektu s šedesáti novými lůžky.\n"}
{"id": "761550", "url": "https://cs.wikipedia.org/wiki?curid=761550", "title": "Seznam členů České národní rady po volbách v roce 1968", "text": "Seznam členů České národní rady po volbách v roce 1968\n\nToto je seznam poslanců České národní rady po volbách v roce 1968. Tyto volby probíhaly na rozdíl od dalších voleb do České národní rady nepřímo, prvních 150 poslanců bylo zvoleno Národním shromážděním 10. července 1968, po rozšíření na 200 poslanců bylo dalších 50 zvoleno 21. prosince 1968. Faktické ústavní pravomoci nabyla Česká národní rada až v lednu 1969 v souvislosti s provedením federalizace Československa. \n\nV závorce stranická příslušnost (pokud je známa).\n\n"}
{"id": "761551", "url": "https://cs.wikipedia.org/wiki?curid=761551", "title": "Akademisk Boldklub", "text": "Akademisk Boldklub\n\nAkademisk Boldklub, známý též pod zkratkou AB, je dánský fotbalový klub z Kodaně. Založen byl roku 1889 jako studentský klub (brankářem klubu byl svého času i budoucí nositel Nobelovy ceny za fyziku Niels Bohr). AB patřil k nejlepším klubům v počátcích dánské kopané, svou pozici držel zhruba do 60. let 20. století. Dnes hraje druhou dánskou ligu, první hrál naposledy v sezóně 2003–04. Nejvyšší soutěž vyhrál devětkrát (1919, 1921, 1937, 1943, 1945, 1947, 1951, 1952, 1967), dánský fotbalový pohár jednou (1998–99).\n\n"}
{"id": "761559", "url": "https://cs.wikipedia.org/wiki?curid=761559", "title": "Horní Suchá (zámek)", "text": "Horní Suchá (zámek)\n\nZámek Horní Suchá stával v obci Horní Suchá v okrese Karviná.\n\nObec Suchá je poprvé zmiňována roku 1305 na listině vratislavského biskupství. V roce 1471, kdy přešla z majetku těšínských knížat do rukou šlechticů, došlo k rozdělení na Horní Suchou a Dolní Suchou. V roce 1674 je zmíněn zámek, který nejspíš nechal postavit Augustin Bees z Chrostiny. Ve 2. polovině 18. století ho Rousečtí z Ejvaně nechali klasicistně přestavět. V roce 1792 se novým majitelem stal Jan Larisch-Mönnich a připojil panství k panství Fryštát. Tím přestal zámek sloužit jako rezidence a byly zde byty úředníků. V roce 1945 zámek získal stát. Zámek nadále sloužil jako byty a v 60. letech 20. století prošel opravou. Přesto nadále chátral a v roce 1979 se z něj museli nájemci vystěhovat. Zbořen byl roku 1980.\n\nPodle Stabilního katastru z roku 1840 stál na jižní straně ulice Dělnická a zámecký park byl ohraničen z východu ulicí Centrum, která kopíruje původní cestu, a z jihu potokem Sušanka.\n\nNový zámek nechali Larisch-Mönnichové postavit v roce 1823 na severozápad od starého zámku. Šlo o patrovou jednoduchou budovu, která sloužila správci dvora. Rodu patřil do roku 1945, kdy přešel na stát. Následně zde měl sklady podnik Rekultivace OKD a později prošel nevhodnou přestavbou. Dnes slouží jako administrativní budova autoservisu.\n\n"}
{"id": "761566", "url": "https://cs.wikipedia.org/wiki?curid=761566", "title": "Sorbit (ocel)", "text": "Sorbit (ocel)\n\nSorbit je stabilní strukturní složka soustavy Fe-FeC. Je to jemně zrnitá směs složená z feritu a cementitu. Vyskytuje se u zušlechtěných ocelí, kde vzniká popouštěním martenzitu. Čím je jemnost sorbitu vyšší, tím vyšší má ocel pevnost a tvrdost a je na ní možné vytvářet hladší povrchy.\n"}
{"id": "761567", "url": "https://cs.wikipedia.org/wiki?curid=761567", "title": "Národní písma", "text": "Národní písma\n\nNárodními písmy jsou označována písma od 7. – 12. století, která používaly národy, sídlící na území rozpadlé římské říše a na britských ostrovech, které nikdy nebyly zcela Římany obsazeny.\n\nPoprvé termínu „národní písma“ použil zakladatel vědecké paleografie Jean Mabillon. Dopustil se však chyby, když se domníval, že tato písma vytvořily národy, jež se usadily na troskách římské říše. Správné vysvětlení podal Scipione Maffei, který prokázal, že jsou odvozena z písma římského. Mabillonův termín byl v literatuře již natolik vžitý, že i dnešní paleografové se drží starého úzu. Snad jen u Jacquea Stiennona lze najít označení předkarolinská písma.\n\nPod pojem „národních písem“ dnes zahrnujeme různé druhy latinského písma, které se užívaly na území dnešní Itálie, Francie, Španělska a Anglie. Dnes jsou označovány podle národů, které v 7. až 12. století na těchto územích sídlily. Nesou tak označení langobardské (v Itálii byla v papežské kanceláři navíc užívána kuriála a v klášteře Monte Cassino zvláštní typ knižního písma zvaný Beneventsko-montecassinské písmo), merovejské, vizigótské, anglosaské a iroskotské. Téměř všechna vycházela z mladší římské kurzívy, proto je lze považovat za další vývojový článek s různými lokálními variantami. Výjimku tvořila pouze písma na britských ostrovech, vycházející z římské polounciály, kterou do Irska přinesl v 5. století sv. Patrik.\n\n"}
{"id": "761574", "url": "https://cs.wikipedia.org/wiki?curid=761574", "title": "Moreška", "text": "Moreška\n\nMoreška je romantický dynamický tanec s meči, který vznikl ve 12. - 13. století v oblasti Středozemí. V posledních desetiletích se stala neodmyslitelnou součástí kultury města Korčuly. Ve víru morešky se prolíná barevnost kostýmů s jiskřením mečů, světlem pochodní a živou kulisou hradeb. Při příležitosti festivalů se konají mj. i odborné přednášky o původu a významu rytířských tanců s meči pro současné umění. Nejvýznamnější představení se koná 29. července na svátek sv. Todora, jednoho z patronů města. K popularitě morešky přispívá i hostování řady interpretů v evropských městech (např. v Paříži, Londýně, Benátkách, Stockholmu, Praze, Bratislavě aj.), na rytířských festivalech, turistických veletrzích a jiných folklórních představeních. \n\nV tanci morešky jde o boj o dívku. Tradice tance pramení z mediteránských pověstí a legend.\nMoro, syn arabského cara Otmanoviće (Černého krále), unese španělskému králi Osmanu (Bílý král) snoubenku, tzv. bulu. Bula Morovu lásku neopětuje. Král Osman přichází se svým vojskem vysvobodit dívku, Moro ho již očekává připraven k boji. Králové se v hádce dohodnou, že o tom, komu dívka připadne, rozhodne rytířský boj. \n\nSamotnou hru uvádí dramatický dialog Mora a Buly a později i Bílého krále, střet vojsk a obou králů o princeznu.\n\nNásleduje sfida - výzva k boji, pravděpodobně nejstarší část morešky. \nJedná se o tanec Mora, syna Černého krále, k němuž se později připojí Černý a Bílý král. \n\nPo výzvě dochází k bojovému tanci, který doprovází svižný boj s meči. Tanec je předváděn dvanácti páry, tzv. moreškanty, v červených a černých oděvech, kteří bojují o náklonnost dívky. \nTato část se skládá ze sedmi tanečních figur, které se obecně nazývají kolap - úder. \n\nKaždá z těchto figur má svůj vlastní název: \n1. kolap: \"rugier\" - název po Normanském vévodovi Ruggieru I., který vedl bitvu proti Arabům na Sicílii\n2. kolap: \"moreška\"\n3. kolap: \"finta\"\n4. kolap se skládá z dvou podfigur, které se nazývají \"moro in dentro\" a \"para pie\"\nNásleduje intervence buly, která se pokouší usmířit obě strany. Moro i Bílý král to odmítnou a boj pokračuje.\n5. kolap: \"križ\"\n6. kolap: \"rugier de fuorivia\" \n7. kolap: \"sedmi kolap\" - černé vojsko je poraženo a Moro předává Bílému králi jako znak pokory svou zbraň i dívku. \n\nNázev moreška pochází ze maurského slova \"moriski\". \n\nNejstarší známá moreška byla předvedena v roce 1150 ve Španělsku při oslavách vyhnání Maurů. Různé tance s meči se rozšířily po celé Evropě do konce 14. století. První údaje o morešce na území dnešního Chorvatska se datují k roku 1273, kdy byla předvedena v Trogiru. Na Korčulu se pravděpodobně dostala přes Dubrovník ze Španělska v 16. století, v době blízkých kontaktů Dubrovnické republiky a Španělska. Obyvatelé Dubrovníku znali morešku, což dokládají díla dubrovnických spisovatelů Marina Držiće a Điva Palmotiće. Zatímco pro Evropu byla pouze módní záležitostí, neboť z oblasti Středomoří téměř vymizela, pro Korčulany se stala neodmyslitelnou součástí jejich života a tradice, kterou předvádějí již 400 let. Původně byla moreška součástí dvorních zábav, ze kterých se vyvinul evropský balet. V minulosti jí přihlížel i rakousko-uherský císař František Josef nebo anglický princ Edvard. Setkat se s ní můžete při významných svátcích a událostech a v turistické sezóně.\n\nV průběhu staletí předváděli hru amatérští tanečníci, což platí dodnes. Vysoce umělecký projev je vynahrazen nadšením a hrdostí tanečníka. Obyvatelé Korčuly jsou pyšní na morešku, předávají ji z generace na generaci. Jedním z nejvýznamnějších ocenění každého Korčulana je stát se moreškantem, o čemž sní již malí chlapci. Dívky zase tajně doufají, že se alespoň jednou stanou bulou. Nejvyšší ctí je být tím nejlepším, jedním z králů. Tím se moreška stává více než pouhou dramatickou hrou, představuje součást života, o níž se mluví v každé kurčulské rodině.\n\nZatímco v dějinách se moreška uchovala jako památka na vítězství křesťanských Španělů nad muslimskými Maury, dnes je symbolem vítězství lásky a dobra nad zlem a podlostí.\n\nKostýmy jsou jednou z nejdůležitějších součástí hry. Kontrast červených a černých oděvů vytváří při tanci a boji s meči celkový dojem hry. Nejstarší kostýmy se nedochovaly ani v záznamech, přesto jejich dnešní podoba představuje středověké bojové kostýmy.\n\nV průběhu století ztratila doprovodná hudba svoji autentičnost a prošla četnými proměnami. V posledních padesáti letech morešku doprovází hudba známého chorvatského skladatele Krsta Odaka, která svou kvalitou umocňuje dodatečný efekt tance.\n\nZatímco se v dějinách uchovala moreška jako památka na vítězství křesťanských Španělů nad muslimskými Maury, dnes je symbolem vítězství lásky a dobra nad zlem.\n\nText byl převzat a upraven s laskavým svolením společnosti Adrialand.\n\n"}
{"id": "761585", "url": "https://cs.wikipedia.org/wiki?curid=761585", "title": "Kyselina jodná", "text": "Kyselina jodná\n\nKyselina jodná je anorganická sloučenina, kyselina se vzorcem HIO, jedná se o jednu ze čtyř kyslíkatých kyselin jodu (další jsou kyselina joditá, jodičná a jodistá.\n\nKyselina jodná se připravuje reakcí oxidu rtuťnatého s kyselinou jodovodíkovou.:\n\nHgO + HI → Hg + HIO.\n\nVzniklá kyselina se snadno rozkládá disproporcionací:\n\n5 HIO → HIO + 2 I + 2 HO.\n\nReaktivní roztoky jodnanů (solí kyseliny jodné) se připravují reakcí jodu s hydroxidy alkalických kovů, např.:\n\nI + 2 KOH → 2 KIO + H.\n\nJodnany se rychle rozkládají disproporcionací na jodidy a jodičnany.\n\nTato kyselina je silným dezinfekčním prostředkem a je jodovým analogem kyseliny chlorné vznikající mísením chloru s vodou.Používá se jako aktivní přísada použitelná k dezinfekci v jodových roztocích používaných v lékařství.\n"}
{"id": "761587", "url": "https://cs.wikipedia.org/wiki?curid=761587", "title": "Mistrovství světa ve fotbale hráčů do 16 let 1987", "text": "Mistrovství světa ve fotbale hráčů do 16 let 1987\n\nMistrovství světa ve fotbale hráčů do 16 let 1987 bylo druhým ročníkem tohoto turnaje. Vítězem se stala sovětská fotbalová reprezentace do 16 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n \n\n"}
{"id": "761588", "url": "https://cs.wikipedia.org/wiki?curid=761588", "title": "Sluneční hodiny (album)", "text": "Sluneční hodiny (album)\n\nSluneční hodiny jsou třetí studiové album české rockové skupiny Synkopy. Vydáno bylo ve vydavatelství Panton v roce 1981 s katalogovým číslem 8113 0078. Jedná se o první klasické LP této skupiny, neboť předchozí nahrávky byly vydávány pouze jako singly, EP nebo v méně obvyklém formátu desetipalcové gramofonové desky. Synkopy se pódiovým a poté i albovým projektem \"Slunečních hodin\" přeorientovaly pod vedením Oldřicha Veselého, který se vrátil z M. efektu, na art rock s výrazným používáním kláves.\n\nNa CD bylo album \"Sluneční hodiny\" vydáno poprvé v roce 1999 ve vydavatelství Sony Music/Bonton, podruhé v roce 2007 ve vydavatelství FT Records.\n\n"}
{"id": "761593", "url": "https://cs.wikipedia.org/wiki?curid=761593", "title": "Chu-lu-tao", "text": "Chu-lu-tao\n\nChu-lu-tao ( , pchin-jinem \"Húludǎo\") je městská prefektura v Čínské lidové republice, kde patří do provincie Liao-ning. Celá prefektura má 10 415 čtverečních kilometrů a v roce 2007 zde žilo přes dva a půl milionu obyvatel.\n\nChu-lu-tao leží na jihozápadě provincie Liao-ning na západním pobřeží Liaotungské zátoky Pochajského moře. Na severu hraničí s Čchao-jangem, na severovýchodě s Ťin-čou a na jihozápadě s provincií Che-pej. Jakožto první město za Šan-chaj-kuanem slouží coby vstupní brána na severovýchod.\n\nJe zde stanice nejstarší čínské vysokorychlostní tratě Čchin-chuang-tao – Šen-jang.\n\n"}
{"id": "761594", "url": "https://cs.wikipedia.org/wiki?curid=761594", "title": "Leghornka", "text": "Leghornka\n\nLeghornka je nosné plemeno slepic původem ze středoitalské oblasti Toskánsko.\n\nToto plemeno se v angličtině původně označovalo jako \"Italian\" – italské. Název leghorn vznikl anglickým zkomolením jména města Livorno což je toskánský přístav, odkud se tyto slepice začaly okolo roku 1828 dovážet do Severní Ameriky kde proběhlo jejich další šlechtění. Původní zbarvení těchto slepic bylo hlavně bílé, jinak zbarvené slepice se původně braly jako jiný druh – německá leghornka, dnes se leghornek vyskytuje více typů chovaných po světě vždy v několika barevných rázech. Avšak v České republice se rozdělují vlašky (Vlachy jsou starší označení pro Itálii) zahrnující i bílé zbarvení (avšak dosud málo početné) a leghornky na dvě plemena především kvůli rozdílnému typu. Leghornka je též často základním plemenem pro šlechtění průmyslových nosných hybridů produkujících vejce s bílou skořápkou s kterými se často zaměňuje – např. Dominant Leghorn 229 či Dekalb White, od kterých se liší těžší váhou, silnější konstitucí, ladnější linii zad (nikoliv tzv. šikmý klecový postoj), bohatším a na pohled kvalitnějším opeřením u slepic patrným zejména v ocasu. Hřebínek kohoutů nemá tendenci přerůstat a klopit se jako u hybridního typu. V drobném chovu oproti neměnným podmínkám drůbežárnových hal čistokrevné leghornky svou užitkovost podporují silnější stavbou těla, která se projevuje na jejich zdraví a delší schopností snůšky, jež však jako u všech slepic každým rokem klesá.\n\nLeghornky snášejí bílá vejce, za rok průměrně snesou 180, někdy až 200–220 vajec. Pokud jim je dopřán velký výběh, jsou velice shánlivé a celý den vyhledávají potravu, jsou ovšem díky svému zbarvení snadným cílem dravých ptáků.\n\nČeský vzorník drůbeže uvádí přípustnou váhu do 1 roku u kohouta od 2,1 do 2,5 kg. U slepice 1,8 – 2,2 kg. Nad 1 rok pak u kohouta 2,3 – 3 kg, u slepice 2,0 – 2,5 kg.\n\nToto plemeno však rychle dospívá, proto není vhodné pro masný chov. Jsou velice temperamentní, někdy se uvádí jejich plachost, která však závisí na přístupu chovatele, a při klidném zacházení od raného mládí se elimininuje. Taktéž i jejich přelétávání při dostatečném výběhu.\n"}
{"id": "761597", "url": "https://cs.wikipedia.org/wiki?curid=761597", "title": "Křídlení", "text": "Křídlení\n\nKřídlení je čtvrté studiové album české rockové skupiny Synkopy. Vyšlo v roce 1983 ve vydavatelství Panton s katalogovým číslem 8113 0407. Stejně jako předchozí deska \"Sluneční hodiny\" bylo i \"Křídlení\" nejprve zpracováno v art rockové koncertní podobě, teprve o něco později vyšlo na LP. Vznikla i exportní verze alba s anglickými texty a názvem \"Flying Time\".\n\nNa CD bylo album \"Křídlení\" vydáno v roce 2001 ve vydavatelství Sony Music/Bonton.\n\n"}
{"id": "761600", "url": "https://cs.wikipedia.org/wiki?curid=761600", "title": "Jižní Tipperary", "text": "Jižní Tipperary\n\nJižní Tipperary ( , ) je část irského hrabství Tipperary nacházející se na jihu země v bývalé provincii Munster.\n\nHlavním městem Jižní Tipperary a Clonmel. Rozloha činí 2257 km² a žije v něm 88 433 obyvatel (2011). Mezi zajímavá místa v hrabství patří hrady Rock of Cashel a Cahir a hory Galtee Mountains.\n\nBývalá dvoupísmenná zkratka Severní Tipperary, používaná na SPZ do roku 2013, byla TS. V současnosti používá celé hrabství Tipperary zkratku T.\n\n"}
{"id": "761601", "url": "https://cs.wikipedia.org/wiki?curid=761601", "title": "Severní Tipperary", "text": "Severní Tipperary\n\nSeverní Tipperary ( , ) je část irského hrabství Tipperary nacházející se na jihu země v bývalé provincii Munster.\n\nHlavním městem Severní Tipperary je Nenagh. Rozloha činí 2046 km² a žije v něm 70 219 obyvatel (2011). Na hranici protéká řeka Shannon, rozšiřující se zde do jezera Derg.\n\nBývalá dvoupísmenná zkratka Severní Tipperary, používaná na SPZ do roku 2013, byla TN. V současnosti používá celé hrabství Tipperary zkratku T.\n\n"}
{"id": "761608", "url": "https://cs.wikipedia.org/wiki?curid=761608", "title": "Josef Růzha", "text": "Josef Růzha\n\nJosef Růzha (17. prosince 1911 – ???) byl český a československý politik Československé strany socialistické a poúnorový poslanec Národního shromáždění ČSR.\nV roce 1948 se uvádí jako berní tajemník a člen krajského předsednictva ČSS, bytem Mimoň. Po únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Zároveň se ovšem v roce 1949 stal v rámci ČSS osobou, která věděla o ilegální odbojové činnosti národně socialistických politiků v tuzemsku i exilu a byl neformálním vedoucím této skupiny.\nVe volbách roku 1948 byl zvolen do Národního shromáždění za ČSS ve volebním kraji Liberec. Mandát získal i ve volbách v roce 1954 (volební obvod Liberec). V parlamentu zasedal do konce funkčního období, tedy do voleb v roce 1960. K roku 1954 se profesně uvádí jako tajemník Krajského výboru ČSS.\n\n"}
{"id": "761613", "url": "https://cs.wikipedia.org/wiki?curid=761613", "title": "Jozef Rychvalský", "text": "Jozef Rychvalský\n\nJozef Rychvalský (26. března 1905 Bardejov – 8. února 1979 Bardejov) byl slovenský a československý politik Komunistické strany Slovenska a poúnorový poslanec Národního shromáždění ČSR.\nProfesí byl dělníkem. V roce 1953 bydlel v Prešově. Byl tehdy předsedou Krajského výboru obránců míru.\n\nPo volbách roku 1948 byl zvolen do Národního shromáždění za KSČ ve volebním kraji Prešov. Mandát nabyl až dodatečně v červenci 1951 jako náhradník poté, co rezignoval poslanec Pavol Čollák. V parlamentu zasedal do konce funkčního období, tedy do voleb v roce 1954.\n\n"}
{"id": "761615", "url": "https://cs.wikipedia.org/wiki?curid=761615", "title": "František Řezníček (politik)", "text": "František Řezníček (politik)\n\nFrantišek Řezníček (11. května 1915 – ???) byl český a československý, politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako kovodělník a krajský tajemník KSČ, bytem Mladá Boleslav.\n\nVe volbách roku 1948 byl zvolen do Národního shromáždění za KSČ ve volebním kraji Mladá Boleslav. V parlamentu zasedal do května 1951, kdy rezignoval a nahradil ho František Havlín.\n\n"}
{"id": "761617", "url": "https://cs.wikipedia.org/wiki?curid=761617", "title": "František Řezníček", "text": "František Řezníček\n\nJméno a příjmení František Řezníček má více nositelů:\n\n"}
{"id": "761620", "url": "https://cs.wikipedia.org/wiki?curid=761620", "title": "Oficiál", "text": "Oficiál\n\nOficiál (lat. \"officialis\") je vlastně jakýkoli úředník vůbec (od lat. \"officium\", úřad, služba), v různých dobách a u různých národů však mohl označovat úředníky různých typů a hodností. \n\nV právu církevním nazývali se oficiály zástupci arcijáhnů. Dnes je tak označen soudní vikář, tedy úředník, který vykonává soudní moc.\n\nV zemích rakouských bývali oficiály manipulační úředníci nejrůznějších odborů státní i autonomní správy, jako v soudnictví, účetnictví, bernictví, finančnictví vůbec, při tabákové režii, dopravnictví atd. Bývali v X., event. IX. hodnostní třídě.\n\n"}
{"id": "761624", "url": "https://cs.wikipedia.org/wiki?curid=761624", "title": "Václav Říha (politik)", "text": "Václav Říha (politik)\n\nVáclav Říha (17. září 1901 – ???) byl český a československý politik Československé strany socialistické a poúnorový poslanec Národního shromáždění ČSR.\nV roce 1948 se uvádí jako zahradník, bytem Opava.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu.\nPo volbách roku 1948 byl zvolen do Národního shromáždění za ČSS ve volebním kraji Opava. Mandát nabyl až dodatečně v prosinci 1950 jako náhradník poté, co rezignovala poslankaně Růžena Skřivanová. V parlamentu zasedal do konce funkčního období, tedy do voleb v roce 1954.\n\n"}
{"id": "761629", "url": "https://cs.wikipedia.org/wiki?curid=761629", "title": "Hrabyně (zámek)", "text": "Hrabyně (zámek)\n\nZámek Hrabyně stával v obci Hrabyně, mezi Ostravou a Opavou.\n\nPrvní písemná zmínka o obci pochází z roku 1377, kdy došlo k dělení opavského vévodství. Tehdy byl ve vlastnictví Jindřicha z Bítova. V roce 1528 ji Jiří Bítovský z Bítova prodal Jindřichovi z Fulštejna a při této příležitosti je zmíněna i tvrz. V roce 1535 pak panství koupil Jindřich Šíp z Bránice. Podruhé je tvrz připomínána roku 1565, když ji zakoupil Jiří Tvorkovský z Kravař. V roce 1647 se majitelkou stala Marie Magdalena Syrakovská z Pěrkova a v roce 1687 připadla Maxmiliánovi Mitrovskému z Nemyšle. V roce 1756 za Arnošta Benjamina Mitrovského z Nemyšle došlo na místě tvrze nebo v její blízkosti k výstavbě pozdně barokního zámku, jehož podoba byla ovlivněna Johannem Lukasem von Hildebrandtem. Roku 1832 zámek odkoupil Arnošt Ota Čejka z Badenfeldu, ovšem už v roce 1837 jej prodal Řádu německých rytířů, který v letech 1862–1863 nechal zámek přestavět. Při této přestavbě byl o polopatro zvýšen, přičemž původní velikost naznačovala korunní římsa. V majetku řádu zůstal do roku 1939, kdy již neplnil funkci sídla.\n\nKvůli úzkým vazbám řádu na Habsburky přešel v roce 1919 pod správu státu. Ten v jednom patře zámku v roce 1938 zřídil školu. Roku 1939 nechali nacisti řád rozpustit a zámek jim zabavili; v roce 1946 došlo k jeho konfiskaci československým státem. Během druhé světové války zámek sloužil jako lazaret. Na jaře 1945 došlo při bojích o Opavu a Ostravu k velkému poškození celé obce, tedy i zámku. V polovině 50. let 20. století byly zámecké trosky zbořeny. Do současnosti se zachovaly některé budovy dvora a také budova bývalé míčovny (později oranžerie a sýpky), která někdy bývá považována za bývalou tvrz.\n\n"}
{"id": "761630", "url": "https://cs.wikipedia.org/wiki?curid=761630", "title": "Marie Sedláčková (politička)", "text": "Marie Sedláčková (politička)\n\nMarie Sedláčková (23. dubna 1902 – 28. října 1983) byla česká a československá politička Československé strany socialistické a poúnorová poslankyně Národního shromáždění ČSR.\nV roce 1948 se uvádí jako žena v domácnosti, bytem Sobotka.\n\nPo únorovém převratu v roce 1948 patřila k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu.\nPo volbách roku 1948 byla zvolena do Národního shromáždění za ČSS ve volebním kraji Mladá Boleslav. Mandát nabyla až dodatečně v červenci 1950 jako náhradnice poté, co rezignoval poslanec Václav Mikuláš. V parlamentu zasedala do konce funkčního období, tedy do voleb v roce 1954.\n\nV Sobotce byla vedoucí komunální prádelny.\n\n"}
{"id": "761633", "url": "https://cs.wikipedia.org/wiki?curid=761633", "title": "Josef Sedlák", "text": "Josef Sedlák\n\nJosef Sedlák (28. prosince 1891 Božetín – 10. května 1966 Praha) byl český a československý politik Československé strany lidové a poúnorový poslanec Národního shromáždění ČSR.\nPo absolvování základního vzdělání pracoval na rodinné usedlosti, kterou později zdědil. Roku 1912 narukoval do rakousko-uherské armády, do civilního života se vrátil až v roce 1918. Bojoval nejprve na srbské frontě, později v Rusku a na konci 1. světové války v Itálii na Piavě. Už od mládí byl členem mnoha spolků a organizací (od roku 1924 působil jako župní hasičský vzdělavatel, v letech 1953–1966 byl předsedou hasičského sboru v obci Vrchotice, zastával i post voleného ředitele Občanské záložny v Sedlci, byl předsedou Československého červeného kříže v Sedlci atd.). V letech 1919–1945 působil jako starosta a v letech 1945–1948 jako předseda MNV ve Vrchoticích.\n\nBěhem únorového převratu v roce 1948 patřil k frakci, která v ČSL převzala moc a která lidovou stranu proměnila na loajálního spojence komunistického režimu.\n\nVe volbách v roce 1948 byl zvolen do Národního shromáždění za ČSL ve volebním kraji Tábor. V parlamentu zasedal až do konce funkčního období, tedy do voleb roku 1954. Ve volbách 1954 už nekandidoval a zcela se stáhl mimo veřejný a politický život.\n\n"}
{"id": "761638", "url": "https://cs.wikipedia.org/wiki?curid=761638", "title": "Ivo Skála", "text": "Ivo Skála\n\nIvo Skála (17. ledna 1925 – ???) byl český a československý, politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako JUC. Skála Ivo, posluchač práv a člen ONV, bytem Přeštice. V roce 1957 byl Dr. Ivo Skála tajemníkem KNV v Plzni.\n\nVe volbách roku 1948 byl zvolen do Národního shromáždění za KSČ ve volebním kraji Plzeň. V parlamentu zasedal až do konce funkčního období, tedy do voleb roku 1954.\n\n"}
{"id": "761639", "url": "https://cs.wikipedia.org/wiki?curid=761639", "title": "Návrat zlatého dítěte", "text": "Návrat zlatého dítěte\n\nNávrat zlatého dítěte (v anglickém originále Return of the Golden Child) je druhý díl druhé série britského sitcomu z prostředí informačních technologií \"Ajťáci\". Poprvé byla epizoda odvysílána 31. srpna 2007. České premiéry se díl dočkal 12. září 2008.\n\nKdyž šéf Reynholm Industries Denholm Reynholm spáchá během porady sebevraždu, jeho místo ve firemní hierarchii zaujme dosud druhý muž firmy Derek Pipin. Ten se netají tím, že chce zrušit IT oddělení a suterénu využít pro jiné účely, např. pro vybudování velkých toaletních prostor. Jen Barber se svými hochy Royem a Mossem je v ohrožení. Roy je vystrašen, Moss mu vypočítal, že brzy zemře. Situace ve firmě se mění v okamžiku, kdy se na pohřbu Denholma objevuje jeho syn z prvního manželství Douglas Reynholm.\n\nDerek Pipin informuje na pracovní poradě o ekonomických výsledcích, firma prosperuje. Denholm se dme pýchou:\nEntuziasmus mu vydrží pouze do chvíle, když do místností vstoupí sekretářka Stephanie a sdělí osazenstvu, že přišla policie a zajímá se o nesrovnalosti v penzijním fondu. Denholm jí přikáže, aby policistům udělala šálek čaje, otevře okno a vyskočí ven. Derek Pipin se ve firmě stává mužem číslo jedna.\n\nRoy si pořídil nový mobilní telefon, s nímž je navýsost spokojen, jedinou jeho drobnou vadou jsou slabé vibrace. Moss se nabídne, že mu telefon seřídí na silnější. Zahrnuje Roye otázkami ohledně jeho životosprávy, aby podle jedné internetové stránky zjistil den jeho smrti. Roy o tom nechce slyšet, ale Moss mu nakonec prozradí, že to bude brzy - již ve čtvrtek. Roy je vyplašený. Jen se před Mossem zmíní, že přestala kouřit, ale chuť ji nepřešla.\n\nChystá se pohřeb Denholma. Do kanceláře IT přichází Derek Pipin a informuje Jen, že má v plánu IT oddělení zrušit. Stane se svědkem infantilní zábavy Roye a Mosse při zkoušení zesílených vibrací Royova nového telefonu. Okřikne je, zda si jsou vědomi, že zemřel významný muž. Roy to nepochopí a položí hloupou otázku, která pozici „ajťáků“ u nového šéfa ještě zhorší:\n\nNa pohřbu na Roye doléhá tísnivá atmosféra, vidina blízkého skonu přece jen v hloubi nitra hlodá. Derek Pipin je svědkem dalších faux pas pracovníků IT, což jen prohloubí jeho odpor k IT. Moss věnuje vdově po Reynholmovi psací pero a Roy dostane v kostele záchvat, když se domnívá, že nastal jeho konec. Kněz pustí video, které si Denholm připravil pro případ svého úmrtí. Říká, že ho zabily cigarety, ale přesto si je nedokázal odepřít. Mluví o nich s takovým požitkem, až se Jen neudrží a musí jít ven na vzduch. V kanále spatří nedokouřený vajgl a neudrží se, zapálí si ho.\n\nPo videu se ujímá slova Derek a hovoří o tom, že nastává nová epocha. Některé lidí pozná lépe v příštích týdnech, s některými se rozloučí (a dívá se na Roye a Mosse). Mluví o tom, že smuteční projev má běžně na starost nejstarší syn, ale protože Douglas Reynholm je už sedm let nezvěstný, je to na něm. V ten moment se rozletí dveře a Douglas vstoupí. Sehraje srdceryvnou scénku, přičemž pomrkává po Jen. Pro tento případ Denholm přichystal druhé video. V něm určuje Douglase za svého nástupce pod jednou podmínkou - už si nesmí dovolit žádné sexuální harašení. Douglas to před všemi zúčastněnými slíbí, aby vzápětí naznačil Jen, že má o ni zájem.\n\nV závěru Douglas proklamuje, že bude s IT oddělením na rozdíl od svého krátkodobého předchůdce Dereka (jehož nechal vyhodit) udržovat velmi těsné vztahy (především kvůli svému zájmu o Jen). Roy s Mossem mu pro začátek upraví vibrační vyzvánění. Douglas si vloží telefon do kapsy u kalhot. Za dveřmi hoši vytočí jeho číslo a královsky se baví. Nový šéf se dostává do extáze.\nVedlejší role v epizodě „Návrat zlatého dítěte“:\n\n\n\n"}
{"id": "761640", "url": "https://cs.wikipedia.org/wiki?curid=761640", "title": "Licenciát kanonického práva", "text": "Licenciát kanonického práva\n\nLicenciát kanonického práva (ve zkratce ICLic. psaný před jménem nebo JCLic., z latinského \"iuris canonici licentiatus\") je akademický titul, udělovaný na některých evropských a amerických vysokých školách. Podmínkou k jeho obdržení je již získaný titul magistr (Mgr.) a složení příslušně rigorózní zkoušky, jejíž součástí je i obhajoba rigorózní práce. Pokud to umožňuje vnitřní předpis školy, resp. příslušný rigorózní řád, může nositel titulu magistr (Mgr.) případně požádat o to, aby mu byla stejná předložená magisterská (diplomová) práce, rovněž uznána i jako rigorózní (licenciátní) práce. Úroveň dosažené kvalifikace je 7 v ISCED (\"master's degree\", tak jako Mgr.), přičemž někdy se obecně, hovorově, tituly získané rigorózním řízením označují jako tzv. malé doktoráty.\n\nZískání tohoto titulu je předpokladem pro udělení úřadu soudního vikáře (oficiála) a jeho zástupce soudního místovikáře (viceoficiála), soudce církevního soudu, ochránce spravedlnosti a obránce svazku. V současné době není, na rozdíl od licenciátu teologie, v České republice podle zákona o vysokých školách udělován.\n\nVzhledem k nemožnosti získání titulu v českých zemích je jeho tuzemských držitelů jen omezený počet (seznam je neúplný):\n\n\n\n"}
{"id": "761642", "url": "https://cs.wikipedia.org/wiki?curid=761642", "title": "Ludvík Skála", "text": "Ludvík Skála\n\nLudvík Skála (23. července 1901 – ???) byl český a československý, politik Komunistické strany Československa a poúnorový poslanec Národního shromáždění ČSR.\nPocházel z rodiny železničáře. Vyučil se kovářem a nastoupil do dílen ČSD v Nymburku. Za první republiky byl aktivní v odborech. V roce 1948 působil jako železničář a jednatel podnikové rady ministerstva dopravy, bytem Hradec Králové. V roce 1952 se uvádí jako krajský předseda Výboru obránců míru v Hradci Králové.\n\nVe volbách roku 1948 byl zvolen do Národního shromáždění za KSČ ve volebním kraji Hradec Králové. V parlamentu zasedal až do konce funkčního období, tedy do voleb roku 1954.\n\n"}
{"id": "761645", "url": "https://cs.wikipedia.org/wiki?curid=761645", "title": "Isabella Hollandová", "text": "Isabella Hollandová\n\nIsabella Hollandová (* 2. ledna 1992, Brisbane, Queensland) je australská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k lednu 2012 jeden titul ve dvouhře a dva ve čtyřhře.\n\nNa žebříčku WTA byla nejvýše ve dvouhře klasifikována v prosinci 2011 na 179. místě a ve čtyřhře pak ve stejném měsíci na 279. místě.\n\nSpolečně se Sally Peersovou se probojovaly do finále čtyřhry juniorky ve Wimbledonu 2008, kde nestačily na pár Polona Hercogová a Jessica Mooreová 6–3, 1–6, 6–2.\n\n"}
{"id": "761647", "url": "https://cs.wikipedia.org/wiki?curid=761647", "title": "Marie Sklenářová", "text": "Marie Sklenářová\n\nMarie Sklenářová (6. října 1914 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se uvádí jako švadlena, bytem Praskolesy.\n\nPo volbách roku 1948 byla zvolena do Národního shromáždění za KSČ ve volebním kraji Praha-venkov. Mandát nabyla až dodatečně v dubnu 1953 jako náhradnice poté, co rezignovala poslankyně Jiřina Rainerová. V parlamentu zasedala do konce funkčního období, tedy do voleb v roce 1954.\n\n"}
{"id": "761649", "url": "https://cs.wikipedia.org/wiki?curid=761649", "title": "Alois Skotnica", "text": "Alois Skotnica\n\nAlois Skotnica (4. listopadu 1902 – ???) byl český a československý, politik Komunistické strany Československa a poúnorový poslanec Národního shromáždění ČSR.\nZa druhé světové války se účastnil na domácím odboji. V roce 1946 i roku 1948 se uváděl jako pekařský mistr a předseda ONV, Bílovec. Byl činovníkem Svazu českých živnostníků, v němž působil jako jeho místopředseda za řemeslníky.\n\nVe volbách roku 1948 byl zvolen do Národního shromáždění za KSČ ve volebním kraji Opava. V parlamentu zasedal do července 1951, kdy rezignoval a nahradil ho Josef Kadura.\n\n"}
{"id": "761651", "url": "https://cs.wikipedia.org/wiki?curid=761651", "title": "Sněžný pluh", "text": "Sněžný pluh\n\nSněžný pluh je mobilní prostředek určený k odklízení sněhu z vozovek, kolejí a jiných komunikací.\n\nZákladní součástí je radlice, která slouží k odhrnování sněhu z vozovky či kolejí.\nPoužívají se radlice dvojího tvaru:\nSpodní hrana radlice je osazena pryžovou nebo plastovou lištou. Radlice je upevněna na nosníku, který se dá zvedat a spouštět. Šikmé radlice se většinou dají otáčet vlevo - vpravo.\n\nNosičem radlice může být klasický nákladní automobil, nosič výměnných nástaveb nebo multikára. Tyto jsou obvykle vybaveny sypačem, tj. zásobníkem a rozmetadlem posypového materiálu. Dále lze sněhovou radlicí osadit např. traktor, grejdr nebo i vysokozdvižný vozík.\n"}
{"id": "761652", "url": "https://cs.wikipedia.org/wiki?curid=761652", "title": "Jaroslav Sláva", "text": "Jaroslav Sláva\n\nJaroslav Sláva (17. června 1906 – červenec 1988) byl český a československý politik Československé strany lidové a poúnorový poslanec Národního shromáždění ČSR.\nPůvodním povoláním byl úředníkem pojišťovny. V roce 1948 se uvádí jako úředník a člen krajského předsednictva Československé strany lidové.\n\nOd roku 1935 byl členem ČSL. Od roku 1946 do roku 1948 byl členem jejího výkonného výboru a krajského výboru v Ústí nad Labem. Během únorového převratu v roce 1948 patřil k frakci, která v ČSL převzala moc a která lidovou stranu proměnila na loajálního spojence komunistického režimu. Ve volbách v roce 1948 byl zvolen do Národního shromáždění za ČSL ve volebním kraji Ústí nad Labem. V parlamentu zasedal až do konce funkčního období, tedy do voleb roku 1954.\n\nStátní bezpečnost eviduje Jaroslava Slávu narozeného 17. června 1906 po krycími jmény \"Ústecký\" a \"Zeman\". Zastával post vedoucího tajemníka severočeské krajské organizace ČSL a ředitele Ústřední politické školy ČSL. Byl nositelem státních vyznamenání.\n\n"}
{"id": "761655", "url": "https://cs.wikipedia.org/wiki?curid=761655", "title": "Josefa Smejkalová", "text": "Josefa Smejkalová\n\nJosefa Smejkalová byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se uvádí jako živnostnice a knihkupcová, bytem Moravská Třebová.\n\nVe volbách roku 1948 byla zvolena do Národního shromáždění za KSČ ve volebním kraji Brno. Mandát ale nepřevzala, slib nesložila a v červnu přípisem oznámila rezignaci. Nahradil ji Antonín Vlach.\n\n"}
{"id": "761656", "url": "https://cs.wikipedia.org/wiki?curid=761656", "title": "Václav Sova", "text": "Václav Sova\n\nVáclav Sova (24. srpna 1918 – ???) byl český a československý, politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako zemědělský tajemník ústředního sekretariátu KSČ v Praze. Podílel se na průběhu kolektivizace v Československu. 11. listopadu 1948 rozhodlo vedení KSČ, že bude provedena reorganizace národohospodářského\noddělení generálního sekretariátu ÚV KSČ a bude vytvořeno samostatné zemědělské oddělení, jehož vedoucím byl Václav Sova, následně kooptovaný do organizačního sekretariátu ÚV KSČ. IX. sjezd KSČ ho zvolil členem Ústředního výboru Komunistické strany Československa. Od listopadu 1948 do května 1949 byl členem sekretariátu ÚV KSČ a od května 1949 do září 1951 členem organizačního sekretariátu ÚV KSČ. Na členství v ÚV KSČ rezignoval v listopadu 1952.\n\nVe volbách roku 1948 byl zvolen do Národního shromáždění za KSČ ve volebním kraji Brno. V parlamentu zasedal do prosince 1953, kdy rezignoval a nahradil ho Jaroslav Malík.\n\n"}
{"id": "761662", "url": "https://cs.wikipedia.org/wiki?curid=761662", "title": "Anděla Sukupová", "text": "Anděla Sukupová\n\nAnděla Sukupová (25. září 1906 Roštění – 31. října 1990 Jaroměř) byla česká a československá pedagožka, politička Československé strany lidové a poúnorová poslankyně Národního shromáždění ČSR.\nPocházela ze skromných poměrů. Absolvovala gymnázium a vystudovala latinu a francouzštinu na Filozofické fakultě Univerzity Komenského v Bratislavě. Poté působila jako učitelka měšťanské školy, po válce učila francouzštinu na jedenáctiletce a poté až do roku 1963 na gymnáziu v Uherském Hradišti. Poté odešla do důchodu. V ČSL se začala angažovat po roce 1945, výraznou politickou kariéru ale prožila až po únoru 1948. Během únorového převratu v roce 1948 totiž patřila k frakci, která v ČSL převzala moc a která lidovou stranu proměnila na loajálního spojence komunistického režimu. Tehdy se do té doby silná uherskohradišťská organizace ČSL rozpadla a do „obrozené“ ČSL vstoupili pouze tři lidé, včetně Anděly Sukupové. Ta zastupovala tento okres v krajském a od roku 1953 i v ústředním výboru ČSL.\n\nPo volbách v roce 1948 byla zvolena do Národního shromáždění za ČSL ve volebním kraji Ostrava. Mandát nabyla v březnu 1953 jako náhradnice poté, co rezignovala poslankyně Marie Šachová. Mandát zíkala i ve volbách roku 1954 (nyní volební obvod Uherské Hradiště I). V parlamentu zasedala až do konce funkčního období, tedy do voleb roku 1960.\n\nByla učitelkou na sedmileté střední škole v Uherském Hradišti. K roku 1954 se profesně uvádí jako učitelka jedenáctileté školy.\n\nV 50. a 60. letech byla opakovaně volena na celostátních konferencích do ústředního výboru strany, v němž zastupovala nejen Gottwaldovský a po roce 1960 i Jihomoravský kraj, ale také odbor lidoveckých žen. Odsoudila maďarské povstání roku 1956 a přivítala jeho brutální potlačení. Na jaře 1968 patřila k oporám Josefa Plojhara, kteří ji koncem března 1968 prosadili do předsednictva ÚV ČSL. Během pražského jara však již do politiky aktivně nezasahovala a ani s nástupem normalizace už neusilovala o zvolení do vyšších funkcí.\n\n"}
{"id": "761667", "url": "https://cs.wikipedia.org/wiki?curid=761667", "title": "Ugali", "text": "Ugali\n\nUgali je pokrm, který je typický pro jižní Keňu. Vyrábí se z kukuřičné mouky, vody a soli. \n\nRecept je jednoduchý: do vroucí vody se nasype stejný objem kukuřičné mouky, dochutí se dvěma lžičkami soli. Po uvaření se několik minut hněte.\n"}
{"id": "761668", "url": "https://cs.wikipedia.org/wiki?curid=761668", "title": "Anna Svarovská-Vopičková", "text": "Anna Svarovská-Vopičková\n\nAnna Svarovská-Vopičková (3. března 1915 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nOd mládí působila v komunistické tělovýchovné organizaci. Od roku 1940 byla členkou Komunistické strany Československa. Za druhé světové války se zapojila do domácího protinacistického odboje a od roku 1942 byla vězněna v koncentračním táboře Ravensbrück. Po válce žila v Ústí nad Labem a pracovala jako referentka. Zapojila se do stranického aparátu. Po několik let zastávala funkci tajemnice krajského výboru KSČ. Ještě v polovině 80. let 20. století je uváděna jako členka komise obvodního výboru KSČ na Praze 4 pro zkvalitňování členské základny.\n\nPo volbách roku 1948 byla zvolena do Národního shromáždění za KSČ ve volebním kraji Ústí nad Labem. Mandát nabyla až dodatečně v září 1953 jako náhradnice poté, co rezignoval poslanec Jindřich Šnobl. V parlamentu zasedala do konce funkčního období, tedy do voleb v roce 1954.\n\nPůsobila jako novinářka. V květnu 1969 patřila k signatářům prohlášení \"Slovo do vlastních řad\", v němž novináři loajální husákovskému vedení strany odsoudili chování těch žurnalistů, kteří podporovali pražské jaro. Byla redaktorkou listu \"Tribuna\". V září 1971 jí byla udělena Československá novinářská cena. Roku 1973 získala Řád Vítězného února. Kromě toho jí byl udělen Řád práce, Řád 25. února a roku 1958 a 1965 i Vyznamenání Za zásluhy o výstavbu.\n\n"}
{"id": "761672", "url": "https://cs.wikipedia.org/wiki?curid=761672", "title": "Bojana Bobusicová", "text": "Bojana Bobusicová\n\nBojana Bobusicová ( ; narozená 2. října 1987, Bělehrad) je australská profesionální tenistka pocházející z Jugoslávie. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k lednu 2012 jeden titul ve dvouhře a tři ve čtyřhře.\n\nNa žebříčku WTA byla nejvýše ve dvouhře klasifikována v listopadu 2011 na 238. místě a ve čtyřhře pak v říjnu 2010 na 238. místě. Trénuje ji Mark Leuba.\n\nMezi ženami debutovala v kvalifikaci Australian Open 2004, kde v prvním kole podlehla Američance Jennifer Hopkinsové po setech 3–6, 3–6.\n\n\"Pozn. Tabulka je neúplná\"\n\n"}
{"id": "761678", "url": "https://cs.wikipedia.org/wiki?curid=761678", "title": "Oldřich Svoboda (politik)", "text": "Oldřich Svoboda (politik)\n\nOldřich Svoboda (7. března 1904 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako úředník a předseda okresního národního výboru Brno-venkov, bytem Velký Ořechov. V roce 1957 byl zvolen předsedou MNV v Ořechově. Funkce se ovšem vzdal již roku 1958. V roce 1964 usedl na post náměstka předsedy MNV. Na funkci rezignoval v lednu 1968.\n\nPo volbách roku 1948 byl zvolen do Národního shromáždění za KSČ ve volebním kraji Brno. Mandát nabyl až dodatečně v prosinci 1952 jako náhradník poté, co rezignovala poslankyně Marie Syrovátková-Palečková. V parlamentu zasedal do října 1954, kdy rezignoval.\n\n"}
{"id": "761681", "url": "https://cs.wikipedia.org/wiki?curid=761681", "title": "Himno de Riego", "text": "Himno de Riego\n\nHimno de Riego je španělská republikánská hymna. Hudbu složil v roce 1820 José Melchor Gomis a slova napsal Evaristo San Miguel. Píseň pojmenovali na počest bojovníka proti absolutismu Rafaela del Riega y Nuňez. Oficiální hymnou Španělska byla v letech 1822 – 1823, 1873 – 1874 a 1931 – 1939. V současnosti byla nahrazena pochodem Marcha Real, ale někdy omylem zazní jako státní hymna – např. v roce 2003 v utkání Davis Cupu na půdě Austrálie.\n\nSerenos y alegres, valientes y osados,<br>\nCantemos, soldados, el himno a la lid.<br>\nDe nuestros acentos el orbe se admire<br>\nY en nosotros mire los hijos del Cid.\n\nSoldados, la patria nos llama a la lid.<br>\nJuremos por ella vencer o morir.\n\nPřeklad:\n\nSebejistí a veselí, udatní a nebojácní,<br>\nZpívejme, vojáci, bojovou hymnu.<br>\nNaše hlasy ohromí celý svět<br>\naž v nás pozná potomky Cida.\n\nVojáci, vlast nás volá do boje.<br>\nPřísahejme jí, že zvítězíme nebo zemřeme.\n\nPíseň byla za Francova režimu přísně zakázaná. Dodnes je symbolem španělské levice a odporu vůči monarchii. V letech občanské války se na její melodii zpíval posměšný text:\n\nUn hombre estaba cagando,<br>\ny no tenía papel,<br>\npasó el Rey Alfonso XIII<br>\n¡Y se limpió el culo con él!\n\n(Jeden člověk se vysral,<br>\na neměl papír,<br>\nokolo šel Alfons XIII.,<br>\ntak si utřel prdel do něho!)\n\n"}
{"id": "761682", "url": "https://cs.wikipedia.org/wiki?curid=761682", "title": "Seznam ústavních zákonů České republiky", "text": "Seznam ústavních zákonů České republiky\n\nSeznam ústavních zákonů České republiky, které tvoří ústavní pořádek České republiky. Ostatní ústavní zákony, které dříve na území České republiky platily, byly buď zrušeny nebo mají již jen sílu „obyčejných“ zákonů.\n\n"}
{"id": "761684", "url": "https://cs.wikipedia.org/wiki?curid=761684", "title": "Josef Šafařík (politik)", "text": "Josef Šafařík (politik)\n\nJosef Šafařík, též Josef Maria Šafařík (20. prosince 1890 Horní Bučice – 28. prosince 1979 Praha) byl český a československý politik Československé strany socialistické a poúnorový poslanec Národního shromáždění ČSR a ČSSR.\nV roce 1948 bydlel v Havlíčkově Brodě. Uváděl se tehdy jako redaktor a člen předsednictva krajského výboru ČSS.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Ve volbách roku 1948 byl zvolen do Národního shromáždění za ČSS ve volebním kraji Havlíčkův Brod. Poslanecké křeslo získal i ve volbách v roce 1954 (volební obvod Havlíčkův Brod) a volbách v roce 1960 (nyní již jako poslanec Národního shromáždění ČSSR za Východočeský kraj). V parlamentu zasedal do konce funkčního období, tedy do voleb v roce 1964.\n\nZemřel 28. prosince 1979.\n\n"}
{"id": "761685", "url": "https://cs.wikipedia.org/wiki?curid=761685", "title": "Ælfgifu ze Shaftesbury", "text": "Ælfgifu ze Shaftesbury\n\nÆlfgifu ze Shaftesbury († 944) byla první manželka anglického krále Edmunda I. Byla také matkou Edmundových synů a budoucích králů, Edgara a Edwyho. O jejím původu je známo jen to, že její matkou byla Wynflæd, která měla stejně jako její dcera neznámé spojení s ženským klášterem v Shaftesbury (Dorset).\n\nDatum sňatku Ælfgifu a Edmundu není známo. Když její starší syn Edwy v roce 955 nastoupil na trůn, byl stěží dospělý, mohl se tedy narodit okolo roku 940. Zdá se, že Ælfgifu měla u dvora relativně nízké postavení, daleko nižší než její tchyně Edgiva z Kentu. Zemřela dříve než její manžel, v roce 944. Vilém z Malmesbury píše, že v posledních letech života trpěla jakousi nemocí.\n\nPohřbena byla v klášteře v Shaftesbury. Brzy po smrti byla Ælfgifu uctívána jako svatá.\n\n"}
{"id": "761688", "url": "https://cs.wikipedia.org/wiki?curid=761688", "title": "Marie Šachová", "text": "Marie Šachová\n\nMarie Šachová (25. ledna 1913 Praha – ???) byla česká a československá politička Československé strany lidové a poúnorová poslankyně Národního shromáždění ČSR.\nPo obecné a měšťanské škole studovala obchodní akademii v Praze 10 a pracovala pak jako kancelářská praktikantka u firmy \"O. F. Hess\" v Praze-Karlíně. Od roku 1929 byla členkou ČSL. Během únorového převratu v roce 1948 patřila k frakci, která v ČSL převzala moc a která lidovou stranu proměnila na loajálního spojence komunistického režimu. Vyšších stranických funkcí dosáhla až po roce 1948, kdy se zařadila mezi hlavní osobnosti ženského hnutí uvnitř strany (předsedkyně žen ČSL). V roce 1948 se uvádí jako choť úředníka, bytem Praha IV.\n\nPo volbách v roce 1948 byla zvolena do Národního shromáždění za ČSL ve volebním kraji Praha. Mandát nabyla dodatečně v červenci 1950 jako náhradnice poté, co rezignoval poslanec Adolf Vodáček. V parlamentu zasedala do června 1952, kdy rezignovala a nahradila ji Anděla Sukupová.\n\nJejí kariéra v „obrozené“ (prokomunistické) ČSL brzy skončila. 26. března 1952 byla vyloučena ze strany a z poslaneckého klubu poté, co jednání Josefa Plojhara označila za buržoazní přežitek. Její vyloučení bylo odůvodněno následovně: „\"Pro nemožnost použití Marie Šachové pro politickou práci v určeném ji volebním kraji, pro pohoršení budící způsob soukromého života (střídání partnerů), jakož i porušení stranické kázně a zanedbávání svých povinností jako poslankyně ve volebním kraji jí přiděleném...\"“ 21. června 1952 byla donucena vzdát se poslaneckého mandátu. V roce 1968 neúspěšně usilovala o plnou rehabilitaci, ale do politiky se už nevrátila. Bližší údaje o jejích dalších osudech nejsou známy.\n"}
{"id": "761691", "url": "https://cs.wikipedia.org/wiki?curid=761691", "title": "Václav Šimánek (politik KSČ)", "text": "Václav Šimánek (politik KSČ)\n\nVáclav Šimánek (18. března 1902 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 působil jako předseda Svazu zaměstnanců v dopravě na ÚRO v Praze.\n\nVe volbách roku 1948 byl zvolen do Národního shromáždění za KSČ ve volebním kraji Plzeň. V parlamentu zasedal do konce funkčního období, tedy do voleb roku 1954.\n\n"}
{"id": "761698", "url": "https://cs.wikipedia.org/wiki?curid=761698", "title": "Kunčičky (zámek)", "text": "Kunčičky (zámek)\n\nZámek Kunčičky stával v obci Kunčičky, dnes části Ostravy.\n\nExistence, v písemných pramenech nedochovaného, zámku je spojována se vznikem samostatného kunčičského panství roku 1673. Tehdy je František Vilém Sedlnický z Choltic vyčlenil ze Slezské Ostravy. Pro účely bydlení si majitel nově vzniklého panství jistě vytvořil sídlo – zámek. Ten byl pravděpodobně vystavěn jako součást panského dvora v severní části obce. Krátce poté však František Vilém zdědil slezskoostravské panství a obě panství spojil. Tím zámek přichází o svoji rezidenční funkci a stal se sídlem správy dvora a také zde byly byty úředníků. Dne 16. března 1899 zachvátil celý areál požár, po němž již nebyl obnoven.\n\nJeho podoba se nám nedochovala v žádném písemném a zřejmě ani obrazovém či fotografickém záznamu. Podoba dvora se dá alespoň částečně rekonstruovat na základě mapy stabilního katastru ze 30. let 19. století. Areál měl půdorys obdélníka, přičemž jižní část zabírala samostatná dřevěná budova (stodola nebo sýpka). Na východě stály dvě dřevěné budovy, snad chlévy, kůlny. Na severozápadě byl dvůr zkosený a býval tu rybníček nebo bažina. Obytnou funkci tak zřejmě plnila budova na západě a severu areálu. Měla půdorys ve tvaru písmene L. Vlastní zámek se pravděpodobně nacházel v západním křídle této budovy, před nímž bývala zahrada s přístupovou cestou.\n\n"}
{"id": "761699", "url": "https://cs.wikipedia.org/wiki?curid=761699", "title": "Moss a Němčour", "text": "Moss a Němčour\n\nMoss a Němčour nebo také Moss a Němec (v anglickém originále Moss and the German) je třetí díl druhé série britského sitcomu z prostředí informačních technologií \"Ajťáci\". Poprvé byla epizoda odvysílána 7. září 2007. České premiéry se díl dočkal 19. září 2008.\n\nMoss má pocit, že jeho život už dlouhá léta stagnuje. Zná prakticky jen Jen Barber a Roye. Jen mu poradí, aby zkusil rozšířit své sociální kontakty a Moss se přihlásí do kursu vaření. Vyjde najevo, že jde o nedorozumění, inzerát si podal jistý německý kanibal Johann, který hledá někoho, kdo se nechá dobrovolně usmrtit a sníst. Roy chce vidět nový „Tarantinem produkovaný jihokorejský zombie film“, ale nemá na něj klid.\n\nMoss a Roy se chystají zhlédnout nový film od Q. Tarantina. Sedí u Roye v pokoji, Mossovi nevyhovuje vzdálenost od obrazovky. Gauč je skutečně jen asi metr a půl daleko od velké televize. Před filmem běží upoutávka proti pirátskému kopírování filmů, v níž mladý delikvent ukradne dámskou kabelku, automobil, dítě, zastřelí policistu a ukradne jeho helmu, vykoná do ní velkou potřebu a pošle ji vdově, aby ji vzápětí znovu ukradl.\n\nRoy se na film těší, dokud mu nezavolá Jeff a neřekne mu, že na konci bude neobvyklý dějový zvrat. Moss je nervózní, v rozrušení křičí na Roye, že jsou pořád spolu jako manželé a že chce svůj stagnující život posunout někam dál. Scénku sledují dvě překvapené mladé dámy, dokud Moss neuteče. Roy jen dodá, že ve vztahu je on manželem.\n\nJen pozoruje zhoršující se podmínky ve firmě. Zaměstnanci už nesmějí kouřit vevnitř a musí chodit ven. Probírá tuto situaci s Jorgem. Kuřáci jsou nakonec vykázáni až do několik mil vzdálené budky u silnice, vše kolem působí velmi depresivně, „sovětsky“. Jen se rozhodne jít kouřit s Jorgem, ale nakonec to vzdá a jede taxíkem zpátky. Předtím ještě poradí Mossovi, aby svou ponorkovou nemoc řešil rozšířením svých sociálních kontaktů, aby hledal nové známosti mimo firmu. Do kanceláře přichází Douglas Reynholm, aby obhlídl Jen. Ta se dává na ústup a Douglas si všimne na stole filmového DVD. Nabídne Royovi, že se na film podívají v jeho domě.\n\nMoss se pochlubí Jen, že se dal na kurs vaření, bude se zdokonalovat v přípravě jídel německé kuchyně. Jen se to nezdá, ale podpoří jej:\n\nMoss zvoní u dveří a otevře muž s německým přízvukem a představí se jako Johan. Maurice je plný energie a chce se do toho hned pustit. Johan je potěšen jeho odvahou a vybídne Mosse, aby si tedy odložil. Nakonec vyjde najevo, že se jedná vinou špatně formulovaného inzerátu o nedorozumění. Johann nevede kurs vaření, ale hledá někoho, kdo by se jím nechal zabít a sníst. Moss se omlouvá, že o to nemá zájem a cítí se provinile.\n\nRoy a Douglas si pouští film. Hned na začátku Douglas Reynholm poznamená, že na konci je dějový zvrat a poté předvídá a komentuje každou scénku:\nRoy je frustrován, má po filmu.\n\nV kanceláři se Moss svěří se svým zážitkem s Johannem. Jen je v šoku zatímco Roy vidí další příležitost, kde by se mohl v klidu dodívat na film. Společně s Mossem navštíví Johanna. Roy mu pod záminkou zhlédnutí filmu nabídne, že jej poté může zkonzumovat. Do domu vtrhne policie a všechny zatkne.\n\nRoy s Mossem jsou u výslechu. Vyšetřovatele příliš nezajímá, že oba měli co dočinění s kanibalem, zato se exponuje na film. Chce vědět, kde vzali tuto nelegální kopii. Podotkne, že jde o zajímavý film a hodlá mluvit o tom, co se stane před jeho závěrem, vtom se Roy neudrží a vlepí policistovi facku.\nVedlejší role v epizodě „Moss a Němčour“:\n\n\n\n\n"}
{"id": "761703", "url": "https://cs.wikipedia.org/wiki?curid=761703", "title": "Mandy Minellaová", "text": "Mandy Minellaová\n\nMandy Minellaová (* 22. listopadu 1985 Esch-sur-Alzette) je lucemburská profesionální tenistka. Ve své dosavadní kariéře na okruhu WTA Tour vyhrála dva turnaje ve čtyřhře, když v sezóně 2013 triumfovala s Maďarkou Tímeou Babosovou nejdříve v kolumbijské Bogotě a poté v marocké Marrákéši. V sérii WTA 125s ovládla singlovou soutěž v Bolu 2016 a s Krejčíkovou deblovou v Limoges 2015. V rámci okruhu ITF získala do července 2016 deset titulů ve dvouhře a sedm ve čtyřhře.\n\nNa žebříčku WTA byla nejvýše ve dvouhře klasifikována v roce 2012 na 66. místě a ve čtyřhře pak v roce 2013 na 47. místě. Trénuje ji Norbert Palmier.\n\nV lucemburském fedcupovém týmu debutovala v roce 2000 utkáním základního bloku 1. skupiny zóny Evropy a Afriky proti Ukrajině, v němž prohrála čtyřhru po boku Celine Francoisové. Přesto Lucemburčanky zvítězily 2:1 na zápasy. Do roku 2017 v soutěži nastoupila ke čtyřiceti jednomu mezistátním utkáním s bilancí 13–11 ve dvouhře a 7–23 ve čtyřhře.\nNa Hrách malých států Evropy (Games of the Small States of Europe) vybojovala v letech 2003–2009 celkem šest zlatých medailí, z toho dvě ve dvouhře a čtyři ve čtyřhře, a z dvouhry dále po jednom stříbru a bronzu.\n\nNejlepším výsledkem na grandslamu je postup do 3. kola US Open 2010. Jednalo se o její první účast v hlavní soutěži na Grand Slamu. V rámci kvalifikace ztratila ve třech zápasech pouze jediný set. V úvodním kole hlavní soutěže přešla přes 47. hráčku světa Slovinku Polonu Hercogovou, následně zdolala 34. tenistku žebříčku a tehdy aktuální wimbledonskou semifinalistku Cvetanu Pironkovovou. Ve třetí fázi turnaje nestačila na světovou čtyřku Venus Williamsovou, které podlehla 2–6, 1–6.\n\nStejné fáze turnaje dosáhla také o dva roky později. V úvodním kole na US Open 2012 zdolala divokou kartu Olivii Rogowskou, ve třech setech. Ve druhém kole si poradila s českou kvalifikantkou Kristýnou Plíškovou a ve třetí fázi nestačila na Annu Tatišviliovou, od které si odnesla kanára.\n\nRoku 2014 se provdala a 30. října 2017 porodila dceru Emmu Linu. Žije v Paříži.\n\n"}
{"id": "761707", "url": "https://cs.wikipedia.org/wiki?curid=761707", "title": "Mistrovství světa ve fotbale hráčů do 16 let 1989", "text": "Mistrovství světa ve fotbale hráčů do 16 let 1989\n\nMistrovství světa ve fotbale hráčů do 16 let 1989 bylo třetím ročníkem tohoto turnaje. Vítězem se stala saúdskoarabská fotbalová reprezentace do 16 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "761718", "url": "https://cs.wikipedia.org/wiki?curid=761718", "title": "Emanuel Šlechta", "text": "Emanuel Šlechta\n\nEmanuel Šlechta (19. prosince 1895 Kutná Hora – 17. března 1960 Praha) byl český a československý politik Československé strany socialistické, hlavní představitel poúnorového prokomunistického kurzu ČSS, poslanec Národního shromáždění ČSR a ministr vlád Československa. Koncem 50. let byl kritizován komunisty a zbaven některých funkcí. Až do smrti však zůstal ministrem a předsedou Státního výboru pro výstavbu. Spáchal s manželkou sebevraždu.\nOd roku 1935 působil jako docent (po válce profesor) Českého vysokého učení technického v Praze. Publikoval odborné národohospodářské studie. Už před válkou se angažoval v národně socialistické straně (v letech 1938–1939 byl členem nově utvořené Strany národní jednoty, v roce 1939 se stal členem výboru Národního souručenství). Za druhé světové války byl aktivní v odboji a řadu let strávil v koncentračním táboře Buchenwald.\n\nV poválečném období se profiloval jako ekonomický expert národních socialistů, byl členem širšího vedení strany. Ve své funkci spolupracoval v některých věcných otázkách již před rokem 1948 s komunisty, nepatřil ale k otevřeně levicovému křídlu. Během únorového převratu v roce 1948 ovšem patřil mezi nejaktivnější představitele frakce tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Z 24 členů předúnorového předsednictva strany byl Šlechta jediný, kdo aktivně spolupracoval s novým režimem. Stal se místopředsedou Ústředního Akčního výboru Národní fronty.\nV důsledku únorového převratu se Šlechta stal novým předsedou Československé strany socialistické. Ve funkci ho potvrdila celostátní konference ČSS v říjnu 1954. Získal i ministerský post. V druhé vládě Klementa Gottwalda byl od února 1948 ministrem techniky. Funkci si udržel až do roku 1950 i ve vládě Antonína Zápotockého a Viliama Širokého, v níž se potom stal od roku 1950 ministrem stavebnictví (stavebního průmyslu). Tuto funkci zastával i v následující druhé vládě Viliama Širokého až do roku 1956. V letech 1956–1960 (až do své smrti) pak působil v této vládě na postu ministra a předsedy Státního výboru pro výstavbu. \nVe volbách roku 1948 byl zvolen do Národního shromáždění za ČSS ve volebním kraji Praha. Mandát získal i ve volbách v roce 1954 (volební obvod Praha-město) a v parlamentu zasedal do své smrti v březnu 1960.\n\nKoncem 50. let 20. se stal objektem podezření ze strany KSČ a státních bezpečnostních složek. V důsledku politických změn po roce 1956 a revize stalinského období, jakož i zlepšení mezinárodní politické situace, totiž Šlechta začal opatrně uvažovat o samostatnější politické existenci Československé strany socialistické. Navazoval styky s podobně orientovanými satelitními nekomunistickými stranami z východní Evropy i se socialistickými politickými subjekty ze západního světa. Už v září 1955 kritizovalo vedení Národní fronty „koaliční iluze“ Emanuela Šlechty, přičemž ho za to kritizoval místopředseda ČSS Alois Neuman. Pozornost vzbuzovala i jeho manželka Anna Šlechtová, která aktivizovala nakladatelství Melantrich jako na KSČ nezávislý vydavatelský dům, ekonomicky propojený s ČSS. KSČ se proto rozhodla o protiúder a na konferenci ČSS kritizoval hovořící komunistický funkcionář KSČ Václav Kopecký příliš blahovolný vztah ČSS k předúnorové minulosti a vyjádřil nespokojenost s provozem podniku Melantrich. V lednu 1959 politbyro Ústředního výboru Komunistické strany Československa rozhodlo odebrat Československé socialistické straně její přidružené podniky. Zároveň došlo k čistkám ve vedení Melantrichu. Z listu Svobodné slovo musela odejít Anna Šlechtová. \n\nTlak ale dále pokračoval. Zasedání ÚV KSČ z června 1959 rozhodlo o omezení politické činnosti ČSS (předání některých budov a sekretariátů). Strana musela rovněž přislíbit, že při vhodné příležitosti odejde z jejího čela Emanuel Šlechta. K tomu došlo nakonec 16. března 1960 (vystřídal ho Alois Neuman). O den později spáchal Šlechta se svou ženou sebevraždu. Manželé Šlechtovi totiž očekávali blížící se zatčení. Rudé právo oznámilo, že ministr zemřel po krátké těžké nemoci. Vládní pohřeb profesora Šlechty se konal 21. března 1960 ve velké obřadní síni Krematoria hlavního města Prahy ve Strašnicích za účasti četných delegací. Za vládu promluvil ministr spravedlnosti dr. V. Škoda. Smuteční obřad byl zakončen státní hymnou. \n\n\n"}
{"id": "761723", "url": "https://cs.wikipedia.org/wiki?curid=761723", "title": "Tři králové (seriál)", "text": "Tři králové (seriál)\n\nTři králové je český televizní seriál z roku 1998, který volně líčí činnost tří důstojníků ilegální vojenské organizace Obrana národa, podplukovníka Josefa Balabána, štábního kapitána Václava Morávka a podplukovníka Josefa Mašína. Ti byli známi také jako Tři králové.\n\n\n"}
