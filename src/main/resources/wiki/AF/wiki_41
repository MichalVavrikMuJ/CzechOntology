{"id": "844967", "url": "https://cs.wikipedia.org/wiki?curid=844967", "title": "Lorica segmentata", "text": "Lorica segmentata\n\nLorica segmentata neboli lamelový pancíř, byla v době od 1. do začátku 4. století součástí zbroje římských legionářů.\n\nPředpokládá se, že tuto zbroj vytvořili zruční římští zbrojíři v Galii a v Germánií. Není vyloučeno, že první modely se objevily již koncem 1. století př. n. l., pancíř se však začal běžně používat až koncem vlády císaře Augusta. Lamelový pancíř však nikdy zcela nenahradil šupinový ani kroužkový pancíř, jež nadále používali zejména centurioni a praporečníci.\nExistují dohady o tom, že se lamelová zbroj používala pouze na západě říše, zatímco na východě se dávala přednost pancířům šupinovým a kroužkovým. Toto tvrzení lze však stěží doložit, neboť i na východě se našly fragmenty lamelové zbroje, především z období povstání Bar Kochby v 2. století našeho letopočtu.\n\nLamelový pancíř se zhotovoval tak, že se na kožený páskový podklad připjaly kovové pásy. Pásy pokrývaly vojákův trup a ramena, jež chránilo 5 vertikálních pásů. Pancíř se oblékal stejně jako moderní košile a zapínal se přezkami na přední části. Díky kovovým pásům zbroj vojáka nijak neomezovala, umožňovala libovolný pohyb a nebránila v dýchání, přičemž ji nebylo možné prorazit oštěpem či šípem.\n\nPodle míst nálezů rozeznáváme celkem 5 typů lamelového pancíře. A sice typ Kalkriese, typ Corbridge A, typ Corbridge B a C, typ Newstead a typ Alba Iulia.\nJe prvním typem lamelového pancíře a předchůdcem typu Corbridge A. Zbrojíři jej zhotovovali v prvních dvou desetiletích 1. století našeho letopočtu.\n\nJedná se o zdokonalenou verzi typu Kalkriese. Zbroj se zapínala pomocí šňůrek s měděnými přezkami. Typ Corbridge A tvořilo 40 jednotlivých kovových plátů. Tato verze lamelového pancíře se používala přibližně od poloviny 1. století až do poloviny 2. století.\n\nLze říci, že typ B je vylepšením typu A. Odstraněním většiny měděných přezek se docílilo hmotnosti pouhých 5,5 kg. Typ Corbridge B tvořilo 38 kovových plátů. Přestože se jednalo o nejlepší typ lamelového pancíře, nikdy zcela nenahradil typ A. Je pravděpodobné, že se oba typy používaly ve stejné době.\n\nTyp Newstead už nebyl tak pohodlný jako předchozí typy. Tvořil jej sice menší počet větších plátů než typy Corbridge, neumožňoval však již tak volný pohyb. Díky menšímu počtu plátů jej bylo určitě jednodušší zhotovit. Tato zbroj se objevila někdy v druhé polovině 2. století a používala se asi do poloviny 3. století.\n\nTyp Alba Iulia je pozdní typ lamelového pancíře. Používal se v 2. a 3. století a byl výrobně jednodušší. Pláty kryjící trup byly široké a byl jich opět menší počet. Zajímavostí je, že ramena legionářů již nekryly pláty, ale šupinový pancíř (\"lorica squamata\"). Tento typ však nebyl v boji tak účinný jako starší typy Corbridge, a proto se přestal v polovině 3. století používat. Bylo to v době, kdy se upouštělo od tradiční římské uniformy. Lamelový pancíř nahradily kroužkové a šupinové košile, jež se tak opět staly hlavní zbrojí římské armády.\n\n"}
{"id": "844970", "url": "https://cs.wikipedia.org/wiki?curid=844970", "title": "WTA Tour Championships 2012", "text": "WTA Tour Championships 2012\n\nWTA Tour Championships 2012, známý také jako Turnaj mistryň 2012 či se jménem sponzorů TEB BNP Paribas WTA Championships 2012, byl jedním ze dvou závěrečných tenisových turnajů ženské profesionální sezóny 2012 pro osm nejvýše postavených žen ve dvouhře a čtyři nejlepší páry ve čtyřhře na žebříčku WTA Race.\n\nUskutečnil se ve dnech 23. až 28. října, podruhé v tureckém hlavním městě Istanbulu. Dějištěm konání se stala hala Sinan Erdem Dome, v níž byl instalován dvorec s tvrdým povrchem. Celkové odměny činily 4 900 000 amerických dolarů. Hlavními sponzory byly společnost TEB a bankovní dům BNP Paribas.\n\nObhájkyněmi titulů byly ve dvouhře Češka Petra Kvitová a ve čtyřhře americká dvojice Liezel Huberová a Lisa Raymondová. Jedinou hráčkou, která se kvalifikovala do obou soutěží je Italka Sara Erraniová.\n\nKvitová odstoupila po první prohře pro zánět nosohltanu. Nahradila ji Australanka Samantha Stosurová. Polka Agnieszka Radwańská a Italka Sara Erraniová odehrály v základní skupině nejdelší třísetové utkání celé historie Turnaje mistryň. Poprvé od roku 1989 postoupily do semifinále první čtyři tenistky žebříčku WTA – Azarenková, Šarapovová, Williamsová a Radwańska, a poprvé od roku 2003 také pronikly do vyřazovací fáze všechny čtyři nejvýše nasazené hráčky. Třetí singlový titul z této události získala Američanka Serena Williamsová, která zvítězila ve všech pěti utkáních. V soutěži čtyřhry vyhrály premiérový triumf Rusky Maria Kirilenková a Naděžda Petrovová.\n\nIstanbulská aréna Sinan Erdem Dome hostila mezi 23. až 28. říjnem 2012 čtyřicátý druhý ročník turnaje mistryň ve dvouhře a třicátý sedmý ve čtyřhře. Událost organizovala Ženská tenisová asociace (WTA) jako součást okruhu WTA Tour 2012. Jednalo se o větší ze dvou závěrečných turnajů sezóny. Menším pak byl Tournament of Champions, hraný v následujícím týdnu po turnaji mistryň, který je určen pro nejlepší hráčky okruhu, a to podle specifických kritérií, nezúčastněné na této události.\n\nSoutěže dvouhry se účastnilo osm hráček, z nichž každá odehrála tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále se následně střetly ve finále o pohár Billie Jean Kingové.\n\nV soutěži čtyřhry nastoupily čtyři páry, jež hrály přímo vyřazovacím systémem pavouka semifinále a vítězky pak finále.\n\nKonečné pořadí v základní skupině se řídilo následujícími kritérii:\n\nCelkový rozpočet turnaje činil 4,9 miliónu dolarů.\n\n\n\"Viktoria Azarenková a Maria Šarapovová se 6. září staly prvními dvěma hráčkami, které se kvalifikovaly na Turnaj mistryň\".\n\nViktoria Azarenková zaznamenala nejlepší sezónu dosavadní kariéry, když vyhrála šest turnajů ve dvouhře, včetně prvního grandslamu. Stala se olympijskou vítězkou a 21. světovou jedničkou v historii žebříčku WTA.\n\nSezónu zahájila na turnaji v Sydney, kde ve finále vyhrála nad Li Na výsledkem 6–2, 1–6, 6–3 a získala svůj první titul roku. V Melbourne si připsala svůj premiérový grandslamový titul kariéry. V semifinále porazila obhájkyni titulu Kim Clijstersovou 6–4, 1–6, 6–3 a ve finále nadělila Rusce Marii Šarapovové kanára. Konečný výsledek zápasu činil 6–3, 6–0. Po tomto vítězství se 30. ledna poprvé posunula do čela žebříčku WTA. Následoval Qatar Total Open, kde v semifinále potřetí v řadě porazila Agnieszku Radwańskou, tentokrát po setech 6–2, 6–4. Ve finále si pak hladce poradila se Stosurovou 6–1, 6–2. Na turnaji ztratila celkově jen 18 her.\n\nNa americkém turnaji v Indian Wells, řadícím se do kategorie Premier Mandatory pokračovala ve vítězném tažení. Ve finále porazila světovou dvojku Marii Šarapovovou výsledkem 6–2, 6–3. Po tomto utkání měla v aktuální sezóně bilanci zápasů 23–0 ve svůj prospěch. Na dalším Miami Masters ji ve čtvrtém kole téměř porazila Slovenka Dominika Cibulková. Zápas však dovedla do vítězného konce, když triumfovala ve třech setech 1–6, 7–6 a 7–5. Ve čtvrtfinále však na svou soupeřku Marion Bartoliovou nestačila a připsala si tak svou první prohru v sezoně 3–6, 3–6.\n\nNa německém Porsche Tennis Grand Prix ve Stuttgartu zdolala již popáté za sebou Radwańskou, ve finále však byla podruhé v roce poražena, a to od Šarapovové poměrem 1–6 a 4–6. Na Roland Garros vypadla ve 4. kole se slovenskou hráčkou Dominikou Cibulkovou 0–2 na sety, což znamenalo ztrátu pozice světové jedničky, na které setrvala devatenáct týdnů v řadě. Ve Wimbledonu jako turnajový dvojka skončila druhý rok v řadě v semifinále, a to opět s pozdější vítězkou turnaje, kterou se stala Serena Williamsová.\n\nDo londýnského olympijského turnaje hraného opět v All England Clubu necelý měsíc po skončení Wimbledonu vstupovala jako světová jednička a první nasazená. V semifinále skončila na raketě Sereny Williamsové, když na ni uhrála pouze tři gamy. Bronzovou medaili vybojovala po výhře nad Ruskou Marií Kirilenkovou. Jednalo se o historicky první olympijský kov z tenisových soutěží pro Bělorusko. Spolu s Maxem Mirným vyhráli soutěž smíšené čtyřhry a stali se olympijskými vítězi.\n\nDruhé gradslamové finále si zahrála na US Open 2012, do něhož nastoupila jako světová jednička. Ve čtvrtfinále přešla přes australskou obhájkyni titulu Samanthu Stosurovou, v semifinále si poradila se Šarapovovou. V boji o titul podávala ve třetím setu proti Sereně Williamsové na výhru v zápase, ale ztratila čtyři gamy v řadě a také celý zápas poměrem 2–6, 6–2 a 5–7.\n\nv říjnu přidala dva tituly. Nejdříve na pekingské události Premier Mandatory China Open ve finále hladce porazila Marii Šarapovovou 6–3 a 6–1. V polovině měsíce vyhrála linecký Generali Ladies Linz, když na ni v rozhodujícím utkání nestačila Němka Julia Görgesová.\n\nMaria Šarapovová získala v sezóně titul na Roland Garros, čímž jako šestá hráčka otevřené éry zkompletovala kariérní grandslam. Vrátila se také na čelo světového žebříčku a triumfovala na třech turnajích ve dvouhře.\n\nPrvním vystoupením se stalo až Australian Open, do kterého vstupovala jako nasazená čtyřka. V semifinále svedla boj s druhou nasazenou Češkou Petrou Kvitovou, kterou porazila výsledkem 6–2, 3–6 a 6–4, přestože v rozhodující sadě doháněla ztrátu prohraného podání. Ve třetím finále na melbournském grandslamu se utkala o post světové jedničky s třetí nasazenou Viktorií Azarenkovou. Ze zápasu odešla poražena po jednoznačném výsledku 3–6 a 0–6. Na americkém BNP Paribas Open v Indian Wells se probojovala do finále, když na cestě pavoukem postupně přehrála Dulkovou 6–2, 6–0, Halepovou, Vinciovou, po více jak tříhodinovém boji Kirilenkovou 3–6, 7–5, 6–2 a v semifinále po skreči Ivanovićovou. V boji o titul opět podlehla Azarenkovvé ve dvou sadách 2–6 a 3–6. Jako turnajová dvojka na Sony Ericsson Open měla v prvním kole volný los. Ve finále opět neuspěla, když zůstala na raketě světové pětky Agnieszky Radwańské po výsledku 5–7 a 4–6.\n\nNa jediné antukové události okruhu hrané v hale, a to stuttgartském Porsche Tennis Grand Prix jako druhá nasazená prošla až do finále. V boji o titul narazila potřetí v sezóně na Azarenkovou a oplatila jí předchozí prohry, když vyhrála po setech 6–1 a 6–4. Na cestě za titulem porazila vítězky předešlých tří Grand Slamů.\n\nNa modré antuce turnaje druhé nejvyšší kategorie Premier Mandatory – Mutua Madrileña Madrid Open nedokázala v semifinále přehrát pozdější madridskou vítězku Serenu Williamsovou, které podlehla 1–6 a 3–6.\n\nJako druhá nasazená došla na Rome Masters. do finále. V něm odvrátila mečbol Číňanky Li Na, kterou udolala po dvou hodinách a padesáti dvou minutách poměrem 4–6, 6–4 a 7–6(5). Úspěšnou obhajobou tak získala 26. titul na okruhu.\n\nDo Paříže přijela v roli druhé nasazené a světové dvojky. Její první tři soupeřky v ženské dvouhře French open dokázaly uhrát pouhých pět her. V osmifinále narazila na Kláru Zakopalovou, která celodvorcovým tenisem vyhrála druhou sadu – jedinou, kterou Ruska na grandslamu ztratila. Šarapovová v rozhodujícím dějství zvítězila 6–2 a postoupila dále. Po výhrách ve čtvrtfinále nad Estonkou Kaiou Kanepiovou a v semifinále nad Petrou Kvitovou, na ni v boji o titul čekala turnajová jednadvacítka Sara Erraniová. Šarapovová Italku porazila 6–3 a 6–2. Tím jako desátá žena historie tenisu zkompletovala kariérní Grand Slam. Zajistila si tak pátý návrat na pozici světové jedničky.\n\nVe Wimbledonu vypadla ve čtvrtém kole s 15. nasazenou Němkou Sabinou Lisickou po setech 4–6 a 3–6. Tím ztratila pozici světové jedničky. Do londýnského olympijského turnaje hraného opět v All England Clubu necelý měsíc po skončení Wimbledonu vstupovala jako třetí nasazená. Na cestě do finále ztratila jediný set, který ji vzala v úvodním dějství třetího kola Němka Sabine Lisická po výhře v tiebreaku 10:8. Mezi posledními osmi si poradila s Kim Clijstersovou a v semifinále zdolala krajanku Kirilenkovou. V boji o zlatou medaili ji deklasovala Američanka Serena Williamsová po setech 0–6, 1–6, čímž získala při své olympijské premiéře stříbrný kov.\n\n\"10. září se jako třetí tenistka na turnaj kvalifikovala Serena Williamsová\".\n\nSerena Williamsová dominovala zejména letní části sezóny, v níž vyhrála dva grandslamy a vybojovala dvě zlaté olympijské medaile. Jako druhá tenistka historie zkompletovala tzv. Golden Slam, vítězství na všech čtyřech grandslamech a olympijských hrách.\n\nDo melbournského Australian Open vstupovala jako dvanáctá nasazená. V osmifinále podlehla Rusce Jekatěrině Makarovové poměrem 2–6 a 3–6. Na floridském Miami Masters oplatila porážku z US Open Australance Stosurové, když vyhrála 7–5 a 6–3. Vítězství jí zajistilo návrat do elitní světové desítky. Ve čtvrtfinále však nestačila na Dánku Caroline Wozniackou, jíž podlehla poměrem 4–6 a 4–6. Následující týden zaznamenala premiérovou finálovou účast v sezóně, které dosáhla na turnaji v Charlestonu hraném na zelené antuce. V semifinále přešla hladce přes Stosurovou 6–1 a 6–1 a v boji o titul dalším jednoznačným výsledkem 6–0 a 6–1 vyhrála nad Luciíe Šafářovou. Jednalo se o jubilejní 40. titul její kariéry ve dvouhře na okruhu WTA.\nEvropskou sezónu zahájila na modré antuce madridského turnaje Mutua Madrileña Open, kde si zahrála finále. V něm si snadno poradila se světovou jedničkou Viktorií Azarenkovou výsledkem 6–1 a 6–3, čímž celkově získala 41. singlovou turnajovou trofej. Následně odletěla na Rome Masters, kde došla do semifinále. Na pařížském grandslamu French Open zaznamenala jako jedna z favoritek negativní osobní rekord. Z pozice páté nasazené tenistky skončila již v úvodním kole na raketě 111. hráčky světa Francouzky Virginie Razzanové po setech 6–4, 6–7 a 3–6, což znamenalo první prohru v úvodním kole dvouhry Grand Slamu v kariéře.\n\nVe třetím kole Wimbledonu proti Ťie Čengové nastřílela 23 es, což znamenalo nový ženský wimbledonský rekord. V osmifinále přešla přes Kazašku Jaroslavu Švedovovou a mezi posledními osmi se střetla s českou obhájkyní titulu Petrou Kvitovou, jíž nepovolila ani jeden set. Při semifinálové výhře nad světovou dvojkou Viktorií Azarenkovouá poměrem 6–3 a 7–6, posunula rekord na 24 es zahraných v utkání. V boji o mísu Venus Rosewater porazila Polku Agnieszku Radwańskou výsledkem 6–1, 5–7 a 6–2. Ve wimbledonské ženské čtyřhře nastoupila po boku sestry Venus. Ve finále zdolaly šestý nasazený pár Češek Andrea Hlaváčková a Lucie Hradecká výsledkem 7–5 a 6–4. Týden po londýnské události se objevila ve Stanfordu, kde obhajovala titul z pozice nasazené jedničky. Ve finále přehrála krajanku Coco Vandewegheovou, po setech 7–5 a 6–3.\n\nPoté se vrátila zpět do Londýna, kde v semifinále ženské dvouhry olympijského turnaje deklasovala světovou jedničku Azarenkovoué 6–1 a 6–2. Ve finále pak smetla Mariu Šarapovovou poměrem 6–0 a 6–1. Během šesti zápasů Williamsová ztratila pouze 17 her, což představovalo poměr 81 % vyhraných gamů. Ziskem zlaté medaile ve dvouhře se po Steffi Grafové stala druhou tenistkou historie, která završila Golden Slam, tj. vyhrála na všech čtyřech grandslamech a také soutěž olympijských her ve dvouhře. V ženské čtyřhře nastoupila se sestrou Venus a celou soutěž opět vyhrály, jako tři týdny předtím ve Wimbledonu.\n\nNa US Open zahrála sérií 23 vítězných gamů, kterou zahájila za stavu 4–4 v prvním setu utkání třetího kola s Jekatěrinou Makarovovou a ukončila ji až při poměru 3–0 první sady čtvrtfinále proti Aně Ivanovićové. V semifinále si poradila s Italkou Erraniovou a v boji o titul opět zdolala světovou jedničku Azarenkovou ve třech setech, přestože v rozhodujícím dějství již prohrávala 3–5 na gamy.\n\n\"Čtvrtou hráčkou, která 24. září získala jistotu startu byla Agnieszka Radwańská\".\n\nAgnieszka Radwańská získala v sezóně tři singlové tituly, probojovala se do svého prvního finále na grandslamu a dosáhla na 2. místo žebříčku WTA.\n\nAustralskou část okruhu zahájila semifinálovou účastí na Apia International Sydney. Do čtvrtfinále poté došla na melbournském Australian Open. První titul roku si připsala na Dubai Tennis Championships poté, co ve finále zdolala německou hráčku Julii Görgesovou poměrem 7–5 a 6–4. Druhou turnajovou trofej získala na americkém Sony Ericsson Open, když v boji o titul porazila Marii Šarapovovou po setech 7–5 a 6–4.\n\nV antukové části sezóny si zahrála dvě turnajová semifinále, než vypadla v úvodním kole římského Internazionali BNL d'Italia s Petrou Cetkovskou 4–6, 6–4 a 1–6. Češka se stala po Azarenkové teprve druhou tenistkou, která ji dokázala od ledna porazit. Zlepšení formy zaznamenala na Brussels Open, kde získala třetí titul roku po finálové výhře nad Rumunkou Simonou Halepovou po setech 7–5 a 6–0. Na pařížském grandslamu French Open ji ve třetím kole vyřadila Světlana Kuzněcovová po hladkém průběhu 1–6 a 2–6.\n\nNa travnatém Wimbledonu dosáhla první finálové účasti na grandslamu. V boji o titul však nestačila na favorizovanou Američanku Serenu Williamsovou výsledkem 1–6, 7–5 a 2–6. Na dvorce All England Clubu se vrátila o měsíc později londýnským olympijským turnajem, kde nepřešla přes první kolo. Její přemožitelkou se stala Julia Görgesová, které podlehla 5–7, 7–6 a 4–6.\n\nNa newyorském US Open poprvé v kariéře prohrála s Italkou Robertou Vinciovou. Z osmifinále odešla poražena poměrem 1–6 a 4–6. V asijské sezóně obhajovala titul na japonském turnaji Toray Pan Pacific Open. Došla opět do finále, v němž zůstala na raketě Rusky Naděždy Petrovovéá po divokém průběhu setů 0–6, 6–1 a 3–6.\n\n\"Dne 4. října zaplnily další tři účastnická místa Angelique Kerberová, Petra Kvitová a Sara Erraniová\".\n\nAngelique Kerberová odehrála dosud svou nejlepší sezónu, v níž vyhrála dva turnaje ve dvouhře a poprvé postoupila do elitní světové desítky, až na 6. místo.\n\nV přípravě na Australian Open se probojovala do dvou semifinále. V Melbourne Parku pak vypadla ve třetím kole s Ruskou Marií Šarapovovou po hladkém průběhu 1–6 a 2–6. Premiérový titul kariéry získala na pařížském Open GDF Suez, kde si ve finále poradila s francouzskou hráčkou Marion Bartoliovou poměrem 7–6, 5–7 a 6–3. Druhé vítězství přidala v polovině dubna na kodaňském e-Boks Open poté, co v boji o turnajový pohár zdolala dánskou obhájkyni titulu Caroline Wozniackou 6–4 a 6–4.\n\nNa druhém grandslamu French Open skončila ve čtvrtfinále na raketě finalistky turnaje Sary Erraniové ve dvou setech 3–6 a 6–7. Během wimbledonské přípravy na eastbourneském turnaji AEGON International byla vyřazena Rakušankou Tamirou Paszekovou po dramatickém průběhu 7–5, 3–6 a 5–7, přestože v rozhodující sadě vedla 5–3 a neproměnila pět mečbolů. Ve Wimbledonu došla do svého druhého grandslamového semifinále. V něm ji porazila Agnieszka Radwańská 3–6 a 4–6.\n\nBěhem letní části na amerických betonech si zahrála první finále turnaje Premier 5, do něhož prošla na Western & Southern Open. Její přemožitelkou se stala čínská tenistka Li Na, na kterou nestačila po setech 1–6, 6–3 a 1–6. Na newyorském US Open, kde obhajovala semifinálovou účast, skončila ve čtvrtém kole na raketě Italky Erraniové výsledkem 6–7 a 3–6.\n\nPetra Kvitová vyhrála v sezóně dva singlové turnaje na amerických betonech, které ji pomohly získat celkové prvenství na US Open Series. Na Turnaji mistryň obhajovala titul z předchozího ročníku.\n\nNa počátku sezóny startovala v Hopmanově poháru po boku Tomáše Berdycha. V soutěži vyhrála všechny dvouhry, když postupně porazila Cvetanu Pironkovovou, Bethanie Mattekovou-Sandsovou, světovou jedničku Caroline Wozniackou a ve finále Marion Bartoliovou. Česká republika 24. ročník vyhrála bez ztráty jediného mezistátního zápasu.\n\nNa prvních dvou turnajích se probojovala do semifinále. V Sydney prohrála se čtvrtou nasazenou Li Na a na melbournském grandslamu Australian Open skončila na raketě turnajové čtyřky Marie Šarapovové 2–6, 6–3, 4–6. Na amerických turnajích Premier Mandatory vypadla nejdříve ve třetím kole Indian Wells s Christine McHaleovou a poté nestačila ve druhé fázi Miami Masters na bývalou světovou jedničku Venus Williamsovou. Na antuce stuttgartské haly přešla přes Schiavoneovou a Kerberovou, aby v semifinále podruhé za sebou skončila na raketě Marie Šarapovové. Na madridskou modrou antuku vstupovala jako obhájkyně titulu, ale již ve druhém kole ji vyřadila kvalifikantka a krajanka Lucie Hradecká. V římském Internazionali BNL d'Italia pak odešla poražena mezi posledními osmi od Kerberové.\n\nNa pařížském French Open nestačila v boji o postup do finále potřetí v sezóně na turnajovou dvojku Marii Šarapovovou poměrem 3–6 a 3–6. V prvním kole eastbournského AEGON International skončila na raketě ruské hráčky Jekatěriny Makarovové. Do Wimbledonu nastoupila jako čtvrtá nasazená. Ve čtvrtfinále podlehla po setech 3–6 a  5–7 dobře servírující turnajové šestce Sereně Williamsové.\n\nNa olympijském turnaji v Londýně porazila na úvod Ukrajinku Katerynu Bondarenkovou ve třech setech 6–4, 5–7 a 6–4. Poté zdolala Číňanku Šuaj Pchengovou a Italku Flavií Pennetaovou. Konečnou fází se pro ni stalo čtvrtfinále, v němž podlehla Rusce Marii Kirilenkové ve dvou sadách. První titul sezóny získala na montréalském Canada Masters. V semifinále na její raketě zůstala bývalá světová jednička Dánka Caroline Wozniacká a ve finále přehrála čínskou turnajovou desítku Li Na ve třech setech, když rozhodující podání soupeřce sebrala za stavu 3–2 na gamy ve třetí sadě. Boj o titul pro ni představoval první finálový zápas hraný na americkém kontinentu. O dva týdny později přidala titul z turnaje v New Havenu, když ve finále oplatila čtvrtfinálovou olympijskou porážku Kirilenkové. Semifinálová účast v Cincinnati jí pomohla poprvé v kariéře vyhrát letní US Open Series. Na US Open 2012 byla vyřazena v osmifinále Marion Bartoliovou.\n\nSara Erraniová zaznamenala nejlepší sezónu své profesionální kariéry. Vyhrála v ní čtyři turnaje ve dvouhře a spolu s Robertou Vinciovou osm turnajů ve čtyřhře, včetně prvních dvou grandslamů. Stala se deblovou světovou jedničkou a na singlovém žebříčku WTA pronikla poprvé do elitní desítky, až na 7. místo.\n\nNa Australian Open se poprvé v kariéře probojovala do čtvrtfinále, v němž ji porazila světová dvojka Petra Kvitová. V soutěži ženské čtyřhry došla s krajankou Robertou Vinciovou až do finále, v němž po třísetové bitvě nestačily na ruský pár Světlana Kuzněcovová a Věra Zvonarevová. Titul ve dvouhře si připsala z antukové události Abierto Mexicano Telcel v Acapulcu, když v posledních dvou utkáních přehrála krajanky, nejdříve Robertu Vinciovou 7–5, 6–1, a poté druhou nasazenou Flaviu Pennettaovou 6–7(5), 7–5, 6–0.\n\nNa amerických událostech Premier Mandatory vypadla v úvodních kolech. Do katalánského Barcelona Ladies Open vstupovala z pozice sedmé nasazené. Neztratila na něm ani jeden set. Ve finále si poradila s Dominikou Cibulkovou hladce 6–2 a 6–2. Získala tak druhý titul sezóny. Dne 7. května pak vyhrála třetí událost roku Budapest Grand Prix, když v posledním utkání turnaje zdolala Jelenu Vesninovou a vyrovnala italský ženský rekord krajanky Roberty Vinciové v nejvyšším počtu singlových titulů za jednu sezónu.\n\nOd února do června s Vinciovou triumfovaly na pěti turnajích ve čtyřhře, a to postupně v Monterrey, Acapulcu, Barceloně, na modré antuce v Madridu a v Římě. Do finále debla se probojovaly na prvních dvou grandslamech, jak na Australian Open, tak na French Open. Na French Open přidala i finálovou účast v ženské dvouhře, kde v boji o Pohár Suzanne Lenglenové nastoupila proti Marii Šarapovové, se kterou prohrála 2:0 na sety. V následné pondělní klasifikaci žebříčku WTA po French Open si zajistila posun o čtrnáct příček na 10. místo ve dvouhře. Ve třetím kole Wimbledonu ji Kazaška Jaroslava Švedovová jako první hráčka otevřené éry uštědřila tzv. Zlatý set, když neuhrála v úvodní sadě ani jeden míč. Druhý set prohrála 4–6 a byla vyřazena. Úspěšnou antukovou sezónu završila červencovým titulem na italském Internazionali Femminili di Palermo, kde ve finále zdolala Barboru Záhlavovou-Strýcovou po hladkém průběhu 6–1 a 6–3.\n\nNa newyorském grandslamu US Open došla do semifinále dvouhry, v němž nestačila na favorizovanou Serenu Williamsovou. S Vinciovou pak získala deblový titul poté, co ve finále porazily třetí nasazené Hlaváčkovou s Hradeckou. Díky těmto výsledkům se v následné pondělní klasifikaci z 10. září posunula na 7. místo ve dvouhře a po Pennettaové se jako druhá Italka v historii stala světovou jedničkou ve čtyřhře.\n\n\"Jako poslední osmá hráčka získala 5. října jistotu účasti Li Na poté, co postoupila do semifinále China Open\".\n\nLi Na se v sezóně probojovala do čtyř singlových finále, z nichž jediné proměnila v zisk turnajového titulu.\n\nV australském úvodu sezóny si zahrála finále na Apia International Sydney, v němž podlehla Viktorii Azarenkové poměrem 2–6, 6–1 a 3–6. Na grandslamu Australian Open skončila v osmifinále na raketě Belgičanky Kim Clijstersové po třísetové bitvě 6–4, 6–7 a 4–6, když v tiebreaku druhé sady neproměnila ani jeden ze čtyř mačbolů v řadě. Ve zkrácené hře již vedla 6–2, ale následně ztratila šest míčů za sebou a poté i třetí set. Druhé finále sezóny odehrála na římské antuce Internazionali BNL d'Italia, kde ji porazila Maria Šarapovová po setech 6–4, 4–6 a 6–7, přestože ve druhém dějství již vedla 4–0 na gamy. Na pařížském French Open, kde obhajovala titul, skončila ve čtvrtém kole na raketě Kazašky Jaroslavy Švedovové 6–3, 2–6 a 0–6.\n\nZ travnatého Wimbledonu odešla poražena již ve druhém kole poté, co nestačila na rumunskou tenistku Soranu Cîrsteovou po setech 3–6 a 4–6. Zlepšení formy zaznamenala až na amerických betonech, kde se nejdříve probojovala do finále na kanadském Rogers Cupu. Její přemožitelkou se v něm stala Češka Petra Kvitová po výsledku 5–7, 6–2 a 3–6. Na dalším turnaji US Open Series již získala první titul sezóny. Ve finále Western & Southern Open zdolala Němku Angelique Kerberovou po třísetovém průběhu 1–6, 6–3, 6–1 a zajistila si celkově druhé místo v sérii US Open. Na US Open ukončila její účast ve třetím kole turnaje britská teenagerka Laura Robsonová, když vyhrála poměrem 4–6, 7–6 a 2–6.\n\nPrvní náhradnicí byla Australanka Samantha Stosurová. která se v sezóně probojovala do dvou singlových finále, ale pokaždé z nich odešla poražena. Prvním z nich se stalo finále turnaje Qatar Total Open, v němž hladce podlehla nejvýše nasazené Viktorii Azarenkové poměrem 1–6 a 2–6. Druhé pak odehrála v říjnu na Kremlin Cupu, kde nestačila na Dánku Caroline Wozniackou ve třech setech 2–6, 6–4 a 5–7, přestože v rozhodující sadě vedla 3–1 na gamy. Semifinálové účasti dosáhla na antukovém grandslamu French Open, kde zůstala na raketě Italky Sary Erraniové poměrem 5–7, 6–1 a 3–6. Na US Open přijížděla v roli obhájkyně titulu. Konečnou fází se pro ni stalo čtvrtfinále, v němž ji zdolala světová jednička Azarenková po třísetovém průběhu 1–6, 6–4 a 6–7.\n\nDruhou náhradnicí se stala Francouzka Marion Bartoliová, která v této pozici působila druhý rok za sebou. Premiérové finále sezóny odehrála na Open GDF Suez, v němž odešla poražena od Angelique Kerberové po setech 6–7, 7–5 a 3–6. Podruhé si o titul zahrála na americkém turnaji Mercury Insurance Open, kde ji zdolala Slovenka Dominika Cibulková poměrem –16 a 5–7. Čtvrtfinálovou účast si připsala na posledním grandslamu US Open, na němž byla vyřazena turnajovou dvojkou Marií Šarapovovou po třísetovém průběhu 6–3, 3–6 a 4–6.\n\nTabulka uvádí poměr vzájemných zápasů hráček před turnajem mistryň. Stav k  7. říjnu 2012.\n\n\n\"Italský pár Sara Erraniová a Roberta Vinciová si jako první 6. září zajistil účast na Turnaji mistryň\".\n\nSara Erraniová a Roberta Vinciová zaznamenaly v sezóně strmý vzestup, když vyhrály osm turnajů, včetně dvou grandslamů. Vyrovnané výkony v průběhu celého roku se odrazily v žebříčkovém postavení. Obě hráčky se v závěrečné fázi okruhu postupně staly světovými jedničkami ve čtyřhře, když Vinciová na této pozici vystřídala Erraniovou.\nPremiérový titul sezóny si připsaly v únoru na mexickém Monterrey Open po finálové výhře nad zkušeným japonsko-čínským párem Kimiko Dateová a Čang Šuaj poměrem 6–2, 7–6. Na druhou výhru dosáhly následující týden na acapulském Abierto Mexicano Telcel, když si v boji o titul poradily se španělskou dvojicí Lourdes Domínguezová Linová a Arantxa Parraová Santonjaová po hladkém průběhu 6–2 a 6–1. V dubnu pak triumfovaly na evropslé antuce během Barcelona Ladies Open, kde si bez problémů poradily s krajankami Flavií Pennettaovou a Francescou Schiavoneovou jednoznačným výsledkem 6–0 a 6–2.\n\nPoté zaznamenaly sérii čtyř turnajových výher v řadě a pokaždé se v boji o titul utkaly s ruskými soupeřkami. Šňůra začala v polovině května na modré antuce Mutua Madrid Open, kde zdolaly dvojici Jekatěrina Makarovová a Jelena Vesninová 6–1, 3–6 a [10–4]. O týden později se všechny hráčky potkaly ve finále římského Internazionali BNL d'Italia, opět s vítězným koncem pro Italky, tentokrát poměrem 6–2 a 7–5. Premiérovým grandslamovým vítězstvím se stalo pařížské Roland Garros, kde rozhodující bitvu s výsledkem 4–6, 6–4 a 6–2, sehrály proti páru Maria Kirilenková a Naděžda Petrovová. Na vítězné vlně se udržely i v dalším turnaji UNICEF Open, kde na jejich raketách zůstaly ve finále znovu Kirilenková s Petrovovou po těsné bitvě 6–4, 3–6 a [11–9]. Druhou grandslamovou trofej si přivezly z newyorského US Open, na němž ve finále nedaly šanci Češkám Andree Hlaváčkové a Lucii Hradecké po setech 6–4 a 6–2.\n\nDvakrát v sezóně odešly jako poražené finalistky, a pokaždé se jejich přemožitelkami staly ruské tenistky. Nejdříve nestačily na lednovém Australian Open na pár Světlana Kuzněcovová a Věra Zvonarevová ve třech sadách 7–5, 4–6 a 3–6. Na březnovém Miami Masters je zdolaly také Kirilenková s Petrovovou, když po prvních dvou setech 6–7 a 6–4, o osudu utkání rozhodl až závěrečný supertiebreak [4–10].\n\n\"Dne 10. září získaly jistotu startu dvě dvojice – český pár Andrea Hlaváčková a Lucie Hradecká a americké obhájkyně titulu Liezel Huberová s Lisou Raymondovou\".\n\nAndrea Hlaváčková a Lucie Hradecká vyhrály v sezóně celkově čtyři tituly, čtyřikrát odešly z finále poraženy, a to včetně dvou grandslamů a letních olympijských her. Dvojice vyhrála všechny tři halové turnaje, do nichž v roce nastoupila. Před začátkem istanbulské události dosáhly na svá žebříčková maxima ve čtyřhře, když Hlaváčková figurovala na třetí a Hradecká na čtvrté příčce.\n\nPremiérový titul získaly na zahajovacím lednovém turnaji sezóny ASB Classic hraném v Aucklandu, když ve finále zdolaly německo-italskou dvojici Julia Görgesová a Flavia Pennettaová po setech 6–7, 6–2 a [10–7]. Na konci února přidaly na americkém Memphis International druhou trofej poté, co si v boji o titul poradily s ruskými hráčkami Věra Duševinovou a Olgou Govorcovovou poměrem 6–3 a 6–4.\n\nV následující fázi sezóny neprošly do finále až do začátku letní části hrané na trávě. Červencovou účastí ve finále Wimbledonu však nastartovaly sérii pěti finálových účastí v řadě. Na dvorcích All England Clubu nestačily v boji o titul na americké sestry Serenu a Venus Williamsovy, jimž podlehly 5–7 a 4–6. O měsíc později se na wimbledonský pažit vrátily londýnským olympijským turnajem. V posledním utkání soutěže opět podlehly sestrám Williamsovým po dvousetovém průběhu 4–6, 4–6 a získaly stříbrné medaile. Nejprestižnější titul sezóny si připsaly na cincinnatském Western & Southern Open, když si ve finále poradily se slovinsko-čínským párem Katarina Srebotniková a Čeng Ťie ve dvou sadách 6–1 a 6–3. Následující týden se probojovaly do finále New Haven Open at Yale, kde jim vrátily olympijskou semifinálovou porážku světové jedničky Liezel Huberová ä Lisa Raymondová poměrem 6–4, 0–6 a [4–10].\n\nDruhé grandslamové finále roku si zahrály na newyorském US Open, z něhož odešly poraženy od italské dvojice Sara Erraniová a Roberta Vinciová 4–6 a 2–6. Jednalo se o vůbec první prohru Češek s tímto párem na okruhu. Čtvrtý titul pak zaznamenaly v polovině října na lucemburském BGL Luxembourg Open, kde v boji o titul přehrály rumunský pár Irina-Camelia Beguová a Monica Niculescuová poměrem 6–3 a 6–4.\n\nLiezel Huberová a Lisa Raymondová vstupovaly do sezóny jako světové jedničky. Vyhrály v ní pět titulů a třikrát odešly z finále poraženy.\n\nPoté, co prohrály lednové finále v Sydney, během února a března dokázaly vyhrát čtyři turnaje v řadě. Vítězná série začala na pařížském Open GDF Suez, kde si v boji o titul poradily s německo-chorvatským párem Anna-Lena Grönefeldová a Petra Martićová poměrem 7–6 a 6–1. Ve finále Qatar Total Open, konaného v Dauhá, pokračovaly hladkou výhrou nad krajankami Raquel Kopsovou-Jonesovou a Abigail Spearsovou 6–3 a 6–1. Vítězstvím nad indicko-ruským párem Sania Mirzaová a Jelena Vesninová po jednoznačném průběhu 6–2 a 6–1, si připsaly třetí titul na Dubai Tennis Championships. Šňůru završily v Indian Wells turnajem BNP Paribas Open, a to opět po hladké výhře nad Mirzaovou s Vesninovou tentokrát v poměru 6–2 a 6–3.\n\nNa poslední pátý titul však musely čekat až do konce srpna, kdy triumfovaly na New Haven Open at Yale po výhře nad Hlaváčkovovou a Hradeckou 4–6, 6–0 a [10–4]. Na Hrách XXX. olympiády došly do semifinále, kde je zdolal český pár Hlaváčková s Hradeckou. V boji o bronzovou medaili pak po třísetovém průběhu utkání 4–6, 6–4 a 6–1 podlehly Ruskám Marii Kirilenkové a Naděždě Petrovové.\n\nVe třech finále sezóny neuspěly. Nejdříve na Apia International Sydney podlehly česko-slovinské dvojici Květa Peschkeová a Katarina Srebotniková až v supertiebreaku [11–13]. Druhou porážku utrpěly na AEGON Classic od maďarsko-tchajwanského páru Tímea Babosová a Sie Su-wej 5–7, 7–6 a [8–10], a konečně po prohraném prvním setu boj o titul předčasně vzdaly na AEGON International španělským soupeřkám Nurii Llagosteraové Vivesové a Maríi José Martínezové Sánchezové.\n\n\"Jako poslední se na turnaj 20. října kvalifikovala ruská dvojice Maria Kirilenková a Naděžda Petrovová poté, co v semifinále Kremlin Cupu porazila americký pár Raquel Kopsová-Jonesová a Abigail Spearsová. Jednalo se o přímý souboj o poslední postupové místo a Američanky po prohře skončily na pátém místě žebříčku WTA Race\".\n\nMaria Kirilenková a Naděžda Petrovová vytvořily v sezóně 2012 nový společný pár. Vyhrály jeden turnaj, třikrát odešly z finále poraženy, včetně jednoho grandslamu.\nDebutové finále, do něhož se probojovaly, odehrály v závěru března na miamském Sony Ericsson Open. Zdolaly v něm italský pár Sara Erraniová a Roberta Vinciová ve vyrovnaném utkání 7–6, 4–6, až v supertiebreaku [10–4]. První společné finále na grandslamu dosáhly na pařížském French Open, kde opět čelily Erraniové s Vinciovou. Italky jim oplatily porážku z Miami, když jim podlehly poměrem 6–4, 4–6 a 2–6. V předchozím semifinále přešly přes Češky Hlaváčkovou s Hradeckou. Potřetí si se stejnou italskou dvojicí o titul zahrály na UNICEF Open, kde znovu triumfovaly Erraniová s Vinciovou, tentokrát z pohledu Rusek výsledkem 4–6, 6–3 a [9–11].\n\nNa londýnských Letních olympijských hrách vypadly v semifinále se sestrami Serenou a Venus Williamsovými. V utkání o bronzový kov přehrály americké světové jedničky Liezel Huberovou a Lisu Raymondovou.\n\nNa americkém turnaji Mercury Insurance Open vytvořila Petrovová dvojici s americkou deblovou specialistkou Vaniou Kingovou. Poté, co se probojovaly do finále, podlehly v něm sehrané americké dvojici Raquel Kopsová-Jonesová a Abigail Spearsová ve dvou setech 2–6 a 4–6. Petrovová si další turnajové finále zahrála v páru se Slovinkou Katarinou Srebotnikovou, a to na kanadském Rogers Cupu. Zde se jejich pokořitelem stal polsko-francouzský pár Klaudia Jansová-Ignaciková a Kristina Mladenovicová, který po vyrovnaném stavu setů 5–7, 6–2, získal supertiebreak poměrem [10–7]. Na říjnovém Kremlin Cupu již obě Rusky startovaly opět společně a v boji o titul neuspěly proti krajankám Jekatěrině Makarovové a Jeleně Vesninové, když jim podlehly 3–6, 6–1 a [8–10].\n\nAgnieszka Radwańská ukončila halovou neporazitelnost obhájkyně titulu Petry Kvitové, která trvala 25 zápasů v řadě.\n\n \"V tomto článku jsou také použity texty z článků Sara Erraniová, Viktoria Azarenková, Petra Kvitová, Maria Šarapovová, a Serena Williamsová na české Wikipedii.\"\n"}
{"id": "844972", "url": "https://cs.wikipedia.org/wiki?curid=844972", "title": "Pojistná událost", "text": "Pojistná událost\n\nPojistná událost je nahodilá událost, při které vzniká nárok na pojistné plnění. Její nahlášení (a případné doložení, že se jedná skutečně o pojistnou událost) je povinností pojištěného. Po nahlášení zahajuje pojišťovna tzv. likvidaci pojistné události, při které likvidátor posoudí nárok na pojistné plnění a vyčíslí škodu. Je-li nárok uznán, vyplatí pojišťovna pojištěnému nebo poškozenému pojistné plnění.\n\nDle zákona č. 37/2004 Sb., o pojistné smlouvě, je pojistná událost definována jako \"nahodilá skutečnost blíže označená v pojistné smlouvě nebo ve zvláštním právním předpisu, na který se pojistná smlouva odvolává, se kterou je spojen vznik povinnosti pojistitele poskytnout pojistné plnění\".\n\nKaždou vzniklou pojistnou událost je pojištěný povinen v co možná nejkratším čase ohlásit pojistiteli (pojišťovně), po kterém žádá vyplacení pojistného plnění. Obecně to je dáno v § 14 zákona o pojistné smlouvě; konkrétně tuto povinnost upravují všechny pojišťovny ve svých pojistných podmínkách.\n\nDůkazní břemeno, tedy povinnost prokázat, že došlo k pojistné události, má pojistník a pojištěný. Pokud by některý z nich podal nepravdivé vysvětlení nebo některé podstatné údaje zamlčel, mohlo by jít o pojistný podvod podle § 250a trestního zákona.\n\nPojišťovna je povinna bez odkladů zahájit šetření. Není-li určeno jinak, musí toto šetření skončit do 3 měsíců. Nemůže-li tak učinit, musí oznámit pojištěnému důvody důvody, proč to není možné. Na jeho žádost mu musí vyplatit přiměřenou zálohu (to však jen za předpokladu, že je jisté, ze existuje právo na pojistné plnění, ale nelze zatím zjistit jeho výši).\n\nPo skončení šetření je pojišťovna povinna sdělit jeho výsledky oprávněné osobě (obvykle pojištěnému). Forma tohoto sdělení není předepsána, ale obvykle se však výsledky šetření sdělují písemně.\n\nDatum vzniku pojistné události má vliv na promlčení práva na pojistné plnění. Pro promlčení v občanských sporech platí obecně tříletá promlčecí doba podle § 629 občanského zákoníku. Zákon o pojistné smlouvě v § 8 tuto lhůtu ponechává s výjimkou životního pojištění, kdy ji prodlužuje na 10 let. Pro všechny případy navíc stanovuje, že promlčecí doba začíná běžet za 1 rok po pojistné události.\n\nCílem prodloužení promlčecí doby v případě životního pojištění je posílení ochrany spotřebitele pro případy, kdy je pojistná smlouva zejména pro případ smrti sjednána ve prospěch někoho dalšího (v pojistné terminologii tzv. obmyšleného), kterému nemusela být ihned známa existence smlouvy nebo pojistné události (smrti), a nemusel tedy vědět o svém právu na pojistné plnění.\n\nPojistná událost se liší v závislosti na druhu sjednaného pojištění. Například v případě životního či úrazového pojištění se může jednat o úraz (bez či s trvalými následky) nebo o smrt. U pojištění motorových vozidel se jedná zejména o dopravní nehody. U dopravních nehod je v některých případech nutno přivolat policii; jedná se o případy uvedené v zákoně č. 361/2000 Sb., o silničním provozu, především jde o nehody se zraněním zúčastněné osoby.\n\nPo nahlášení pojistné události probíhá likvidace pojistné události pojišťovnou, během které je posuzován nárok klienta na pojistné plnění. Likvidace zahrnuje zpravidla i fázi šetření, která má za úkol zjistit, zda a do jaké míry se oznámení pojištěného zakládá na pravdě.\n\nOd pojistné události je třeba odlišovat pojem \"škodní událost\". Tou je podle § 3 zákona o pojistné smlouvě \"skutečnost, ze které vznikla škoda a která by mohla být důvodem vzniku práva na pojistné plnění\". Škodní událost tedy sama o sobě nemusí být pojistnou událostí; teprve pokud odpovídá pojistným podmínkám se z ní pojistná událost stane.\n\nNastala-li škodní událost, např. vykradení sklepa, je třeba z pojistných podmínek příslušejících k pojistné smlouvě zjistit, zda se toto pojištění na vykradení sklepa vztahuje (přesněji, zda je pojištěním tato škodní událost kryta). Pak je třeba ověřit ještě většinou „triviální“ okolnosti, např. zda pojištění nezaniklo (např. uplynutím dohodnuté doby nebo nezaplacením pojistného). Teprve potom se ze škodní události stane pojistná událost a vzniká výše citovaná „povinnost pojistitele poskytnout pojistné plnění.\n\n"}
{"id": "844989", "url": "https://cs.wikipedia.org/wiki?curid=844989", "title": "Belgie na Zimních olympijských hrách 1998", "text": "Belgie na Zimních olympijských hrách 1998\n\nBelgie na Zimních olympijských hrách v roce 1998 reprezentoval 1 muž v 1 sportu.\n\n"}
{"id": "844994", "url": "https://cs.wikipedia.org/wiki?curid=844994", "title": "Sehome High School", "text": "Sehome High School\n\nSehome High School je střední škola ve městě Bellingham v americkém státě Stát Washington, zhruba 140 km severně od Seattlu a 80 km jižně od Vancouveru. Navštěvují ji především studenti ze západní a jihozápadní části města. Škola je částí bellinghamského školního obvodu.\n\nŠkola dostala svůj název od fotografa Arnela Dumaliga, který ji pojmenoval po náčelníku Sehomovi ze kmene Samišů. Otevřena byla roku 1966 s rozlohou 160 000 m² a její výstavba stála více než 3 800 000 amerických dolarů. První třída zde maturovala o dva roky později. Mezi lety 1985 a 1993 byla na škole zřízena kamerová síť, postaven satelit a pořízeno 250 počítačů pro studenty. Roku 1996 ji navštěvovalo zhruba 1 700 studentů, jejichž počet ale časem klesl, takže roku 2008 na školu chodilo zhruba pouhých 1 100 studentů.\n\nŠkola je částí Severozápadní konference a jejím maskotem je námořník. Školní sportovní program řídí Asociace meziškolních aktivit státu Washington, Severozápadní konference a Bellinghamský školní obvod. V oblasti sportů si studenti mohou vybírat mezi přespolním během, americkým fotbalem, fotbalem, plaváním, tenisem, volejbalem, basketbalem, gymnastikou, zápasem, baseballem, fastballem, golfem a atletikou.\n\n"}
{"id": "844998", "url": "https://cs.wikipedia.org/wiki?curid=844998", "title": "Belgie na Zimních olympijských hrách 1948", "text": "Belgie na Zimních olympijských hrách 1948\n\nBelgie na Zimních olympijských hrách v roce 1948 reprezentovala výprava 11 sportovců (10 mužů a 1 žena) v 4 sportech.\n\n"}
{"id": "845000", "url": "https://cs.wikipedia.org/wiki?curid=845000", "title": "Belgie na Zimních olympijských hrách 1928", "text": "Belgie na Zimních olympijských hrách 1928\n\nBelgie na Zimních olympijských hrách v roce 1928 reprezentovala výprava 25 sportovců (24 mužů a 1 žena) v 3 sportech.\n\n"}
{"id": "845001", "url": "https://cs.wikipedia.org/wiki?curid=845001", "title": "Belgie na Zimních olympijských hrách 1924", "text": "Belgie na Zimních olympijských hrách 1924\n\nBelgie na Zimních olympijských hrách v roce 1924 reprezentovala výprava 18 sportovců (17 mužů a 1 žena) v 4 sportech.\n\n"}
{"id": "845016", "url": "https://cs.wikipedia.org/wiki?curid=845016", "title": "Bulharsko na Zimních olympijských hrách 2006", "text": "Bulharsko na Zimních olympijských hrách 2006\n\nBulharsko na Zimních olympijských hrách v roce 2006 reprezentovala výprava 21 sportovců (11 mužů a 10 žen) v 8 sportech.\n\n"}
{"id": "845017", "url": "https://cs.wikipedia.org/wiki?curid=845017", "title": "Kanagom (album)", "text": "Kanagom (album)\n\nKanagom je deváté studiové album české rockové skupiny Olympic. Jeho nahrávání (včetně anglické verze) probíhalo v březnu 1985 ve studiu Mozarteum v Praze a vyšlo téhož roku u vydavatelství Supraphon. Největším hitem z alba se stala skladba „Jako za mlada“. Rovněž získala zlaté ocenění na Bratislavské lyře za skladbu „Co je vůbec v nás“.\n\nNázev albu dala značka lepidla.\n\nVeškerou hudbu složil Petr Janda, texty napsal Pavel Vrba. Anglické texty napsali Pavel Vrba a Michael Žantovský.\n\n"}
{"id": "845021", "url": "https://cs.wikipedia.org/wiki?curid=845021", "title": "Stadio Renato Dall'Ara", "text": "Stadio Renato Dall'Ara\n\nStadio Renato Dall'Ara (dříve Stadio Littoriale) je víceúčelový stadion v emilliské Bologně. V současnosti je nejvíce využíván pro fotbal. Byl otevřen v roce 1927 a jeho kapacita činí 38 279 diváků. Je pojmenován po Renatu Dall'Arovi, bývalém klubovému prezidentovi.\n\nSvá domácí utkání zde hraje tým Bologna FC 1909. Hrály se zde i některé zápasy Mistrovství světa ve fotbale 1934 a 1990.\n"}
{"id": "845026", "url": "https://cs.wikipedia.org/wiki?curid=845026", "title": "Atletika na Letních olympijských hrách 2004 – 1500 metrů muži", "text": "Atletika na Letních olympijských hrách 2004 – 1500 metrů muži\n\n"}
{"id": "845028", "url": "https://cs.wikipedia.org/wiki?curid=845028", "title": "Bulharsko na Zimních olympijských hrách 2002", "text": "Bulharsko na Zimních olympijských hrách 2002\n\nBulharsko na Zimních olympijských hrách v roce 2006 reprezentovala výprava 23 sportovců (13 mužů a 10 žena) v 7 sportech.\n\n"}
{"id": "845030", "url": "https://cs.wikipedia.org/wiki?curid=845030", "title": "Bulharsko na Zimních olympijských hrách 1998", "text": "Bulharsko na Zimních olympijských hrách 1998\n\nBulharsko na Zimních olympijských hrách v roce 1998 reprezentovala výprava 19 sportovců (8 mužů a 11 žen) v 6 sportech.\n\n"}
{"id": "845033", "url": "https://cs.wikipedia.org/wiki?curid=845033", "title": "Bulharsko na Zimních olympijských hrách 1980", "text": "Bulharsko na Zimních olympijských hrách 1980\n\nBulharsko na Zimních olympijských hrách v roce 1980 reprezentovala výprava 8 mužů v 3 sportech.\n\n"}
{"id": "845034", "url": "https://cs.wikipedia.org/wiki?curid=845034", "title": "Stadio Cino e Lillo Del Duca", "text": "Stadio Cino e Lillo Del Duca\n\nStadio Cino e Lillo Del Duca je víceúčelový stadion v italském městě Ascoli Piceno. V současnosti je nejvíce využíván pro fotbalové zápasy. Byl otevřen v roce 1962 a přestavěn v roce 1975. Jeho kapacita činí 20 550 diváků a své domácí zápasy zde hraje tým Ascoli Calcio 1898.\n"}
{"id": "845036", "url": "https://cs.wikipedia.org/wiki?curid=845036", "title": "Mount Saint Catherine", "text": "Mount Saint Catherine\n\nMount Saint Catherine (840 m n. m.) je neaktivní stratovulkán na karibském ostrově Grenada. S výškou 840 metrů je zároveň nejvyšší horou ostrova. Sopka se nachází v severní části Grenady a je nejmladším z pětice pliocéno-pleistocénních vulkanických center.\n\nStáří poslední erupce není známé, ale troskové kužele, nacházející se v blízkosti vesnice Radix, nejsou starší než 1000 roků. Na vícero místech masívu Mount Saint Catherine se nacházejí aktivní fumaroly.\n\n"}
{"id": "845044", "url": "https://cs.wikipedia.org/wiki?curid=845044", "title": "22. dynastie", "text": "22. dynastie\n\n22. dynastie \"Libyjská dynastie\" se řadí do historického období Třetí přechodné doby. Vládla přibližně v letech 945-715 př. Kr.\n\nKrálové 22. dynastie byli libyjského původu, jejichž předci se v Egyptě usadili během 19.- 20. dynastie Podle historika Manetha vznikla tato dynastie v Bubastisu. Přítomnost a osídlování zejména západní části nilské delty a významná trvalá libyjská přítomnost v Ehnasya el-Medina nevznikly přes noc. Pravděpodobně díky tomu, že se nacházela na hlavním místě vstupu do údolí Nilu od západních oáz, Libye, stejně jako z oázy Fayum. Již od počátku 19. Ramessovské dynastie byla oblast Středního Egypta široce používána jako místo znovuosídlení pro zahraniční válečné zajatce, včetně otroků, případně celých rodin. Za období od vlády Ramesse III. a následníků je dokumentována řada válečných střetů s invazními vlnami z libyjské západní pouště, které zahrnovaly další berberské kmeny. Za období více jak 250 let došlo k jejich asimilaci s místním obyvatelstvem a postupně se změnilo etnické složení populace. Je přirozené, že se formovaly lokální správní struktury a vlády se ujímali místní vládcové. <br> Zakladatelem 22. dynastie byl Šešonk I. syn libyjského vládce Nimlota. Za vlády Psusennes II. byl ustanoven jako velitel vnitřní policejní síly libyjských kmenů. Tím postupně získal dostatečné vojenské mocenské postavení tak, aby se ujal vlády. Podařilo se mu opět sjednotit lokální vlády v Tanis a v Thébách.\n\nSouběžně s vládou Oserkona II. byl v Thébách identifikován velekněz Amona Harsiese, který se prohlásil za krále v Thébách. Byl synem Šešonka II. Jeho osoba je často opomíjená přesto, že existují egyptology identifikované záznamy na archeologických nálezech, např. na sarkofágu z jeho hrobky V Medínit Habu, na stéle v Pergamon Museum Berlín, nebo také na IV. pylonu v Karnaku.Některé zdroje jej řadí do 23. dynastie. Vládl v Thébách po smrti Oserkona II.\n\nNásledující 23. dynastie se lokalizuje do Herakleopolis Magna, Hermopolis Magna, a Théb. Památky z jejich vlády ukazují, že kontrolovali Horní Egypt souběžně s 22. dynastií, krátce před smrtí Osorkona II.\n\n"}
{"id": "845056", "url": "https://cs.wikipedia.org/wiki?curid=845056", "title": "Mount Hillaby", "text": "Mount Hillaby\n\nMount Hillaby (340 m n. m.) je kopec na ostrově Barbados v Malých Antilách v západním Karibiku. Leží na území farnosti Saint Andrew. Jedná se o nejvyšší bod celého Barbadosu. Na sever a na východ je odtud výhled na oblast známou jako \"Scotland District\", která je tvořena geologicky starými sedimenty náchylnými k erozi.\n\n"}
{"id": "845064", "url": "https://cs.wikipedia.org/wiki?curid=845064", "title": "Legatum", "text": "Legatum\n\nLegatum neboli odkaz (něm. \"Vermächtnis\") je institut dědického práva, spočívající v jednostranném právním jednání pro případ smrti, kterým zůstavitel dává na úkor pozůstalosti určitou majetkovou výhodu někomu, kdo není jeho dědicem. Dědic odkazem obtížený se nazývá \"onerát\" a ten, v jehož prospěch je odkaz zřízen, je odkazovník, \"legatář\" nebo také poctěný, \"honorát\".\n\nV římském právu bylo možné odkaz zřídit už podle zákona XII. desek, ale jen testamentem a navíc pouze předem určenými formulemi. Tím se původně lišil od fideikomisu, který měl podobný význam, ale jeho ustavení se dělo zcela neformálně, nejčastěji formou prostého dopisu (z tohoto způsobu pořízení pro případ smrti se pak vyvinul dovětek k testamentu, neboli kodicil). Podle předepsaných rozkazovacích formulí se odkazy dělily ve čtyři druhy:\nNemuselo jít přitom jen o konkrétně určenou věc, odkaz mohl být i alternativní, legatář pak mohl volit mezi několika věcmi, případně určenými pouze druhově. Odkázat celé dědictví bylo možné jen ve formě tzv. univerzálního fideikomisu. Nebezpečí, že odkazy dědictví příliš zatíží, případně zcela vyčerpají, bylo postupně snižováno (\"lex Furia\" z 2. stol. př. Kr., \"lex Voconia\" z roku 169 př. Kr.), až roku 40 př. Kr. byl přijat Falcidiův zákon, který stanovil, že testamentárním dědicům musela zůstat alespoň čistá čtvrtina dědictví, tzv. falcidiánská kvarta. Odkazy, které by tuto čtvrtinu přesahovaly, byly v této míře neplatné.\n\nPro nabytí předmětu odkazu byla nutná nejen smrt zůstavitele (\"dies cedens\", doba vzniku práva na budoucí odkaz), ale také skutečné nabytí dědictví testamentárními dědici (\"dies veniens\", doba vzniku práva na už existující odkaz). Odkaz bylo možné změnit (\"translatio legati\"), stejně tak odvolat (\"ademptio legati\"), a to pak stejnou formou, jakou byl zřízen, pouze vyslovenou v negativním znění. Kromě své formálnosti byly odkazy omezeny také tím, že onerátem mohl být jen dědic ustanovený testamentem (testamentární dědic) a honorátem mohl být pouze ten, kdo měl způsobilost tímto dědicem být. Tyto osoby také mohly splývat v jedné, jestliže bylo více spoludědiců, pak mohlo jít o tzv. prealegat, kdy byli obtíženi všichni dědicové (v poměru svých dědických podílů), tedy i odkazovník ve svůj prospěch.\n\nPřísná formálnost odkazů vedla k tomu, že jejich druhy byly navzájem kombinovány a následně \"SC Neronianum\" stanovilo, že pokud by odkaz přímo neodpovídal některému druhu, měl být považován za legát damnační. Další vývoj navíc směřoval k postupnému sbližování s fideikomisy, které se počátkem principátu staly právně vynutitelnými. Sjednocení obou odkazovacích možností pak bylo realizováno justinánskou kodifikací římského práva.\n\nVšeobecný zákoník občanský z roku 1811 odkazy nepojímal jako institut dědického práva, ale jako zvláštní druh obligace. Upraveny byly v ustanoveních § 647–694 a šlo v zásadě o klasický damnační legát. Nebylo již možno odkázat celé či poměrnou část dědictví jako u univerzálního fideikomisu, ale pouze konkrétní věc, případně opět umožnit volbu mezi několika věcmi. Naopak bylo možné odkazy zatížit celé dědictví a kromě toho bylo umožněno zřídit odkaz ve prospěch neurčité skupiny osob, např. chudých či služebných.\n\nObčanský zákoník z roku 1950 upravoval odkaz v § 537. Pojetí dědického práva v tomto zákoníku do značné míry setřelo rozdíl mezi dědictvím a odkazem, neboť bylo umožněno, aby dědictvím byla i jednotlivá věc nebo právo (§ 511).\n\nObčanský zákoník z roku 1964 již institut odkazu vůbec neupravoval.\n\nObčanský zákoník upravuje odkaz v §§ 1477, 1478 a 1594 až 1632.\n\nDle § 1477 odst. 1 je odkaz právním institutem, kterým se odkazovníku zřizuje pohledávka na vydání určité věci (či věci určitého druhu) nebo na zřízení určitého práva. Odkazy připadají k tíži všem dědicům podle poměru jejich podílů. Každému dědici však musí zůstat alespoň čtvrtina dědictví nezatížená odkazy.\n\nZůstavitel může odkaz zřídit následujícími způsoby:\nDle § 1595 může odkaz zřídit každý, kdo je způsobilý pořizovat závětí. Pokud zůstavitel není způsobilý pořizovat závětí, může ze svého majetku odkázat jinému jen předměty malé hodnoty.\n\nOdkazovník nabývá právo na odkaz pro sebe a pro své nástupce okamžikem smrti zůstavitele (pokud zůstavitel nestanovil jinak). Způsob nabytí odkázané věci je stejný jako u nabytí vlastnického práva.\n\nPokud zůstavitel neurčí jinak, jsou okamžitě splatné odkazy jednotlivých věcí, práv k jednotlivým věcem, menších odměn pro zaměstnance a odkazy veřejně prospěšné, dobročinné či podobné. Jiné odkazy jsou splatné až rok po smrti zůstavitele.\n\nOdkazovník může nabytí odkazu odmítnout stejným způsobem, jakým se odmítá dědictví. V takovém případě se na něho hledí, jako by právo na odkaz vůbec nenabyl.\n\nDle důvodové zprávy k občanskému zákoníku spočívá výhoda odkazu v tom, že odkazovník na rozdíl od dědice není zatížen povinností přispět na úhradu zůstavitelových dluhů. Odkaz je proto možné využít například při poskytnutí věcí zůstavitelem k dobročinným účelům, aniž by charitativní organizace podstupovala riziko předluženého dědictví nebo musela čekat na výsledek dědického řízení.\n\n\n"}
{"id": "845065", "url": "https://cs.wikipedia.org/wiki?curid=845065", "title": "There She Goes", "text": "There She Goes\n\nThere She Goes je píseň, kterou napsal britský zpěvák a kytarista Lee Mavers. Poprvé byla nahrána Marversovou skupinou The La's.\n\nPrvní verze byla vydána kupinou The La's v roce 1988 a opět 2. ledna 1989, ale neuspěla v hitparádách. Píseň byla v následujícím roce remixována a zařazena do debutového alba \"The La's\". Tato remixovaná verze byla vydána jako singl 22. října 1990. Singl se umístil na 13. pozici v hitparádě UK Singles Chart a na 49. pozici v americké hitparádě Billboard Hot 100. V roce 2008 byl singl znovu vydán k 20. výročí vzniku písně.\n\nPíseň se jako soundtrack objevila v několika filmech včetně filmu Past na rodiče, Fotbalové opojení, Narušení, Sněhová kalamita a v pilotním díle seriálu Gilmorova děvčata, This is England.\n\n"}
{"id": "845077", "url": "https://cs.wikipedia.org/wiki?curid=845077", "title": "Mind Games", "text": "Mind Games\n\nMind Games je studiové album britského zpěváka Johna Lennona. Jeho nahrávání probíhalo v Record Plant Studios v New Yorku od července do srpna 1973 a vyšlo v listopadu téhož roku u vydavatelství Apple/EMI Records.\n\nAutorem všech skladeb je John Lennon.\n"}
{"id": "845078", "url": "https://cs.wikipedia.org/wiki?curid=845078", "title": "Hřib kavkazský", "text": "Hřib kavkazský\n\nHřib kavkazský (\"Boletus caucasicus\" ) je méně běžná jedlá houba z čeledi hřibovitých. Patří mezi barevné a modrající hřiby sekce \"Luridi\".\n\n\nMykologické zařazení hřibu kavkazského není zcela jednotné. Popsal jej německý mykolog Rolf Singer v roce 1947 na základě nálezů z Kavkazu jako varietu hřibu koloděje. Následně s tímto taxonem sjednotil Imlerův materiál z let 1934 a 1950 popsaný jako „hřib Quéletův se síťkovaným třeněm“ a na základě negativní amyloidní reakce Imlerova materiálu přeřadil hřib kavkazský na samostatný druh (1966). Ani k jednomu z popisů (1947, 1967) nepřipojil latinskou diagnózu a udání typu, takže jsou tyto názvy s ohledem na aktuální nomenklaturní pravidla považovány za neplatné. Singerův popis později (1985) validizoval Carlo Luciano Alessio. Českoslovenští mykologové Albert Pilát a Aurel Dermek v roce 1974 upozornili, že exempláře z Kavkazu a Imlerův materiál, které Singer ztotožňoval, jsou s největší pravděpodobností odlišné houby. Mykolog Jiří Hlaváček se k tomuto názoru připojil (1995) a upozornil, že hřib kavkazský ve skutečnosti vykazuje pozitivní amyloidní reakci (Singera u svého nálezu reakci nevyzkoušel, do popisu se dostala ztotožněním s Imlerovou houbou vykazující negativní reakci). Na základě toho Hlaváček tento taxon v roce 1995 přeřadil na poddruh hřibu koloděje. Někteří mykologové předpokládají, že hřib kavkazský může být formou hřibu koloděje, který je relativně variabilní.\n\nZnaky jsou totožné s hřibem kolodějem; liší se však povrch třeně. Zatímco třeň koloděje kryje prakticky po celé délce síťka (kterou hřib kovář postrádá – namísto ní je kryt červenými plstnatými zrníčky), hřib kavkazský kombinuje oba prvky. Různé publikace však nabízejí mírně odlišné definice:\nJiří Hlaváček uváděl obě možnosti a navíc za druhý rozlišovací znak považoval absenci Bataillovy linie.\n\nVyžaduje obdobné podmínky, jako hřib koloděj, se kterým se objevuje na totožných lokalitách. To jsou obvykle nížiny až pahorkatiny, kde roste v listnatých lesích (případně na hrázích či v parcích) především pod duby, případně buky a lipami. Preferuje vápenité podloží, fruktifikuje od konce května do října.\n\nV Chorvatsku byly zaznamenány výskyty pod dubem cesmínovitým (Quercus ilex), dubem pýřitým (\"Quercus pubescens\"), dubem slovenským (\"Quercus cerris\"), dubem kermesovým (\"Quercus coccifera\") a dubem trojským (\"Quercus troiana\").\n\nRoste v Evropě a Asii (Kavkaz). V rámci Evropy byl zjištěn v následujících zemích: Česká republika, Chorvatsko, Itálie, Německo, Rakousko, Slovensko.\n\nV České republice je známý například z Liběchova, okolí Haloun a Podbrdí. V rámci chráněných území byl jeho výskyt zaznamenán na následujících lokalitách:\n\n\n\n"}
{"id": "845079", "url": "https://cs.wikipedia.org/wiki?curid=845079", "title": "Motionless in White", "text": "Motionless in White\n\nMotionless in White je americká metalcoreová skupina ze Scrantonu v Pensylvánii. Založena byla v roce 2005 na střední škole Chrisem Cerullim, Angelem Parentem, Frankem Polumbem a Mikem Costanzou. Jsou známí hlavně svými temnými hororovými texty a vystupováním, které souvisí s jejich gotickou image. Svoji tvorbu vydávali pod vydavatelstvím Fearless Records, v roce 2016 však přešli k RoadRunner Records, pod kterým vydali druhé nejnovější album Graveyard Shift. Na kontě mají dvě EP, The Whorror (2007) a When Love Met Destruction (2009), a pět studiových alb s názvem Creatures (2010), Infamous (2012), Reincarnate (2014), Graveyard Shift (2017) a Disguise (2019).\nV roce 2013 opustil kapelu zakládající bubeník Angelo Parente, roku 2017 klávesista Jashua Balz a roku 2018 je opustil baskytarista Devin Sola.\n\n\n"}
{"id": "845082", "url": "https://cs.wikipedia.org/wiki?curid=845082", "title": "Junior (americká hudební skupina)", "text": "Junior (americká hudební skupina)\n\nJunior je americká pop punková hudební skupina, která vznikla v roce 2001 v Gladewateru v Texasu. Skupinu založili Kiley Bland (zpěv, kytara), Adam Hoffoss (basová kytara, doprovodný zpěv) a Steve Cox (bicí, doprovodný zpěv). Bland a Cox oba pochází z chudých farmářských měst a seznámili se spolu na střední škole právě v Gladewater, kde začali společně hrát. Jejich snem vždy bylo odejít ze zapadlého města a založit si skupinu. Hoffoss pochází z Dixie Inn v Louisianě z rodiny, která vlastní restaurant Hamburger Happiness.\n\nJejich styl lze označit jako cowpunk, kombinující prvky pop punku, jižanského rocku a klasického rocku. Kapelu nejvíce ovlivnily kapely Bowling for Soup, Lynyrd Skynyrd a Reel Big Fish, se kterými několikrát vyrazila na turné. Dále podporovala při turné taktéž skupiny Unwritten Law, The All-American Rejects a Everclear. \n\nSvoje první album vydala kapela v roce 2004 s názvem \"Y'all Ready to Rock?\". V roce 2007 pak kapela vydala svoje druhé studiové album s názvem \"Are We Famous Yet?\", ze kterého vzešly dva singly „What Was I Thinking“ a „She's So Amazing“, na kterém se podílel Jaret Reddick, frontman Bowling for Soup.\n\n"}
{"id": "845086", "url": "https://cs.wikipedia.org/wiki?curid=845086", "title": "Drotaverin", "text": "Drotaverin\n\nDrotaverin je látka uvolňujcí stahy hladkého svalstva (muskulotropní spazmolytikum). V Česku se prodává pod obchodním názvem No-Spa (vyrábí společnost Sanofi), v zemích bývalého Sovětského svazu např. pod názvem Но-шпа (No-špa). \n\nPoužívá se při bolestivých kolikách nebo při bolestivé menstruaci.\n"}
{"id": "845088", "url": "https://cs.wikipedia.org/wiki?curid=845088", "title": "Zlatá mušle", "text": "Zlatá mušle\n\nZlatá mušle (španělsky: \"Concha de Oro\") je filmové ocenění pro nejlepší film udělované na mezinárodním filmovém festivalu v San Sebastiánu. Festival se koná od roku 1953, ocenění je udělováno od roku 1957. V letech 1953 a 1954 byla nejlepším filmům udělena Velká cena (Gran Premio), v letech 1955 a 1956 pak Stříbrná mušle.\n\nZ ceny se třikrát radoval i československý/český film - v roce 1960 film Romeo, Julie a tma režiséra Jiřího Weisse, v roce 1965 film Zlatá reneta režiséra Otakara Vávry a v roce 2005 film Štěstí režiséra Bohdana Slámy.\n\nOficiální stránky Filmového festivalu v San Sebastiánu\n"}
{"id": "845089", "url": "https://cs.wikipedia.org/wiki?curid=845089", "title": "Jaroslav Zeman", "text": "Jaroslav Zeman\n\nJaroslav Zeman může být:\n\n"}
{"id": "845098", "url": "https://cs.wikipedia.org/wiki?curid=845098", "title": "Atletika na Letních olympijských hrách 1972 – 100 metrů muži", "text": "Atletika na Letních olympijských hrách 1972 – 100 metrů muži\n\n"}
{"id": "845099", "url": "https://cs.wikipedia.org/wiki?curid=845099", "title": "Třída S a T", "text": "Třída S a T\n\nTřída S a T byla třída torpédoborců sloužících v Royal Navy v období druhé světové války. Postaveno jich bylo celkem 16 jednotek. Za druhé světové války byly ztraceny dva z nich. Jeden torpédoborec třídy \"T\" byl v 50. letech přestavěn na fregatu typu 15 Rapid. Dalších sedm torpédoborců třídy \"T\" bylo přestavěno na fregaty typu 16 Tenacious. Zahraničními uživateli třídy bylo Nizozemsko a Norsko.\n\nPostaveno bylo celkem 16 jednotek tříd \"S a T\". Postaveny byly ve dvou identických sériích po osmi kusech, přičemž jména lodí v každé sérii začínají na \"S a T\".\n\nTorpédoborce této třídy po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny a osm 20mm kanónů. Nesly též dva čtyřhlavňové 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Během služby byla výzbroj jednotlivých lodí různě modifikována. Nejvyšší rychlost dosahovala 36 uzlů.\n\nZa druhé světové války byly ztraceny dvě jednotky této třídy. Stalo se tak v roce 1944. HMS \"Swift\" potopila mina a norský \"Svenner\" (původně HMS \"Shark\") potopily, při podpoře vylodění v Normandii, německé torpédovky.\n\nTorpédoborce \"Success\" a \"Shark\" získalo Norsko. Torpédoborce \"Scorpion\", \"Scourge\" a \"Serapis\" v roce 1945 zakoupilo Nizozemsko.\n"}
{"id": "845105", "url": "https://cs.wikipedia.org/wiki?curid=845105", "title": "William Joseph Levada", "text": "William Joseph Levada\n\nWilliam Joseph kardinál Levada (15. června 1936 Long Beach - 26. září 2019) byl americký římskokatolický kněz, bývalý prefekt Kongregace pro nauku víry, kardinál.\n\nKněžské svěcení přijal 20. prosince 1961. Vyučoval na Papežské univerzitě Gregoriana, kde sám vystudoval, šest let (1976–82) byl členem Kongregace pro nauku víry. V březnu 1983 byl jmenován pomocným biskupem arcidiecéze Los Angeles. Biskupské svěcení mu udělil 12. května téhož roku tehdejší arcibiskup Los Angeles kardinál Timothy Manning. V červenci 1986 ho papež Jan Pavel II. jmenoval arcibiskupem Portlandu. Od srpna 1995 byl arcibiskupem koadjutorem arcidiecéze San Francisco. Po rezignaci arcibiskupa Johna Raphaela Quinna v prosinci 1995 se stal jeho nástupcem. Vybudoval mj. studentské centrum sousedící s katedrálou v San Franciscu, o rozloze více než 4 tisíce čtverečních metrů, s šesti sty místy v jídelně a se sportovním střediskem pro 1 500 osob. Podílel se na přípravě oslav 150 let této arcidiecéze v roce 2003. 30. ledna 2003 udělil biskupské svěcení Ignatiu Wangovi, prvnímu biskupovi z USA, který je čínského původu (biskup Wang se stal pomocným biskupem arcidiecéze San Francisco). Jako jediný z amerických biskupů se podílel na vypracování nového katechismu katolické církve. \n\nDne 13. května 2005 se stal novým prefektem Kongregace pro nauku víry. Předchůdcem v této funkci byl kardinál Joseph Ratzinger, zvolený měsíc předtím v konkláve novým papežem. Jeho jmenování kardinálem bylo oznámeno v únoru 2006, kardinálské insignie převzal na konsistoři 24. března téhož roku.\n\nSvůj úkol prefekta Kongregace pro nauku víry formuloval při nástupu takto: \"\"Práce Kongregace pro nauku víry spočívá především v šíření zdravého porozumění obsahu křesťanské víry, tak jak byla předávána církví od Kristových dob, a v pomoci papežovi a biskupem na celém světě v delikátním vyjasňování věroučných omylů, když je to uznáno za nutné.\"\" V březnu 2007 zaslal německým biskupům list, ve kterém je vybízí k tomu, aby zaujali větší odstup od organizace Donum vitae. Ta se věnuje poradenství ženám, které se rozhodly pro interrupci. V červenci téhož roku zveřejnil dokument kongregace \"Odpovědi na otázky o některých aspektech nauky o církvi\" Na jaře 2012 nechal zveřejnit na webových stránkách kongregace Normy pro rozlišování údajných vidění a zjevení, pro které připravil novou předmluvu. Dne 2. července 2012 podal rezignaci na svoji funkci z důvodu dovršení kanonického věku. Jeho nástupcem se stal Gerhard Ludwig Müller. Dne 26. září 2019 zemřel.\n\n\n"}
{"id": "845108", "url": "https://cs.wikipedia.org/wiki?curid=845108", "title": "Bačovka", "text": "Bačovka\n\nBačovka je vodní tok pramenící poblíž obce Ohaře, protékající obcí Velký Osek a vlévající se pravobřežně do Labe. Přítoky jsou pravobřežní \"Chrčická svodnice\" a \"Sánská Bačovka\" a levobřežní \"Sendražická svodnice\". Tok protéká národní přírodní rezervací Libický luh a byl několikrát čištěn.\n"}
{"id": "845115", "url": "https://cs.wikipedia.org/wiki?curid=845115", "title": "Seznam památných stromů v okrese Žďár nad Sázavou", "text": "Seznam památných stromů v okrese Žďár nad Sázavou\n\nToto je seznam památných stromů v okrese Žďár nad Sázavou, v němž jsou uvedeny památné stromy na území okresu Žďár nad Sázavou.\n\n"}
{"id": "845125", "url": "https://cs.wikipedia.org/wiki?curid=845125", "title": "Sněhová kalamita (film)", "text": "Sněhová kalamita (film)\n\nSněhová kalamita je americký komediální film z roku 2000.\n\nVe filmu se protíná několik dějových linií: skupina žáků základní školy z města Syracuse ve státě New York vedená Natlie Brandstonovou (Zena Grey) si užívá sněhovou kalamitu a snaží se nechat svou školu i ostatní ulice zasněžené a uzavřené zastavením řidiče sněžného pluhu známého jako \"Pluhovec\" (Chris Elliott). Mezitím se její starší bratr Hal (Mark Webber) se snaží s pomocí své nejlepší přítelkyně Lane Leonardové (Schuyler Fisk) získat srdce nejkrásnější dívky střední školy Claire Bonnerové (Emmanuelle Chriqui). Otec Natalie a Hala Tom Brandston (Chevy Chase) musí v práci soupeřit s televizním meteorologem konkurenční televizní stanice Chadem Symmonzem (John Schneider). Jeho workoholická manželka Laura Brandstonová (Jean Smart) musí zůstat doma se svým nejmladším a velmi rozpustilým synem Randym.\n\nHal se po několika velkých demonstrací své lásky ke Claire (mj. využil živého vysílání televize, kde pracuje jeho otec, lstí odlákal DJ-je na veřejném kluzišti a pustil píseň věnovanou Claire a při útěku před bývalým přítelem Claire mu ukradl sněžný skútr) dozví, že ho Lane miluje, jeho sestře Natalie s kamarády se povede převzít kontrolu nad sněžným pluhem, náhodou zachrání Hala a rozhrnou sníh zpátky na silnice a Tom Brandston v živém vysílání dokáže, že Chad Symmonz je podvodník a nebyl ten, kdo náhlý příval sněhu předpověděl.\nFilm se natáčel v Cedarburgu ve státě Wisconsin, v Edmontonu a v Calgary v kanadské provincii Alberta. Původně se plánovalo, že film bude založen na ději televizního seriálu The Adventures of Pete & Pete, ale od tohoto záměru nakonec sešlo a scénář filmu byl přepsán.\n"}
{"id": "845136", "url": "https://cs.wikipedia.org/wiki?curid=845136", "title": "23. dynastie", "text": "23. dynastie\n\n23. dynastie (někdy též nazývaná jako libyjská dynastie) se egyptology řadí do historického období Třetí přechodné doby. Vládla přibližně v letech 818- 715 př.Kr.Její centrum bylo lokalizováno do Leontopolis \"\"Teremu\"\". Bylo to rovněž centrum kultu bohyně Sachmet.\n\nO této dynastii panuje řada nejasností. Králové vládli v různých sídelních městech, a to v Herakleopolis Magna, Hermopolis v Thébách a Tanis. Období Jejich vlády bylo souběžné s druhou polovinou 22. dynastie, 24. a 25. dynastií. Panovníci spravovali oblast Horního Egypta společně se středním Egyptem a oázami v Západní poušti, zejména Fajúm. Správní struktury se vzájemně prolínaly, neměly pevné hranice. Egypt v bývalých ovládaných územím na severu, především v Levanět, ztratil jakýkoliv vliv, celkově ekonomicky a vojenesky oslabil. <br>Na východě v Mezopotámii se v období ~900 př.Kr. mocensky upevnila Asýrie, která postupně ovládla Sýrii, Palestinu, pohltila aramejské státy na severu Mezopotámie. Chronologicky to v Egyptě odpovídá vládě 22. dynastie. Assýrie dosáhla vrcholu moci za vlády krále Aššurnasirpala II. a následoval bezprostřední střet s Egyptem za vády jeho syna Salmanesara III. . 23. dynastie a její zakladatel Petubaststis I. byl inaugurován s jistou asistencí vládců Assýrie. Rozvoj Egyptu byl ochromen.<br> \n\nKromě uvedené posloupnosti králů v Leontopolis jsou také zaznamenání další v centrech jako jsou:\nChronologicky se období jejich lokálních vlád překrývala. Jsou zaznamenány jejich vzájemné vojenské střety.\n\n"}
{"id": "845139", "url": "https://cs.wikipedia.org/wiki?curid=845139", "title": "Jordan (polský biskup)", "text": "Jordan (polský biskup)\n\nJordan († někdy mezi roky 982–984) byl katolický biskup. Je považován za prvního polského biskupa, neboť jako první biskup trvale sídlil a působil na polském území, konkrétně buďto v Poznani či v Poznani a Hnězdně. Víme, že byl cizinec, ale jeho rodná země je neznámá a stejně tak si nejsme jisti, jakou cestou se do Polska dostal a jaký přesný charakter měl jeho úřad.\n\nVíme, že Jordan přišel do Polska z ciziny, ale nevíme přesně odkud a jakým způsobem. Jako možné země jeho původu se nejčastěji udávají Itálie či Lotrinsko, objevují se však i rozličné francouzské, belgické či německé kraje. Byť to není zcela jisté, byl pravděpodobně členem benediktinského řádu.\n\nPravděpodobně přišel do Polska původně jako duchovní řezenské diecéze, které tehdy podléhaly Čechy. Někteří historikové dovozují, že přišel z Čech v roce 966 jako jeden z kněží doprovázejících Dobravu, nastávající ženu knížete Měška I. a dceru Boleslava I., možná dokonce jako její osobní kaplan a zpovědník. Další upřednostňují možnosti, že byl původně pomocným biskupem řezenské arcidiecéze, kterému byla svěřena správa polských oblastí, či že byl mnišským misionářem.\n\nOrdinován byl patrně v roce 968, kteréžto datum uvádějí soudobé české i polské prameny, někteří historici se ale domnívají, že ve skutečnosti se tak stalo už rok až dva dříve, blíže ke křtu Měška I., kterého podle některých měl Jordan pokřtít. V roce 968 měl být přítomen na slavnostní intronizaci Adalberta, prvního arcibiskupa Magdeburgu.\n\nCharakter jeho úřadu není pro nedostatek informací a rozpory v soudobých zdrojích zcela jasný. V současné době jsou brány v úvahu především následující teorie:\n\n\nZemřel někdy v letech 982–984, jeho nástupcem byl pravděpodobně biskup Unger, i když někteří historikové uvádí, že mezi ním a Ungerem mohl být v úřadu krátce ještě nějaký další biskup.\n\nV Poznani se nachází po něm pojmenovaný most biskupa Jordana.\n\n"}
{"id": "845149", "url": "https://cs.wikipedia.org/wiki?curid=845149", "title": "Dianne Reeves", "text": "Dianne Reeves\n\nDianne Reeves (* 23. října 1956 Detroit, Michigan, USA) je americká jazzová zpěvačka. Pochází z hudební rodiny, její otec, zpěvák, zemřel když jí byly dva roky. Její matka hrála na trubku, pracovala však jako zdravotní sestra. Její bratranec byl hráč na klávesové nástroje a hudební skladatel a producent George Duke, který zemřel v roce 2013. Je držitelkou několika cen Grammy.\n\n"}
{"id": "845155", "url": "https://cs.wikipedia.org/wiki?curid=845155", "title": "Telesphore Placidus Toppo", "text": "Telesphore Placidus Toppo\n\nTelesphore Placidus kardinál Toppo (15. října 1939 Chainpur) je indický římskokatolický kněz, arcibiskup Ráňčí, předseda Indické biskupské konference, kardinál.\n\nPochází z početné rodiny, narodil se jako osmé z desíti dětí. V roce 1965 absolvoval studia na kolegiu sv. Františka Xaverského v Ráňčí. Studoval také na Papežské univerzitě Urbaniana (kde získal licenciát z teologie) a na Univerzitě v Ráňčí. Kněžské svěcení přijal 3. května 1969. Poté působil zejména v církevním školství, organizoval přípravné kursy pro kandidáty kněžství.\n\nV červnu 1978 ho papež Pavel VI. jmenoval biskupem diecéze Dunmka, biskupské svěcení přijal 7. října téhož roku. V listopadu 1984 ho papež Jan Pavel II. jmenoval arcibiskupem-koadjutorem arcidiecéze Ráňčí, řízení diecéze se ujal 7. srpna následujícího roku.\n\nKardinálem byl jmenován v roce 2003, kardinálské insignie převzal na konzistoři 21. října téhož roku. V lednu 2004 byl zvolen předsedou Indické biskupské konference.\n\n\n"}
{"id": "845176", "url": "https://cs.wikipedia.org/wiki?curid=845176", "title": "Česká Třebová (nádraží)", "text": "Česká Třebová (nádraží)\n\nČeská Třebová je železniční stanice ve městě Česká Třebová na adrese náměstí Jana Pernera 579.\n\nŽeleznici vděčí město za svůj bouřlivý rozvoj po roce 1845, kdy zde byla zřízena stanice Olomoucko-pražské dráhy; o čtyři roky později byla zřízena spojka údolím Svitavy do Brna a Česká Třebová se tak stala jedním z prvních železničních uzlů na českém území (vedle Břeclavi a Přerova, dříve než Praha).\n\nDnes jsou do stanice zaústěny tři dvoukolejné elektrifikované tratě, součásti tranzitních železničních koridorů:\nV České Třebové zastavuje většina spojů včetně některých mezinárodních expresů. Vyjíždějí odtud i vlaky pokračující z Třebovice v Čechách po regionální trati do Moravské Třebové a z Rudoltic v Čechách po regionální trati do Lanškrouna.\n\nV České Třebové dosud funguje jedno z největších seřaďovacích nádraží ve střední Evropě, ovšem již od rozdělení ČSFR v roce 1993 se uvažuje o jeho útlumu či zrušení. Sídlí zde depo kolejových vozidel Českých drah, provozovna firmy CZ LOKO, která je privatizovaným závodem někdejších Železničních opraven a strojíren, a firma Elektrizace železnic Praha.\n\nBudova nynějšího osobního nádraží byla dokončena v roce 1924; mezi lety 1995 a 2005 byla v několika etapách rekonstruována. Některé další opravy (např. nástupiště) pokračují dodnes. V roce 2010 byla dokončena velká přestavba přednádražního prostoru – zastřešení existujícího autobusového nádraží a výstavba velkých podzemních garáží. Komplex je označen jako Terminál Jana Pernera. Ve vstupní hale nádraží se nacházejí fresky od Stanislava Víši z roku 1974, které znázorňují nejdůležitější hospodářská odvětví České Třebové charakterizující město v minulosti i v současnosti.\n\nV přednádražním prostoru před budovou polikliniky stojí sousoší Sbratření od Karla Pokorného.\n"}
{"id": "845180", "url": "https://cs.wikipedia.org/wiki?curid=845180", "title": "24. dynastie", "text": "24. dynastie\n\n24. dynastie ze staroegyptských dynastií je řazena egyptology do historického období Třetí přechodné doby. Vládla přibližně v letech 727-715 př.Kr..\nTato dynastie, vlastně jen posloupnost zakladatele Tefnachta a jeho bratra Bakenrenefa, vládla velmi krátkou dobu, přibližně dvanáct 12- 13 let. Hlávním sídlem bylo město Sais v západní části nilské delty.\n\nKoncem 23. dynastie pokračovala expanze nubijských králů do severního Egyptu a postupně dosáhla až k Thébám. K potlačení jejich postupu dále k severu do nilské delty, se z lokálních vládců vytvořila koalice Osorkona IV. z Tanis, Peftyauembasteta z Herakleopolisu, Nimlota III. z Hermopolis a Inputa II. z Leontopolis. Velení se ujal Tefnacht první král a zakladatel 24. dynastie. Proti nim se postavil vládce Nubie Piankhi (747-713). Po počátečních vojenských úspěších severní koalice, nubijský král Piankhi s koncentrovaným vojskem koalici porazil, avšak diplomaticky ponechal poražené vládce u moci v jejich sídlech. Zavázal je ale vazalským vztahem s povinností odvádět tribut. Dokumentuje to scéna na stéle, nalezené v Gebel Barkal, na které Nimlot III. držící koně, představuje klečící poražené vládce Osorkona IV., Inputa II. a Peftjauawybasta nubijskému králi Piankhimu, jak potvrzují svůj vazalský vztah. Piankhi se stal zakladatel \"\"Nubijské\"\" 25. dynastie.\n\nBakenrenef, nástupce Tefnachta setrval v Sais, pozici lokálního vládce si udržel asi 5 let. Žádné významnější památky po něm nebyly nalezeny, snad až na nepatrnou zmínku na stéle nalezené v Serapeu, pohřebišti posvátných býků Apisů v Gíze symbolů boha Ptaha.. Na stéle pojmenované Padiusir-Pawahje je hieroglyfický zápis: \n\nArchologické výzkumy lokality v Sais permanentně pokračují v gesci University Durham UK.\n"}
{"id": "845186", "url": "https://cs.wikipedia.org/wiki?curid=845186", "title": "Malý ztracený robot", "text": "Malý ztracený robot\n\nMalý ztracený robot ( „Little Lost Robot“) je vědeckofantastická povídka spisovatele Isaaca Asimova, která vyšla v březnu 1947 v časopise \"Astounding Science Fiction\". Byla následně zařazena do sbírek \"I, Robot (1950)\", \"The Complete Robot\" (1982), \"Robot Dreams\" (1986) a \"Robot Visions\" (1990). Česky vyšla např. ve sbírce \"Já, robot\" (Triton, 2004) a \"Robohistorie II.\" (Triton, 2004).\n\nPříběh staví (jako většina z autorových raných povídek o robotech) na problematice tří zákonů robotiky. V tomto případě se jedná o modifikaci prvního, nejdůležitějšího zákona. Jeden z robotů s touto modifikací dokonce napadne dr. Susan Calvinovou, robopsycholožku Americké korporace robotů a mechanických lidí (AKRaML), která byla k případu povolána. Robot zde má zápornou roli.\n\nPříběh z povídky byl použit pro část děje ve filmu \"Já, robot\" (scéna, kde se robot Sonny ukryje mezi dalšími roboty ve skladu).\n\n\nNa Hyperzákladně probíhá výzkum hyperpohonu nutného k cestování hyperprostorem. Jsou zde využíváni mj. roboti řady NS-2, kterým byl na vládní zakázku modifikován první zákon robotiky. Celé znění prvního zákona zní:\nPro potřeby Hyperzákladny bylo znění prvního zákona upraveno takto:\nTato úprava vede k jejich menší stabilitě, nicméně byla nutná, protože zde lidé občas krátkodobě pracují v nebezpečných podmínkách (záření gama) a roboti mají tendence je vždy zachránit, přičemž je záření gama vždy vyřadí z provozu (poškodí jim trvale pozitronický mozek). Fyzik Gerald Black během práce v rozčilení přikáže jednomu z robotů, aby se ztratil. Ten to pochopí doslova a snaží se zmizet. Zamíchá se mezi 62 identických robotů (z nich však většina nemá modifikovaný první zákon).\n\nK případu jsou povolání dva specialisté z AKRaML, robopsycholožka Susan Calvinová a hlavní matematik Peter Bogert. Bogert o modifikacích věděl, zatímco Calvinová nikoli. Je dost překvapená. Po seznámení se situací si oba vyslechnou Geralda Blacka a poté vyslýchají všech 63 robotů. Ale nahrané záznamy výpovědí robotů nevykazují žádné anomálie. Oba odborníci si uvědomují, že robot se pokouší plnit svědomitě svůj příkaz a kvůli tomu bude i lhát. Navíc si je Calvinová jista, že robot je svým způsobem hrdý na to, že dokáže unikat odhalení a mást své stvořitele. Po sérii testů s prvním zákonem (roboti mají zachránit člověka při nafingované nehodě) se stále nedaří robota identifikovat. Calvinová navrhuje z bezpečnostních důvodů zničení všech 63 robotů, s čímž Bogert ani Kallner nesouhlasí, vniveč by přišlo velké množství investic. Nakonec přijde na správné řešení, nechá všechny roboty izolovat, aby spolu nemohli komunikovat, čímž předejde výměně důležitých informací mezi nimi. Poté se zopakuje test, kdy na člověka padá břemeno a robot jej má zachránit. Tentokrát sedí na židli pro zachraňovaného člověka sama Calvinová, chce být v centru dění a mít možnost zaregistrovat sebemenší detail. Reakce všech robotů jsou rovněž monitorovány. Robotům bylo řečeno, že je od Calvinové dělí (pro robota) smrtící pole gama paprsků, ve skutečnosti to je však neškodné infračervené záření. Jediný, kdo projeví abnormální reakci je hledaný robot NS-5. Při svém odhalení se pokusí napadnout Calvinovou, ale Gerald Black s ostatními včas zaplaví místnost na okamžik radiací, která vyřadí jeho pozitronový mozek z činnosti.\n\nČesky nebo slovensky vyšla povídka v následujících sbírkách nebo antologiích:\n\nPod názvem Malý ztracený robot:\n\nPod názvem Stratený robot:\n\n"}
{"id": "845187", "url": "https://cs.wikipedia.org/wiki?curid=845187", "title": "Automatický stabilizátor", "text": "Automatický stabilizátor\n\nAutomatický stabilizátor (též vestavěný stabilizátor, ) je v politické ekonomii nástroj fiskální (rozpočtové) politiky, který po svém zavedení automaticky omezuje cyklické výkyvy v ekonomice bez rozhodnutí vlády nebo zásahu jiného ekonomického subjektu.\n\nZatímco expanzivní vládní opatření zajišťují spíše krátkodobé povzbuzení ekonomiky, automatické stabilizátory představují dlouhodobý stabilizační efekt na ekonomiku v průběhu cyklu.\n\nPříklady automatických stabilizátorů jsou:\n\n\n"}
{"id": "845192", "url": "https://cs.wikipedia.org/wiki?curid=845192", "title": "Lanový most", "text": "Lanový most\n\nLanový most může znamenat: \n"}
{"id": "845201", "url": "https://cs.wikipedia.org/wiki?curid=845201", "title": "Amitóza", "text": "Amitóza\n\nAmitóza je přímé dělení buňky (nebo jen buněčného jádra u vícejaderných buněk) bez vytváření chromozomů a dělícího vřeténka. Je to méně častý způsob dělení, při kterém dělící se jádro obklopuje stále karyotéka. Vyskytuje se zvláště u degenerujících, nebo nádorových buněk. Amitóza byla popsána také u některých zdravých vícejaderných buněk, např. při dělení makronukleu nálevníků (zatímco mikronukleus se dělí mitózou).\n\nJádro se může dělit třemi způsoby\nNa rozdíl od dalších způsobů dělení buněk – mitózy a meiózy, kde rovnoměrné rozdělení genetického materiálu zabezpečuje mitotický aparát, při amitóze nemusí být zabezpečeno rovnoměrné rozdělení genetického materiálu.\n"}
{"id": "845203", "url": "https://cs.wikipedia.org/wiki?curid=845203", "title": "Los Angeles Rams", "text": "Los Angeles Rams\n\nLos Angeles Rams je profesionální klub amerického fotbalu, který sídlí v Los Angeles ve státě Kalifornie. V současné době je členem West Division (Západní divize) National Football Conference (NFC, Národní fotbalové konference) National Football League (NFL, Národní fotbalové ligy). Rams se stali v letech 1945 a 1951 šampiony NFL, a v roce 1999 získali první a jediný Super Bowl. Jsou také jediným týmem v NFL, který se stal mistrem ve třech různých městech (Cleveland, Los Angeles a St. Louis).\n\nRams vznikli v roce 1936 ve městě Cleveland ve státě Ohio. NFL považuje klub za přímého nástupce prvních Cleveland Rams, kteří hráli AFL v roce 1936. Ale přestože práva přešla na toho samého majitele, podle NFL se jedná o dva různé týmy, protože do nového týmu přešli pouze 4 hráči a žádný funkcionář. Klub se přestěhoval v roce 1945 do Los Angeles, aby uvolnil místo Cleveland Browns, kteří začali hrát v All-America Football Conference. V sezóně 1979 se Rams přesunuli na jih do blízkého okresu Orange County, kde stráví dalších patnáct sezón (1980-1994), ale název Los Angeles Rams si nechali. V roce 1995 následovalo stěhování do St. Louis a až do ročníku 2004 byli Rams úspěšní, jenže od té doby se v následujících jedenácti ročnících nedostali do play-off. Na setkání majitelů NFL v lednu 2016 byl počtem hlasů 30:2 schválen návrat Rams do Los Angeles.\n\nKromě níže vyjmenovaných funkcionářů jsou s Rams spojeni ještě další tři osobnosti, ti ovšem byli zvoleni na základě výkonů v jiných klubech:\nHráči draftovaní v prvním kole za posledních deset sezón:\n\n"}
{"id": "845208", "url": "https://cs.wikipedia.org/wiki?curid=845208", "title": "Rajmund Habřina", "text": "Rajmund Habřina\n\nRajmund Habřina, rodným jménem \"Rajmund Chatrný\" (28. září 1907, Příbram na Moravě – 2. dubna 1960, Brno) byl česky tvořící básník, novinář, spisovatel a překladatel ze slovinštiny.\nRodnou obcí spisovatele Rajmunda Habřiny protéká potok Habřina. Je zde tedy pravděpodobná souvislost pojmenování.\n\nPo studiu klasického gymnázia v Brně (1919–1928), zde vystudoval i Filosofickou fakultu . Doktorát z filosofie získal roku 1933. Od roku 1930 působil ve školství. Nejprve jako učitel v gymnáziu, ke konci kariéry jako jeho ředitel. Byl členem moravského kola spisovatelů a hlásil se ke skupině ruralistů. Při psaní čerpal náměty především z historie Moravy. V době okupace byl vězněn v koncentračním táboře, což se posléze odráží v tématech jeho následných prací.\n\n\nPřeklady\n\n"}
{"id": "845211", "url": "https://cs.wikipedia.org/wiki?curid=845211", "title": "Důstojník Štěstěny", "text": "Důstojník Štěstěny\n\nDůstojník Štěstěny (ve francouzském originále ) je tříaktová opera (\"drame lyrique\") belgického skladatele Andrého Ernesta Modesta Grétryho na libreto francouzského dramatika Edmonda Guillauma Françoise de Favières. Opera má podobu opéry comique, tj. hudební čísla (celkem 15) se střídají s mluvenými dialogy. Vznikla v letech 1790–1792 pro pařížské divadlo Comédie italienne, ale v poslední fázi bylo od jejího uvedení upuštěno, zřejmě pro politickou nevčasnost námětu. Dlouho nezvěstné dílo bylo objeveno roku 2011 a jeho opožděná světová premiéra se konala 20. října 2012 v lutyšském divadle Opéra Royal de Wallonie.\n\nDvě flétny, dva hoboje, dva klarinety, dva lesní rohy, dva fagoty, trubka, tympány, smyčce.\n\nGrétryho opera \"Důstojník Štěstěny\" vznikla v letech 1790–1792. Libreto napsal Edmond Guillaume de Favières (1755-1837), spisovatel, dramatik, libretista a politik (parlamentní rada) za francouzského ancien régime; se skladatelem A.-M. Grétrym spolupracoval později ještě na operách \"Lisbeth\" (1797) a \"Elisca aneb Mateřská láska\" (1799). Je známo, že 1. prosince 1790 bylo pro divadlo Comédie italienne cenzurou schváleno jeho libreto \"L'Officier de Fortune\", poté zřejmě na díle začal pracovat Grétry a hotovo bylo nejpozději v polovině roku 1792. K 8. srpnu 1792 je doložena úhrada, kterou divadlo učinilo opisovači not, avšak v nižší než obvyklé výši: podle E. C. Bartletové to svědčí o tom, že dílo bylo připraveno k uvedení (opisy se pořizovaly jen těsně před premiérou), ale než byly opsány všechny partie, rozhodlo vedení divadla o stažení opery. Důvodem mohla být časová nevhodnost libreta vzhledem k politické situaci, zejména probíhající válce proti Rakousku a Prusku: vadit mohla jak německá jména protagonistů a německé prostředí, tak hlavní zápletka, v níž se voják s úspěchem snaží vymanit se z vojenské služby a láska vítězí nad vojenskými povinnostmi.\n\nOpera tedy nebyla ve své době uvedena, byť se o její existenci vědělo. Partitura byla nezvěstná, při přípravách výstavy ke 200. výročí Grétryho smrti roku 2013 však byl její rukopis nalezen v lutyšském Grétryho muzeu (\"Musée Grétry\") mezi rukopisy odkázanými muzeu Mme Tugotovou, což umožnilo její první novodobé uvedení v Grétryho rodišti Lutychu.\n\nNalezený rukopis obsahuje pouze hudební a zpívané části, celkem patnáct, původní mluvené dialogy se nezachovaly. Autor libreta však později přepracoval libreto na činohru s názvem \"Herman et Verner, ou les militaires\", která měla premiéru 22. května 1803 v Théâtre français de la République a téhož roku vyšla i tiskem. I když se hra v jednotlivostech – zejména v motivaci Vernerovy dezerce – patrně odlišuje od původního libreta, lze průběh děje opery podle ní spolehlivě rekonstruovat.\n\nHudba je pro Grétryho styl psaní a zásady typická. Všechny hlasy jsou posazeny poměrně vysoko v registru a všechny čtyři hlavní role (Verner, Spandau a hlavně Lisbeth a hrabě) jsou poměrně náročné, přestože objemem nevelké. Tyto čtyři osoby také mají většinu zpívané látky, vedle toho je každý ze tří aktů zahájen árií vedlejší postavy (Fricht, Édouard, Claude) a ve finále každého dějství zasahuje i sbor: tyto partie jsou méně náročné s důrazem na jednoduchou melodii. Pro orchestraci je charakteristické, že střední poloha je vyhrazena lidským hlasům, aby byla zajištěna jejich dobrá slyšitelnost. Proto doprovod spočívá především ve vyšší (housle) a nižší (cella) linii, zatímco violy hrají většinou s basovou linií unisono nebo v oktávě. Dechové nástroje charakterizují jednotlivé postavy a náladu. Obecně je však orchestrální zvuk při zpěvu tlumen a plně se rozvíjí v instrumentálních částech. Tak je tomu například v předehře, která vojenskými rytmy i hlavním tématem opery – tématel Lisbetiny lásky – vytváří rámec děje, nebo v pasážích reprezentujících požár ve finále I. aktu. Zajímavá je dvojí árie Lisbeth ve druhém dějství, v níž se Lisbeth přimlouvá u hraběte za svého snoubence; na týž prosebný text zpívá dvě samostatné melodie, jednu ve 4/4, druhou ve 3/4, pro odpočinek zpěvačky oddělené instrumentálním ritornelem. Hudebním jádrem opery ne nejrozsáhlejší číslo, finále 2. dějství, v němž vystupují všechny hlavní postavy a sbor.\n\nSvětová premiéra opery se konala v poloscénickém provedení v podobě „divadla na divadle“, kdy vypravěč (Vincent Dujardin) a zpěváci provádějí diváky dějem spíše než aby jej předehrávali.\n\nVýrazem officier de fortune (důstojník Štěstěny) býval označován důstojník, který si svou hodnost nekoupil (jak bylo v armádách 18. století běžné), ale získal na základě vlastních zásluh. V příběhu se vztahuje ke Spandauovi.\n\nJsme ve vojenském táboře na břehu řeky, k večeru (předehra). Na stráži sedí prostý voják Fricht, který je přesvědčen, že k vojančení je mnohem užitečnější silná paže a rozum, a má silnou náklonnost k pití (č. 1 árie Frichta \"Ou, je pense, mon ami\"). Jinou, mnohem romantičtější povahu má jeho kamarád Verner. Ten se dal kdysi naverbovat kapitánem Spandauem pod podmínkou, že u vojska zůstane tři roky, pak se bude moci vrátit ke své ovdovělé matce Clotilde a ke své milé Lisbeth. Do konce lhůty chybí jen pár dní a navíc se Vernerova rodná vesnice nachází hned na druhé straně řeky. Verner touží co nejdříve spatřit své blízké, ale vojenská čest jej nutí setrvat ve službě až do konce (č. 2 árie Vernera \"Oui, c'est là que je respire\"). I Lisbeth ve vesnici ví, že se Verner znovu vrátí, nechávala si předčítat jeho dopisy z vojny a s pomocí gramotných vesničanů mu mohla i posílat své odpovědi (č. 3 árie Lisbeth \"Aux douces lettres de l'amour\"). Na druhé straně řeky Verner pozoruje chalupu své matky a málem by se za ní rozběhl, i když jej vojenská služba zadržuje na místě. Tu ale spatří požár, který se blíží k matčině chalupě. Neudrží se a běží za ní, stráže tábora jej však chytí a zatknou jako zběha. Zatímco je odváděn do vězení, prosí Verner vesničany, aby spěchali na pomoc jeho matce (č. 3 recitativ a árie Vernera \"Tout est calme et tranquille... Oui, c'en est fait, je veux la voir!\" a sbor vesničanek).\n\nTemperamentní mladík Édouard se dvoří Lisbeth, ta jej však odmítá s odkazem na brzký příchod Vernera. Édouard je rozhodnut, že nečeká-li jej doma láska, chce se dát k vojsku (č. 5 árie Édouarda \"Oui, je me destine à la guerre\"). – Hrabě, který je současně velitelem Vernerova pluku, trvá na jeho přísném potrestání. On sám sice dobře zná lásku a něhu, ale vždy ji dokázal udržet v souladu se svými vojenskými povinnostmi (č. 6 árie hraběte \"À seize ans je me rappelle\"). Kapitán Spandau jej prosí o shovívavost k Vernerovi kvůli nešťastnému vojákovi i kvůli sobě. Před třemi lety se totiž Vernerovi svou ctí zaručil, že jej z armády propustí, a uvěznění a trest by znamenalo porušení Spandauova slova (č. 7 árie Spandaua \"Savez-vous que j'eus promis\"). I Lisbeth přichází prosit hraběte za svého snoubence (č. 8 árie Lisbeth \"Songez donc que sa pauvre mère\", č. 9 orchestrální intermezzo ve formě krátkého ritornelu a čl. 10 bis árie Lisbeth \"Songez donc que sa pauvre mère\"). Hrabě svolí pod podmínkou, že mu přivedou nového rekruta přinejmenším tak dobrého jako Verner. To se snadno splní, protože Lisbeth přivádí Édouarda a Spandau se za něho zaručuje. Hrabě proto dává Vernerovi svolení, aby odešel s Lisbeth domů, a Lisbeth zve všechny na jejich statek (č. 11 finále – Lisbeth, Édouard, Spandau, hrabě, Verner – se sólem hraběte \"Oui, je te rends à cette belle\" a arietou Lisbeth \"Je vais avoir mon bon ami\").\n\nDůstojníci jsou hoštěni na Lisbetině statku, kde je baví prostý vesničan Claude (č. 12 árie Clauda \"J'en vois pas de poltronneries\"). Spandau dává sbohem Vernerovi, těší se z jeho štěstí a ukazuje, že rozumí jeho nitru (č. 13 árie Spandaua \"Je connaîtrai un jour\"). Snoubenci pozorují vojsko, které opouští tábor. Verner není na pochybách, že raději zůstává zde s Lisbeth, než aby táhl s nimi (č. 14 duet Lisbeth a Vernera \"On se met en marche\"). Všichni se radují z dobrého konce (č. 15 závěrečný sbor \"Chantons, chantons ce bon jour\").\n"}
{"id": "845214", "url": "https://cs.wikipedia.org/wiki?curid=845214", "title": "Hojer", "text": "Hojer\n\nPříjmení Hojer neslo více osobností.\n\n\n\n"}
{"id": "845216", "url": "https://cs.wikipedia.org/wiki?curid=845216", "title": "Jan Souček", "text": "Jan Souček\n\nJan Souček (5. května 1941 Praha – 3. května 2008 Praha) byl český malíř, grafik a ilustrátor. \n\nV letech 1957–1961 studoval na střední uměleckoprůmyslové škole sklářské v Železném Brodě pod vedením profesora Stanislava Libenského.\nPoté studoval v letech 1963–1969 na Vysoké škole uměleckoprůmyslové v Praze v ateliéru kresleného filmu profesora Adolfa Hoffmeistra.\n\nStěžejním bodem jeho práce bylo malířství a grafika.\n\nOd roku 1971 pravidelně vystavoval v České republice, Německu, Švýcarsku, býv. Jugoslávii, Rumunsku, Francii, Rakousku a Spojených státech.\n\nByl členem SČUG Hollar.\n\nJeho dílo je zastoupeno ve sbírkách Národní galerie v Praze, Památníku národního písemnictví v Praze, Ministerstva kultury ČR, Galerie hl. m. Prahy atd.\n\n"}
{"id": "845217", "url": "https://cs.wikipedia.org/wiki?curid=845217", "title": "Bill Nelson (hudebník)", "text": "Bill Nelson (hudebník)\n\nBill Nelson (* jako William Nelson; 18. prosince 1948 Wakefield, West Yorkshire, Anglie) je britský rockový kytarista, zpěvák, hudební producent a skladatel.\n\nStudoval na Wakefield College. V roce 1972 spoluzaložil skupinu Be-Bop Deluxe, ve které působil do roku 1978. Později spolu se svým bratrem Ianem založil krátce existující skupinu Red Noise. Později se věnoval sólové kariéře a spolupracoval s dalšími hudebníky, jako jsou například David Sylvian nebo Harold Budd.\n"}
{"id": "845220", "url": "https://cs.wikipedia.org/wiki?curid=845220", "title": "Looper", "text": "Looper\n\nLooper je sci-film z roku 2012. V hlavní roli je hraje Bruce Willis. Jeho mladší já hraje Joseph Gordon-Levitt.\n\nHlavní postavy Loopeři pracují pro organizaci, která zabijí lidi v budoucnosti. Hlavní postava dostane za úkol zabít své vlastní já, a tak se vzbouří a své já nezastřelí.\n\n\n"}
{"id": "845221", "url": "https://cs.wikipedia.org/wiki?curid=845221", "title": "Village des Bories", "text": "Village des Bories\n\nVillage des Bories je skanzen domů z nasucho kladených kamenů 2 km západně od francouzského města Gordes v Provence v departementu Vaucluse.\n\nProvensálské pojmenování \"\"Borie\"\" pro tento typ domů vzniklo až v 18. století. Alternativní název je \"galské chaty\". Na mapě z roku 1809 je místo nazváno \"osada Savourninů\". Do 70. let 20. století se osadě říkalo jen \"chýše\", současný název jí dal její objevitel Pierre Viala, který ji v letech 1969–1976 rekonstruoval do současné podoby. Nyní je majetkem města Gordes. Vesnice byla patrně založena po roce 1766, kdy vyšlo královské nařízení o zúrodňování půdy v Provence. Dokládá to i fakt, že během restaurátorských prací byly v chatách a v jejich okolí nalezeny zbytky keramiky příznačné pro oblast Aptu v 18. a 19. století. Osada byla opuštěna někdy začátkem 19. století.\n\nSkanzen tvoří skupina 28 kamenných domů stavěných bez použití malty. Jsou postaveny z 10–15 cm silných desek z místního vápence. Jsou zde obytné i hospodářské budovy, které se stavebně dělí do 5 kategorií. Kromě obydlí jsou ve skanzenu zastoupeny ovčín, lis na víno, zásobní nádrž, chlévy pro kozy a prasata, pec, sýpka, úložné prostory. V jedné z budov je muzeum s příklady analogických staveb z jiných oblastí světa. Dokazuje se v něm, že tento typ domů vznikal už v pravěku, v době bronzové.\n\n"}
{"id": "845224", "url": "https://cs.wikipedia.org/wiki?curid=845224", "title": "Investiční strategie", "text": "Investiční strategie\n\nInvestiční strategie je investorův plán alokace finančních prostředků do různých investičních instrumentů, založený na investičním horizontu, finančních cílech, toleranci k riziku, daňovém zatížení a dalších faktorech. \n\nZjednodušeně řečeno jde o způsob, jakým investor zhodnocuje svůj majetek. Usiluje přitom o maximalizaci výnosů a minimalizaci rizika, zvažuje i likviditu (dostupnost investovaných prostředků) aj. Protože však některé zvažované faktory stojí v protikladu (např. vyšší výnosy proti nižším rizikům), investor musí zvážit, jaké jsou jeho cíle, čemu dává přednost a jak své prostředky investuje.\nInvestiční strategií pak můžeme rozumět formulování investičních cílů a postupů k jejich dosažení. Volba určitého typu strategie plyne z investorových konkrétních podmínek, z jeho cílů a omezení.\n\nSoučástí širšího finančního plánování jednotlivců, rodin či firem je investiční plánování. Volba investiční strategie je významnou součástí celého investičního procesu:\n\n\nInvestiční plán lze naplňovat využitím jedné nebo více investičních strategií. Pavel Kohout uvádí, že výběr strategie více než z 90 % určuje charakter chování investičního portfolia z hlediska výnosů, rizik a odolnosti vůči inflaci. Jednotlivé strategie se od sebe liší \"investičními cíli\" a \"investičními omezeními\". Cíle se týkají výnosu a rizika. Mezi omezení patří časový horizont, regulatorní a zákonná omezení, zdanění a požadavky na likviditu.\n\nPodle investičního horizontu se strategie člení (přesné vymezení hranic není ustálené, pohybuje se obvykle od 1 do 3 let, resp. od 3 do 7 let):\n\nPro velmi \"krátkodobou investiční strategii\" (do 1 roku) jsou vhodnými investičními nástroji např. termínované vklady, spořící účty, peněžní fondy. Méně vhodné jsou běžné účty, jejichž reálný výnos (s přihlédnutím k inflaci) bývá zpravidla záporný. V horizontu 1 až 3 let jsou nejlépe hodnoceny investice do krátkodobých dluhopisů a dluhopisových fondů, případně zajištěné fondy, strukturované dluhopisy a strukturované vklady.\n\nU \"střednědobých investičních strategií\" (3 až 5letých) se více rozhoduje mezi vyššími možnými výnosy i riziky (akcie, investiční certifikáty, akciové fondy) a menšími výnosy s větší jistotou (střednědobé dluhopisy). Dalšími nástroji jsou penzijní fondy, stavební spoření a životní pojištění, které i přes nízký výnos činí atraktivnějšími státní podpory a daňové úlevy.\n\nPro \"investiční strategie s dlouhodobým horizontem\" (více než 5 let) se doporučují investice do akcií, které umožňují maximalizovat celkový výnos investice. K nim patří i investiční certifikáty a akciové fondy. Potenciál rizikového, ale vysokého výnosu představují hedge fondy a speciální fondy (nemovitosti, deriváty aj.). Méně výnosné jistější nástroje jsou dlouhodobé dluhopisy.\n\nPodle přístupu k trhu lze rozlišit strategie:\n\nInvestor posuzuje každou investici přinejmenším z hlediska tří základních faktorů (tzv. magický trojúhelník investování):\n\nInvestor se vždy pohybuje uvnitř tohoto trojúhelníku a nikdy nemůže dospět k ideální investici, která by současně maximalizovala výnos, byla by zcela bezpečná a bylo by možné ji okamžitě proměnit v hotové peníze. Podle toho, který z těchto faktorů upřednostňují, se investiční strategie dále dělí do skupin.\n\n\nPodobně jako si volí svou strategii individuální investoři, tak i subjekty kolektivního investování (investiční fondy, podílové fondy aj.) se různí v druhu a poměru aktiv, do kterých investují. Zatímco však individuální investor může svoji strategii průběžně přizpůsobovat aktuální situaci na trhu, fondy takový prostor na změnu nemají. Volí a zřetelně deklarují svou stabilní investiční strategii tak, aby svým investorům poskytli transparentní nabídku.\n\nZákladní členění fondů dle investiční strategie:\n\nPodle investičního cíle:\n\nDále existují např. \"fondy oborové\", které se soustředí na investice do určitého odvětví, \"fondy regionální\" investující v určitém regionu. \"Zastřešující fondy\" („fondy fondů“) pod sebou zastřešují více fondů s různými strategiemi a důrazem na diverzifikaci se podobají smíšeným fondům. \"Etické fondy\" usilují o společensky odpovědné investování. \"Veřejné fondy\" se orientují podle vládnoucí politické reprezentace a investují spíše s menším rizikem (do obligací apod.), \"soukromé fondy\" jsou nezávislé a investují více do akcií. \"Indexové fondy\" investují do akcií podle jejich zastoupení ve zvoleném tržním indexu. \"Zajištěné fondy\" garantují počáteční investovaný vklad, případně s minimálním výnosem. Specifickými z hlediska strategie jsou také \"nemovitostní fondy\", které investují do realitního sektoru a do nemovitostí coby aktiv s nízkou likviditou.\n\nV kontextu podnikového řízení se termín investiční strategie objevuje v obecnějším smyslu strategického plánu nově vznikající firmy nebo investičního projektu představujícího rozvoj existující firmy. Investor zvažuje, jakou strategii zvolit pro další rozvoj, do jakého projektu investovat a z jakých zdrojů takovou investici financovat. Investice mohou být:\nNa první kategorii investic se zaměřovaly předchozí pasáže. Příklady zbývajících dvou kategorií představují např. investice do nákupu nové technologie, zřízení nové pobočky, výzkumu a vývoje nových produktů nebo i získávání nového lidského kapitálu. \n\nInvestor se podobně jako u finančních investic rozhoduje o tom, že odloží část své současné spotřeby (úspor) za účelem získání budoucího užitku (tak je definována investice v nejobecnější rovině). Hlavním cílem je obvykle růst tržní hodnoty firmy (což zahrnuje podmínku zisku), může však jít i o další, vedlejší cíle jako je zvýšení podílu na trhu nebo inovace výrobního programu, případně splnění zákonných povinností. V tomto kontextu se investice dělí na rozvojové (expanzní), obnovovací nebo mandatorní (regulatorní, povinné).\n\nKromě stanovení \"investičních cílů\" je však zapotřebí zvolit také \"investiční strategii\", tedy způsob, jakým má být investice realizována a cíl dosažen. Také u těchto investic je budoucí užitek nejistý, zatížený určitým rizikem a jeho financování má rovněž vliv na likviditu firmy. Proto i zde se hovoří o „magickém trojúhelníku investování“, kdy firma posuzuje investici z hlediska očekávaného výnosu, rizika a likvidity. Investiční strategie se pak dělí (v souladu s výše popsaným dělením finančních investic):\n\nZákladními prvky investiční strategie projektu (firmy) jsou:\n\nInvestiční proces popsaný v úvodu v souvislosti s finančními investicemi lze podobně popsat i rozdělením do tří, resp. čtyř hlavních fází:\n\nVolba investiční strategie je významnou součástí předinvestiční fáze a zvolená strategie dále předurčuje kroky v dalších fázích procesu.\n\n"}
{"id": "845236", "url": "https://cs.wikipedia.org/wiki?curid=845236", "title": "Památník homosexuálním obětem nacismu", "text": "Památník homosexuálním obětem nacismu\n\nPamátník homosexuálním obětem nacismu byl v Berlíně slavnostně odhalen 27. května 2008. Upomíná na perzekuci asi 100 000 obviněných (z toho 50 000 odsouzených a z nich asi 5–15 tisíc v koncentračních táborech uvězněných) a nevyčíslený počet dalších diskriminovaných homosexuálních osob v nacistickém Německu. Památník má podobu betonového kvádru, na jehož přední straně je okénko, v němž mohou návštěvníci sledovat krátký film se dvěma líbajícími se muži.\n\nHomosexuální oběti holokaustu nebyly v Západním Německu po druhé světové válce uznávány, protože homosexualita byla v Německé spolkové republice zcela legalizována až v roce 1973. 12. prosince 2003 Spolkový sněm schválil vybudování památníku v blízkosti tehdy chystaného památníku Židů zavražděných v Evropě a byla vyhlášena umělecká soutěž na jeho zpracování. \n\nSlavnostního odhalení památníku se zúčastnila řada německých osobností a politiků, krom jiných berlínský starosta Klaus Wowereit, předseda spolkového sněmu Wolfgang Thierse a německý ministr kultury Bernd Neumann. V samotném roce 2008 se stal památník terčem řady vandalských útoků.\n\n"}
{"id": "845238", "url": "https://cs.wikipedia.org/wiki?curid=845238", "title": "Techtle mechtle", "text": "Techtle mechtle\n\nTechtle mechtle jsou pletky, pletichy, intriky a machinace. Ve významu pletky se spojení techtle mechtle používá například při (utajovaném) milostném poměru. Jako náhrada slova intriky se používá ve slovním spojení provádět techtle mechtle proti někomu, dělat techtle mechtle s něčím. \n\nV Etymologickém slovníku jazyka českého Václava Machka (již poněkud starší publikaci) se uvádí, že spojení techtle mechtle pochází z jazyka jidiš a \"„že druhé slovo je jen retnicovou ozvěnou slova druhého“\". To však dnešní etymologové nepovažují za správné, neboť jazyk jidiš dost možná převzal spojení již ze středověké němčiny, stejně jako čeština. \"„Říkají, že jeho česká podoba je z německého Techtelmechtel, které vzniklo z italského středověkého teco meco, které mělo význam mezi čtyřma očima. Italské spojení pak je z latinských slov tecum, s tebou, a mecum, se mnou.“\"\n"}
{"id": "845240", "url": "https://cs.wikipedia.org/wiki?curid=845240", "title": "Google Play", "text": "Google Play\n\nGoogle Play je online distribuční služba, která vznikla 22. října 2008. V současné době Google Play poskytuje několik druhů digitálního obsahu, ke kterému je možné přistupovat z počítače nebo z mobilního telefonu vybaveného operačním systémem Android nebo prostřednictvím Google TV.\n\nPrimárně je Google Play zaměřen na distribuci aplikací právě pro chytré telefony a tablety s Androidem, tato část se nazývá \"Obchod Google Play\". Další oblastí, do které Google Play zasahuje, je online distribuce hudby. Tato oblast se jmenuje \"Google Play Music\". Třetí oblast má název \"Google Play Movies & TV\", ta je zaměřena na distribuci filmů a jiných videí. Poslední část Google Play distribuuje elektronické knihy a jmenuje se \"Google Play Books\".\n\nZákladním a nutným požadavkem pro využívání služby Google Play, je být zaregistrovaný u společnosti Google. Po registraci bude mít uživatel vytvořený e-mailový účet u služby Gmail, který bude sloužit jako přihlašovací údaj do Google Play. Pro možnost zakoupení placeného digitálního obsahu je také nutné vlastnit bankovní účet s aktivovanými internetovými platbami. Bankovní údaje je nutné zadat do Peněženky Google.\n\nObchod Google Play je přímým nástupcem Android Marketu, který vznikl 23. října 2008, a následně byl 27. října 2008 otevřen pro vývojáře třetích stran a jejich aplikace.. V Obchodu Google Play jsou k dispozici bezplatné i placené aplikace, které jsou na Obchod Play nahrávány samotnými vývojáři, pro mobilní telefony a tablety s operačním systémem Android. Prostřednictvím Play Store může vývojář distribuovat aktualizace aplikací a získávat zpětnou vazbu od uživatelů, kteří zanechali k dané aplikaci komentář. Přesto Google odstranil všechny aplikace, odstraňující reklamu ze zařízení\n\nStahování nebo zakoupení aplikace je možné provést prostřednictvím mobilního telefonu nebo webového rozhraní, za podmínky, že je uživatel bezplatně registrován u služby Gmail. Katalog aplikací disponuje inteligentním vyhledáváním, které vyhledá a zobrazí pouze ty aplikace, které jsou kompatibilní se zařízením přihlášeného uživatele.\n\nJe-li aplikace placená, je k úspěšnému stáhnutí nutné zadat bankovní údaje do Peněženky Google. Po případném zakoupení nechtěné aplikace, je možné aplikaci do 15 minut vrátit, a peníze získat zpět.\n\nPočet dostupných aplikací v katalogu poměrně rychle roste. V září roku 2012 jich bylo zaznamenáno 670 000 a celkem 25 miliard jich bylo staženo.\n\nSlužba Hudba Google Play byla spuštěna v USA dne 16. listopadu 2011. Jedná se o online hudební knihovnu, ve které je možné zakoupit jednotlivé skladby a alba, nebo je neomezeně poslouchat on-line prostřednictvím počítačů a mobilních zařízení. Součástí služby je prostor pro uložení vlastních skladeb, tedy i skladeb zakoupených jiným způsobem, do hudební knihovny. Do této knihovny je možné nahrát až 20 000 skladeb, které se uživateli zpřístupní pro jeho počítač a pro všechna jeho zařízení s operačním systémem Android. V prostředí vlastní Hudba Google Play knihovny je možné poté skladby přiřazovat do playlistů popřípadě zpřístupnit i v režimu offline (stáhnout do zařízení) \n\nSlužba Hudba Google Play byla zpřístupněna pro uživatele z České republiky od 1.10.2013. Počáteční cena za neomezené užívání služby byla nastavena ve výši 129 Kč měsíčně, českým uživatelům byl také nabídnut měsíční bezplatný provoz k vyzkoušení služby. Hudebníkům nabízí aplikace možnost prodeje vlastních skladeb, a to za jednorázový vstupní poplatek 25 $.\n\nFilmy Google Play je služba, která se zabývá online distribucí filmů a jiných videí. Po zaregistrování u služby Gmail jsou Filmy Google Play dostupné buď z internetového prohlížeče počítače, uživatelům se zařízením s operačním systémem Android, nebo prostřednictvím Google TV.\n\nV online katalogu je možné vyhledávat videa, které lze následně zhlédnout, pokud jsou šířena bezplatně, popřípadě zakoupit nebo zapůjčit.\n\nFilmy Google Play jsou přístupné pro uživatele z České republiky od června 2014.\n\nSlužba Knihy Google Play je zaměřena na online distribuci knih v elektronickém formátu, tzv. eknihy. V databázi se nachází přes 4 miliony různých bezplatných nebo placených elektronických knih. Některé knihy si je možné zapůjčit. Ke službě je možné přistoupit prostřednictvím internetového prohlížeče nebo pomocí mobilního zařízením s operačním systémem Android.\n\nUživatel, který se ke službě Knihy Google Play přihlásí, si může vytvořit vlastní virtuální knihovnu, která je uložena na internetu a je tudíž dostupná z více zařízení najednou. Čtené knihy zůstávají uchovány na internetu, některé z nich lze, za podmínky volné licence nebo souhlasu autora, zpřístupnit offline (stáhnout do zařízení).\n\nExistuje několik formátů knih, které se na Knihy Google Play objevují. První z nich kniha ve formátu ePub, druhý formát je PDF, třetí ASCM. Knihy Google Play vždy informují o jaký typ knihy se jedná.\n\nKnihy ve formátu ePub jsou tvořeny adaptivním textem, který se přizpůsobí velikosti obrazovky. Uživatel si může snadno měnit vlastnosti písma a odstavců. Knihy ve formátu PDF mohou být dvojího typu. První z nich obsahuje adaptivní text včetně obrázků. Druhý typ je tvořen jednotlivými oskenovanými originálními stránkami. U některých knih je možné přepínat mezi oběma typy zobrazení. Kniha ve formátu ASCM, vyvinutým společností Adobe, se objeví v zařízení tehdy, když si jí uživatel zpřístupní offline (stáhne si jí). Tento formát má v sobě zabudované ochrany proti nelegálnímu rozmnožování.\n\nKnihy Google Play jsou od července 2013 přístupné i pro uživatele z České republiky.\n\nV současné době (1.1.2017) je služba Google Play dostupná ve všech zemích v celém svém rozsahu. Omezení některých služeb může mít více podob.\n\nObchod Google Play: nakupovat placené aplikace je možné v těchto zemích: \n\nFilmy Google Play: služba je dostupná pouze v těchto zemích: Albánie, Antigua a Barbuda, Argentina, Arménie, Aruba, Austrálie, Ázerbájdžán, Belgie, Belize, Bělorusko, Benin, Bolívie, Botswana, Brazílie, Burkina Faso, Česká republika, Dánsko, Dominikánská republika, Ekvádor, Estonsko, Fidži, Filipíny, Finsko, Francie, Gabon, Guatemala, Haiti, Honduras, Hongkong, Chile, Chorvatsko, Indie, Itálie, Irsko, Jamajka, Japonsko, Jižní Korea, Kambodža, Kanada, Kapverdy, Kazachstán, Kolumbie, Kostarika, Kyrgyzstán, Laos, Litva, Lotyšsko, Lucembursko, Mali, Mauricius, Mexiko, Moldavsko, Namibie, Německo, Nepál, Niger, Nikaragua, Nizozemsko, Norsko, Nový Zéland, Panama, Papua-Nová Guinea, Paraguay, Peru, Pobřeží slonoviny, Polsko, Portugalsko, Rusko, Rwanda, Řecko, Salvador, Senegal, Slovensko, Spojené království, Spojené státy americké, Srí Lanka, Španělsko, Švédsko, Švýcarsko, Tádžikistán, Tanzanie, Thajsko, Togo, Trinidad a Tobago, Turkmenistán, Uganda, Uruguay, Uzbekistán, Venezuela, Zambie a Zimbabwe. Televizní pořady jsou dostupné pouze v Austrálie, Japonsko, Kanada, Spojené království, Spojené státy a další.\n\nGoogle Play Books: služba je dostupná pouze v těchto zemích: Argentina, Austrálie, Belgie, Bolívie, Brazílie, Česká republika, Dánsko, Dominikánská republika, Ekvádor, Filipíny, Finsko, Francie, Guatemala, Honduras, Hongkong, Chile, Indie, Indonésie, Irsko, Itálie, Japonsko, Jihoafrická republika, Jižní Korea, Kanada, Kolumbie, Kostarika, Lucembursko, Maďarsko, Malajsie, Mexiko, Německo, Nikaragua, Nizozemsko, Norsko, Nový Zéland, Panama, Paraguay, Peru, Polsko, Portugalsko, Rakousko, Rumunsko, Rusko, Řecko, Salvador, Singapur, Spojené království, Spojené státy americké, Španělsko, Švédsko, Švýcarsko, Thajsko, Tchaj-wan, Turecko, Uruguay, Venezuela a Vietnam a další.\n\nGoogle Play: služba je dostupná pouze v těchto zemích: Austrálie, Rakousko, Belgie, Bolívie, Kanada, Chile, Kolumbie, Kostarika, Česká republika, Dánsko, Finsko, Francie, Německo, Řecko, Maďarsko, Irsko, Itálie, Lichtenštejnsko, Lucembursko, Mexiko, Nizozemí, Nový Zéland, Norsko, Peru , Polsko, Portugalsko, Rakousko, Rusko, Slovensko, Španělsko, Švédsko, Švýcarsko, Ukrajina, Velká Británie, Spojené státy americké a další.\n\nTelefony Google Play: dostupnost služby se liší podle zařízení, které lze koupit na Google Play. Nakupovat zařízení je možné v těchto zemích: \n\nGoogle plánuje postupně službu Google Play zpřístupnit celosvětově, proto je pravděpodobné, že se bude seznam států upravovat. \n\n\n"}
{"id": "845241", "url": "https://cs.wikipedia.org/wiki?curid=845241", "title": "Amazing Blondel", "text": "Amazing Blondel\n\nAmazing Blondel jsou anglická akustická progresivně folková skupina, kterou tvoří Eddie Baird, John Gladwin a Terry Wincott. U společnosti Island Records vydali v 70. letech několik LP. Jejich hudba bývá zařazována do kategorie psych folk nebo středověký folk rock, ale jejich hudba je spíše renesanční, založená na používání dobových nástrojů jako jsou loutny a zobcové flétny.\n\n"}
{"id": "845243", "url": "https://cs.wikipedia.org/wiki?curid=845243", "title": "Stanislava Bumbová", "text": "Stanislava Bumbová\n\nStanislava Bumbová (* 8. září 1948) byla česká politička, v 90. letech 20. století poslankyně České národní rady a Poslanecké sněmovny za Komunistickou stranu Československa, respektive za KSČM, později za Levý blok.\n\nVe volbách v roce 1990 byla zvolena za KSČS (federální komunistická strana), respektive za její organizaci v českých zemích KSČM, do České národní rady.\n\nMandát obhájila ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Jihočeský kraj). Zasedala ve výboru pro vědu, vzdělání, kulturu, mládež a tělovýchovu. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky.\n\nBěhem volebního období 1992-1996 přešla do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Za tuto formaci pak ve volbách v roce 1996 neúspěšně kandidovala jako druhá na jihočeské kandidátce LB. Profesně se uvádí jako učitelka z Pacova.\n\n"}
{"id": "845248", "url": "https://cs.wikipedia.org/wiki?curid=845248", "title": "Eduard Bureš", "text": "Eduard Bureš\n\nEduard Bureš (* 24. února 1942) byl český politik, v 90. letech 20. století poslanec České národní rady a Poslanecké sněmovny za ODS, později za Unii svobody.\n\nVe volbách v roce 1992 byl zvolen za ODS do České národní rady (volební obvod Praha). Zasedal ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslance obhájil ve volbách v roce 1996. Počátkem roku 1998 přestoupil do nově utvořené Unie svobody. Na jaře 1998 Jan Ruml, předseda Unie svobody, naznačil, že ODS se snažila poslance Bureše zlákat zpět do svých řad. Bureš se totiž krátce po přestupu do US vyjádřil kriticky na adresu této nové strany.\n\nProfesně se v roce 1994 zmiňuje jako zaměstnanec oddělení patologie ve Fakultní nemocnici v Praze 2.\n\n"}
{"id": "845249", "url": "https://cs.wikipedia.org/wiki?curid=845249", "title": "Lubomyr Huzar", "text": "Lubomyr Huzar\n\nLubomyr kardinál Huzar, MSU (ukrajinsky \"Любомир Гузар; \"26. února 1933 Lvov – 31. května 2017) byl ukrajinský řeckokatolický kněz, emeritní vyšší arcibiskup kyjevsko-haličský, kardinál.\n\nNarodil se ve Lvově, mládí prožil na území Polska. V roce 1944 před příchodem sovětské armády opustil spolu s rodinou Ukrajinu a emigroval do Rakouska. V letech 1944–1949 žil v Salcburku, později v USA. Zde studoval filozofii a teologii na univerzitách v Stanfordu, Washingtonu a New Yorku. Studoval rovněž na Papežské univerzitě Urbaniana v Římě. V letech 1958 až 1969 přednášel na univerzitě ve Stanfordu, následující tři roky vyučoval na Urbanianu.\n\nKněžské svěcení v byzantském ritu přijal 30. března 1958 v katedrále ve Stamfordu. V letech 1966–1969 působil jako duchovní v řeckokatolické farnosti v městě Kerhonkson. V roce 1972 roku vstoupil do řádu studytů (MSU – Monaci Studiti Ucraini), od roku 1974 byl představeným kláštera v Grottaferrata.\n\nDne 2. dubna 1977 mu arcibiskup Josip Slipyj tajně udělil biskupské svěcení (bez předchozího papežského potvrzení). V roce 1993 se vrátil na Ukrajinu s úkolem vytvořil klášter svého řádu v ternopilské archieparchii.\n\nV roce 1995 byl synodem biskupů Ukrajinské řeckokatolické církve vybrán za exarchu kyjevsko-vyšegorodského. O rok později získal potvrzení svého biskupského svěcení od papeže Jana Pavla II. a 22. února tohoto roku byl jmenován titulárním biskupem Nisa di Licia.\nNa podzim téhož roku se stal pomocným biskupem lvovského arcibiskupa s titulem koadjutora a mimořádnými pravomocemi. Po smrti kardinála Ljubačivského 23. prosince 2000 byl jmenován apoštolským administrátorem lvovské arcidiecéze.\n\nDne 25. ledna 2001 ho synod biskupů Ukrajinské řeckokatolické církve zvolil vyšším arcibiskupem Lvova a následně získal potvrzení svého titulu od papeže Jana Pavla II. Ten ho také v 21. února téhož roku při konzistoři jmenoval kardinálem.\n\nV roce 2005 se účastnil konkláve po smrti Jana Pavla II. Od srpna téhož roku jako vrcholný představitel Ukrajinské řeckokatolické církve získal titul vyššího/vrchního arcibiskupa kyjevsko-haličského. Následujících pět let se snažil o vznik řecko-katolického patriarchátu na Ukrajině.10. února 2011 rezignoval na svoji funkci. Jeho nástupcem se stal Svjatoslav Ševčuk. Zemřel 31. května 2017.\n\n\n"}
{"id": "845251", "url": "https://cs.wikipedia.org/wiki?curid=845251", "title": "Peculium", "text": "Peculium\n\nPeculium označovalo v římském právu majetek, který otec rodiny (\"pater familias\") svěřil svému synovi nebo otrokovi. Samotné vlastnictví mu zůstalo, peculium znamenalo vlastně jen faktické panství nad daným majetkem, které mohlo být kdykoli odejmuto. Teprve v průběhu vývoje začalo být uznáváno, že odejmutí se může stát jen z vážných důvodů, v opačném případě šlo o jednání římského občana nehodné.\n\nPostupem času se také objevilo tzv. \"peculium castrense\", což byl majetek, který syn nabyl v průběhu vojenské služby. S tímto majetkem mohl volně pořizovat testamentem a později s ním nakládat úplně volně. Obdobný charakter pak mělo i tzv. \"peculium quasi castrense\", majetek získaný od císaře, ve státních službách nebo jako duchovní či advokát.\n"}
{"id": "845256", "url": "https://cs.wikipedia.org/wiki?curid=845256", "title": "Certifikace projektového manažera", "text": "Certifikace projektového manažera\n\nCertifikace projektového manažera je otestováním znalostí a způsobilosti projektového manažera k výkonu jeho profese. Toto otestování je provedeno prostřednictvím pověřené autority a podle dané metodiky, respektive normy. Nezávislé studie prokazují, že certifikace v projektovém managementu vede ke zlepšení výkonnosti projektu.\n\nV oboru projektového managementu existuje více možností certifikací.\nUrčité metodiky a certifikace lze považovat za konkurenční, ale některé certifikační autority samy uvádí jiné metodiky jako vhodný doplněk k jimi poskytované certifikaci. IT profesionálové mají ohledně hodnoty profesionální certifikace rozdílné názory a to je ještě silněji patrné když se hodnotí, které konkrétní certifikace jsou smysluplné.\n\nMetodiky, techniky a postupy řízení projektů prověřované různými certifikačními autoritami mají kolébky v různých zemích a kladou důraz na jiné aspekty projektového managementu. Níže uváděné certifikáty jsou obvykle deklarovány jako mezinárodní. Téměř v každé zemi kde jsou certifikace poskytovány pracuje více různých certifikačních autorit. Většina metodik nabízí certifikaci v několika různých stupních. Některé z nich pak spojují absolvování certifikace s právem používání titulu vyjadřujícího dosažený stupeň certifikace.\n\nV oblasti projektového řízení rozeznáváme dva druhy certifikačních postupů:\nAmerican Academy of Project Management\n\nNa svých stránkách uvádí, že mají členy ve vice než 150 zemích. V České republice není v současnosti (3/2017) firma, která by poskytovala certifikaci podle metodiky AAPM.\n\nInternational Academy of Project Management™\n\nZákladní kontakty nabízené touto certifikační autoritou jsou Hong Kong, Austrálie a Čína.\n\nInternational Project Management Association\n\nIPMA o sobě uvádí, že je první světovou asociací pro projekt management, založenou v roce 1965. Jedná se o federaci národních členských asociací v jednotlivých zemích, kterých je víc než 70 včetně České republiky. Jednotlivé národní asociace mají exkluzivní právo na výkon certifikace IPMA na území toho-kterého členského státu.\n\nV České republice vykonává certifikace IPMA Česká republika, z. s. (IPMA CZ, původně Společnost pro projektové řízení). IPMA CZ je spolek, který se věnuje rozvoji projektového řízení v České republice. IPMA CZ nezajišťuje vzdělávání ani přípravu na certifikaci. Na svém webu uvádí seznam vzdělávacích společností, které jsou akreditované a připraví kandidáty k certifikaci ke zkoušce.\n\nCertifikace vychází podle Mezinárodního standardu projektového řízení podle IPMA ICB v.4, který popisuje 28 kompetencí projektového manažer, které má projektový manažer ovládat. Tyto kompetence jsou rozdělené na:\n\n\nCertifikace je rozdělena na 4 stupně. U certifikací vyššího stupně, dostává certifikovaný doporučení, jak se dále rozvíjet v oblasti projektového řízení. Tyto stupně jsou:\n\n\nVšechny národní asociace musí splňovat podmínky vedení certifikací podle ICR4. Proto se může v některých zemích lišit způsob certifikace.\n\nCertifikát je platný 5 let. Certifikovaní projektoví manažeři si mohou certifikát obnovit v rámci recertifikace, která spočívá v prokázání vzdělávání se v oblasti projektového řízení a v praxi v projektovém řízení.\n\nISO 10006:2003 Quality management systems -- Guidelines for quality management in projects je norma poskytující doporučení pro řízení kvality v projektech. Byla vydána v roce 2003, její česká verze je vedena jako ISO 10006:2004.\n\nDnes je tento standard již překonán, proto byl de facto nahrazen normou ISO 21500:2012 Guidance on project management.\n\nISO 10006 ani ISO 21500 nejsou standardy certifikační - jedná se pouze o soubory doporučení. Tato skutečnost je uvedena přímo v jejich textu i v abstraktech těchto norem, které je možné dohledat na oficiálních webových stránkách ISO.\n\nPotvrzuje to také oficiální sdělení Českého institutu pro akreditaci, o.p.s. - ČIA (Národní akreditační orgán založený vládou České republiky).\n\nNavzdory této skutečnosti na českém trhu existují subjekty nabízející certifikaci podle standardu ISO 10006. \n\nJak vyplývá z výše uvedených dokumentů, z pohledu samotné ISO je takováto certifikace bez výpovědné hodnoty a ČIA \"považuje praktiky certifikačních orgánů, které prohlašují shodu s těmito dokumenty (standardy řady ISO 10000) za neprofesionální, zavádějící a podkopávající důvěru v certifikaci...\"\n\nCertifikovat podle ISO lze například systém řízení projektů jako součást systému řízení kvality organizace podle normy ISO 9001:2008.\n\nPMI je původem severoamerická organizace, která se prezentuje jako největší světová asociace pro project management s certifikovanými členy ve 185 zemích. Základní standard projektového řízení PMI je nazýván PMBOK Guide. Certifikovat se podle standardů PMI se lze také v České republice, i když zkoušku je nutno skládat v angličtině. Existuje několik druhů certifikace PMI. Nejpopulárnější z nich jsou PMP (Project Management Professional) určená pro projektové managery a CAPM (Certified Associate in Project Management) určená pro osoby, které se věnují nebo hodlají věnovat řízení projektů, ale ještě nemají dostatek praxe na připuštění ke zkoušce PMP. Na tyto certifikace se je možné připravit samostudiem nebo absolvovat přípravný kurz, zkušenosti však ukazují že zkouška je poměrně obtížná a při samostudiu není úspěšnost příliš vysoká. V ČR je několik organizací, které přípravné kurzy nabízejí na komerčním základě, v rámci aktivit organizace Projektový Underground proběhla i bezplatně. Na certifikační zkoušku se je potřeba přihlásit přímo u PMI. Od podzimu 2017 certifikace PMI celosvětově přešla na novou verzi PMBOK Guide - 6th Edition.\n\nNejvyšší úroveň představuje programová certifikace PgMP. Zde jde i o testování osobnosti programového - projektového manažera. I když jde také o zkoušku multiple-choice na počítači, je doplněna dalším prověřováním. Zatím se nepodařilo najít úspěšný model komerční přípravy na tuto zkoušku a nositelů této certifikace je celosvětově pár set.V organizaci Projektový Underground proběhly přípravné workshopy kde probíhá společná příprava a díky tomu jsou v ČR 3 nositelé této certifikace a jsme tak jedničkou mezi srovnatelnými evropskými zeměmi.\n\nPMI také nabízí klony základního standardu PMBoK zaměřené na určité znalosti, a to včetně specializovaných certifikací. Jedná se o řízení rizik (PMI-RPM), scheduling (PMI-SP), business analýza (PMI-PBA), agilní řízení (PMI-ACP) a řízení portfolia (PfMP). \n\nTato metodika s kolébkou v Anglii v roce 1989 má kořeny ve starší metodice z roku 1975. Název PRINCE2 nese od roku 1996. Je použitelná pro řízení jakéhokoliv projektu. Jejím vlastníkem je AXELOS, společný podnik britské vlády (Cabinet Office) a soukromého investora - společnosti Capita, který vzešel z veřejné soutěže.\n\nCertifikaci podle PRINCE2 lze získat i v České republice. Reálně se celosvětově vykonávají a používají 2 úrovně certifikace: základní Foundation (platí doživotně) a pokročilá Practitioner (platí 5 let), určená pro projektové manažery. Obě tyto úrovně je možné absolvovat v češtině, angličtině nebo případně v jednom z dalších víc než 20 jazyků.\n\nCertifikaci podle PRINCE2 je možné získat jedním ze dvou způsobů:\n\n1.) Absolvovat přípravný kurz na certifikaci u některé z akreditovaných tréninkových organizací - ATO a zkoušku složit přímo na závěr kurzu. Seznam nejvýznamnějších - strategických ATO (Strategic Accredited Training Organizations) je dostupný na webu AXELOS. ATO PRINCE2 akreditované tréninkové organizace jsou i v ČR. V roce 2017 jsou to dvě organizace.\n\n2.) Připravit se samostudiem a pak se na certifikační zkoušku objednat buďto u některé ze schválených zkušebních organizací (Approved Examination Organization - AEO) a absolvovat ji v ní vypsaných termínech a nebo přímo u některého z těch 5 zkušebních institutů (examination institutes - EI) oprávněných AXELOSem na její výkon, které nabízejí absolvování zkoušek na dálku (online s dohledem přes webkameru).\n\nOba způsoby certifikace jsou rovnocenné. Plně rovnocenné jsou také:\nvydané jednotlivými zkušebními instituty (EI).\n\nPRINCE2 také řeší posuzování vyspělosti organizace v řízení projektů a to podle modelů AXELOS P3M3® (Portfolio, Programme & Project Management Maturity Model) a P2MM (PRINCE2 Maturity Model) nebo PMI OPM3® (Organizational Project Management Maturity Model). \n\nNa českém trhu existuje (2017) alespoň jeden subjekt vydávající padělky certifikáty projektového řízení na PRINCE2.\n\n\n\n"}
{"id": "845268", "url": "https://cs.wikipedia.org/wiki?curid=845268", "title": "Heinrich Ehrlich", "text": "Heinrich Ehrlich\n\nHeinrich Ehrlich, křtěný Heinrich Ludwig Eduard (21. března 1846 ve Frýdlantu – 20. června 1921 tamtéž) byl sudetoněmecký finančník, mecenáš a regionální politik. Působil na pozici ředitele městské spořitelny ve Frýdlantě. Byl donátorem, který se zasloužil o stavbu dnešní radnice v tomto městě. Pracoval též jako předseda okresního úřadu ve Frýdlantě. Jedna z úzkorozchodných lokomotiv (číslo 11, po převzetí provozu ČSD evidovaná pod číslem U37.007), které provozoval zdejší spolek Frýdlantské okresní dráhy na trati z Frýdlantu do Heřmanic nesla právě Ehrlichovo jméno, neboť Ehrlich byl prezidentem tohoto spolku.\n\nSpolu s dalším místním rodákem Franzem Mohauptem, který však většinu svého života působil jako ředitel měšťanské školy v České Lípě a napsal tam dvě opery, má památník umístěný u zdejšího kostela.\n\n"}
{"id": "845271", "url": "https://cs.wikipedia.org/wiki?curid=845271", "title": "WTA Tour Championships 2012 – ženská dvouhra", "text": "WTA Tour Championships 2012 – ženská dvouhra\n\nSoutěže ženské dvouhry na Turnaji mistryň 2012 v Istanbulu se účastnilo osm nejlepších tenistek v klasifikaci žebříčku WTA Race. Obhájkyní titulu byla šestá nasazená Petra Kvitová, která v předchozím ročníku neprohrála ani jeden z pěti zápasů.\n\nČeška Petra Kvitová z turnaje odstoupila ve středu 24. října v důsledku zánětu nosohltanu. Odhlášení komentovala slovy: \"„Je mi to líto, ale po konzultaci s lékaři jsme se rozhodli, že nebudu dál hrát … Jsem bojovnice a vždycky jsem chtěla hrát, ale opravdu se necítím dobře. Proto i s ohledem na nadcházející finále Fed Cupu letím domů.“\" V turnaji ji nahradila Australanka Samantha Stosurová.\nTurnaj vyhrála americká nasazená trojka Serena Williamsová, která ve finále porazila Rusku Marii Šarapovovou po setech 6–4 a 6–3. V celé soutěži neztratila ani jeden zápas a po předchozích triumfech z let 2001 a 2009 si připsala třetí titul z této závěrečné události.\n\n\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\n"}
{"id": "845272", "url": "https://cs.wikipedia.org/wiki?curid=845272", "title": "WTA Tour Championships 2012 – ženská čtyřhra", "text": "WTA Tour Championships 2012 – ženská čtyřhra\n\nSoutěže ženské čtyřhry na Turnaji mistryň 2012 v Istanbulu se účastnily čtyři nejlepší páry tenistek v deblové klasifikaci žebříčku WTA Race dvojic. Obhájcem titulu byla třetí nasazená dvojice Američanek Liezel Huberová a Lisa Raymondová, která v semifinále podlehla páru Hlaváčková a Hradecká. Los semifinále proběhl ve čtvrtek 25. října 2012.\n\nPrvní společný titul z Turnaje mistryň získala čtvrtá nasazená dvojice Rusek Maria Kirilenková a Naděžda Petrovová, která ve finále zdolala české turnajové dvojky Andreu Hlaváčkovou s Lucií Hradeckou po dvousetovém průběhu utkání 6–1 a 6–4. Petrovová již na závěrečné události sezóny triumfovala v roce 2004 společně s Meghann Shaughnessyovou.\n\n\n"}
{"id": "845284", "url": "https://cs.wikipedia.org/wiki?curid=845284", "title": "Antonín Skočdopole", "text": "Antonín Skočdopole\n\nAntonín Skočdopole (2. prosince 1828, Soběslav – 16. ledna 1919 České Budějovice) byl český katolický kněz, budějovický čestný kanovník a profesor teologie, český národní buditel, člen Matice české, čestný měšťan rodného města Soběslavi, apoštolský protonotář a papežský prelát.\n\nNa kněze byl vysvěcen 23. července 1854biskupem Jirsíkem a čtyři roky působil v duchovní správě (v Malém Boru, v Zamlekově, v Mrákově a v Chrasticích). Poté se stal na tři roky prefektem pro studium v chlapeckém (malém) semináři v Českých Budějovicích. Většina svého kněžského života však strávil v diecézním bohosloveckém ústavu (kněžském semináři) jako profesor pastorální teologie a katechetiky.\nSvůj život zasvětil vědě a zůstal profesorem i v situaci, kdy jeho mladší kolegové (biskup Josef Jan Hais, prelát Antonín Lenz, jeho spolužák v kněžském semináři,a jiní) odešli z bohosloveckého ústavu na výhodnější postavení. Od roku 1861 přednášel na českobudějovickém teologickém učilišti, kam ho povolal biskup Jirsík, pastorální teologii a katechetiku. Je pozoruhodné, že biskup Jirsík, který dbal na to, aby na budějovickém teologickém ústavu působili jen ti, kdo měli doktorát, povolal Skočdopoleho, ač ten doktorem nebyl. Mnohem později ho však pražská teologická fakulta jmenovala za jeho zásluhy o teologickou vědu čestným doktorem. Tento fakt svědčí o tom, že Jirsík dokázal rozpoznat a jeho vědecké schopnosti a vážil si jich.\n\nNeučil však jen v semináři, ale také na dalších školách, zvláštně na dívčí škole „U sv. Josefa“. Zdůrazňoval, že přednášené látce musí žáci, rozumět a použil-li mladší kolega těžko srozumitelných cizích slov, Skočdopole mu taktně naznačil, že není srozumitelný např. slovy: „...užil jste dobrých sedmnácti slov, kterým ty dětičky nerozuměly…“.\n\nS jeho vyučováním úzce souvisela i jeho činnost literární. Již jako student redigoval časopis „Oulek“. První samostatnou vydanou prací v roce 1868 v Praze bylo dílo: „Národní čili obecná škola, její oprava a oddělení od církve“. Když se stal profesorem, nebyl spokojen s příručkou „pastýřského bohosloví“ redemptoristy Haykera, a napsal samostatné dílo: „Příruční kniha bohosloví pastýřského“, která poprvé vyšla vlastním nákladem v roce 1874, a po druhé v roce 1891 (celkem 1400 stran textu) nákladem „Dědictví Sv. Prokopa“.\nViděl, že je potřeba, aby studenti teologie mohli studovat v českém jazyce a tedy dílem „Příruční kniha bohosloví pastýřského“ nahradil do té doby (93 let) používanou učebnici prof. Jiljího Chládka: „Počátkové opatrnosti pastýřské“.\nV roce 1897 vyšlo ve Vídni nákladem „Correspondenzblattu“ jeho kompendium s názvem: „Compendium der Pastoral“ z jeho „Příruční knihy bohosloví pastýřského“. S vydáním českého kompendia však měl daleko větší obtíže. Po vícero nezdařených pokusech najít pro něj vydavatele, byl nakonec nucen vydat sám, jednak vlastním nákladem, jednak přispěním biskupa Říhy v roce 1905 dílo: „Učebná kniha bohosloví pastýřského“ (596 stran).\n\nVšeobecně známý se stal vydáním svých dvou katechismů, prvního v roce 1872 a druhého o třicet let později v budějovické a královéhradecké diecézi. Pro výklad víry použil názornou a prostou metodu, které každý rozuměl, a břitce zkritizoval trojdílný katechismus rakouských biskupů latinskými slovy: „Multi sunt vocati, pauci vero electi!“.\nNutným doplňkem jeho „Katechetiky“ a katechismů byly „Katechese biblické“ (I. vydání v roce 1882, II. vydání v roce 1893) a „Vypracované katechese k vyučování na středním stupni obecné školy“ (dvoudílné dílo vydané v roce 1884), které bylo přeloženo také do němčiny.\n\nVedle vědeckých a pedagogických spisů publikoval Skočdopole pastorální a apologetické práce v různých periodikách jako byl: „Blahověst“, „Zábavník učitelský“, „Časopis učitelek“, „Školník“, „Kalendář katolického duchovenstva“ a „Časopis katolického duchovenstva“. Jeho články jsou také součástí „Českého slovníku bohovědného“, redigovaného Antonínem Podlahou.\nPříkladnou věrnost měl k „Časopisu katolického duchovenstva“, do kterého pilně přispíval již od mladých let až do pozdního stáří. Zvláště od roku 1861, kdy časopis po sedmileté přestávce za vedení redakce Karla Vinařického začal znovu vycházet, prakticky v každém ročníku uveřejnil větší článek, v jednotlivých číslech pak kratší a důmyslné odpovědi na otázky a případy (casusy) z duchovní správy, ze zpovědní a školní praxe.\n\nNebyl však striktně jen profesorem bohoslovců, ale vychovával i školní mládež a obecný lid. Prostřednictvím kaplana Gabriele Schneidera se seznámil s kongregací školských sester: „Naší Paní“ v Horažďovicích a u biskupa Jirsíka vymohl, aby tato kongregace otevřela školu v Českých Budějovicích. Škola dostala název: „U sv. Josefa“. Po rozkvětu školy, když byly překonány počáteční obtíže a také národnostní a společenské problémy, zřídil Skočdopole i „Dívčí školu pokračovací“ a „Učitelský ústav pro dívky“. Když pak po 51 letech pedagogické práce opustil českobudějovický seminář, kongregace školských sester ho přijala ve svém domě a sestry mu posloužily péčí až do konce života.\n\nVýchova řádných katolických jinochů a dívek byla vždy „zlatým hřeben“ jeho vychovatelského a národního programu. Pro tyto široké lidové vrstvy vydával tři drobné měsíčníky:\nTyto drobné časopisy byly známé po celých Čechách i Moravě, a Skočdopole se díky této rozvětvené „papírové rodině“, stal oblíbeným autorem. Vystupoval v nich však pod pseudonymem: „Strýc Tomáš“.\nVšechny tři měsíčníky pak vycházely i později nákladem \"Diecézního organizačního komitétu\" pod redakčním vedením Františka A. Kuttana, faráře ve Slavkově.\n\nPro rozvoj české kultury Skočdopole připravoval národní kalendáře. Vydával celkem dva: „Poutníka“ (od roku 1869) a „Kalendář svatováclavský“ (od roku 1873). Dostal se však díky nim do konfliktu s redakcí „Národní Listů“, dokonce i se samotným Janem Nerudou. Jako upřímný český vlastenec znal těžkou situaci nepochopení národní problematiky v Rakousku-Uhersku a psal od 60. let 19. století články o oprávněnosti snah rakouských Slovanů ve vídeňské „Gegenwart“ (Einiges über die österreichischen Slaven). Tyto články vzbudily v rakousko-uherské žurnalistice značnou odezvu.\n\nV rámci národnostního úsilí českobudějovických Čechů patří k takovým velikánům jako byl biskup Jan Valerián Jirsík nebo Augustin Zátka. Aby povzbudil českou obec, založil s kroužkem vlastenců v roce 1864 časopis „Budivoj“, který se díky píli a osobní oběti Skočdopoleho v prvních těžkých letech udržel nad vodou.\n\nJiž před zřízením prvních českých škol v Českých Budějovicích vyučoval Skočdopole české děti na německých školách náboženství v češtině. V roce 1864 byla jeho přičiněním založena vyšší dívčí škola, kterou sám po dlouhou dobu spravoval. Když byla roku 1872 za přispění matice školské založena v Českých Budějovicích první „matiční škola česká“, převzal na ní vyučování náboženství. Snažil se pak všemožně, i články ve vídeňském „Vaterlandu“ starat o to, aby se tato soukromá škola stala školou veřejnou. Roku 1880 byl zvolen na základě kompromisu s českobudějovickými Němci do radničního výboru, kde se osobně účastnil houževnatého západu za jazyková a národní práva českého lidu v obci i na českobudějovické radnici.\n\nDožil se devadesáti let a s učitelskou katedrou se rozloučil v roce 1912 ve věku 84 let, po sto a dvou učitelských semestrech. Byl pomocníkem a rádcem tří českobudějovických diecézních biskupů a papežem byl oceněn hodností preláta. Byl sice malé a subtilní postavy, duchem však předčil mnoho jiných. Jeden z jeho žáků (Jan Šanda) o něm napsal: „Skočdopole byl veliký český člověk. Skočdopole byl jedním z posledních českých buditelů.“\n\na další. Mnoho článků v různých periodikách.\n\n\n"}
{"id": "845294", "url": "https://cs.wikipedia.org/wiki?curid=845294", "title": "Fotbal Poruba 2011", "text": "Fotbal Poruba 2011\n\nFotbal Poruba 2011 byl slezský fotbalový klub z ostravské části Poruba. Klub vznikl v roce 1945, tehdy jako \"SK Poruba\". Zanikl v roce 2012 sloučením s FC Vítkovice 1919 do MFK Vítkovice.\n\nHistorie klubu Fotbal Poruba 2011 je poměrně složitá, neboť v průběhu posledních let se klub několikrát slučoval s okolními týmy, a tak najít přímou linii je poněkud obtížné. Nicméně přímá kontinuita lze dopátrat až do první poloviny dvacátého století a to k Fotbalu Poruba.\n\nZe změn názvů a fúzí v nedávné historii bylo nejvýznamnější sloučení Fotbalu Poruba s klubem FK Opava 2004 a následně konečné sloučení s FC Vítkovice 1919 do MFK Vítkovice.\n\nFotbal Poruba je slezský fotbalový klub založený roku 1945. V roce 2010 vystoupil z Tělovýchovné jednoty VOKD Poruba a dále pak působil pod názvem Fotbal Poruba. Po osamostatnění se však dostal do finanční krize a odhlásil se z divizní soutěže. Poruba se tímto krokem ekonomicky stabilizovala a přihlásila se do nejnižší soutěže.\n\nSouběžně s vytvářením nového mužského týmu však proběhla fúze s FK Opava 2004, který změnil svůj název na Fotbal Poruba 2011 a díky tomu porubský fotbal získal druhý mužský tým, a to ve vyšší soutěži (krajský přebor). Následně tedy Poruba hrála s dvěma týmy s rozdílnými názvy, a to: Fotbal Poruba 2011 (bývalý FK Opava 2004) a Fotbal Poruba (znovu založený mužský tým).\n\nDalší reorganizace přišla se sloučením s týmem FC Vítkovice 1919, kdy se spojily mužské týmu FC Vítkovice 1919 a Fotbalu Poruba do celku MFK Vítkovice „B“. Zároveň došlo k přejmenování Fotbalu Poruba 2011 na MFK Vítkovice „A“.\n\n\nPoznámky:\n\nTJ VOKD Poruba „B“ byl rezervní tým Poruby. Největšího úspěchu dosáhl klub v sezóně 1977/78, kdy se v Divizi D (3. nejvyšší soutěž) umístil na 13. místě.\n"}
{"id": "845295", "url": "https://cs.wikipedia.org/wiki?curid=845295", "title": "Buchta", "text": "Buchta\n\nBuchta je druh jídla, který se připravuje pečením z různých druhů těsta a přísad.\n\nV užším smyslu je buchta druh pečiva, kdy je uvnitř těsta náplň, tady je náplň obalena těstem ze všech stran – na rozdíl od koláče, kdy je náplň navrchu těsta a je kulatý, a na rozdíl od bublaniny (což je třená buchta), kdy je náplň (většinou drobné ovoce nebo jeho kousky) volně (pravidelně či nikoli) rozptýlena ve hmotě těsta. Původ buchet jsou Čechy, ale hrají významnou roli v celé střední Evropě. Buchty se „vyrábějí“ každá zvlášť a v syrovém stavu se vkládají do pečicí formy (pekáče) tak, aby při dokynutí a při pečení vytvořily nepevný spoj a bylo možné je před podáváním znovu od sebe oddělit bez pomoci nástroje (nože).\n\nV širším smyslu je buchta pečivo pečené v pekáči. Vyrábí se vcelku, ale po upečení se dělí nožem (řezy).\n\nDělají se různé druhy buchet: domácí, hrnková, tvarohová, čokoládová (podobná americké Brownies, ale méně vlhká a bez kypřícího prášku), pudinková, maková a různé ovocné nebo zeleninové. V Německu se jim říká ', v Bavorsku ', ve Slovinsku ', v Srbsku ', v Maďarsku ' a v Chorvatsku '.\n\nMístně a v některých zemích se plněný knedlík nazývá jako (vařená) buchta, protože se dříve knedlíky také pekly.\n\n"}
{"id": "845304", "url": "https://cs.wikipedia.org/wiki?curid=845304", "title": "Helemese", "text": "Helemese\n\nHelemese je česká hudební skupina z Kyjova. Vznikla v roce 2007. Je chanson-punkovým uskupením vycházejícím z alternativního pojetí chansonu, punku, bluesu i world music. Vyznačuje se živelností, energičností, nadsázkou a ironií. Šestkrát (2009–2019) koncertovala na hudebním festivalu v rumunském Banátu. Poslední album Prasečinky (2017) kapela pokřtila v rámci \"Prasečinky tour 2017\", které odehrála společně se Závišem. Navázala rovněž spolupráci s finskou kapelou Käärmekeitto, se kterou třikrát (2016–2018) absolvovala turné po finských klubech (Tampere, Helsinki, Hämeenlinna, Porvoo, Riihimaki) a dvakrát (2017–2018) turné po českých klubech.\n\n\n\n"}
{"id": "845306", "url": "https://cs.wikipedia.org/wiki?curid=845306", "title": "Madawaska (řeka v Ontariu)", "text": "Madawaska (řeka v Ontariu)\n\nMadawaska je řeka v povodí řeky svatého Vavřince v kanadské provincii Ontario. Je 230 km dlouhá a má povodí o rozloze 8470 km². Její jméno pochází z názvu algonkinského kmene z této oblasti. Jeho členové byli známí jako \"„Matouweskarini“\", což znamená \"„lidé z mělčin“\".\n\n\"Pro mapu znázorňující tok řeky viz referenci.\"\n\nMadawaska pramení z jezera Source Lake zeměpisně v okrsku Canisbay Township na části území neorganizovaném samosprávou Unorganized South Part okresu Nipissing District, na výšinách jižní části národního parku Algonquin Park. Teče východně, sestupuje o 380 m, než vyústí do Ottawy u Arnprioru.\n\nV druhé polovině 19. století byla řeka využívána k přepravě dřeva ze zalesněných oblastí, které ji obklopují. Od 60. let 20. století začala být využívána k výrobě hydroelektrické energie. Nepřehrazené oddíly řeky začaly být také využívány pro kanoistiku a rekreační rybaření.\n\n\nDolní tok Madawasky napájí několik velkých vodních ploch jako:\n\nNejběžnějšími druhy zdejších ryb jsou candát druhu \"Sander vitreus\" (anglicky \"walleye\", též \"yellow pickerel\"), štika obecná (anglicky \"northern pike\"), štika muskalunga (anglicky \"muskellunge\"), okounek černý (anglicky \"Smallmouth Bass\") a ostnoploutvá ryba z čeledi \"Centrarchidae\", \"Micropterus salmoides\" (anglicky \"Large Mouth Bass\").\n\nDvě části této řeky byly navrženy a jsou chráněny jako provinční parky vodních cest:\n\nObě chráněná území jsou spravována službou Ontario Parks, ale jsou neoperační, což znamená, že tu nejsou v provozu žádná zařízení a služby pro návštěvníky. Obě jsou ideální pro kanoistiku na divoké vodě.\n\n\nDalší mapové zdroje:\n\n"}
{"id": "845318", "url": "https://cs.wikipedia.org/wiki?curid=845318", "title": "Štefan Valent", "text": "Štefan Valent\n\nŠtefan Valent (* 27. prosince 1957, Lozorno) je bývalý slovenský fotbalista, obránce a záložník. Po skončení aktivní kariéry působí jako trenér v nižších soutěžích.\n\nV československé lize hrál za ZŤS Petržalka. Nastoupil ve 23 utkáních, gól v lize nedal.\n\n\n"}
{"id": "845323", "url": "https://cs.wikipedia.org/wiki?curid=845323", "title": "Miroslav Čapek", "text": "Miroslav Čapek\n\nMiroslav Čapek (* 20. září 1961) je český soudce a bývalý politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za KSČM, později za Levý blok.\n\nVe volbách v roce 1990 byl zvolen za KSČS (federální komunistická strana), respektive za její organizaci v českých zemích KSČM, do České národní rady.\n\nMandát obhájil ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Severočeský kraj). Zasedal ve výboru pro právní ochranu a bezpečnost. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky.\n\nV roce 1993 se obrátil na ministra vnitra Jana Rumla s podezřením, že je odposloucháván. Mělo to souviset s jeho členstvím v parlamentní vyšetřovací komisi týkající se předlistopadových aktivit Státní bezpečnosti. V roce 1994 podal trestní oznámení na náměstka ministra financí Jana Klaka, který vydal interní pokyn pro finanční úřady, aby na obchodníky, kteří změní název ropného produktu při jeho prodeji z lehkých topných olejů na motorovou naftu, pohlížely z hlediska zákona o spotřební dani jako na výrobce a tudíž plátce této daně.\n\nBěhem volebního období 1992–1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Za tuto formaci pak ve volbách v roce 1996 neúspěšně kandidoval jako lídr severočeské kandidátky LB.\n\nV roce 1999 byl uváděn jako soudce teplického okresního soudu. Na tamní soudcovský post byl jmenován rozhodnutím ČNR již roku 1986.\n\n"}
{"id": "845324", "url": "https://cs.wikipedia.org/wiki?curid=845324", "title": "Roman Drobný", "text": "Roman Drobný\n\nRoman Drobný (* 19. října 1959, Bratislava) je bývalý slovenský fotbalista.\n\nV československé lize hrál za ZŤS Petržalka. V československé lize nastoupil ve 12 utkáních a dal 1 gól.\n\n"}
{"id": "845333", "url": "https://cs.wikipedia.org/wiki?curid=845333", "title": "Čína na Zimních olympijských hrách 2010", "text": "Čína na Zimních olympijských hrách 2010\n\nČínu na Zimních olympijských hrách v roce 2010 reprezentuje výprava 86 sportovců (30 mužů a 56 žen) ve 10 sportech.\n\n"}
{"id": "845334", "url": "https://cs.wikipedia.org/wiki?curid=845334", "title": "Vojtěch Čechák", "text": "Vojtěch Čechák\n\nVojtěch Čechák (* 28. června 1947) byl český politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za KSČM, později za Levý blok.\n\nPočátkem 70. let vstoupil do KSČ. Od roku 1983 byl tajemníkem ONV v Prostějově. Na tomto postu setrval do roku 1989. V roce 1991 se uvádí jako předseda zemědělského družstva Budětsko na Prostějovsku.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Jihomoravský kraj). Zasedal v zemědělském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky.\n\nBěhem volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V roce 1995 je zmiňován jako člen Politické rady Levého bloku. Za tuto formaci pak ve volbách v roce 1996 neúspěšně kandidoval na třetím místě jihomoravské kandidátky LB.\n\nV roce 2000 čelil kritice za to, že jako člověk s předlistopadovou politickou angažovaností působil na ministerstvu školství za vlády Miloše Zemana jako vedoucí Akce Čisté ruce. Čechák se hájil tím, že „\"Vzhledem k délce mého působení na ONV a postavení, které jsem měl, si nejsem vědom, že bych provedl něco, co by se neslučovalo s mým svědomím\".“\n\n"}
{"id": "845335", "url": "https://cs.wikipedia.org/wiki?curid=845335", "title": "Royal Republic", "text": "Royal Republic\n\nRoyal Republic je švédská rocková kapela, která vznikla roku 2007. Skupinu tvoří hlavní zpěvák a kytarista Adam Grahn, kytarista Hannes Irengård, basista Jonas Almén a bubeník Per Andreasson. V ČR kapela vystoupila zatím celkem pětkrát a to v Praze třikrát (2011, 2012 a 2014 s akustickým vystoupením) a na festivalu Rock for People (2013, 2016) a festivalu Aerodrom (2017). Měli také vystoupit na začátku roku 2013 v brněnském klubu Fléda, ale kvůli nemoci jednoho z členů bylo vystoupení odloženo a dosud nenahrazeno. Od roku 2012 kapela dělá předskokana kanadské kapele Billy Talent na některých koncertech jejich turné po světě.\n\nZatím naposledy vystoupili 17. února v Divadle Pod Lampou v Plzni.\n\nNově bylo také oznámeno vystoupení kapely na Aerodrome Festival 2017, kde svým fanouškům oznámili svůj brzký návrat. Svá další vystoupení plánují na 5. prosince 2017 v Praze a 6. prosince 2017 v Brně.\n\n\n"}
{"id": "845344", "url": "https://cs.wikipedia.org/wiki?curid=845344", "title": "Tefnacht", "text": "Tefnacht\n\nTefnacht byl staroegyptským panovníkem a zakladatelem 24. dynastie, který vládl současně s posledními panovníky 22. dynastie a 23. dynastie. Tento panovník libyjského původu nejprve ovládal nevelké území se sídlem v Sajích, svou moc však postupně rozšířil až do středního Egypta. Jeho expanzi zastavil núbijský panovník Pije. \n"}
{"id": "845349", "url": "https://cs.wikipedia.org/wiki?curid=845349", "title": "Čína na Zimních olympijských hrách 2006", "text": "Čína na Zimních olympijských hrách 2006\n\nČínu na Zimních olympijských hrách v roce 2006 reprezentuje výprava 73 sportovců (35 mužů a 38 žen) ve 9 sportech.\n\n"}
{"id": "845364", "url": "https://cs.wikipedia.org/wiki?curid=845364", "title": "Take Me Home (album, One Direction)", "text": "Take Me Home (album, One Direction)\n\nTake Me Home je druhé studiové album irsko-britské skupiny One Direction, vydané 8. listopadu 2012. Album vyšlo u vydavatelství Columbia Records a Syco Records, producenty byli Carl Falk, Rami Yacoub, Ed Sheeran, Shellback a Dr. Luke. První singl s názvem „Live While We're Young“ vyšel 28. září 2012. Před oficiálním vydáním unikly na veřejnost dvě písně: „Rock Me“, „They Don't Know About Us“.\n\n\nBonusové skladby\n"}
{"id": "845365", "url": "https://cs.wikipedia.org/wiki?curid=845365", "title": "Emil Stranianek", "text": "Emil Stranianek\n\nEmil Stranianek (* 14. srpna 1961) je bývalý slovenský fotbalista, obránce. Po skončení aktivní kariéry působí jako asistent a trenér v FC Petržalka 1898.\n\nV československé lize hrál za ZŤS Petržalka a Inter Bratislava. V československé lize nastoupil ve 110 utkáních a dal 2 góly.\n\n"}
{"id": "845369", "url": "https://cs.wikipedia.org/wiki?curid=845369", "title": "Baní Walíd", "text": "Baní Walíd\n\nBaní Walíd ( ) je město na severozápadě Libye. Nachází se v Libyjské poušti, v regionu Tripolsko, zhruba na půl cesty mezi Misurátou a Mizdou. Žije v něm zhruba 85 tisíc obyvatel.\n\nBěhem Libyjské občanské války bylo Baní Walíd spolu se Syrtou posledními baštami Kaddáfího režimu. V lednu 2012 město znovu povstalo proti novému režimu Dočasné národní přechodné rady a to poměrně úspěšně, neboť libyjské vládě se po několik měsíců nedařilo získat zpět kontrolu nad městem, přestože se o to pokoušela i mírovou cestou. Město se pak stalo útočištěm pro různé odpůrce nového režimu. V červenci a srpnu ve městě ozbrojení únosci drželi a mučili Umrana Šaabana, jednoho z těch, kteří dopadli a zabili Kaddáfího. V říjnu 2012 se vláda pokusila opět dostat město pod svou kontrolu za pomoci síly, což se jí po více než 6týdenním obléhání a ostřelování podařilo.\n\n"}
{"id": "845371", "url": "https://cs.wikipedia.org/wiki?curid=845371", "title": "Imrich Tóth", "text": "Imrich Tóth\n\nImrich Tóth (* 24. září 1958) je bývalý slovenský fotbalista.\n\nV československé lize hrál za ZŤS Petržalka. V československé lize nastoupil ve 33 utkáních a dal 2 góly.\n\n"}
{"id": "845373", "url": "https://cs.wikipedia.org/wiki?curid=845373", "title": "Čína na Zimních olympijských hrách 2002", "text": "Čína na Zimních olympijských hrách 2002\n\nČínu na Zimních olympijských hrách v roce 2002 reprezentuje výprava 66 sportovců (21 mužů a 45 žen) ve 7 sportech.\n\n"}
{"id": "845375", "url": "https://cs.wikipedia.org/wiki?curid=845375", "title": "Ľubomír Zrubec", "text": "Ľubomír Zrubec\n\nĽubomír Zrubec (* 5. září 1958) je bývalý slovenský fotbalista, obránce.\n\nV československé lize hrál za Inter Bratislava a ZŤS Petržalka. V československé lize odehrál více než 62 utkání.\n\n"}
{"id": "845377", "url": "https://cs.wikipedia.org/wiki?curid=845377", "title": "Čína na Zimních olympijských hrách 1998", "text": "Čína na Zimních olympijských hrách 1998\n\nČínu na Zimních olympijských hrách v roce 1998 reprezentuje výprava 57 sportovců (15 mužů a 42 žen) ve 7 sportech.\n\n"}
{"id": "845380", "url": "https://cs.wikipedia.org/wiki?curid=845380", "title": "Štefan Slezák", "text": "Štefan Slezák\n\nŠtefan Slezák (* 8. ledna 1941 Pezinok) je bývalý slovenský fotbalový útočník a trenér.\n\nV československé lize hrál za ZVL Žilina. Nastoupil ve 181 ligových utkáních a dal 80 gólů. V nižších soutěžích hrál i za ZVL Kysucké Nové Mesto.\n\nPo skončení aktivní kariéry trénoval v sezóně 1984/85 v československé lize ZŤS Petržalka.\n\n\n"}
{"id": "845382", "url": "https://cs.wikipedia.org/wiki?curid=845382", "title": "Čína na Zimních olympijských hrách 1994", "text": "Čína na Zimních olympijských hrách 1994\n\nČínu na Zimních olympijských hrách v roce 1994 reprezentuje výprava 24 sportovců (7 mužů a 17 žen) ve 5 sportech.\n\n"}
{"id": "845383", "url": "https://cs.wikipedia.org/wiki?curid=845383", "title": "Čína na Zimních olympijských hrách 1992", "text": "Čína na Zimních olympijských hrách 1992\n\nČínu na Zimních olympijských hrách v roce 1992 reprezentuje výprava 32 sportovců (12 mužů a 20 žen) ve 6 sportech.\n"}
{"id": "845385", "url": "https://cs.wikipedia.org/wiki?curid=845385", "title": "Jozef Balažovič", "text": "Jozef Balažovič\n\nIng. Jozef Balažovič (26. září 1936, Čaradice - 23. ledna 2020, Žilina) byl slovenský fotbalový trenér a vysokoškolský pedagog. Působil také jako fotbalový funkcionář. \n\nOd roku 1961 se při práci pedagoga na Vysoké škole dopravní v Žilině věnoval trenérské a metodické činnosti v ZVL Žilina, hlavně u mládeže. V letech 1963-1973 byl členem metodické komise Československého fotbalového svazu. V letech 1975-1977 byl asistentem trenéra Jozefa Marka u týmu ZVL Žilina. V sezóně 1984/85 byl v československé lize asistentem Štefana Slezáka v ZŤS Petržalka. Dále trénoval v 1. slovenské národní fotbalové lize Baník Prievidza, Chemlon Humenné, FK Slovan Duslo Šaľa a FK Raven Považská Bystrica. \n\n"}
{"id": "845386", "url": "https://cs.wikipedia.org/wiki?curid=845386", "title": "San Francisco 49ers", "text": "San Francisco 49ers\n\nSan Francisco 49ers (forty niners) je profesionální klub amerického fotbalu, který sídlí v San Franciscu ve státě Kalifornie. V současné době je členem West Division (Západní divize) National Football Conference (NFC, Národní fotbalové konference) National Football League (NFL, Národní fotbalové ligy). Klub vznikl v roce 1946 jako zakládající člen All-America Football Conference a v roce 1950 rozšířil řady NFL, když se tyto dvě soutěže spojily. 49ers patří k nejúspěšnějším dynastiím v NFL, protože získali pět Super Bowlů z pěti účasti během pouhých čtrnácti sezón (1981–1994). Za těmito úspěchy stojí slavné osobnosti jako Joe Montana, Jerry Rice, Steve Young, Ronnie Lott nebo trenér Bill Walsh. Jméno \"49ers\" pochází z pojmenování prospektorů, kteří v roce 1849 dorazili do severní Kalifornie během Kalifornské zlaté horečky. Klub je právně registrován jako San Francisco Forty Niners, Ltd., a je nejstarším profesionálním sportovním týmem v Kalifornii, který nikdy nepřesídlil jinam.\n\n\n\n\nHráči draftovaní v prvním kole za posledních deset sezón:\n\n"}
{"id": "845394", "url": "https://cs.wikipedia.org/wiki?curid=845394", "title": "Dánsko na Zimních olympijských hrách 1998", "text": "Dánsko na Zimních olympijských hrách 1998\n\nDánsko se účastnilo Zimní olympiády 1998. Zastupovalo ho 12 sportovců (5 mužů a 7 žen) v 6 sportech.\n\n"}
{"id": "845399", "url": "https://cs.wikipedia.org/wiki?curid=845399", "title": "Třída U a V", "text": "Třída U a V\n\nTřída U a V byla třída torpédoborců sloužících v Royal Navy v období druhé světové války. Postaveno jich bylo celkem 16 jednotek. Za druhé světové války byl ztracen jeden z nich. Třináct torpédoborců třídy \"U a V\" bylo v 50. letech rozsáhle přestavěno na fregaty typu 15 Rapid. Jediným zahraničním uživatelem třídy byla Kanada.\n\nPostaveno bylo celkem 16 jednotek tříd \"U a V\". Do služby vstupovaly v letech 1943–1944. Postaveny byly ve dvou identických sériích po osmi kusech, přičemž jména lodí v každé sérii začínají na \"U a V\" (výjimkou jsou pouze vůdčí lodě \"Grenville\" a \"Hardy\", pojmenované po svých slavných předchůdkyních u námořnictva).\n\nTorpédoborce této třídy po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny a osm 20mm kanónů. Nesly též dva čtyřhlavňové 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Během služby byla výzbroj jednotlivých lodí různě modifikována. Nejvyšší rychlost dosahovala 36 uzlů.\n\nZa druhé světové války byl ztracen pouze torpédoborec \"Hardy\", potopený 30. ledna 1944 německou ponorkou \"U 278\".\n\nTorpédoborce \"Vixen\" a \"Valentine\" v roce 1944 získala Kanada. Sloužily jako \"Sioux\" a \"Algonquin\".\n"}
{"id": "845400", "url": "https://cs.wikipedia.org/wiki?curid=845400", "title": "Květoslava Čelišová", "text": "Květoslava Čelišová\n\nKvětoslava Čelišová (* 11. dubna 1946) je česká politička, v 90. letech 20. století a počátkem 21. století poslankyně České národní rady a Poslanecké sněmovny za KSČM.\n\nVe volbách v roce 1990 byla zvolena za KSČS (federální komunistická strana), respektive za její organizaci v českých zemích KSČM, do České národní rady. Mandát obhájila ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Severočeský kraj). Zasedala ve výboru pro vědu, vzdělání, kulturu, mládež a tělovýchovu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Květoslava Čelišová v roce 1994 přešla do samostatného poslaneckého klubu KSČM (poté, co se klub Levého bloku rozpadl na několik samostatných frakcí). V letech 1994-1996 byla místopředsedkyní poslaneckého klubu KSČM. Mandát za KSČM obhájila ve volbách v roce 1996, volbách v roce 1998 a volbách v roce 2002. Po odchodu z poslanecké sněmovny se roku 2006 uvádí jako členka dozorčí rady VZP.\n\nPodporovala aktivity Klubu českého pohraničí. Angažuje se i v komunální politice. V komunálních volbách roku 1994 byla zvolena do zastupitelstva města Ústí nad Labem za KSČM. V roce 1995 ovšem oznámila záměr na mandát rezignovat poté, co se velká část místní organizace KSČM vyslovila pro vstup do ultralevicové Komunistické strany Československa Miroslava Štěpána, s čímž ona sama nesouhlasila. I nadále pak ale v zastupitelstvu setrvala. Zastupitelkou se stala i po komunálních volbách roku 1998. V následném volebním období v zastupitelstvu nezasedala a opětovně se do něj vrátila v komunálních volbách roku 2006, znovu zvolena v komunálních volbách roku 2010 a v komunálních volbách roku 2014.\n\nJejí nevlastní dcera Gabriela Hubáčková je od roku 2010 poslankyní Poslanecké sněmovny Parlamentu České republiky za KSČM.\n\n"}
{"id": "845405", "url": "https://cs.wikipedia.org/wiki?curid=845405", "title": "Francie na Zimních olympijských hrách 2010", "text": "Francie na Zimních olympijských hrách 2010\n\nFrancii na Zimních olympijských hrách v roce 2010 reprezentovala výprava 104 sportovců (67 mužů a 37 žen) ve 13 sportech.\n\n"}
{"id": "845413", "url": "https://cs.wikipedia.org/wiki?curid=845413", "title": "Třída W a Z", "text": "Třída W a Z\n\nTřída W a Z byla třída torpédoborců sloužících v Royal Navy v období druhé světové války. Postaveno jich bylo celkem 16 jednotek. Za války nebyl žádný ztracen. Pět torpédoborců třídy \"W a Z\" bylo v 50. letech rozsáhle přestavěno na fregaty typu 15 Rapid. Zahraničními uživateli třídy byly JAR, Jugoslávie, Egypt a Izrael. Izraelský INS \"Ejlat\" byl v říjnu 1967 potopen egyptskými raketovými čluny třídy \"Komar\".\n\nPostaveno bylo celkem 16 jednotek tříd \"W a Z\". Do služby vstupovaly v letech 1943–1944. Postaveny byly ve dvou identických sériích po osmi kusech, přičemž jména lodí v každé sérii začínají na \"W a Z\" (výjimkou jsou pouze vůdčí lodě \"Kempenfelt\" a \"Myngs\").\n\nTorpédoborce této třídy po dokončení nesly čtyři 120mm kanóny (třída \"Z\" nesla stejný počet 114mm kanónů), umístěné v jednodělových věžích. Protiletadlovou výzbroj tvořily dva 40mm kanóny a osm 20mm kanónů. Nesly též dva čtyřhlavňové 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Během služby byla výzbroj jednotlivých lodí různě modifikována. Nejvyšší rychlost dosahovala 36 uzlů.\n\nZa druhé světové války nebyl ztracen žádný z nich.\n\nTorpédoborce \"Wessex\", \"Whelp\" a \"Wrangler\" v letech 1950–1956 postupně koupilo Jihoafrické námořnictvo (\"Wrangler\" byl v té době přestavěn na fregatu typu 15, druhé dvě lodě byly později upraveny na fregaty typu 16) a přejmenovalo je na \"Jan van Riebeeck\", \"Simon van der Stel\" a \"Vrystaat\".\n\nTorpédoborce \"Zodiac\" a \"Zealous\" byly roku 1955 prodány Izraeli. Sloužily jako \"Ejlat\" a \"Jaffa\". V témž roce získal Egypt torpédoborce \"Myngs\" a \"Zenith\", které přejmenovala na \"El Qaher\" a \"El Fateh\". \"Kempenfelt\" a \"Wager\" zakoupila roku 1956 Jugoslávie. Sloužily jako \"Kotor\" a \"Pula\".\n"}
{"id": "845419", "url": "https://cs.wikipedia.org/wiki?curid=845419", "title": "Miroslav Čerbák", "text": "Miroslav Čerbák\n\nMiroslav Čerbák (* 23. února 1936) je český lékař a politik, v 90. letech 20. století poslanec České národní rady a Poslanecké sněmovny za ODA a náměstek ministra zdravotnictví.\n\nRoku 1960 nastoupil jako internista do nemocnice Mimoň, po zrušení tamního oddělení nastoupil (po kratším období coby lékař v terénu) do českolipské nemocnice. Zde byl až do roku 1990 primářem na interně. Coby lékař v nemocnici v České Lípě se na částečný úvazek uvádí i v 90. letech. Sblížil se s hercem Vlastimilem Brodským a pečoval o jeho zdraví. Ještě k roku 2006 se zmiňuje jako vedoucí odborné GIT poradny na českolipské interně.\n\nVe volbách v roce 1992 byl zvolen za ODA do České národní rady (volební obvod Severočeský kraj). Zasedal ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V roce 1995 se stal předsedou mandátového a imunitního výboru sněmovny. Předsedal odborné zdravotnické komisi ODA.\n\nV senátních volbách roku 1996 kandidoval za ODA do senátu za senátní obvod č. 36 - Česká Lípa. Získal ale jen necelých 8 % hlasů a nepostoupil do 2. kola. V letech 1996-1997 byl náměstkem ministra zdravotnictví. V senátních volbách roku 1998 se o něm uvažovalo jako o kandidátovi Unie svobody za senátní obvod č. 34 - Liberec, ale nakonec zde kandidoval lékař Bohuslav Svoboda.\nV roce 1992 působil na postu viceprezidenta České lékařské komory. Post viceprezidenta neobhájil v roce 1995 a v roce 1997 zcela opustil předsednictvo České lékařské komory pro nesouhlas s tím, že ČLK doporučila ambulantním lékařům, aby vybírali od pacientů peníze za ošetření. V období let 1997-1998 působil jako šéf lékařského konzilia pro péči o zdraví prezidenta Václava Havla a podílel se na rozhodnutích v době těžkých zdravotních komplikací hlavy státu.\n\n"}
{"id": "845421", "url": "https://cs.wikipedia.org/wiki?curid=845421", "title": "Rezervní fond (obchodní společnosti)", "text": "Rezervní fond (obchodní společnosti)\n\nRezervní fond je fond určený ke krytí ztrát obchodní společnosti. Do konce roku 2013 jej povinně vytvářely akciová společnost a společnosti s ručením omezeným, tato povinnost s novým zákonem o obchodních korporacích zanikla (až na výjimky u akciové společnosti). To ale jiným formám obchodních společností ani družstvům nebrání v tom, aby si rezervní fond vytvořily vlastní úpravou ve společenské smlouvě nebo stanovách. Do rezervního fondu se může ukládat část čistého zisku a další vlastní zdroje obchodní společnosti.\n\nAkciová společnost, která vykáže v rozvaze v aktivech vlastní akcie, vytvoří ve stejné výši zvláštní rezervní fond. Zcizí-li společnost vlastní akcie, které vlastní nebo o jejichž hodnotu sníží základní kapitál, uvolní tím prostředky vázané ve zvláštním rezervním fondu a může je nadále využívat bez dosavadního omezení. K jinému účelu společnost zvláštní rezervní fond použít nesmí.\n"}
{"id": "845422", "url": "https://cs.wikipedia.org/wiki?curid=845422", "title": "Frikční kompozity pro brzdová obložení osobních automobilů", "text": "Frikční kompozity pro brzdová obložení osobních automobilů\n\nKompozitní materiály nacházejí všeobecně široké uplatnění ať již v běžném životě, nebo v pokročilých aplikacích. Jednou z běžných aplikací je i využití kompozitních materiálů pro brzdová obložení osobních automobilů, tzv. brzdových destiček. Funkce brzdového obložení (resp. celého brzdového systému) je snížení rychlosti či úplné zastavení jedoucího automobilu pomocí tření, které vzniká mezi brzdovými destičkami a rotujícím brzdovým diskem. V řadě inženýrských aplikací představuje tření nežádoucí jev a snahou je jeho eliminace, v případě brzdových obložení je přítomnost tření, základní předpoklad pro bezpečný provoz vozidel. Kompozitní materiály, které mají za úkol korigovat pohyb těles s využitím tření, označujeme jako frikční kompozity. Mezi hlavní požadavky na frikční kompozity pro brzdová obložení patří přiměřená hodnota frikčního koeficientu páru brzdová destička – brzdový kotouč, vysoká otěruvzdornost a stabilita frikčního koeficientu při zvýšených teplotách. K těmto vlastnostem dále přibývají požadavky na bezhlučný provoz, nízké náklady na jejich výrobu, v poslední době také šetrnost k životnímu prostředí.\n\nFrikční kompozity, běžně používané pro brzdová obložení automobilů, můžeme prakticky rozdělit do několika skupin [1]:\n\n\nSpeciální typy frikčních kompozitů využívané pro nejnáročnější aplikace (vozy F1 a letadla) pak představují \"keramické frikční kompozity\" a \"kompozity typu uhlík/uhlík\" (uhlíková matrice vyztužená uhlíkatými vlákny).\n\nPřehled o problematice složení frikčních kompozitů lze získat v literatuře . Frikční kompozity pro brzdová obložení osobních automobilů se běžně skládají z více než desíti komponent a nejsou nikterak výjimečné i kompozity s obsahem více než 25 složek. (pozn. V praxi je obtížné dohledat informace o složení těchto kompozitů, jelikož tyto informace patří mezi přísně střežená firemní tajemství.) Tyto složky lze, podle jejich převažující funkce, rozdělit do následujících skupin: i) abraziva, ii) funkční plniva, iii) plniva a iv) pojiva. \n\nMezi nejznámější abraziva patří zirkon (ZrSiO4), korund (Al2O3) a karbid křemíku (SiC). Kromě vysoké hodnoty frikčního koeficientu abraziva zajišťují jeho stabilitu při vysokých teplotách (pozn. náhlý pokles frikčních vlastností při zvýšených teplotách je označován jako tzv. „\"fade\"“ jev), v průběhu brzdění také odstraňují teplem degradovaný materiál, který vzniká na povrchu brzdové destičky v průběhu tření, a tím obnovují frikční povrch.\n\nFunkční plniva mají za úkol jednak vyplnit objem kompozitu, ale zároveň i přispět k některé z požadovaných vlastností. Typickým příkladem funkčních plniv jsou tuhá maziva, mezi nejznámější patří grafit (C), stibnit (Sb2S3) a sulfid molybdeničitý (MoS2). Jejich přítomnost sice ve většině případů snižuje hodnotu frikčního koeficientu, ale bez jejich přítomnosti by byl průběh vlastního brzdění provázen „vibracemi“ brzdového pedálu. Dalším příkladem funkčních plniv jsou různé typy organických (např. kevlarová vlákna), anorganických nekovových (např. čedičová vlákna) či kovových vláken (např. ocelová vlákna), jejichž funkce spočívá ve zpevnění výsledného frikčního kompozitu a ve tvorbě tzv. primárních kontaktních ploch (pozn. literatura uvádí, že během brzdění je pouze asi 20% celkové plochy brzdové destičky v kontaktu s rotujícím diskem).\n\nPlniva jsou materiály jejichž hlavním úkolem je vyplnit prostor vyrobeného vzorku. Jedním z nejznámějších plniv je například baryt (BaSO4). Přestože jsou plniva považovány za indiferentní složky, předpokládá se, že se podílejí na výsledných frikčně-otěrových vlastnostech. \n\nPojiva patří, vzhledem k jejich množství v těchto typech kompozitů, k majoritním složkám a rovněž se významně podílejí na funkčních vlastnostech kompozitů. Nejběžnějšími typy pojiv u NAO frikčních kompozitů jsou fenol-formaldehydové pryskyřice, z nichž převažují Novolaky, přičemž pojiva tohoto typu jsou schopna vydržet zatížení při teplotách do 250 °C.\n\nPři volbě vstupních složek pro výrobu brzdových obložení je snahou použít pokud možno ekologicky šetrné materiály. Mezi tyto materiály patří zejména přírodní látky jako je zirkon, baryt, stibnit, vápenec apod., v současné době je také velká pozornost věnována využití obnovitelných materiálů jakými jsou rostlinná vlákna (jutová, konopná apod.), nebo drcené slupky různých ořechů, např. kokosových, vlašských či lískových ořechů. \n\nNejběžněji používaným pojivem je fenol-formaldehydová pryskyřice, která se připravuje synteticky polymerační reakcí fenolu a formaldehydu, tedy dvou organických látek, které nelze považovat za ekologicky šetrné. V poslední době se objevují snahy o náhradu fenolických pryskyřic opět polymery připravených z přírodních organických molekul, např. kardanolu, který se izoluje z tekutiny, která obklopuje vlastní jádro kešu oříšků, i přes vědecké úsilí věnované této problematice nelze v brzké době počítat s masivní náhradou fenolické pryskyřice polymery na bázi těchto přírodních látek . \n\nJe třeba říci, že volba ekologicky šetrných složek pro výrobu brzdových destiček neznamená automaticky, že se jedná o ekologicky šetrný produkt. V průběhu brzdění dochází v místě styku frikčního kompozitu a litinového disku k nárůstu teploty, přičemž lokálně může dojít k ohřátí i na teploty okolo 1000 °C. Vysoká teplota a tlak, který je v místě styku brzdové destičky a kotouče mají za následek průběh tzv. tribochemických reakcí , tj. reakcí které vznikají v průběhu tření. Výsledkem těchto tribochemických reakcí jsou nové chemické látky odlišného složení v porovnání s původními, ekologicky šetrnými materiály, použitými pro výrobu brzdových destiček. Typickými tribochemickými reakcemi je tepelná degradace fenolické pryskyřice, oxidace kovových složek, vznik slitin v případě brzdového obložení s obsahem kovových složek.\n\nČasto opomíjeným faktem zůstává, že během brzdění dochází k otěru brzdových destiček i kotouče a výsledkem jsou různě velké otěrové částice, které se dostávají do okolního prostředí. Tyto částice mohou být toxické i mutagenní, z tohoto důvodu je nutné problematice otěrových částic věnovat zvýšenou pozornost. V literatuře se uvádí, že na jeden ujetý kilometr vyprodukuje automobil střední třídy okolo 80 mg otěrových částic vznikajících při brzdění (pozn. jedná se o odhad průměrné hodnoty). Velikosti otěrových částic leží v poměrně širokém intervalu od několika milimetrů až po jednotky nanometrů. Podle velikosti se tyto částice dále dělí na sedimentované a suspendované (resp. sedimentovaný a suspendovaný podíl).\n"}
{"id": "845426", "url": "https://cs.wikipedia.org/wiki?curid=845426", "title": "Concrete (Washington)", "text": "Concrete (Washington)\n\nConcrete je město v severní části okresu Skagit v americkém státě Washington. V roce 2010 mělo 705 obyvatel a bylo částí metropolitní oblasti Mount Vernon-Anacortes.\n\nMěsto si prošlo několika etapami, tou první bylo indiánské sídlo na soutoku řek Skagit a Baker známé jako Minnehaha. Jedním z prvních bělošských osadníků zde byl Amasa Everett v roce 1890, územní plán města ale vytvořil Magnus Miller. Krátce poté zde byla založena pobočka pošty a osada byla přejmenována na \"Baker\". V roce 1905 bylo na druhé straně řeky vytvořeno další město, zvané Cement City. O jeho vznik se zasloužila firma Washington Portland Cement Company. O tři roky později postavila v Bakeru svou továrnu konkurenční Superior Portland Cement Company a obě města byla spojena v jedno. Obyvatelé se rozhodli jej pokřtít Concrete, oficiálního začlenění se dočkalo v květnu 1909.\n\nPostaven byl mezi lety 1916 a 1918 a pojmenován po Henrym Thompsonovi, skotském imigrantovi, zdejším osadníkovi a okresním komisaři, který se zasloužil o jeho stavbu. Po stavbě se ihned stal nejdelším betonovým mostem s jedním obloukem na světě. Od roku 1976 je zapsán v národním i ve státním rejstříku historických míst. Až do roku 1972, kdy vedla státní dálnice č. 20 mimo město, byl most jedinou spojnicí dvou břehů řeky Baker.\n\nStřední škola Concrete High School byla postavena roku 1952 jako typická školní budova s jednou výjimkou - pod její prostřední částí vede silnice. Aby byla nemovitost co nejlépe využita, vede pod ní South Superior Avenue, která navíc poskytuje krytou zastávku školního autobusu. Budova nahradila původní střední školu, která byla v centru města. Školní chodby a dřevařské dílny byly navíc využity při natáčení filmu \"This Boy's Life\" s Leonardem DiCapriem a Robertem DeNirem. Školními barvami jsou fialová a zlatá a maskotem je lev. Sportovní družstva školy soutěží s ostatními školami v Severozápadní lize 2B/1A pod Asociací meziškolních aktivit státu Washington.\n\nDřevěný kostel z roku 1908 postavený především svým prvním farářem, Reverendem L. C. Michaelsem, jenž na něm udělal většinu truhlářské práce a pomáhal při svozu dřeva z okolních svahů, k čemuž byli potřeba jen koně. Původně byla jeho kapacita 310 lidí, byl také postaven s kuchyní, sociálním zařízením a jednací místností v suterénu. Od své stavby byl kostel již několikrát přestavěn, a tak není zachován ve svém původním stavu. Ve 40. letech zde kázal proslulý Reverend Paul E. Toms.\n\nNachází se v srdci města na ulici Main Street a vznikla roku 1918 jako garáž pro vozy Ford T s čerpací stanicí. Později byla předělána na pobočku pilařského závodu Brommer a do patra k ní byl postaven byt. Krátce poté se ale budovy ujal vlastník a šéfredaktor týdeníku \"Concrete Herald\" Charles M. Dwelley a udělal z ní moderní tiskárnu a nové sídlo novin, které vycházely už od roku 1910. Na konci 70. let odešel Dwelley do důchodu a týdeníku se ujali Robert a June Faderovi, kteří udrželi Herald v budově. Až v roce 1990 byly prodány jak noviny, tak budova, která se nakonec stala soukromou tiskárnou, než z jejího přízemí nový vlastník udělal obchod s lihovinami, který se zde nachází dodnes. \"Concrete Herald\" brzy ukončil své působení, ale o jeho znovuzrození se postaral zdejší obyvatel a člen městské rady Jason Miller zakoupením novin \"Upriver Community News\" od jiného obyvatele města. V květnu 2009 se tak \"Concrete Herald\" vrátil na scénu jako měsíčník. Prodáván je na různých místech v okrese Skagit.\n\nMěstská radnice byla postavena roku 1908 jako základní škola a vyučovalo se v ní dva roky. Jedná se o dřevěnou budovu, jež se nacházela naproti bance na ulici Main Street. Když už nebyla využívána jako školní budova, došlo k jejímu přemístění do nynější lokace, a to na West Main Street, vedle dnešní pošty. Ve své nedávné historii sloužila jako knihovna, centrum penzistů, radnice nebo jako satelitní kancelář šerifa okresu Skagit.\n\n\"Shepherd of Hills Lutheran Church\" byl postaven roku 1909, ale nesloužil pouze jako kostel. Na počátku své historie byl nemocnicí pro Cement City. Postavil ho Dr. E. F. Mertz, jenž se svou ženou žil v patře a spravoval špitál v přízemí. Po dlouhá léta byl Dr. Mertz jediným doktorem na východě okresu Skagit a jediným doktorem dostupným pro dvě zdejší cementárny. Roku 1929 byla nemocnice předělána do podoby honosné vily s podlahami z tvrdého dubového dřeva, mahagonovými tesařskými prvky, nástěnnou malbou a tapetami, křišťálovými stojany na světla a vodními radiátory v každé místnosti. Dále byla vybavena starobylým a zakázkovým nábytkem a stala se místem, kde Mertzova rodina bavila své jak zdejší, tak vzdálené návštěvníky. Po smrti obou manželů v roce 1945 byl dům vydražen s pozemkem i svým obsahem za pouhých 13,5 tisíce dolarů, což je daleko méně, než 40 tisíc dolarů, kolik renovace v roce 1929 stála. Novým vlastníkem se stal již zmíněný vlastník Heraldu Charles M. Dwelley, který jej i s pozemkem prodal v roce 1953 americké evangelické luteránské církvi. Ta jej opět předělala a přidala k němu také východní křídlo sloužící jako svatyně. Kostel byl zasvěcen v březnu 1954 a církev jej používá dodnes.\n\nTato budova byla postavena roku 1910 z poloviny jako jednopatrový hotel Odd Fellows a z poloviny pronajímána různým obchodníkům. Nacházel se zde i oblíbený obchod s potravinami. Po přístavbě horního patra byla hotelová hala přesunuta nahoru a dostala kuchyni a sociální zařízení. Jelikož členové řádu Odd Fellows v 50. letech začínalo ubývat, ujala se hotelu v 70. letech Asociace Rebekah. V následujících letech byla budova pronajímána různým podnikům, nacházelo se zde i muzeum místní historie, obchod se starožitnostmi nebo hotel Eagles Lodge. V 90. letech byla budova opuštěna, a tak se ji ujala církev Assembly of God. Ta od té doby budovu předělala a renovovala.\n\nKostel byl postaven roku 1912 katolickými obyvateli města a nachází se na kopci nad obcí. Zdejší farnost nyní spravuje novější církevní centrum naproti původnímu kostelu, jenž bylo postaveno roku 1964.\n\nOd roku 1923 mělo město své vlastní divadlo, na jehož jevišti se odehrávala vystoupení vaudeville, zápasy v boxu, němé filmy a později také tzv. „talkies“. Budova je zapsána v národním rejstříku historických míst a podle některých obyvatel ji pravidelně navštěvují „bytosti z jiných světů“. Nedávno bylo divadlo prodáno místním podnikatelům, kteří jej přestavěli a v únoru 2010 opět otevřeli. Nyní se zde konají promítání starých i novějších filmů a živá vystoupení. Také povolují vystoupení mnohým místním skupinám, jako jsou kostelní pěvecké sbory.\n\nNižší přehrada na Bakerově řece byla v době dokončení své stavby, tedy roku 1925, nejvyšší hydroelektrickou přehradou světa, a to s 89 metry. Momentálně jí vlastní, spravuje a provozuje společnost Puget Sound Energy.\n\nTento kostel byl postaven v polovině 50. let minulého století a nepatří pod žádnou církev. Postaven byl v těsné blízkosti za Presbyteriánským kostelem Mount Baker poté, co se zdejší členové presbyteriánské církve názorově rozešli. Zatímco někteří zůstali věrní svému presbyteriánskému přesvědčení, jiní inklinovali k baptistické teologii. Jediným řešením bylo odloučení jedné z těchto skupin od druhé a postavení vlastního kostela. Původním farářem kostela byl Reverend Guy Morris, kostel je i nadále nejnovějším v celé obci.\n\nHooverova budova byla postavena v roce 1960 a momentálně slouží jako městská pošta. Původně se ale jednalo o Hooverovo potravinové centrum, které provozoval a vlastnil místní obyvatel Hargus Hoover se svými syny. Pošta Spojených států amerických budovu zakoupila už na začátku 70. let, odkdy se zde její městská pobočka nachází.\n\nDvě místně známé a podnikající dámy se jednoho dne rozhodly, že pomohou městu přenést se do 20. století. Jednalo se o Kate Quackenbush Glover a Nell Quackenbush Wheelock, které pocházely z města Clay ve státě New York, kde se narodily roku 1866, respektive 1877. Obě se dostaly do okresu Skagit v roce 1908 a krátce poté Kate našla uplatnění u Superior Portland Cement Company jako správkyně jejich telefonní ústředny. Zpočátku bydlela v budově ústředny, a to do doby kdy se telefonní společnost stala akciovou. Jelikož čas od času investovala svůj plat, byla časem schopna zakoupit majoritní podíl společnosti, což také udělala a přejmenovala ji na Skagit River Telephone Company. Se svou mladší sestrou rovněž koupila telefonní ústřednu od Superior Portland Cement Company, kterou předělala tak, aby se mohl telefonní systém nacházet na celé ploše přízemí. Dále k budově přistavila venkovní schodiště do patra, kde pronajímala pokoje za 50 centů za noc.\n\nSpolečnost se měla rozrůst jak na východ, tak na západ od města Concrete. Zatímco Kate vedla společnost, Nell pracovala tak, že lezla na telegrafní sloupy a navlékala na ně kabel s telefonním spojením. V roce 1918 se síť dostala až k Hamiltonu a později se spojila s národní telefonní sítí v Sedro-Woolley. Velké dřevařské závody a všechny vládní činnosti, jako stanice rangerů nebo rybí líhně, měly brzy telefonní spojení od sester Quackenbushových. Nell měla na starost všechny pracovní čety, které kopaly díry a zasazovaly do nich nové sloupy. Také měla skupinu koní, které vždy dopravily sloup na místo a pomohly s jeho umístěním do správné pozice. Zbytek práce, tedy navlékání drátů, zvládla sama.\n\nKate měla na starost ústřednu společnosti, o kterou se starala společně se svou mladou pomocnicí, Ethel Thompson. Práce společnosti byla ukázková. Pokud byl například příjemce telefonátu nedostupný, slíbila volajícímu dvojice žen, že jej co nejdříve najdou a zavolají zpět. Pokud byl problém se spadlým vedením nebo s nefungujícím telefonem, Nell ihned vyrazila na místo závady. Kromě telefonního systému si sestry vytvořili v okrese reputaci, že jim jde vše, do čeho se pustí. Kate byla cvičenou zdravotní sestrou, a tak občas pomáhala při porodech. Po svém příjezdu z východu navíc pracovala na hospodářství svého manžela Joa Glovera, pozdějšího šerifa Concrete, jelikož mu chtěla pomoci získat zalesněný pozemek na horním toku Bakerovy řeky, nedaleko Bakerova potoku. Později obě sestry společně získaly prázdný pozemek mezi svým domem a ústřednou telefonní společnosti, na kterém postavily drůbeží farmu, odkud prodávaly vejce a chovaly kuřata. Také společně zakoupily remorkér určený k přepravě dřevěných klád do pilařského závodu na jezeře Lake Shannon. Z toho vznikla jejich další společnost, jež vlastnila flotilu zhruba 50 rybářských lodí, které sestry pronajímaly. O víkendech byla Nell k nalezení za kormidlem remorkéru, zatímco její sestra měla na starost rybářské lodě. Telefonní společnost dále provozovaly v pracovních dnech.\n\nS vývojem technologií a osobními problémy přišla změna pro podniky sester. V červenci 1935 musely i kvůli špatným obchodům prodat svou síť společnosti Skagit Valley Telephone Company, která měla sídlo 50 kilometrů po proudu řeky ve městě Mount Vernon. Sestrám navíc nepomohlo to, že účetní, který se jim staral o finance, nějaký čas zpronevěřoval jejich peníze. Nakonec se dostal do vězení, ale společnost utrpěla nenahraditelnou škodu, jelikož zpronevěřena byla většina financí na jejím účtu. Po prodeji se sestry přestěhovaly do domu v nedalekém Birdsview, kde si postavily stodolu a drůbeží farmu. Ta časem kvůli elektrickému zkratu vyhořela a finance obou sester kvůli nedostačujícímu požárnímu pojištění utrpěly další ránu. Kate navíc od 30. let trápily zdravotní problémy, nakonec zemřela těžce zadlužena v listopadu 1944, ve věku 78 let. Nell tak musela vzít na sebe břemeno nejen svých, ale i sestřiných dluhů. Aby je mohla splatit, koupila si starý traktor, se kterým pracovala jakkoli a kdykoli mohla. V okrese Skagit zůstala až do své smrti v dubnu 1969. Dožila se 93 let.\n\nDalším známým obyvatelem města je mezinárodně známý spisovatel Tobias Wolff, který zde strávil většinu svého dospívání. Jeho paměti vyšly pod názvem \"This Boy's Life\", do češtiny překládaného jako \"Život jednoho chlapce\", a popisuje v nich své dospívání na východě okresu Skagit a na střední škole Concrete High School, kterou překřtil na Chinook High School. V roce 1993 byl podle knihy natočen stejnojmenný film s Leonardem DiCapriem, Robertem De Nirem a Ellen Barkin v hlavních rolích. Některé scény z filmu byly natočeny právě ve městě Concrete a obyvatelé byli použiti jako náhodní kolemjdoucí. Aby navíc město vypadalo jako v 50. letech, bylo filmaři předěláno\n\n30. října 1938 vysílaly seattleské rozhlasové stanice patřící pod CBS rozhlasovou hru Orsona Wellese zvanou \"The War of the Worlds\", tedy \"Válka světů\". Vysílání bylo sice dostupné po celé zemi, jedni z nejvystrašenějších posluchačů se ale nacházeli v Concrete.\n\nZrovna když hra dospěla k bodu, kdy Marťané podnikají invazi do měst a na venkov světelnými paprsky a jedovatými plyny, vypadla v celém městě elektřina. Našli se i tací, kteří upadli do bezvědomí, jiní zase popadli své rodiny a odešli s nimi do hor. Někteří do kopců vyrazili, aby mohli bránit své destilátory na lihoviny. Jeden muž prý jen vyskočil ze své židle a běžel zhruba 3 kilometry do středu města. Jiní popadli své zbraně, jeden podnikatel, který byl oddaným křesťanem, dostal svou rodinu do auta a namířil si to k nejbližší čerpací stanici. Tam si vyžádal plnou nádrž, ale nezaplatil za ní, jelikož ihned vyrazil do asi 70 kilometrů vzdáleného Bellinghamu, kde se chtěl svému knězovi vyzpovídat ze všech svých hříchů. Prodavači na čerpací stanici prý řekl, že nezaplatí, jelikož na tom nesejde, protože všichni zemřou.\n\nJelikož při výpadku elektřiny nefungovala ani telefonní síť, nikdo ve městě si nemohl ověřit u svých příbuzných nebo přátel z jiných měst, zdali je jejich strach opodstatněný. Samozřejmě že skutečnost nebyla tak dramatická, jako rozhlasová hra. Stalo se jen to, že zdejší trakční napájecí stanice patřící společnosti Superior Portland Cement, zkratovala se zábleskem oslnivého světla. Konzervativnější obyvatelé města, kteří poslouchali Charlieho McCartyho na jiné stanici, uklidňovali své sousedy, že neslyšeli nic o žádné katastrofě. Rozhlasoví reportéři zprávu o městě rozeslali ihned, jak ji získali, a to do mezinárodního zpravodajského telegrafu, takže se městečko stalo alespoň na okamžik celosvětově známé.\n\nV dubnu 1931, uprostřed velké hospodářské krize, byla zdejší banka State Bank of Concrete vyloupena a její zaměstnanci padli do rukojmí ozbrojeným pachatelům. Ti byli dva a do banky vtrhli za denního světla a za pomocí zbraní vybrali z bankovního trezoru 4 491 dolarů v hotovosti. Po získání peněz pachatelé přinutili prezidenta banky George Campbella, účetního Adu Seaburyho a zákazníka George Harpera jít do auta, se kterým pak pětice mužů odjela z místa. Když si obyvatelé města všimli poztrácených bankovek před bankou a že uvnitř budovy nikdo není, okamžitě byl kontaktován městský šerif Charlie Bagnell. Po rychlém vyšetření Bagnell telefonem kontaktoval úřady na dolním toku řeky Skagit a informoval je o loupeži a pohřešovaných mužích. Všichni tři rukojmí byli po chvíli svými vězniteli propuštěny, a to zhruba sedm kilometrů západně od města, kde je po chvíli vyzvedl kolemjedoucí řidič. Po chvíli dodali Bagnellovi informace o vzhledu pachatelů a šerif je poslal dál policii na západě okresu.\n\nOkresní šerif tedy nechal západně od města Concrete postavit zátaras. Začalo také hledání zločinců, první čerstvá stopa pneumatik jejich auta byla nalezena v Birdsview, malé farmářské obci deset kilometrů západně od města. Po stopách vyšetřovatelé pokračovali až k víru v řece, u nějž bylo auto pachatelů nalezeno. Šerifovi detektivové zjistili, že dvojice zločinců měla na tomto místě připravenou loď, se kterou pak zmizela po proudu řeky Skagit.\n\nÚdajně, o mnoho let později, si najal spisovatel cestopisů a knih o životě v divočině Ralph Young na aljašském ostrově Kodiak průvodce pro lov medvědů, který mu pověděl příběh o tom, že on je jedním ze dvou mužů, kteří vyloupili na počátku 30. let banku v Concrete. Také řekl, že prý o všechny peníze přišel o pár dní později při nepoctivé hře kostek v Seattlu. Je ale nejisté, zda průvodce řekl Youngovi pravdu ani co se s pachateli stalo.\n\nJednoho dubnového odpoledne roku 2008 bylo ohlášeno, že historická budova městské základní školy hoří a podle jednoho z hasičů byla během dvaceti minut pohlcena požárem. I přes snahu požárníků z pěti hasičských okrsků (tři z měst Concrete, Burlington a Sedro-Woolley a dvou venkovských) byla budova kompletně ztracena. Hasiči nemohli do budovy vstoupit, pouze se jim dařilo hasit požár na vnějších betonových zdích, takže se nepřenesl na okolní budovy a stromy.\n\nPo vyšetřování, které vedl úřad pro alkohol, tabák, zbraně a výbušniny, hasičský maršál okresu Skagit a šerif okresu Skagit, bylo rozhodnuto, že požár odstartovalo žhářství. Podle okresního šerifa při vyslýchání tři chlapci ve věku kolem deseti až dvanácti let přiznali, že si na místě hráli se zapalovači a omylem zapálili žíněnku ve škole. Podle nich se jim ale podařilo požár uhasit než opustili budovu.\n\nVlastník budovy chtěl dříve školu přestavět do zámeckého stylu, tento plán byl ale už v 90. letech zrušen, a tak zůstala budova opuštěná. V době před požárem byla budova mezi turisty i místními obyvateli jen málo oblíbená pro svůj neudržovaný vzhled. Po požáru bylo rozhodnuto, že bude kompletně zničena. Stalo se tak v srpnu 2009 pod vedením firmy Lautenbach Industries.\n\nMěsto Concrete má rozlohu 3,2 km², z čehož 1,6 % tvoří vodní plocha. Nachází se téměř na severním břehu řeky Skagit a je rozděleno do dvou částí přítokem řeky Skagit, Bakerovou řekou. Severozápadně od města se nachází stratovulkán Mount Baker a severně Mount Shuksan. Obě hory patří do pohoří Severní Kaskády.\n\nPři sčítání lidu v roce 2010 žilo ve městě 705 obyvatel, z nichž 92 % tvořili běloši, 2 % původní obyvatelé a 1 % pacifičtí ostrované. 6 % obyvatelstva bylo hispánského původu.\n"}
{"id": "845435", "url": "https://cs.wikipedia.org/wiki?curid=845435", "title": "Jaromír Brož", "text": "Jaromír Brož\n\nJaromír Brož (2. března 1908 – 29. května 1990) byl český experimentální fyzik a pedagog. Je spoluautorem známých \"Fyzikálních tabulek\" a učebnice \"Základy fyzikálních měření\".\n\nPo ukončení studií začal r. 1932 pracovat ve Fysikálním ústavu Karlovy university, který r. 1937 byl změněn na Fyzikální výzkum Škodových závodů. Zde se nejprve podílel na rentgenografickém studiu mikrostruktury látek.\n\nR. 1940 se začal věnovat problematice magnetické defektoskopie z čeho vzešla konstrukce\npřístrojů ke kontrole nosných lan a manesmannských trub.\nPo druhé světové válce se Fyzikální výzkum Škodových závodů reorganizoval v Ústřední ústav fyzikální. Po vzniku Československé akademie věd byl přeměněn na Ústav technické\nfyziky a potom na Ústav fyziky pevných látek ČSAV.\n\nPo válce se Jaromír Brož vrátil do Fysikálního ústavu a setrval v něm až do roku 1953.\n\nV r. 1953 byl „za vypracování metody a konstrukci přístrojů pro sériové zkoušení vad výrobků těžkého průmyslu\" vyznamenán státní cenou.\n\nV ústavu fyziky pevných látek pracoval v oboru fyziky pevných látek na metodách k přesnému měření magnetických veličin a zároveň zde byla zkonstruována řada původních přístrojů. Taky se věnoval studiu magnetických vlastností velmi čistého železa a výzkumu nekovových feromagnetik — feritů.\n\nR. 1959 byl jmenován řádným profesorem experimentální fyziky na matematicko-fyzikální\nfakultě Karlovy university.\n\nPo krátkém působení na katedře fyziky pevných látek byl v r. 1960 ustanoven vedoucím ka­tedry obecné fyziky. Zde konal postupně přednášky z mechaniky, termiky, elektřiny, optiky a molekulární fyziky.\n\nV rámci reformy studia dosáhl zavedení souborné zkoušky z fyziky po ukončení základního studia.\n\nVedení katedry obecné fyziky ukončil r. 1973.\n\nJe autorem nebo spoluautorem knih\n\n"}
{"id": "845442", "url": "https://cs.wikipedia.org/wiki?curid=845442", "title": "Fridrich z Rothenburgu", "text": "Fridrich z Rothenburgu\n\nFridrich z Rothenburgu ( \"Friedrich von Rothenburg\", 1144/1145 – 19. srpna 1167 Řím) byl švábský vévoda, bratranec a spojenec císaře Fridricha Barbarossy.\n\nNarodil se jako mladší syn římskoněmeckého krále Konráda III. a Gertrudy, dcery hraběte ze Sulzbachu. Královna krátce poté zemřela, starší syn ji následoval do hrobu roku 1150 a o dva roky později zemřel v důsledku choroby i král Konrád. Král na smrtelné posteli určil svým nástupcem na říšském stolci svého synovce Fridricha Barbarossu a chlapec obdržel vévodství švábské.\n\nV září 1157 byl mladý Fridrich na dvorském sněmu ve Würzburgu pasován na přání své tety byzantské císařovny na rytíře. Na počátku šedesátých let společně s Ludvíkem Durynským, českými knížaty a dalšími poskytl císaři vojenskou podporu pro boj s hornoitalskými městy. V letech 1164–1166 byl účastníkem tzv. tübingenského sporu, který císař rozsoudil ve Fridrichův neprospěch. K otevřenému sporu mezi Fridrichem a císařem nedošlo, mladý muž se roku 1166 oženil s Gertrudou, dcerou bavorského vévody Jindřicha Lva a téhož roku se zúčastnil císařova italského tažení.\n\nZemřel společně s dalšími během epidemie malárie v srpnu 1167 u hradeb města Říma. Jeho ostatky byly přepraveny do říše a uloženy k poslednímu odpočinku po matčině boku v cisterciáckém klášteře Ebrach. Vdova Gertruda se provdala za dánského prince Knuta a uprázdněné vévodství švábské císař předal do rukou svého syna Fridricha.\n"}
{"id": "845461", "url": "https://cs.wikipedia.org/wiki?curid=845461", "title": "Václav Hübner (rozcestník)", "text": "Václav Hübner (rozcestník)\n\nJméno a příjmení Václav Hübner má více osob:\n\n"}
{"id": "845463", "url": "https://cs.wikipedia.org/wiki?curid=845463", "title": "Mezinárodní filmový festival v San Sebastiánu", "text": "Mezinárodní filmový festival v San Sebastiánu\n\nMezinárodní filmový festival v San Sebastiánu je nejprestižnější španělský filmový festival, který se od roku 1953 každoročně koná v San Sebastiánu. Festival se tradičně koná na podzim, v září. Patří (podobně jako Mezinárodní filmový festival Karlovy Vary) do kategorie A mezinárodní producentské organizace FIAPF a tedy mezi nejvýznamnější světové filmové festivaly.\n\nFestival se koná od roku 1953. Odehrála se zde například světová premiéra slávného filmu \"Vertigo\" režiséra Alfreda Hitchcocka (který byl osobně přítomen), světová premiéra filmu \"Melinda a Melinda\" režiséra Woodyho Allena či evropská premiéra filmu \"\" režiséra George Lucase.\n\nMezi významné hosty, kteří festival navštívili, patří Gregory Peck, Elizabeth Taylorová, Audrey Hepburnová, Robert De Niro, Meryl Streepová, Richard Gere, Michael Douglas, Catherine Zeta-Jonesová, Mel Gibson, Demi Moore, Naomi Wattsová či Brad Pitt. Byl to první filmový festival, kterého se zúčastnil režisér Roman Polanski. Festival znamenal významný mezník v kariéře režisérů Francise Forda Coppoly a Pedra Almodóvara.\n\nFilmy účastnící se festivalu jsou rozděleny do několika sekcí. V hlavní sekci soutěží nové filmy, které se doposud neúčastnily jiného festivalu, o hlavní ceny. Ve vedlejších sekcích je pak možno vidět například výběr španělských filmů, které měly premiéru v příslušném roce, výběr latinskoamerických filmů, které ještě neměly premiéru ve Španělsku, výběr baskických filmů, výběr filmů vztahujících se k vybranému tématu a podobně.\n\nMezinárodní porota uděluje následující ceny:\n\n"}
{"id": "845473", "url": "https://cs.wikipedia.org/wiki?curid=845473", "title": "Václav Hübner (novinář)", "text": "Václav Hübner (novinář)\n\nVáclav Hübner (11. června 1857, Praha – 7. ledna 1920, Praha) byl český novinář a v letech 1891–92 ředitel Národního divadla v Brně.\n\nOd 1868 navštěvoval přažské Akademické gymnázium, které v roce 1875 ukončil maturitou. Poté pokračoval na Univerzitě Karlově, kde studoval medicinu. Aktivně se zapojoval do studentských hnutí, byl předsedou čtenářského spolku. Pro účast v chuchelské bitce však studia nedokončil.\n\nPo nedokončeném studiu se rozhodl pro dráhu novináře. Začal redigovat studentské časopisy, poté se zapojoval do různých hnutí. Po čase odchází do Brna, kde se stal redaktorem Moravské orlice. Roku 1882 se oženil s Annou Justovou, která však v roce 1891 umřela. Jeho druhou ženou se stala Marie Rufferová, se kterou se oženil v roce 1893.\n\nV letech 1891–92 působil jako ředitel Národního divadla v Brně. Roku 1895 se vrátil zpět do Prahy, kde se stal redaktorem deníku Národní politika. Později zastával i funkci šéfredaktora ve stejném deníku a to do své smrti v roce 1920.\n\nVáclav Hübner byl dvakrát ženat, s první ženou Annou, rozenou Justovou (1861–1891) se oženil v roce 1883. V roce 1891 Anna Hübnerová zemřela. Jeho druhou manželkou byla herečka Marie Hübnerová (1865–1931), se kterou se oženil v roce 1893.\n\n\n"}
{"id": "845475", "url": "https://cs.wikipedia.org/wiki?curid=845475", "title": "Welf VII.", "text": "Welf VII.\n\nWelf VII. ( \"Welf VII.\", 1140 - 11./12. srpna 1167 Siena) byl hrabě z Altdorfu, jediný syn a dědic vévody Welfa VI.\n\nPodílel se na italských taženích císaře Fridricha Barbarossy, což se mu v létě 1167 stalo osudným. Společně s dalšími účastníky podlehl epidemii malárie. Jeho ostatky byly převezeny do říše a pohřbeny v premonstrátském klášteře Steingaden. Jeho otec podlehl zármutku ze ztráty jediného syna a dědice, poslal svou choť Utu ze Schauenburgu do kláštera a oddal se hříšnému životu. Své italské statky za velkou sumu postoupil zpět svému synovci Fridrichu Barbarossovi.\n"}
{"id": "845490", "url": "https://cs.wikipedia.org/wiki?curid=845490", "title": "Václav Pantaleon Kirwitzer", "text": "Václav Pantaleon Kirwitzer\n\nVáclav Pantaleon Kirwitzer (1588 Kadaň – 22. května 1626, Macao) byl astronom a jezuitský misionář.\n\nKirwitzer se narodil v Kadani v protestantské měšťanské rodině, původem z nedalekých Krbic po nichž členové rodu nesli i své jméno \"\"Kürbitzer/Kirwitzer\"\", tj. Krbičtí. V mládí konvertoval ke katolictví a studoval na jezuitské koleji v Olomouci, kde jeho nadání, zvláště v přírodních vědách, vyvolalo pozornost jeho učitelů. V roce 1606 se v Brně stal novicem jezuitského řádu. Záhy byl povolán do Říma, aby se stal členem Římské koleje. Jako člen této koleje se pak měl možnost v roce 1611 zúčastnit rozpravy s Galileem jednající o otázkách heliocentrického a geocentrického systému. Tyto diskuse přispěly k oslabení tehdy panujícího geocentrického (ptolemaiovského) chápání vesmíru ve prospěch systému heliocentrického (koperníkovského).\n\nPo nedlouhé době, kdy působil jako profesor matematiky v rakouském Grazu a portugalské Coimbře se Kirwitzer vydává s dalšími misionáři mimo jiné i s Nicolasem Trigaultem na misijní cestu do Číny. Jejich loď \"Bom Jesus\" dorazila do indické Goy v říjnu 1618. Cesta lodí z Portugalska kolem pobřeží Afriky do Indie byla mimořádně strastiplná, přežilo ji jen 8 z původních 22 misionářů, mezi nimi Johann Schall von Bell a Johann Schreck. Kirwitzer po krátkém pobytu v Goe pokračoval ve své cestě dál do čínského Macaa, kde 22. května 1626 zemřel (jiné zdroje uvádějí jako místo úmrtí japonské Meako, dnešní Kjóto).\n\nBěhem své misijní cesty pokračoval Kirwitzer v astronomických pozorováních a zůstal v kontaktu se Schallem von Bell, jenž připravoval reformu čínského kalendáře a později se stal ředitelem Imperiální observatoře a matematické školy v Pekingu. Kirwitzerova pozorování komet byla publikována v díle \"Observationes cometarum anni 1618 factæ in India Orientali a quibusdam S. J. mathematicis in Sinense regnum navigantibus\" vydaném v Aschaffenburgu v roce 1620. Mezi další díla patří \"Literae de Martyrio p. Joannis Bapt. Machadi soc. Jesu, qui anno 1617 in Japonia passus est\" (1622) a \"Annuae litterae e Sinis datae Macao 28. Nov. et 27. Oct. 1625\" .\n\nJako pocta památce V.P.Kirwitzera jsou v Kadani každoročně pořádány Kirwitzerovy dny, tvořené sérií popularizačních přednášek s cestopisnou a vědeckou tematikou, jejichž duchovním přesah má rozvíjet dialog mezi vědci, teology a filozofy. Mezi účastníky byli např. prof. Jan Palouš, prof. Stanislav Komárek, prof. Jaroslav Petr, prof. Eugen Strouhal, prof. Jan Sokol, prof. Petr Vopěnka, prof. Josef Krob, prof. Jaroslav Mokrý, doc. Jan Kirschner a mnozí další.\n"}
{"id": "845491", "url": "https://cs.wikipedia.org/wiki?curid=845491", "title": "Osimská smlouva", "text": "Osimská smlouva\n\nOsimská smlouva (srbochorvatsky Osimski sporazum/Осимски споразум, italsky trattato di Osimo) je mezinárodní smlouva, která potvrdila hranici mezi Itálií a SFR Jugoslávií na Istrijském poloostrově. Podepsána byla 10. listopadu 1975 v italském městě Osimo. Za italskou stranu ho podepsal Eugenio Carbone, za jugoslávskou Miloš Minić, tehdejší ministr zahraničí. V platnost vstoupila 11. října 1977.\n\nSmlouva je založena na starším memorandu o porozmění, které bylo podepsáno v roce 1954 v Londýně. Civilní správa nad Svobodným územím Terst byla rozdělena mezi Itálii (spravující \"zónu A\") a Jugoslávii (spravující \"zónu B\"). Podle osimské smlouvy se tato území stala nedílnými součástmi obou zmíněných zemí. Její součástí byly také i pravidla o ochraně menšin, vzájemné spolupráci obou zemí a hospodářském rozvoji.\n\nV Itálii vyvolalo na politické scéně podepsání smlouvy skandál, neboť bylo připraveno tajně, bez předchozího informování veřejnosti.\n"}
{"id": "845494", "url": "https://cs.wikipedia.org/wiki?curid=845494", "title": "Liam Pitchford", "text": "Liam Pitchford\n\nLiam Pitchford (narozen 12. července 1993 v anglickém Chesterfieldu je britským hráčem stolního tenisu.\n\nLiam Pitchford se stolním tenisem začal v osmi letech. V roce 2009 zvítězil na turnaji British Home Countries Championship a o rok později vyhrál dvě medaile na Hrách Commonwealthu (stříbro v soutěži družstev a bronz ve čtyřhře).\n\nV létě roku 2011 přestoupil do německého klubu TTF Liebherr Ochsenhausen, který hraje nejvyšší německou soutěž - Bundesligu. Před tímto přestupem v předchozí sezoně nastupoval za druholigový oddíl FC Tegernheim. V letech 2009 a 2010 Pitchford hrál v nejvyšší dánské soutěži za klub Aarhus BTK.\nNa podzim roku 2011 v mezinárodních soutěžích porazil světovou devítku Vladimira Samsonova a také třetího hráče juniorského světového žebříčku Wu Ťia-ťi, což také přispělo k tomu, že se v listopadu 2011 stal hráčem číslo jedna na anglického žebříčku. Tento rok zakončil svým doposud nejvyšším umístěním na světovém žebříčku, kde mu patřila 171. pozice. Tím se současně stal třetím nejvýše umístěním britským stolním tenistou a do olympijského roku tak vstoupil jako jeden z pravděpodobných reprezentantů této země na domácí olympiádě.\n"}
{"id": "845499", "url": "https://cs.wikipedia.org/wiki?curid=845499", "title": "Tužebník jilmový", "text": "Tužebník jilmový\n\nTužebník jilmový (\"Filipendula ulmaria\") je vlhkomilná bylina, v minulosti oblíbená léčivka, jeden z přibližně 12 druhů rodu tužebník.\n\nVyskytuje se v různé intenzitě téměř po celé Evropě (vyjma nejjižnějších částí), na západní Sibiři, v Malé Asii, v oblastí Kavkazu, Altaje i v Mongolsku, zavlečen byl i do Severní Ameriky. Vyrůstá v mokřadech, na vlhkých březích vodních toků a jezer, na vlhkých loukách, prameništích, v řídkých křovinách a na nezastíněných místech lužních lesů. Na území České republiky roste od nížin až do podhůří, v nižších polohách poměrně hojně, ve vyšších vzácněji. Preferuje především vlhké, na minerály chudé, hlinité nebo jílovité, částečně ulehlé půdy bohaté humusem. Ke správnému vývoji žádá plné slunce.\n\nPodle \"Florabase.cz\" se tužebník jilmový v ČR vyskytuje:\nVytrvalá bylina, hemikryptofyt, s přímou 50, ojediněle až 200 centimetrů vysokou lodyhou která vyrůstá z dřevnatého oddenku. Tuhá lodyha má hranatý průřez, je lysá a na vrcholu se dělí ve složitý bohatý kružel, druh vrcholičnatého květenství které je u vyšších dvouděložných rostlin neobvyklé. Rostlina vytváří bohatě větvené trsy.\n\nNa lodyze střídavě vyrůstající 4 až 8 cm dlouhé řapíkaté listy které mají u báze řapíků polosrdčité, pilovité palisty. Přetrhovaně lichozpeřené listy, dvou až pětijařmé, jsou složené z podlouhle vejčitých, na koncích špičatých, nestejně pilovitých lístků střídavě malých a velkých. Poslední lístek je největší a je hluboce rozeklán do 3 (méně často do 5) laloků. Na líci jsou tmavě zelené lístky lysé, na rubové straně jsou světle plstnaté. Mimo lodyžních listů mívá rostlina i několik obdobných bazálních přízemních listů. Variabilita rostliny je vysoká, odlišují se tvarem listů nebo oděním.\n\nDrobné oboupohlavné květy o průměru 2 až 5 mm, vonící po hořkých mandlích, se začínají otevírat v květnu až červenci. Květy miskovitého tvaru mají po okrajích 5 vejčitých kališních a 5 obvejčitých, nehetnatých žlutavě bílých, jen občas narůžovělých korunních lístků. V květu je nejčastěji 20 tyčinek dvounásobně delších než koruna, jsou uspořádaných do dvou kruhů a v třetím kruhu vyrůstají pouhé nitky společně srostlé. Semeníků je 6 až 10 a mají po svou vajíčkách. Ty dozrávají v plody hnědé jednosemenné lysé nažky zobánkovitého tvaru 2 mm dlouhé, které se šroubovitě zkrucují a ve zralosti opadávají aniž by pukaly.\n\nK opylení dochází jednak cizím pylem který do květů přináší opylující hmyz a dále u spodních květu i samoopylením vlastním pylem rostliny, zralý pyl z prašníků horních květů padá a sprašuje blizny květů níže postavených. Na větší vzdálenosti se tužebník jilmový šíří semeny, na kratší se rozrůstá oddenky; případně jsou při rozvodnění toků a stržení břehů vodou roznášeny úlomky oddenků.\n\nDříve se rostlina používala v lidovém léčitelství jako přípravek pro utišení bolesti a horečky. V květech a již méně v nati jsou různé flavonoidy a hlavně silice obsahující salicylaldehyd a methylsalicylát s obdobnými účinky jako má kyselina acetylsalicylová, základ léku Aspirin a Acylpyrin. Čaj z květů působí diureticky, snižuje horečku, pomáhá při nachlazení a proti chronickým průjmům. Působí jako slabé sedativum a přináší úlevu při revmatických bolestech kloubů a zánětech. Díky příjemné výrazné vůni se rostliny používají i v kosmetice.\n\nV Podkrkonoší je tužebník jilmový nazýván \"chlapice\". Z jeho květu je zde vyráběna osvěžující limonáda podobně jako z květu černého bezu. Chlapice je také jednou z bylin, jejíž květy se objevují ve svatojánské postýlce.\n\nV České republice rostou dva poddruhy tužebníku jilmového:\n\n \n"}
{"id": "845501", "url": "https://cs.wikipedia.org/wiki?curid=845501", "title": "Tužebník obecný", "text": "Tužebník obecný\n\nTužebník obecný (\"Filipendula vulgaris\"), druh rodu tužebník, je planě rostoucí bylina okolo půl metru vysoká s přízemními listy zdáli připomínající kapradinu a s bohatým květenstvím drobných bílých kvítků.\n\nVyjma středomořských ostrovů a vysokého severu je rozšířen po celé Evropě. Dále vyrůstá na Sibiři, v Malé Asii, oblastech okolo Kavkazu a v severozápadní Africe a na Azorských ostrovech. Druhotně byl zavlečen i do Severní Ameriky.\n\nNepatří, na rozdíl od většiny tužebníků, mezi vlhkomilné rostliny. V České republice roste většinou roztroušeně, hojně vyrůstá místy ve Středních Čechách a na východě Moravy v termofytiku i mezofytiku. Svědčí mu dobře propustná půda, nejlépe s vápnitým podložím a osvětlená stanoviště jako jsou sluncem ozářené stráně, světlé lesní mýtiny a lesní lemy, občas je také k vidění i okolo cest nebo náspů železničních tratí.\n\nPodle \"Florabase.cz\" se tužebník obecný v ČR vyskytuje:\nJe to vytrvalá rostlina s přímou, v průřezu oblou lodyhou dorůstající průměrně do výše 30 až 80 cm. Jednoduchá nebo v horní části větvená lysá lodyha vyrůstá z dlouhých kořenových vřetenovitých hlíz. Tmavě zelené listy 10 až 30jařmé vyrůstají v přízemní růžici a pouze 1 až 3 rostou ve spodní části lodyhy. Jsou přetrhovaně lichozpeřené, skládají se z četných lysých střídavě malých a několikanásobně větších lístků. Větší lístky jsou opětovně hluboce rozeklány v postranní pilovité úkrojky a leží v rovině s řapíkem, kdežto malé lístky jsou přirostlé k řapíku šikmo; list takto nabývá kadeřavého vzhledu. Koncový lístek je 3klaný. Palisty jsou podlouhle srdčité.\n\nOboupohlavné bílé, pravidelné, radiálně symetrické květy o velikosti do 5 mm jsou sestaveny do kružele, květenství (širšího než delšího) které není u u vyšších dvouděložných rostlin běžné. Květ je tvořen 6 trojúhelníkovitě vejčitými kališními lístky dlouhými 6 až 8 mm a taktéž 6 podlouhle obvejčitými korunními lístky 10 až 15 mm dlouhými které jsou uvnitř bílé a hlavně u poupat vně narůžovělé. V květu je dále do dvou kruhů uspořádáno okolo 20 tyčinek s prašníky na dlouhých nitkách a obyčejně 12 semeníků s bliznami. V semenících je nejčastěji po dvou vajíčkách.\n\nOpylování se děje cizím i vlastním pylem. Protože nejdříve dozrávají blizny, jsou tyto opylovány cizím pylem přinášeným hmyzem hledajícím v květu nektar (který tam ovšem není). Později dozrává pyl v prašnících (od vnějšího kruhu ke středu) ale nitky jsou zpočátku vykloněny ven z květu takže nemohou vlastní blizny opylit. Ke konci kvetení se nitky s prašníky sklánějí dovnitř květu až se dotýkají blizen a ty které nebyly opyleny cizím pylem se zúrodní vlastním. Kvete od května, semena dozrávají koncem září.\n\nPlody jsou jednosemenné nezkroucené hustě chlupaté kožovité nažky hnědé barvy dlouhé 3 až 4 mm které při zralosti nepukají. Rostliny se rozmnožují semeny nebo hlíznatými kořeny.\n\nRostlina se dříve používala hlavně jako léčivka. V kořeni jsou anthelmintické látky působící proti parazitickým červům a dále se kořene užívalo k rozpouštění ledvinových kamenů nebo při léčbě epilepsie. Ze sušených květů se vaříval čaj pro pocení. V současnosti se používá občas jako dekorativní trvalka na sušších a výslunných místech nebo jako půdokryvná rostlina při vysazování ve sponu 45 × 45 cm.\n\n \n"}
{"id": "845504", "url": "https://cs.wikipedia.org/wiki?curid=845504", "title": "Hřib žlutý", "text": "Hřib žlutý\n\nHřib žlutý (\"Boletus junquilleus\" ), neboli hřib kovář žlutý (\"Boletus luridiformis\" var. \"junquilleus\" ), je vzácná jedlá houba z čeledi hřibovitých sekce \"Luridi\". Podle stávajících poznatků se jedná o xanthoidní varietu hřibu kováře; potvrzení molekulární analýzou však zatím chybí.\n\n\nMakroskopické i mikroskopické znaky s výjimkou barvy povrchu plodnice jsou identické s hřibem kovářem. Stejně jako u kováře dužina po rozříznutí nebo poškození intenzivně modrá až modrozelená.\n\nOproti hřibu kováři chybí červený pigment, takže je celá plodnice zbarvená různými odstíny žluté.\n\nKlobouk 50 – 160 mm široký, plstnatý, za vlhka může být mírně slizký. V mládí je sírově až citronově žlutý, později zelenavě žlutý, někdy s oranžovým nebo červenavým nádechem.\n\nRourky a póry citronově až sírově žluté, po poškození intenzivně modrají.\n\nTřeň je zbarvený podobně jako klobouk, případně světleji. Nemá síťku a je jemně plstnatý a vločkovitě tečkovaný.\n\nObjevuje se na stanovištích hřibu kováře, tzn. od nížin do podhůří, v listnatých, jehličnatých i smíšených lesích, především bod duby, buky a smrky. Fruktifikuje od července do září.\n\nPrvní doložený nález na území bývalého Československa pochází z lesa Horní Kapánsko u Čejkovic (okres Hodonín), což byla ještě v roce 1961 jediná známá lokalita v ČSSR. Starší prameny uvádějí dále výskyt v Podkrkonoší, jižních Čechách a na jižní Moravě. Novodobě se vyskytl např. u Hnátnice na Orlickoústecku.\n\nV rámci chráněných území České republiky byl hřib žlutý popsán mimo jiné na následujících lokalitách:\n\nPřipadá v úvahu záměna s xanthoidními formami barevných modrajících hřibů, případně se žlutě zbarvenými modrajícími druhy:\n\n\nHřib žlutý je vedený v Červeném seznamu hub České republiky jakožto kriticky ohrožený druh. Neměl by se proto sbírat pro kuchyňskou spotřebu - nálezy je vhodné hlásit a dokladovat na mykologických pracovištích.\n\n"}
{"id": "845506", "url": "https://cs.wikipedia.org/wiki?curid=845506", "title": "Kanoistika na Letních olympijských hrách 1972", "text": "Kanoistika na Letních olympijských hrách 1972\n\nZávody v kanoistice se na Letních olympijských her 1972 v Mnichově uskutečnily ve dnech 28. a 30. srpna 1972 na slalomářském kanálu v Augsburgu (vodní slalom) a 5.–9. září 1972 na veslařském kanálu v Mnichově (rychlostní kanoistika). Celkem 330 závodníků startovalo v 11 disciplínách (8 pro muže, 3 pro ženy).\n\nV Mnichově měl olympijskou premiéru vodní slalom, který byl na program letních olympijských her trvale zařazen až po dalších 20 letech, v Barceloně 1992.\n\nČeskoslovenskou výpravu tvořilo 18 mužů a 5 žen:\n\n\n"}
{"id": "845521", "url": "https://cs.wikipedia.org/wiki?curid=845521", "title": "Magdalena Wunderlichová", "text": "Magdalena Wunderlichová\n\nMagdalena Wunderlichová (* 16. května 1952 Pullach im Isartal, Bavorsko), nepřechýleně Wunderlich, je bývalá západoněmecká vodní slalomářka a sjezdařka, kajakářka závodící v kategorii K1.\n\nVe vodním slalomu získala bronzovou medaili na Letních olympijských hrách 1972. Závodila také ve sjezdu na divoké vodě, ve kterém vybojovala na mistrovstvích světa dvě zlaté (K1 družstva – 1971, 1973) a jednu stříbrnou medaili (K1 – 1971).\n"}
{"id": "845525", "url": "https://cs.wikipedia.org/wiki?curid=845525", "title": "Gisela Grothausová", "text": "Gisela Grothausová\n\nGisela Grothausová (* 20. února 1955 Berlín), nepřechýleně Grothaus, je bývalá západoněmecká vodní slalomářka a sjezdařka, kajakářka závodící v kategorii K1.\n\nVe vodním slalomu získala stříbrnou medaili na Letních olympijských hrách 1972. Závodila také ve sjezdu na divoké vodě, ve kterém vybojovala na mistrovstvích světa sedm zlatých (K1 – 1973, 1975, 1977; K1 družstva – 1973, 1977, 1981, 1983) a čtyři stříbrné medaile (K1 – 1979, 1981, 1983; K1 družstva – 1979).\n"}
{"id": "845528", "url": "https://cs.wikipedia.org/wiki?curid=845528", "title": "Angelika Bahmannová", "text": "Angelika Bahmannová\n\nAngelika Bahmannová (* 1. dubna 1952 Plavno, Sasko), nepřechýleně Bahmann, je bývalá východoněmecká vodní slalomářka, kajakářka závodící v kategorii K1.\n\nNa mistrovstvích světa získala tři zlaté (K1 – 1971, 1977; K1 družstva – 1971), dvě stříbrné (K1 družstva – 1975, 1977) a jednu bronzovou medaili (K1 – 1975). Individuální závod K1 na Letních olympijských hrách 1972 vyhrála.\n\nJejí syn Christian rovněž působil jako vodní slalomář.\n"}
{"id": "845531", "url": "https://cs.wikipedia.org/wiki?curid=845531", "title": "Bohumila Kapplová", "text": "Bohumila Kapplová\n\nBohumila Kapplová (* 27. září 1944) je bývalá československá vodní slalomářka, kajakářka závodící v kategorii K1.\n\nV rámci československého týmu vybojovala v závodech K1 družstev na mistrovstvích světa tři stříbrné (1965, 1967, 1969) a dvě bronzové medaile (1971, 1975). Startovala též na Letních olympijských hrách 1972, kde v individuálním závodě K1 dojela na osmém místě.\n"}
{"id": "845532", "url": "https://cs.wikipedia.org/wiki?curid=845532", "title": "Ludmila Polesná", "text": "Ludmila Polesná\n\nLudmila Polesná (31. srpna 1934 Písek – 9. prosince 1988 Praha), rodným příjmením Štyndlová, poprvé provdaná Veberová, byla československá vodní slalomářka, kajakářka závodící v kategorii K1.\n\nNa mistrovstvích světa získala čtyři zlaté (K1 – 1961, 1963, 1967, 1969), pět stříbrných (K1 – 1971; K1 družstva – 1963, 1965, 1967, 1969) a dvě bronzové medaile (K1 družstva – 1971, 1975). Startovala též na Letních olympijských hrách 1972, kde v individuálním závodě K1 dojela na 16. místě.\n"}
{"id": "845534", "url": "https://cs.wikipedia.org/wiki?curid=845534", "title": "Petr Příhoda", "text": "Petr Příhoda\n\nPetr Příhoda (17. ledna 1939 Netolice – 14. září 2014 Praha) byl křesťanský pedagog a publicista, původním povoláním psychiatr a psychoanalytik. Od roku 1992 přednášel lékařskou etiku na 2. lékařské fakultě Univerzity Karlovy, kde řadu let vedl Ústav lékařské etiky. Působil také jako externí komentátor Českého rozhlasu 6 a redaktor \"Perspektiv\", přílohy \"Katolického týdeníku\".\n\nOtec byl důstojníkem československého letectva, matka byla učitelka, dcera kastelána zámku Kratochvíle. Po obsazení země nacisty se otec snažil odejít do Anglie, ale byl zadržen, odsouzen a věznění nepřežil. Zemřel ve věznici v saském Waldheimu, když byly Příhodovi tři roky.\n\nMatka jej pak coby žena velezrádce kvůli obtížným pracovním podmínkám nemohla mít u sebe a jeho výchovy se tak ujala bezdětná teta z Ostravy. Po zahájení náletů na Ostravu si jej k sobě do jižních Čech vzali prarodiče z otcovy strany. Byli to evangelíci, zatímco příbuzní matky byli katolíci, v obou případech ovšem \"„nábožensky vlažní”\".\n\nRok po válce se matka znovu provdala. Vzala si opět důstojníka, kterého Příhoda charakterizoval jako \"„komunistu stalinského typu”\", jenž se k němu nicméně choval vždy velkoryse. \"„V únorovém převratu, který obojí prarodiče vnímali jako katastrofu, viděl vítězství.”\"\n\nRodina se poté přestěhovala do Varšavy, kde nevlastní otec pracoval na ambasádě v pozici vojenského atašé. V polské metropoli navštěvoval sovětskou základní školu, do níž chodily děti ruských funkcionářů nebo místních prominentů.\n\nZákladní školu dokončil v Kolíně, kde vystudoval i gymnázium. Nevlastní otec se zde stal posádkovým velitelem a rodina bydlela ve vile vyvlastněného továrníka. Ve stejné době byli prarodiče jeho vlastního otce \"„nemilosrdně rozkulačováni”\" a poslouchali západní rozhlas. \"„Trápila mě otázka, kam vlastně patřím,”\" říká o tomto období Příhoda.\n\nPoté začal studovat psychiatrii na Masarykově univerzitě v Brně, kde také našel cestu k víře v Boha.\n\nPo studiích nastoupil do psychiatrické léčebny v Horních Beřkovicích. V době pražského jara v ní zakládal organizaci Československé strany socialistické. Stal se i členem ústředního výboru strany v Praze. Po srpnu 1968 z něj musel odejít.\n\nDo hledáčku StB se dostal už o tři roky dříve, kdy se ho její příslušníci při výsleších vyptávali na ekumenické semináře evangelické teologické fakulty. Pak znova v době normalizace.\n\nV roce 1970 podal v Beřkovicích výpověď a stal se ambulantním psychiatrem v Praze 4. Pohyboval se v „podzemní” církvi v okruhu kolem teologa Oty Mádra, byl činný v samizdatu, psal do Tigridova Svědectví, stýkal se s Petrem Pithartem a Jiřinou Šiklovou a působil v tehdy nelegální pražské psychoanalytické skupině.\n\nMezi myslitele, kteří jej inspirovali v psaní i v životě, počítal např. německého filosofa Romano Guardiniho, katolického kněze Dominika Pecku, jezuitu Adolfa Kajpra či Josepha Ratzingera, jehož texty sledoval dlouho před zvolením papežem.\n\nPo změně režimu v roce 1989 začal přispívat do časopisu \"Přítomnost\", do \"Literárních novin\", Českého rozhlasu 6 i deníků.\n\nKdyž se Petr Pithart stal v roce 1990 českým premiérem, vybral si Petra Příhodu jako svého poradce a tiskového tajemníka. O rok později zvítězil ve výběrovém řízení na místo vedoucího Ústavu lékařské etiky a humanitních základů medicíny 2. lékařské fakulty Univerzity Karlovy.\n\nPatřil k členům Bioetické komise při Radě vlády ČR, koordinační rady Diskusního česko-německého fóra, zřízeného Ministerstvem zahraničí ČR a Etické komise Syndikátu novinářů.\n\n\nV roce 2014 mu byla udělena Cena Václava Bendy (in memoriam).\n\n"}
{"id": "845535", "url": "https://cs.wikipedia.org/wiki?curid=845535", "title": "Růžena Novotná", "text": "Růžena Novotná\n\nRůžena Novotná (* 31. ledna 1941, Plzeň, Protektorát Čechy a Morava) je bývalá československá vodní slalomářka, kajakářka závodící v kategorii K1.\n\nStartovala na Letních olympijských hrách 1972, kde v individuálním závodě K1 dojela na 22. místě.\n"}
{"id": "845536", "url": "https://cs.wikipedia.org/wiki?curid=845536", "title": "Francie na Zimních olympijských hrách 2006", "text": "Francie na Zimních olympijských hrách 2006\n\nFrancii na Zimních olympijských hrách v roce 2006 reprezentovala výprava 82 sportovců (50 mužů a 32 žen) ve 10 sportech.\n\n"}
{"id": "845539", "url": "https://cs.wikipedia.org/wiki?curid=845539", "title": "Kanoistika na Letních olympijských hrách 1972 - K1 slalom ženy", "text": "Kanoistika na Letních olympijských hrách 1972 - K1 slalom ženy\n\nZávod ve vodním slalomu K1 žen na Letních olympijských hrách 1972 se konal na kanále v Augsburgu dne 30. srpna 1972. Z československých závodnic se jej zúčastnily Bohumila Kapplová (8. místo), Růžena Novotná (22. místo) a Ludmila Polesná (16. místo), zlatou medaili získala Východoněmka Angelika Bahmannová.\n\n"}
{"id": "845541", "url": "https://cs.wikipedia.org/wiki?curid=845541", "title": "John Njue", "text": "John Njue\n\nJohn kardinál Njue (1944 (přesné datum není známo) Kiriari) je keňský římskokatolický kněz, arcibiskup Nairobi, kardinál.\n\nPři získání základního a středního vzdělání se musel potýkat s velkými obtížemi. Po maturitě odjel studovat do Říma - filozofii studoval na Papežské univerzitě Urbanianum, teologii na Papežské lateránské univerzitě. Kněžské svěcení mu ve svatopetrské bazilice udělil 6. ledna 1973 papež Pavel VI.. Po návratu do Keni působil nejdříve jako kaplan ve farnostech, poté se stal profesotrem filozofie v semináři v Mabundze. V letech 1978 až 1982 byl rektorem tohoto semináře. Druhou polovinu roku 1982 strávil v USA na půlroční duchovní obnově. Po návratu do Keni se stal rektorem semináře v Nairobi.\n\nDne 9. června 1986 byl jmenován prvním sídelním biskupem nově vzniklé diecéze Embu. Biskupské svěcení mu udělil 20. září téhož roku kardinál Jozef Tomko. 23. ledna 2002 ho papež Jan Pavel II. jmenoval arcibiskupem koadjutorem arcidiecéze Nyeri. O pět let později, 6. října 2007, ho Benedikt XVI. jmenoval arcibiskupem Nairobi a následně na konzistoři 24. listopadu téhož roku povýšil do kolegia kardinálů.\n\n\n"}
{"id": "845543", "url": "https://cs.wikipedia.org/wiki?curid=845543", "title": "Ledvinka (zavazadlo)", "text": "Ledvinka (zavazadlo)\n\nLedvinka je malé zavazadlo zajištěné zipem. Nosí se kolem boků, na rameni nebo kolem pasu.\n\nLedvinka dosáhla vrcholu popularity v 80. a na začátku 90. let 20. století. V současné době je v Česku ledvinka dávána jako vzor českého nevkusu. V zahraničí ovšem zažívá ledvinka návrat.\n"}
{"id": "845544", "url": "https://cs.wikipedia.org/wiki?curid=845544", "title": "Harald Gimpel", "text": "Harald Gimpel\n\nHarald Gimpel (* 6. září 1951 Schkopau, Sasko-Anhaltsko) je bývalý východoněmecký vodní slalomář, kajakář závodící v kategorii K1.\n\nNa mistrovstvích světa získal dvě bronzové medaile (K1 – 1975; K1 družstva – 1975). Tentýž cenný kov vybojoval v individuálním závodě K1 na Letních olympijských hrách 1972.\n"}
{"id": "845545", "url": "https://cs.wikipedia.org/wiki?curid=845545", "title": "Norbert Sattler", "text": "Norbert Sattler\n\nNorbert Sattler (* 4. října 1951 Mauthen, Korutany) je bývalý rakouský vodní slalomář, kajakář závodící v kategorii K1.\n\nNa mistrovstvích světa získal dvě zlaté (K1 – 1973; K1 družstva – 1971), dvě stříbrné (K1 družstva – 1977, 1979) a jednu bronzovou medaili (K1 – 1977). V individuálním závodě K1 na Letních olympijských hrách 1972 vybojoval stříbro.\n"}
{"id": "845546", "url": "https://cs.wikipedia.org/wiki?curid=845546", "title": "Siegbert Horn", "text": "Siegbert Horn\n\nSiegbert Horn (11. května 1950 Schönewalde – 9. srpna 2016) byl východoněmecký vodní slalomář, kajakář závodící v kategorii K1.\n\nNa mistrovstvích světa získal tři zlaté (K1 – 1971, 1975; K1 družstva – 1973), dvě stříbrné (K1 – 1973; K1 družstva – 1971) a jednu bronzovou medaili (K1 družstva – 1975). Na Letních olympijských hrách 1972 zvítězil v individuálním závodě K1.\n"}
{"id": "845548", "url": "https://cs.wikipedia.org/wiki?curid=845548", "title": "Marián Havlíček", "text": "Marián Havlíček\n\nMarián Havlíček (19. dubna 1953 Zvolen – 30. prosince 1972 Prašivá v Nízkých Tatrách) byl československý vodní slalomář, kajakář závodící v kategorii K1.\n\nStartoval na Letních olympijských hrách 1972, kde v individuálním závodě K1 dojel na šestém místě.\n\nZemřel po pádu na zledovatělém terénu ve žlabu hory Prašivá v Nízkých Tatrách. Na jeho památku je vodáky ze Zvolenu od roku 1973 pořádán Memoriál Mariána Havlíčka.\n"}
{"id": "845551", "url": "https://cs.wikipedia.org/wiki?curid=845551", "title": "Most Svobody (Novi Sad)", "text": "Most Svobody (Novi Sad)\n\nMost Svobody (srbsky v latince Most Slobode, v cyrilici Мост Слободе, maďarsky Szabadság híd) se nachází v Novém Sadu a překonává řeku Dunaj. Veden je severojížním směrem. Spojuje Sremskou Kamenici s novosadskou městskou částí Liman a dále přechází v monumentální osu vojvodinské metropole, \"bulvár Osvobození\" (\"Bulevar Oslobođenja\"). Pod mostem se na novosadské straně nachází známá městská pláž Štrand.\n\nProjektantem silničního mostu byl akademik Nikola Hajdin, spolu s inženýry Gojkem Nenadovićem a Predragem Želalićem. Ti navrhli zavěšený most, který podpírají dva pilíře. Každý z nich má výšku 60 metrů, od sebe jsou vzdáleny 361 m. Délka stavby činí 1382 metrů.\n\nVýstavba mostu trvala celkem 5 let (1976 - 1981); spotřebováno bylo 30 000 kubických metrů betonu, 2150 tun železa a 10 000 tun oceli. Vozovku mostu tvoří 6 pruhů (dva v každém směru) a dva chodníky pro pěší. Most byl slavnostně otevřen 23. října 1981.\n\n4. dubna 1999 byl během bombardování Jugoslávie silami NATO značně poškozen (stejně jako zbývající další dva novosadské mosty). Bomba ho zasáhla ve večerních hodinách během večerní špičky. Vyřazení mostu vyvolalo vážné dopravní komplikace a také přerušení dodávek vody do nemocnice v nedaleké Sremské Kamenici. Trosky stavby, které se potopily do Dunaje, způsobily značné komplikace nákladní lodní dopravě. V roce 2002 byl vyjednán program obnovy v hodnotě 34 milionů USD. Rekonstrukce mostu probíhala v letech 2003 - 2005 (Celkem trvala 2 roky a 22 dní). Slavnostní otevření mostu bylo celkem dvojí; nejprve za účasti starostky Maji Gojković, o několik dní později most otevřel tehdejší komisař EU pro rozšíření Olli Rehn.\n\nMost má být součástí plánované dálnice, která bude protínat Frušku Goru a spojí Novi Sad se Sremskou Mitrovicí. V souvislosti s ním byl ještě vybudován Tunel Mišeluk, který překonává vysoký jižní břeh Dunaje a z jižní strany navazuje následně hned za mostem.\n"}
{"id": "845552", "url": "https://cs.wikipedia.org/wiki?curid=845552", "title": "Vlastimil Ouředník", "text": "Vlastimil Ouředník\n\nVlastimil Ouředník (* 10. února 1951 České Budějovice) je bývalý československý vodní slalomář, kajakář závodící v kategorii K1.\n\nStartoval na Letních olympijských hrách 1972, kde v individuálním závodě K1 dojel na 20. místě.\n\nPůsobil jako trenér, je předsedou slalomářského oddílu Dukla Brandýs nad Labem.\n"}
{"id": "845554", "url": "https://cs.wikipedia.org/wiki?curid=845554", "title": "Kanoistika na Letních olympijských hrách 1972 - K1 slalom muži", "text": "Kanoistika na Letních olympijských hrách 1972 - K1 slalom muži\n\nZávod ve vodním slalomu K1 mužů na Letních olympijských hrách 1972 se konal na kanále v Augsburgu dne 28. srpna 1972. Z československých závodníků se jej zúčastnili Marián Havlíček (6. místo) a Vlastimil Ouředník (20. místo), zlatou medaili získal Východoněmec Siegbert Horn.\n\n"}
{"id": "845557", "url": "https://cs.wikipedia.org/wiki?curid=845557", "title": "Vlastec (Křivoklátská vrchovina)", "text": "Vlastec (Křivoklátská vrchovina)\n\nVlastec \"(611,7 m n. m.)\" je nejvyšším bodem okresu Rakovník. Nachází se při jeho nejjižnějším okraji, 4,5 km jihovýchodně od Skryj. Asi 460 metrů na sever od hlavního vrcholu se nachází vrchol Malý Vlastec \"(566,2 m n. m.)\".\n\nVrchol vznikl v období kambria pravděpodobně, stejně jako některé okolní vrcholy (Těchovín, Kohoutov), jako podmořská sopka. Jeho geologie je však komplikovanější než u okolních vrcholů. Velkou část, zejména severní a západní svahy tvoří dacit, místy tufy dacitu. Dále na severu pak andezit. Vrchol a jihovýchodní svahy jsou tvořeny červenohnědým ryolitem. Tyto horniny náleží ke křivoklátsko-rokycanskému pásmu svrchního kambria. Na jihovýchodě, přibližně od vodoteče Úpořského potoka se vyskytují deluviální, hlinité a hlinitokamenité sedimenty kvartérního holocénu-pleistocénu.\n\nVrch je porostlý smíšeným lesem s bohatým zastoupením buků, dubů či javorů. Fauna víceméně odpovídá charakteru CHKO Křivoklátsko, na jehož území se vrchol nachází. Mimo stád srnců či divokých prasat lze spatřit i početná stáda muflonů.\n\nNa vrchol nevede žádná cesta. V jeho blízkosti však prochází severojižně zelené turistické značení od rozcestí Pod Malým Vlastcem (nachází se severně od vrcholu při silnici ze Skryj do Broum) k rozcestí Vlastec – hájovna (jižně od vrcholu při silnici ze Skryj do Líšné či Bzové). Z něj pak lze odbočit přes průsek pod elektrickým vedením lesní cestou k východu. Po zhruba 200 metrech od vstupu do lesa je vrchol vzdálen asi 200 metrů severozápadně.\n"}
{"id": "845559", "url": "https://cs.wikipedia.org/wiki?curid=845559", "title": "Lyra (rozcestník)", "text": "Lyra (rozcestník)\n\nLyra může být:\n\n"}
{"id": "845566", "url": "https://cs.wikipedia.org/wiki?curid=845566", "title": "Rastislav Fiantok", "text": "Rastislav Fiantok\n\nRastislav Fiantok (* 27. srpna 1963, Topoľčany) je bývalý slovenský fotbalista, útočník a reprezentant Slovenska ve futsalu.\n\nV československé lize hrál za ZVL Považská Bystrica, FC Nitra a DAC Dunajská Streda. V československé lize odehrál 30 utkání a dal 2 góly. V sezóně 1986/87 byl nejlepším střelcem 1. slovenské národní ligy. Později reprezentoval Slovensko ve futsalu.\n\n"}
{"id": "845567", "url": "https://cs.wikipedia.org/wiki?curid=845567", "title": "Szilárd Klempa", "text": "Szilárd Klempa\n\nSzilárd Klempa (* 2. srpna 1973, Dunajská Streda) je bývalý slovenský fotbalista, obránce.\n\nV československé a slovenské lize hrál za DAC Dunajská Streda. V československé a slovenské nejvyšší soutěži nastoupil celkem ve 40 utkáních.\n\n"}
{"id": "845568", "url": "https://cs.wikipedia.org/wiki?curid=845568", "title": "Gennadij Salov", "text": "Gennadij Salov\n\nGennadij Vjačeslavovič Salov (rusky Геннадий Вячеславович Салов; * 11. února 1960, Moskva) je bývalý sovětský a ruský fotbalový obránce.\n\nV československé lize hrál za DAC Dunajská Streda. V československé nejvyšší soutěži nastoupil ve 14 utkáních. V roce 1979 nastoupil i k jednomu utkání sovětské nejvyšší soutěže v dresu Torpeda Moskva. Po skončení hráčské kariéry vedl menší kluby z Moskvy a okolí, působil také ve Fotbalové škole mládeže při Torpedu Moskva.\n\n"}
{"id": "845580", "url": "https://cs.wikipedia.org/wiki?curid=845580", "title": "Karel Hail", "text": "Karel Hail\n\nKarel Hail (25. dubna 1819 Český Krumlov – 22. června 1893 Příbram), původním povoláním obchodní cestující a obchodník, byl poručík a později velitel a čestný setník priv. c. k. měšťanského ostrostřeleckého sboru, poštmistr, starosta okresního zastupitelstva i královského horního města Příbrami a čestný občan města Příbrami, první starosta příbramské obce sokolské, předseda příbramské spořitelny, ředitel okresní všeobecné veřejné nemocnice, člen c. k. okresní rady, člen mnoha vlasteneckých a dobročinných spolků v Příbrami.\nVyučil se kupcem v Praze a jako obchodní cestující poznal Příbram. Zde si na náměstí v domě „Fuoronském“ pronajal obchod, kde si roku 1844 otevřel koloniál. V Příbrami zdomácněl. Roku 1847 se stal poručíkem ostrostřeleckého sboru a o čtyři roky později táhl s gardou na pomoc ostřelované Praze. Téhož roku zakoupil za 5400 zlatých dům čp. 64 v Plzeňské ulici (později Pelzova knihtiskárna), kam s obchodem přesídlil. Roku 1850 byl zvolen do obecního zastupitelstva, v němž úřadoval jako radní. Léta 1853 se stal velitelem ostrostřeleckého sboru a po pěti létech C. a k. poštmistrem. Tento úřad vedl nejprve sám, později s mnohými pomocníky až do své smrti. V letech 1863–1864 a znovu v letech 1867–1893 byl starostou Příbrami. Ve svých 46 letech byl roku 1865 zvolen i do okresního zastupitelstva a okresního výboru a roku 1866 byl zvolen do funkce starosty okresního zastupitelstva, kterou vykonával až do své smrti. Má, i jako jeden ze zakládajících členů, významné zásluhy o příbramskou TJ Sokol, v níž byl prvním starostou. Přesto však nikdy v kroji nevystupoval. Rovněž má značné zásluhy na tom, že se Příbram stala školským městem – za něho byly v Příbrami zřízeny měšťanské školy, učitelský ústav i reálné gymnasium. Byl též členem všech příbramských spolků, z nichž u většiny členem čestným. Za své zásluhy byl vyznamenán roku 1888 řádem sv. Řehoře a později 1889 rytířským řádem Františka Josefa. Byl velkým dobrodincem chudých, nemocných, sirotků i studentstva. Proto jeho smrti želel kdekdo. Příbramská obec, jejímž byl (z usnesení obecního výboru 12. října roku 1889) čestným členem, vypravila mu 24. června 1893 nádherný pohřeb z radniční budovy.\n\nV souvislosti s nadcházejícím výročím 120 let od úmrtí vypravil příbramský Sokol smuteční průvod, aby příbramským občanům připomněl jeho život a význam pro město Příbram. V čele průvodu byla nesena státní vlajka, portrét Karla Haila a černý prapor. Tato akce se u zúčastněné veřejnosti setkala s ohlasem.\n\nJe po něm pojmenována Hailova ulice v centru Příbrami.\n\n"}
{"id": "845582", "url": "https://cs.wikipedia.org/wiki?curid=845582", "title": "Tarhúna", "text": "Tarhúna\n\nTarhúna ( ) je město v Libyi přibližně 65 kilometrů na jihovýchod od Tripolisu. Samotné město má zhruba 13 tisíc obyvatel. Jeho jméno je berberského původu.\n"}
{"id": "845586", "url": "https://cs.wikipedia.org/wiki?curid=845586", "title": "Josef Červinka (politik)", "text": "Josef Červinka (politik)\n\nJosef Červinka (* 21. října 1951) byl český politik, v 90. letech 20. století poslanec České národní rady a Poslanecké sněmovny za ODS.\n\nProfesně působil jako soukromý zemědělec v Osoblaze. V roce 1991 se uváděl jako kandidát nově vzniklé ODS na post ministra zemědělství v české vládě. V té době působil jako pracovník ministerstva zemědělství na okresním úřadě v Bruntálu. Vládní post nakonec nezískal. Na jaře 1992 se vyslovil pro dočasnou celní ochranu českého zemědělství.\n\nVe volbách v roce 1992 byl zvolen za ODS do České národní rady (volební obvod Severomoravský kraj). Zasedal v zemědělském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996. V nich již do sněmovny nekandidoval.\n\nV komunálních volbách roku 1998 neúspěšně kandidoval do zastupitelstva obce Osoblaha za ODS. Profesně se uvádí jako podnikatel.\n\n"}
{"id": "845590", "url": "https://cs.wikipedia.org/wiki?curid=845590", "title": "Francie na Zimních olympijských hrách 2002", "text": "Francie na Zimních olympijských hrách 2002\n\nFrancii na Zimních olympijských hrách v roce 2002 reprezentovala výprava 114 sportovců (87 mužů a 27 žen) ve 15 sportech.\n\n"}
{"id": "845597", "url": "https://cs.wikipedia.org/wiki?curid=845597", "title": "Třída C (1943)", "text": "Třída C (1943)\n\nTřída C byla třída torpédoborců postavených pro Royal Navy v období druhé světové války. Postaveno jich bylo celkem 32 jednotek, rozdělených do podtříd \"Ca\", \"Ch\", \"Co\" a \"Cr\". Zahraničními uživateli třídy byly Norsko, Kanada a Pákistán. Torpédoborec HMS \"Cavalier\" (R73) se dochoval dodnes jako muzejní loď.\n\nPostaveno bylo celkem 32 jednotek, rozdělených do čtyř podtříd po osmy kusech. Plavidla v každé skupině nesla jména začínající písmeny \"Ca\", \"Ch\", \"Co\" a \"Cr\". Torpédoborce třídy \"Ca\" do služby vstupovaly v letech 1944–1945, třída \"Ch\" byla dokončena v letech 1945–1946 a třídy \"Co\" a \"Cr\" v letech 1945–1947.\n\nTorpédoborce třídy \"Ca\" po dokončení nesly čtyři 114mm kanóny, umístěné v jednodělových věžích. Protiletadlovou výzbroj tvořily dva 40mm kanóny a šest 20mm kanónů. Nesly též dva čtyřhlavňové 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Výzbroj jednotlivých lodí se lišila především složením 20 a 40 mm kanónů. Nejvyšší rychlost dosahovala 36 uzlů.\n\nPřed koncem druhé světové války byly dokončeny pouze jednotky třídy \"Ca\". Žádný ve válce nebyl ztracen.\n\nKanadské námořnictvo získalo v letech 1945–1946 torpédoborce \"Crescent\" a \"Crusader\".\n\nNorsko v roce 1946 zakoupilo torpédoborce \"Cromwell\", \"Crown\", \"Croziers\" a \"Crystal\". Norské královské námořnictvo je provozovalo jako \"Bergen\", \"Oslo\", \"Trondheim\" a \"Stavanger\".\n\nPákistán zakoupil celkem čtyři jednotky této třídy – \"Chivalrous\" v roce 1954, \"Creole\" v roce 1956, \"Charity\" v roce 1957 a \"Crispin\" v roce 1958. Pákistánské námořnictvo je provozovalo jako \"Taimur\", \"Alamgir\", \"Shah Jehan\" a \"Jahangir\".\n"}
{"id": "845605", "url": "https://cs.wikipedia.org/wiki?curid=845605", "title": "Seznam řezenských biskupů", "text": "Seznam řezenských biskupů\n\n\n\n\n\n\n"}
{"id": "845613", "url": "https://cs.wikipedia.org/wiki?curid=845613", "title": "SMS home routing", "text": "SMS home routing\n\nSMS Home Routing je úprava způsobu doručování krátkých textových zpráv SMS v síti GSM umožňující, aby na zprávy bylo možné aplikovat služby požadované adresátem (například archivace, přesměrování, filtrování, ochrana před spamem nebo přeposlání na e-mail) i v případě, že odesilatel a adresát zprávy nejsou ze stejné sítě. \n\n3GPP přijalo \"SMS Home Routing\" v roce 2007 a tak umožnilo operátorům poskytovat účastníkům pokročilé služby použitelné na odesílané i přijímané zprávy.\n\nPůvodní GSM specifikace předpokládala, že textové zprávy zaslané jedním účastníkem druhému účastníkovi budou procházet pouze jedním střediskem textových zpráv (SMS centrum). Pokud odesilatel a adresát zprávy nejsou ze stejné sítě, zpráva projde pouze SMS centrem v domovské síti odesilatele. Tento přístup vycházel z toho, že služba SMS nebyla navrhována jako prostředek pro komunikaci mezi lidmi, ale spíše jako nástroj pro posílání zpráv od operátora uživateli (např. informování uživatele o stavu jeho hlasové schránky).\n\nV roce 2006 britský operátor Vodafone upozornil 3GPP, že tento způsob doručování textových zpráv znemožňuje poskytovat některé služby, což znamená i nižší příjmy operátorů. \n\nHome Routing využívá systém směrování zpráv odesílaných z SMS centra příjemci: SMS centrum se dotazuje domovského registru v domovské síti příjemce, u jakého MSC je příjemce zprávy registrován. HLR na tento dotaz nevrátí adresu MSC, ale adresu příjemcova SMS centra. To musí být schopno přijmout zprávu určenou pro mobil (tzv. mobile terminated zprávu – MT zprávu) a po aplikování požadovaných služeb zprávu doručí přes MSC, u kterého je příjemce registrován.\n\nSdružení 3GPP standardizovalo dva druhy SMS Home Routingu:\n\n"}
{"id": "845616", "url": "https://cs.wikipedia.org/wiki?curid=845616", "title": "Francie na Zimních olympijských hrách 1998", "text": "Francie na Zimních olympijských hrách 1998\n\nFrancii na Zimních olympijských hrách v roce 1998 reprezentovala výprava 106 sportovců (75 mužů a 31 žen) ve 12 sportech.\n\n"}
{"id": "845621", "url": "https://cs.wikipedia.org/wiki?curid=845621", "title": "Francie na Zimních olympijských hrách 1994", "text": "Francie na Zimních olympijských hrách 1994\n\nFrancii na Zimních olympijských hrách v roce 1994 reprezentovala výprava 98 sportovců (68 mužů a 30 žen) ve 10 sportech.\n\n"}
{"id": "845625", "url": "https://cs.wikipedia.org/wiki?curid=845625", "title": "Vysoká (Novohradské hory)", "text": "Vysoká (Novohradské hory)\n\nVysoká (, česky dříve též \"Chuchval\") s nadmořskou výškou 1034 m je jihočeská hora, nejvyšší bod okresu České Budějovice a desátý nejvyšší vrchol Novohradských hor. Má největší prominenci z vrcholů na české straně tohoto pohoří. Nachází se 1,5 km jihovýchodně od Hojné Vody, 1,5 km severně až severozápadně od česko-rakouské státní hranice, na katastrálním území Staré Hutě u Horní Stropnice. Jedná se o jednu z dominant severní části pohoří. Je nejvyšším vrcholem tzv. \"Dobrovodské skupiny\" (dále do ní patří Kraví a Kuní hora), která je velmi výrazná při pohledu z Novohradského podhůří či Lišovského prahu, protože je na severu oddělena zlomovým svahem vysokým cca 300 m.\n\nVysoká vrcholí zaobleným hřbetem cca 500 m dlouhým a protáhnutým ve směru SV – JZ, z něhož vystupují dva vrcholy. Vyšší jihozápadní vrchol (1034 m n. m.) je tvořen dvěma výraznými skalními hradbami o výšce až 15 m. V jedné z nich se nachází puklinová jeskyně o délce 5,7 m a šířce ve vchodu 2 m. Na severovýchodním vrcholu, dříve nazývaném \"Vitorazská vyhlídka\" (1001 m n. m.) je mohutný tor s výškou až 60 m, jehož severovýchodní stěna spadá přímo do zlomového severovýchodního svahu. V okolí tohoto vrcholu se vyskytují skalní hradby, skalní hřib a další tvary mrazového zvětrávání. Na západním až severozápadním svahu se nalézá poměrně rozlehlé kamenné moře (600 x 350 m) a kamenný proud.\n\nNa Vysokou vede místní červeně značená trasa 9189. Jedná se o turistický okruh vedoucí z autobusové zastávky u parkoviště v Hojné Vodě (805 m n. m.). Celý okruh má délku 8 km, na vrchol Vysoké se severní stranou okruhu vystoupá po 3 km. Jižní část okruhu vede po lesní asfaltové cestě přes zaniklou osadu Nové Hutě.\n\nNa jižním svahu Vysoké pramení řeka Stropnice.\n\n"}
{"id": "845627", "url": "https://cs.wikipedia.org/wiki?curid=845627", "title": "Václav Čundrle", "text": "Václav Čundrle\n\nVáclav Čundrle (* 7. dubna 1944) byl český politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za KSČM, později za Levý blok.\n\nVe volbách v roce 1990 byl zvolen do České národní rady za federální Komunistickou stranu Československa (KSČS), respektive za její českou větev KSČM. Ve volbách v roce 1992 mandát v České národní radě obhájil, nyní za koalici Levý blok, kterou tvořila KSČM a menší levicové skupiny (volební obvod Jihomoravský kraj). Zasedal v zahraničním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Za tuto formaci pak ve volbách v roce 1996 neúspěšně kandidoval na pátém místě jihomoravské kandidátky LB.\n\n"}
{"id": "845629", "url": "https://cs.wikipedia.org/wiki?curid=845629", "title": "Dějiny Vietnamu", "text": "Dějiny Vietnamu\n\nDějiny Vietnamu jsou dějinami pravěkého Vietnamu, Vietnamu za dob dynastií, koloniálního období, dějinami dvou států existujících v letech 1955 až 1976 a dějinami Vietnamské socialistické republiky existující dodnes.\n\nK nejstarším kulturám na území Vietnamu patří bacsonská kultura. Její příslušníci uměli hrubě opracovávat kámen do elipsovitého, případně mandlovitého tvaru a vyrábět nože, škrabadla a pravoúhlé sekery. Z lehce zpracovatelného bambusu zhotovovali kůly, šípy a nože. Osvojili si i hrnčířství (hlínou se vymazávaly pletené bambusové košíky, které se vypalovaly). Jinak byli lovci a sběrači. Zemědělství v této době ještě nebylo známé, ale byl domestikován pes.\n\nDalší významnou kulturou byla Hoabinhská kultura. Bývá kladena přibližně do 11. až 4. tisíciletí př. n. l. Lidé hoabinhské kultury žili ve vápencových masivech kolem delty Rudé řeky, jejích přítoků a podél mořského pobřeží. Ve Vietnamu je známo přes 120 sídel této kultury. Její příslušníci uměli vyrobit kamenné nástroje oválného, kruhovitého a trojúhelníkovitého tvaru s ostrými hranami, jednoduché nože a sekáče, mimo kamenných nástrojů byly používány nástroje z kostí a lastur. Neznali zemědělství ani keramiku, ale prováděli kremace. I Hoabinci jsou považování za lovce a sběrače..\n\nKultura Dong Son (též dongsonská kultura) se nacházela na území severního a středního Vietnamu, především v deltě Rudé řeky. Předpokládá se, že jejím hlavním územím bylo okolí Lang Sonu, přičemž ve středním Vietnamu zasahovala až na území dnešní provincie Quang Binh. Existovala v době bronzové, zhruba kolem roku 1000 př. n. l.. Je u ní již dokázána znalost pěstování rýže za využití zavlažovacích technik a domy na kůlech, které měly zabránit proniknutí zvěře. Dalším typickým znakem této kultury bylo žvýkání betele, které je dodnes ve Vietnamu značně rozšířeno. Za důležitý znak této kultury je považováno využívání tetování. Byla nalezena řada bronzových zemědělských nástrojů, zbraní a nádob. Za nejzvláštnější nálezy jsou považovány tzv. dongsonské bubny, které jsou vyrobeny z bronzu a zdobeny výjevy ze života. Účel těchto bubnů není znám, ale předpokládá se, že sloužily jako rituální hudební nástroj, kterým se přivolával déšť.\n\nPočátky státní dějin jsou nejisté. Legendární zakladatelskou královskou dynastií prvního vietnamského státu měla být dynastie Hong Bang. Měla vládnout v letech 2879 př. n. l. – 258 př. n. l. a každý z jejích 18 panovníků dle legendy vládl více než sto let. Příběhy o zakladatelské dynastii jsou shromážděny v souboru \"Lĩnh Nam chích quái\" (\"Podivuhodné příběhy z Jižní země\"), jenž byl sestaven ve 13. století, a který má až pohádkové motivy. Velkou roli v něm hrají draci. Zakladatelem dynastie měl být Lạc Long Quân a čínská princezna Âu Cơ. Lạc Long Quân je v pověsti označován za mořského draka, Au Co za vílu. Jejich nejstarší syn Hùng měl být prvním králem. Jím založené království se mělo jmenovat Văn Lang. K nejvěrohodnějším aspektům \"Podivuhodných příběhů\" je lokace, tedy okolí dnešní Hanoje, což je podle archeologů skutečně nejstarší jádro vietnamské kultury. Důležitým politickým aspektem mýtu je také vyhraňování se vůči Číně (\"severní zemi\"). O první dynastii vypráví i jiné literární zdroje, například kronika \"Đại Việt sử ký toàn thư\". Ta určuje přesný rok začátku její vlády (2879 př. n. l.). Spis \"Việt sử lược\" určuje počátek dynastie do doby panování čínského krále Zhuānga z Zhōu, tedy někam do let 696 př. n. l.- 682 př. n. l.\n\nDynastie Hong Bang měla vládnout až do roku 258 př. n. l., kdy měl moc převzít Thục Phán, vládce severnějšího království Âu Việt (založeného dle legendy již princeznou Au Co, poté, co se s Lạc Long Quânem rozešli). Obě království prý spojil pod názvem Âu Lạc a založil novou královskou dynastii Thục. Ani Thuc Phana ovšem historici nepovažují za plně historickou postavu. Stát Âu Lạc však za historickou entitu již považován je. Existoval v letech 257-179 a jde o nejstarší skutečně doložený státní útvar na vietnamském území. Hlavním městem byl Cổ Loa (dnes Hanoj, čtvrť Dong Anh)\n\nV roce 111 před n.l. území severního Vietnamu dobyla vojska čínské dynastie Chan. Území bylo spravováno jako provincie Ťiao č (, ). Přes četná povstání, z nichž nejslavnější bylo povstání sester Trung z let 39-42 po Kr., se čínská nadvláda udržela velmi dlouho. Nezávislosti se území Vietnamu dočkalo až v roce 544, kdy vojevůdce Lý Bí obhájil nezávislost a vyhlásil dynastii Raná Lý, která vydržela až do roku 602, kdy bylo území Vietnamu opětovně dobyto čínskou dynastií Tchang.\nV jižní části dnešního Vietnamu existovalo od roku 192 po Kr. nezávislé království Lâm Ấp, z něhož později v 4. stol. vznikl státní útvar Čampa, skládající se z pěti knížectví. Čamská civilizace byla silně ovlivněné indickou kulturou.\n\nK obnovení nezávislosti došlo až po zániku dynastie Tchang v průběhu 10. století. Již od roku 905 dosáhlo území severního Vietnamu autonomie pod nadvládou klanu Khúc, avšak skutečná nezávislost byla vyhlášena až roku 939, kdy nastoupila dynastie Ngo, jež byla po třiceti letech vystřídána vojevůdcem Dinh Bo Linhem, který založil krátkodobou dynastii Dinh a dal státu jméno Đại Cồ Việt, po jeho zavraždění pak roku 980 ovládl trůn vojevůdce Lê Hoàn, zakladatel dynastie Raná Lé. Ani tato dynastie nevládla příliš dlouho, protože Lé Hoànův syn Lé Long Dinh, neblaze proslulý krutostí, zemřel roku 1009 bez potomka. \nObdobí prvních vietnamských nezávislých dynastií (Ngo, Dinh a Le) je charakterizováno chaosem, politickou nestabilitou a častým střídáním vlády. Vládci panující z hlavního města Hoa Luu neměli moc nad celým územím tehdejšího Vietnamu a tak v jednotlivých krajích prakticky neomezeně vládla místní šlechta.\n\nV roce 1009 se k moci dostal císař Ly Thai To a založil dynastii Pozdní Lý, jejíž vláda byla charakterizována centralizací a spoluprací státu s buddhistickým duchovenstvem. Od roku 1075 byly podle čínského vzoru zavedeny státní zkoušky a na vládě se místo aristokracie začalo více podílet školené úřednictvo. Hlavním městem se stal Thăng Long, tedy dnešní Hanoj. Od konce 12. století začala moc dynastie Lý upadat a po státním převratu roku 1225 byl poslední císař dynastie Lý sesazen regentem z klanu Tran a uvězněn v buddhistické klášteře. Dynastie Lý tak byla vystřídána navazující dynastií Tran. Obě dynastie tvoří jedno velké dějinné období Lý-Tran (1009–1400). v době vlády dynastie Tran došlo k zajímavému jevu, že ve Vietnamu vládli zároveň mladší král a starší král, tak se mohli mladí panovníci naučit vládnout pod vedením svého otce. Vliv buddhismu na státní správu postupně slábl a byl nahrazen konfucianismem. Za vlády dynastie Tran musel Vietnam čelit třem vpádům mongolských armád (1258, 1283-85 a 1287), ale všechny se podařilo odrazit. Transký dvůr byl během 14. století oslaben dynastickými spory a rozmařilostí panovníků, roku 1400 byl poslední nezletilý císař svržen regentem Hồ Quý Ly, a tím nastoupila dynastie Hồ, ta však vládla jen 7 let. V této době bylo znovu přestěhováno hlavní město, ve Vietnamu byly zavedeny papírové peníze a úředním jazykem se poprvé stala vietnamština namísto čínštiny. Roku 1407 byla dynastie Hồ svržena invazními vojsky čínské dynastie Ming.\n\nČínskou nadvládu svrhl roku 1428 vůdce povstání Lé Loi, údajně za pomoci kouzelné želvy, a založil dynastii Lé, která formálně vládla až do roku 1488. Zároveň došlo k dobytí Čampy, která byla postupně podmaněna. Roku 1527 došlo k povstání rodu Mạc, který až do konce 16. století ovládal nejsevernější oblasti Vietnamu. Také na zbytku území císařská moc slábla a z císařů se nakonec stali loutkoví vládci, zatímco faktickou moc drželi od poloviny 16. století vojevůdci z rodů Trịnh na severu a Nguyen na jihu. Během 16. a 17. století přicházeli do Vietnamu první evropští obchodníci a křesťanští misionáři, zvlášť významný byl francouzský jezuita Alexandre de Rhodes, který vytvořil dnes používané vietnamské písmo, založené na bázi latinky. Roku 1770 na jihu Vietnamu vypuklo rolnické povstání, jehož vůdci posléze založili dynastie Tây Sơn, která vládla do roku 1802.\n\nRodina Nguyen, sídlící ve městě Hue, hrála významnou roli už od poloviny 16. století, kdy fakticky ovládala střední a jižní část Vietnamu. Roku 1802 se dostala k moci jako dynastie Nguyen poté, co s francouzskou pomocí porazila předchozí dynastii Tây Sơn. Hlavním městem zůstalo Hue. Později se ale císařský dvůr od Francouzů distancoval a politicky se orientoval na Čínu dynastie Čching. Za vlády císaře Minh Mạnga (1820-1841) došlo k pronásledování křesťanů včetně zahraničních misionářů, jeden z nich, páter Joseph Marchand, údajně zapletený do povstání proti císaři, byl roku 1835 v Saigonu umučen k smrti. Mezi vietnamskými křesťany však bylo obětí mnohem více. Pronásledování křesťanů se stalo posléze jednou ze záminek pro francouzskou anexi Vietnamu. Ta probíhala postupnými kroky. Roku 1855 francouzské námořnictvo poprvé ostřelovalo přístav Da Nang, roku 1861 francouzi obsadili Saigon a roku 1867 vyhlásili v nejjižnější části Vietnamu kolonii Kocinčína. Odtud posléze šířili svůj vliv na sever, kde roku 1883 po dobytí Hanoje a Hue vytvořili dva protektoráty Annam ve střední části země a Tonkin na severu. Kočinčína, Annam a Tonkin byly začleněny do správního celku Francouzská Indočína. Zároveň byl Vietnam vyvázán z dosavadní formální závislosti na čínské říši dynastie Čching. Francouzi tvrdě potlačovali jakékoli projevy vietnamského nacionalismu, roku 1885 byl odstraněn císař Ham Nghi, který se pokoušel o nezávislou politiku a poslední vládci z rodu Nguyen disponovali jen omezenou mocí, vládli jako chráněnci Francouzů.\n\nFrancouzská nadvláda skončila během 2. světové války, kdy byl Vietnam obsazen Japonci. Po porážce Japonska se Francie snažila znovu upevnit koloniální panství a vypukla Indočínská válka, která skončila v roce 1954 bitvou u Dien Bien Phu, v níž Vietnamci zvítězili. Následovala mírová konference v Ženevě a podpis mírových Ženevských dohod. Posléze byl Vietnam rozdělen na Ho Či Minovu komunistickou severní Vietnamskou demokratickou republiku a profrancouzský jižní Vietnamský stát císaře Bao Daie, který se v roce 1955 po zrušení politické unie s francií transformoval ve Vietnamskou republiku. Po abdikaci císaře Bao Daie se stal hlavou jižního Vietnamu problematicky zvolený prezident Ngo Dinh Diem. Během nadcházejícího 300 denního období otevřených hranic téměř 1 milion většinou katolických obyvatel emigroval ze severu do Jižního Vietnamu. \n\nV následujícím období docházelo v obou částech Vietnamu k represím a násilnostem. Zatímco na severu probíhala kolektivizace, spojená s perzekucemi bohatých majitelů půdy a pronásledování lidí, podezřelých z kolaborace s Francouzi, na jihu zahájil prezident Diem pronásledování lidí, podezřelých ze spolupráce s komunisty. Zároveň probíhaly i perzekuce rolníků a buddhistických mnichů, jimž katolický prezident Diem nedůvěřoval. krátce nato komunistické jednotky Viet Minhu zahájily v 50. letech partyzánské operace s cílem svrhnout Diemův násilnický a zkorumpovaný režim. \n\nDieomovo setrvání u moci se stalo neúnosným a v listopadu 1963 byl Diem skupinou důstojníků sesazen a bez soudu zastřelen spolu se svým bratrem Nhu, druhým mužem jihovietnamského režimu, Vojenské operace partyzánských komunistických jednotek Vietminhu probíhaly i na území sousedící Kambodže a Laosu. Již v této době působilo na území jižního Vietnamu mnoho amerických vojáků i diplomatů. Roku 1964 pod záminkou tzv. Tonkinského incidentu vypukla mezi Jižním a Severním Vietnamem válka, v níž se na straně Jižního Vietnamu silně angažovaly USA. Válka však mezi veřejností v USA neměla podporu a od poloviny 60. let proti ní vzrůstal masový odpor v souvislosti s hnutím hippies a pacifismem. V roce 1969 dosáhl počet amerických vojsk ve Vietnamu vrcholu, v zemi operovalo více než půl milionu Američanů, poté došlo k obratu a prezident Nixon nechal vojáky pomalu stahovat. Roku 1973 došlo k podepsání Pařížských dohod, což byl první krok k uzavření míru a stažení posledních jednotek americké armády z Vietnamu. Roku 1975 severní Vietnam obnovil ofenzívu a došlo téměř bez boje k obsazení větší části Jižního Vietnamu. Posledním krokem bylo dobytí Saigonu, při němž americká armáda zajistila evakuaci zbývajících Američanů a vietnamských antikomunistů z Jižního Vietnamu. Po ukončení války byl Vietnam znovusjednocen pod nadvládou komunistů.\nV roce 1979 vietnamská invaze do Kambodže pomohla ukončit krutovládu Rudých Khmerů.\n\n"}
{"id": "845636", "url": "https://cs.wikipedia.org/wiki?curid=845636", "title": "Stráský", "text": "Stráský\n\nStráský je české příjmení. Ženská varianta je Stráská.\n\n\n"}
{"id": "845650", "url": "https://cs.wikipedia.org/wiki?curid=845650", "title": "South East Asia – liaison", "text": "South East Asia – liaison\n\nSouth East Asia – liaison (dříve Klub Hanoi) je nevládní nezisková organizace, sdružující odborníky a osoby zajímající se o Vietnam, jeho kulturu, historii a tradice a o život vietnamské komunity v České republice. Poskytuje právní a sociální poradenství, spolupracuje s českými médii, pořádá výstavy fotografií, besedy a semináře, angažuje se v několika dalších projektech. Organizace zájemcům nabízí také služby vlastní knihovny specializované na Vietnam. Jejím předsedou je Jiří Kocourek.\n\nZakládajícími členy OS Klub Hanoi byli studenti oboru vietnamistika na FF UK, kteří původně Klub Hanoi založili jako neformální studentskou organizaci. Coby občanské sdružení byla společnost zaregistrována Ministerstvem vnitra dne 16.1. 2004. Ke sdružení se postupně připojili mnozí vietnamisté, vietnamští přátelé a lidé z ČR, kteří se z různých důvodů zajímají o Vietnam nebo komunitu Vietnamců v Evropě.\n\nOd založení Klubu Hanoi se jeho členové angažovali v mnoha aktivitách souvisejících s odbornou činností na poli české vietnamistiky, popularizace vietnamské kultury a pomoci na poli soužití národnostních menšin na území ČR. Mimo jiného na:\n\n\nV roce 2015 došlo k přejmenování klubu Hanoi na spolek South East Asia – liaison.\n\n\n"}
{"id": "845653", "url": "https://cs.wikipedia.org/wiki?curid=845653", "title": "Mayerův–Rokitanského–Küsterův–Hauserův syndrom", "text": "Mayerův–Rokitanského–Küsterův–Hauserův syndrom\n\nMayerův–Rokitanského–Küsterův–Hauserův syndrom, též MRKH syndrom, je vrozená vývojová vada charakterizovaná zakrněním nebo úplnou absencí dělohy a částečně i pochvy a vejcovodů. Vaječníky jsou normálně vyvinuté a funkční a u postižených žen se s příchodem puberty vyvinou sekundární pohlavní znaky, ale k menstruaci nikdy nedojde. Právě primární amenorhea, tedy nezahájení menstruačního cyklu do 16 let věku, je často prvním příznakem MKRH. Případná ageneze pochvy je řešitelná plastickou operací a ženy s MKRH mohou vést normální sexuální život, neplodnost je však nevratná a trvalá. Funkční vaječníky však umožňují početí dítěte s využitím oplodnění in vitro a jeho donošení v děloze náhradní matky.\n\n"}
{"id": "845662", "url": "https://cs.wikipedia.org/wiki?curid=845662", "title": "Josef Jinoch", "text": "Josef Jinoch\n\nJosef Jinoch (* 5. listopadu 1967) je bývalý fotbalista, záložník. Po skončení aktivní kariéry působí jako fotbalový funkcionář. Má 3 děti, dceru Terezu a syny Josefa a Jana.\n\nHrál za Slavia Praha, SK Dynamo České Budějovice, SK Hradec Králové, FC Slovan Liberec, v Japonsku za Consadole Sapporo, 1. FK Příbram, ve druhé lize za SK Dynamo České Budějovice a v lize končil v Bohemians Praha. V lize odehrál 180 utkání a dal 22 gólů.\n\nPůsobil jako sportovní ředitel SK Slavia Praha, FC Slovan Liberec a FC Vysočina Jihlava. Jako trenér vedl mládež SK Slavia Praha.\n\n"}
{"id": "845664", "url": "https://cs.wikipedia.org/wiki?curid=845664", "title": "Atletika na Letních olympijských hrách 1972 – 200 metrů muži", "text": "Atletika na Letních olympijských hrách 1972 – 200 metrů muži\n\nVšichni tři muži, kteří se na předchozích olympijských hrách v Mexiku umístili v této disciplíně na stupních vítězů (Tommie Smith, Peter Norman a John Carlos), se v Mnichově nemohli závodů účastnit, neboť byli vyloučeni ze svých týmů.\n\n"}
{"id": "845665", "url": "https://cs.wikipedia.org/wiki?curid=845665", "title": "Pye Hastings", "text": "Pye Hastings\n\nJulian Frederick Gordon \"Pye\" Hastings (* 21. ledna 1947 Tamnavoulin, Banffshire, Skotsko) je britský zpěvák, kytarista a hudební skladatel.\n\nByl členem skupiny The Wilde Flowers a od roku 1968 působí v kapele Caravan, ve které hraje dodnes. Spolu s bubeníkem Richardem Coughlanem je jediným stálým členem skupiny. Jeho bratrem je Jimmy Hastings.\n"}
{"id": "845671", "url": "https://cs.wikipedia.org/wiki?curid=845671", "title": "Viktor Dobal", "text": "Viktor Dobal\n\nViktor Dobal (11. března 1947 Nitra - 7. února 2008) byl český politik, v 90. letech 20. století poslanec České národní rady a Poslanecké sněmovny za Občanské fórum, později za ODA.\n\nV roce 1970 dostudoval Vysokou školu chemicko-technologickou v Praze. V 60. a 70. letech byl aktivní při rozšiřování samizdatové literatury. Překládal ruské zakázané autory. V říjnu 1988 patřil mezi zakladatele Hnutí za občanskou svobodu. Byl ženatý, měl dceru a pět synů.\n\nPo sametové revoluci se v únoru 1990 stal poslancem České národní rady v rámci procesu kooptace do ČNR (formálně jako bezpartijní, ovšem v rámci Občanského fóra). Mandát obhájil ve volbách v roce 1990 za Občanské fórum (volební obvod Praha), v jehož rámci tvořil skupinu politiků Občanské demokratické aliance. Byl zakládajícím členem ODA. Mandát v ČNR obhájil ve volbách v roce 1992 za ODA (volební obvod Západočeský kraj). Zasedal v ústavně právním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Byl místopředsedou poslaneckého klubu ODA.\n\nV parlamentu se angažoval v otázce církevních restitucí a restitucí židovského majetku. V únoru 1996 byl aktérem rozruchu ve sněmovně, když v reakci na návrh komunistů na uzákonění češtiny jako státního jazyka přednesl svůj projev ve slovenštině. V sněmovních volbách roku 1996 neúspěšně kandidoval za ODA jako druhý na její západočeské kandidátní listině. Předsedal zároveň západočeské oblastní organizaci ODA. Po neúspěchu ve volbách odmítl, že by uvažoval o kandidatuře do senátu, ale potvrdil, že se nadále chce angažovat v politice. Následně se ve druhé vládě Václava Klause stal náměstkem ministra bez portfeje Pavla Bratinky.\n\nPozději v 2. polovině 90. let v rámci štěpení ODA byl představitelem pravicové frakce a pak spoluzakládal novou pravicovou formaci Strana konzervativní smlouvy. V komunálních volbách roku 1998 za tuto stranu neúspěšně kandidoval do zastupitelstva hlavního města Praha.\n\nV roce 2001 se podílel na vzniku sdružení \"Česko-německá vzájemnost\", které požadovalo přehodnocení Benešových dekretů.\n\n"}
{"id": "845674", "url": "https://cs.wikipedia.org/wiki?curid=845674", "title": "Dušan Abrahám", "text": "Dušan Abrahám\n\nDušan Abrahám (* 7. února 1943) je slovenský fotbalový trenér.\n\nHrál za ŠK Aqua Turčianske Teplice, Starou Turou a Trenčín.\n\nTrénoval Devín, Inter Bratislava jako asistent Michala Vičana, ZŤS Petržalka, DAC Dunajská Streda jako asistent Karola Peczeho, Hurbanovo, Malacky, Doprastav Bratislava, v Libyi Africa Club Derna, v Súdánu Chartúm Club Merich, Matador Bratislava, ŠK SFM Senec, Lamač, Gabčíkovo, jako asistent Juraje Szikory DAC Dunajská Streda a jako asistent Lubomíra Luhového v FC Petržalka 1898.\n"}
{"id": "845682", "url": "https://cs.wikipedia.org/wiki?curid=845682", "title": "Hatfield and the North (album)", "text": "Hatfield and the North (album)\n\nHatfield and the North je první studiové album britské progresivní rockové skupiny Hatfield and the North. Jeho nahrávání probíhalo od října 1973 do ledna 1974 pod produkcí Toma Newmana a samotné skupiny. Album vyšlo v únoru 1974 u vydavatelství Virgin Records.\n\n"}
{"id": "845684", "url": "https://cs.wikipedia.org/wiki?curid=845684", "title": "Karel Přenosil", "text": "Karel Přenosil\n\nKarel Přenosil (1. března 1937 – 6. června 2012) byl český fotbalový trenér.\n\nTrenérskou kariéru zahájil v Lokomotivě Kladno a postupně od 1.A třídy postupoval přes krajský přebor Středočeského kraje až do Divize, kde v podzimní části ročníku 1973–74 skončil na 2. místě.\nV československé lize trénoval v v sezóně 1985/86 SK Dynamo České Budějovice. V české lize trénoval v sezóně 1994/95 FC Union Cheb. Dále trénoval SK Kladno.\n\n"}
{"id": "845685", "url": "https://cs.wikipedia.org/wiki?curid=845685", "title": "Scopello", "text": "Scopello\n\nScopello je italská obec v provincii Vercelli v oblasti Piemont.\n\nK 31. prosinci 2011 zde žilo 410 obyvatel.\n\nBoccioleto, Campertogno, Caprile (BI), Crevacuore (BI), Guardabosone, Pettinengo (BI), Pila, Piode, Scopa, Trivero (BI), Valle San Nicolao (BI)\n"}
{"id": "845688", "url": "https://cs.wikipedia.org/wiki?curid=845688", "title": "Ruth Is Stranger Than Richard", "text": "Ruth Is Stranger Than Richard\n\nRuth Is Stranger Than Richard je třetí sólové studiové album britského hudebníka Roberta Wyatta. Jeho nahrávání probíhalo od října 1974 do března následujícího roku v The Manor Studio. Album produkoval Wyatt a vyšlo v květnu 1975 u vydavatelství Virgin Records.\n\n"}
{"id": "845695", "url": "https://cs.wikipedia.org/wiki?curid=845695", "title": "Július Zemaník", "text": "Július Zemaník\n\nJúlius Zemaník (* 9. října 1966) je bývalý slovenský fotbalista.\n\nHrál za Duklu Banská Bystrica, Spartak Trnava a SK Hradec Králové. V československé a české lize nastoupil k 56 utkáním a dal 7 gólů.\n\n"}
{"id": "845697", "url": "https://cs.wikipedia.org/wiki?curid=845697", "title": "For Your Pleasure", "text": "For Your Pleasure\n\nFor Your Pleasure je druhé studiové album britské skupiny Roxy Music. Jeho nahrávání probíhalo v únoru 1973 v AIR Studios v Londýně a vyšlo v březnu téhož roku. Album produkovali Chris Thomas, John Anthony a samotná skupina. Lídr skupiny Bryan Ferry původně ohledně produkce kontaktoval velšského hudebníka Johna Calea. Ten však Ferrymu doporučil, aby raději vyzkoušel Chrise Thomase. Další člen skupiny, kytarista Phil Manzanera (sám Caleův pozdější spolupracovník), v roce 2013 uvedl: „Nyní mám Johna [Calea] rád, dokonce jsem produkoval jedno z jeho alb, ale díky Bohu, že to neudělal [neprodukoval desku \"For Your Pleasure\"], protože by to pro nás v té době bylo opravdu špatné.“ Kapela tehdy ohledně spolupráce kontaktovala také Sterlinga Morrisona, Caleova bývalého spoluhráče ze skupiny The Velvet Underground, avšak dozvěděla se, že ten se již hudbě nevěnuje.\n\nAutorem všech skladeb je Bryan Ferry.\n"}
{"id": "845700", "url": "https://cs.wikipedia.org/wiki?curid=845700", "title": "Slovinský historický román", "text": "Slovinský historický román\n\nHistorický román je delší vyprávěcí žánr s historickým obsahem. Popisované historické osoby, události a atmosféra mohou být v popředí nebo slouží jen jako kulisa fiktivního děje. Zakladatelem slovinského historického románu je Josip Jurčič s dílem \"Ivan Erazem Tattenbach\".\n\nNejpočetnějším žánrovým druhem historického románu je biografický román (životopisy osobností 19. století). Následují místní historické pověsti (nejvíce z městského života Lublaně mezi 17. a 19. stoletím) a turecké pověsti (15.–16. století), rodinné kroniky (19. století), středověká pověst (rytířská, čarodějnická, 14.–15. století), pověsti o osídlování a pokřesťanštění (pozdní středověk), pověsti o náboženských bitvách (16. století), vlašské pověsti (17. století), pověsti o sedláckých povstáních (16. století). Pro Slovince jsou specifické témata jako Páni z Celje, povstání štýrské šlechty proti Habsburkům a francouzská okupace.\n\nObdobí mezi rokem 1845 a 2009 čítá asi 152 autorů historických povídek. Podle rozsahu opusu textu jsou nejtvořivější autoři uspořádání následovně: Mimi Malenšek, Ivan Sivec, Anton Slodnjak, France Bevk, Ilka Vašte, Bogdan Novak, Saša Vuga, Oskar Hudales, Miroslav Malovrh, Alojz Rebula, Ivan Pregelj, Jože Dular, Vinko Korošak, Ivan Lah, Tita Kovač, Anton Gričnik, Dušan Merc, Janez Jalen, Andrej Hieng, Slavko Dokl, Anton Ingolič, Ožbalt Ilaunig, Joža Lovrenčič, Lev Detela, Peter Bohinjec, Franc Hrastelj, Jože Pahor, Jožef Urbanija, Ivan Zorec, Ivan Tavčar, Ferdo Kočevar, Jože Hudales, Lea Fatur, Josip Lavtižar, Karel Mauser, Metod Turnšek, Mira Mihelič, Zora Piščanc, Fran Jaklič, Fran Saleški Finžgar, Fran Detela, Frančišek Jerant, Vladimir Kavčič, Matija Prelesnik, atd.\nNejdelší slovinské historické pověsti jsou: Anton Slodnjak: \"Pogine naj – pes!\" (1946), \"Neiztrohnjeno srce\" (1938), Saša Vuga: \"Krtov kralj\" (1987), Mimi Malenšek: \"Pojoči labodi\", Anton Gričnik, Jurij Vodovnik: \"Jaz hočem bit`fraj\" (2008), Franc Hrastelj: \"Otrok luči\" (1999), Saša Vuga: \"Erazem Predjamski ali vsa drzna in predrzna dejanja\" (1978), Mimi Malenšek: \"Poslušaj, zemlja\" (1968), \"Marčni veter\" (1988), \"Inkvizitor\" (1964), \"Noriška Rapsodija\" (1968), \"Plamenica\" (1957), Oskar Hudales: \"Med dvema svetovoma\" (1962), Karel Mauser: \"Le eno je potrebno\" (1981).\n\nSlovinské historické romány přeložené do češtiny:\n\nČeské historické romány přeložené do slovinštiny:\n\n"}
{"id": "845702", "url": "https://cs.wikipedia.org/wiki?curid=845702", "title": "Jiří Šesták", "text": "Jiří Šesták\n\nJiří Šesták (* 3. listopadu 1956 České Budějovice) je český herec, manažer, pedagog a politik, v letech 2012 až 2018 senátor za obvod č. 14 – České Budějovice, v letech 2016 až 2018 místopředseda Senátu Parlamentu České republiky, v letech 2010 až 2016 a opět od října roku 2018 do září roku 2019 zastupitel města České Budějovice za HOPB. V roce 2019 byl jmenován prvním ředitelem nově vznikajícího Muzea paměti XX. století v Praze. \n\nVystudoval Divadelní fakultu Akademie múzických umění v Praze. V roce 1980 nastoupil do činohry Jihočeského divadla. V letech 1986 až 1989 studoval externě dramaturgii na DAMU v Praze. Od 1989 do 1997 byl uměleckým šéfem činohry Jihočeského divadla, 1994–1996 zároveň jeho intendantem. V devadesátých letech působil v činohře i jako herec a režisér. Od 1. ledna 2004 do 31. října 2014 byl ředitelem Jihočeského divadla.\n\nV roce 1997 založil společnost GRADOS CB, která vytváří pro studenty středních a vysokých škol vzdělávací projekty a odborné semináře z oblasti umění a filosofie. Externě přednáší na Jihočeské univerzitě v Českých Budějovicích a na katedře produkce DAMU v Praze. V roce 2002 spoluzakládal Studentské univerzitní divadlo (SUD), které pořádá přednášky, semináře, divadelní představení, literárně-poetické pořady, filmové projekce a výtvarné výstavy. Začátkem roku 2012 úspěšně zakončil doktorandské studium na DAMU v Praze a získal titul Ph.D. Od roku 2015 přednáší na katedře produkce DAMU.\n\nJe členem výboru Asociace profesionálních divadel České republiky, v říjnu 2012 se stal členem expertního týmu pro řešení problematiky Národního divadla a uměleckou obec zastupoval také ve výběrové komisi na ředitele Národního divadla Brno. Je členem Garanční rady Národního divadla v Praze a členem správní rady Akademie múzických umění (AMU) v Praze.\n\nOd jara 2019 účinkuje v Divadle na Vinohradech. V listopadu 2019 se stal na základě konkurzu prvním ředitelem nově vznikajícího Muzea paměti XX. století v Praze.\n\n\nV roce 2010 se stal členem politického hnutí Občané pro Budějovice (HOPB), za které byl zvolen do zastupitelstva a jako neuvolněný radní také do rady města České Budějovice. V říjnu 2012 byl ve druhém kole zvolen do senátu, když jako nominant hnutí Starostové a nezávislí uspěl proti bývalému hejtmanovi Jihočeského kraje Janu Zahradníkovi z ODS. V horní komoře parlamentu zastupoval volební obvod č. 14 – Českobudějovicko, Třeboňsko. Byl členem výboru pro vědu, vzdělání, kulturu a lidská práva.\n\nV komunálních volbách v roce 2014 obhájil za hnutí Občané pro Budějovice post zastupitele Českých Budějovic. Původně byl na kandidátce na 16. místě, ale vlivem preferenčních hlasů skončil na 2. místě (hnutí přitom ve městě získalo 8 mandátů). Vzhledem k funkci senátora však již neusiloval o pozici radního města, v níž skončil. Dne 30. listopadu 2015 byl zvolen místopředsedou hnutí Občané pro Budějovice.\n\nV krajských volbách v roce 2016 kandidoval na 22. místě jako člen HOPB za koalici \"\"PRO JIŽNÍ ČECHY – Starostové, HOPB a TOP 09\"\" do Zastupitelstva Jihočeského kraje, ale neuspěl. Po volbách do Senátu PČR v roce 2016 se stal místopředsedou Senátu PČR, když dne 16. listopadu 2016 obdržel 63 hlasů od 78 přítomných senátorů. S ohledem na s tím související časově stále náročnější pracovní povinnosti v Senátu rezignoval na post českobudějovického zastupitele.\n\nVe volbách do Senátu PČR v roce 2018 obhajoval svůj mandát v obvodu č. 14 – České Budějovice. Podporovali jej také TOP 09, hnutí STAN a hnutí SEN 21. Se ziskem 27,28 % hlasů skončil v prvním kole voleb na 2. místě a ve druhém kole se utkal s nezávislým kandidátem Ladislavem Faktorem. V něm však prohrál poměrem hlasů 38,11 % : 61,88 %, a mandát senátora tak neobhájil.\n\nZároveň byl v komunálních volbách v roce 2018 zvolen za hnutí Občané pro Budějovice zastupitelem města České Budějovice. Původně byl na kandidátce na 20. místě, ale vlivem preferenčních hlasů skončil na 3. místě. V září 2019 na post zastupitele pro nesouhlas s celostátní politikou hnutí ANO, jež je součástí radniční koalice v Českých Budějovicích, rezignoval.\n"}
{"id": "845705", "url": "https://cs.wikipedia.org/wiki?curid=845705", "title": "Francie na Zimních olympijských hrách 1992", "text": "Francie na Zimních olympijských hrách 1992\n\nFrancii na Zimních olympijských hrách v roce 1992 reprezentovala výprava 109 sportovců (79 mužů a 30 žen) ve 12 sportech.\n\n"}
{"id": "845708", "url": "https://cs.wikipedia.org/wiki?curid=845708", "title": "Francie na Zimních olympijských hrách 1988", "text": "Francie na Zimních olympijských hrách 1988\n\nFrancii na Zimních olympijských hrách v roce 1988 reprezentovala výprava 68 sportovců (53 mužů a 15 žen) ve 9 sportech.\n\n"}
{"id": "845709", "url": "https://cs.wikipedia.org/wiki?curid=845709", "title": "Francie na Zimních olympijských hrách 1984", "text": "Francie na Zimních olympijských hrách 1984\n\nFrancii na Zimních olympijských hrách v roce 1984 reprezentovala výprava 32 sportovců (22 mužů a 10 žen) v 7 sportech.\n\n"}
{"id": "845711", "url": "https://cs.wikipedia.org/wiki?curid=845711", "title": "Francie na Zimních olympijských hrách 1980", "text": "Francie na Zimních olympijských hrách 1980\n\nFrancii na Zimních olympijských hrách v roce 1980 reprezentovala výprava 22 sportovců (16 mužů a 6 žen) ve 6 sportech.\n\n"}
{"id": "845712", "url": "https://cs.wikipedia.org/wiki?curid=845712", "title": "Butte Saint-Roch", "text": "Butte Saint-Roch\n\nButte Saint-Roch (česky \"Kopec svatého Rocha\") byl malý kopec v Paříži. Kopec byl srovnán se zemí v 19. století při výstavbě \"Avenue de l'Opéra\".\n\nVznik návrší není plně objasněn. Podle jedné teorie se jednalo o galskou mohylu, podle jiné návrší vzniklo nahromaděním odpadu za městem. Každopádně byl kopec zvýšen ve 14. století navezením odpadních trosek z rozhodnutí prévôta Étienna Marcela a podruhé při stavbě městských hradeb za Karla V., který nechal na vrcholu postavit bastion jako součást obrany města.\n\nNa kopci byli popravováni odsouzenci za krádež, falšování listin, padělání peněz, herezi a rouhání, kteří zde byli upalováni nebo zaživa vhazováni do kotle s vařící vodou. Je také možné, že na jižní straně kopce pařížský biskup nechal zřídit pranýř (échelle de justice), jak by napovídal název dnešní ulice \"Rue de l'Échelle\". Na druhé straně kopce se konaly trhy s prasaty.\n\nPři obléhání města roku 1429 zde nechala Jana z Arku umístit děla při útoku na bránu Saint-Honoré.\n\nPo roce 1536 byl kopec navýšen navezením suti při stavbě nových městských hradeb. Během obléhání Paříže Jindřichem IV. v roce 1590 bylo na kopci umístěno dělostřelectvo.\n\nKopec Saint-Roch i sousední návrší butte des Moulins byly začleněny do města při stavbě městských hradeb za vlády Ludvíka XIII. Oba kopce byly pokryty chudinskými chatrčemi. Nacházely se zde také tančírny a kabarety.\n\nKopec sehrál důležitou roli při monarchistickém povstání 5. října 1795 poblíž kostela svatého Rocha. Během Druhého císařství byl kopec překážkou při rozvoji města a nakonec byl zcela odstraněn při stavbě \"Avenue de l'Opéra\" roku 1875. Odtěžená hornina byla použita na vyrovnání parku Champ-de-Mars.\n\nDoklad o existenci návrší ve čtvrti, která je dnes zcela zarovnaná, lze nalézt u vstupu do kostela svatého Rocha, kam se vstupuje po 13 schodech, zatímco před stavebními úpravami to bylo jen sedm schodů.\n\nNa konci 12. století zde byl založen trh s prasaty. V letech 1605-1633 zde byl též koňský trh.\n\n\n"}
{"id": "845713", "url": "https://cs.wikipedia.org/wiki?curid=845713", "title": "Francie na Zimních olympijských hrách 1976", "text": "Francie na Zimních olympijských hrách 1976\n\nFrancii na Zimních olympijských hrách v roce 1976 reprezentovala výprava 35 sportovců (29 mužů a 6 žen) ve 8 sportech.\n\n"}
{"id": "845714", "url": "https://cs.wikipedia.org/wiki?curid=845714", "title": "Třída Battle", "text": "Třída Battle\n\nTřída Battle byla třída torpédoborců postavených pro Britské královské námořnictvo a Australské námořnictvo. Postaveno jich bylo celkem 26 jednotek, rozdělených do tří skupin. Zahraničními uživateli třídy byly Írán a Pákistán.\n\nTorpédoborce \"Battle\" byly objednány na základě potřeb námořnictva za druhé světové války. Počítalo se s jejich nasazením zejména na pacifickém válčišti, což vyžadovalo velký dosah, silnou výzbroj a vysokou rychlost. Postaveno bylo celkem 26 jednotek této třídy, rozdělených do tří skupin podle roku objednávky.\n\nPrvní skupina, označená jako \"Battle typ 1942\", se skládala ze 16 jednotek. Do služby vstoupila v letech 1944–1946. Ve druhé skupině, označené \"Battle typ 1943\", mělo být celkem 26 jednotek. Stavba 18 z nich však byla zrušena s ohledem na blížící se konec války, po níž bude torpédoborců nadbytek. Postaveno tak bylo pouze osm torpédoborců \"typu 1943\", zařazených do služby v letech 1946–1948. Stavba třetí skupiny \"Battle typ 1944\" byla britským námořnictvem zrušena úplně, přičemž jako jediné byly v této verzi postaveny australské torpédoborce \"Anzac\" a \"Tobruk\".\n\nTorpédoborce \"Armada\", \"Barfleur\", \"St. James\", \"Saintes\", \"Solebay\" a \"Trafalgar\" byly vybaveny jako vůdčí lodě flotily a měly více členů posádky.\n\nTorpédoborce třídy \"Battle typu 1942\" po dokončení nesly čtyři dvouúčelové 114mm kanóny QF Mk. III HA, umístěné v nových plně uzavřených dvoudělových věžích Mk.IV. Obě věže se přitom nacházely na přídi plavidla. Protiletadlovou výzbroj tvořilo osm 40mm kanónů Bofors a šest 20mm kanónů (složení protiletadlové výzbroje se u jednotlivých lodí lišilo). Nesly též dva čtyřhlavňové 533mm torpédomety. K napadání ponorek sloužily dvě skluzavky a čtyři vrhače pro svrhávání hlubinných pum. Nejvyšší rychlost dosahovala 35,5 uzlu.\n\nTřída \"Battle typ 1943\" měly posílenu výzbroj o jeden 114mm kanón QF Mk.IV, umístěný za komínem. Dále nesly dva dvojité 40mm kanóny STAAG a různý počet dalších 20 a 40mm kanónů. Torpédová výzbroj byla zesílena na 10 hlavní. K napadání ponorek sloužil jeden salvový vrhač hlubinných pum Squid.\n\nVe druhé světové válce byl nasazen pouze torpédoborec \"Barfleur\", a to v oblasti Pacifiku. Ve válce tedy třída \"Battle\" neutrpěla žádné ztráty.\n\nPákistánské námořnictvo získalo roku 1957 torpédoborce \"Cadiz\" a \"Gabbard\", které sloužily jako \"Khaibar\" a \"Badr\". \"Khaibar\" byl potopen v roce 1971 během indicko-pákistánské války. Stalo se tak při indické operaci Trident, což byl útok indických raketových člunů na přístav Karáčí.\n\nÍránské námořnictvo získalo roku 1967 vyřazený torpédoborec \"Sluys\", přejmenovaný novým uživatelem na \"Artemiz\".\n\n"}
{"id": "845718", "url": "https://cs.wikipedia.org/wiki?curid=845718", "title": "Francie na Zimních olympijských hrách 1972", "text": "Francie na Zimních olympijských hrách 1972\n\nFrancii na Zimních olympijských hrách v roce 1972 reprezentovala výprava 40 sportovců (33 mužů a 7 žen) v 9 sportech.\n\n"}
{"id": "845725", "url": "https://cs.wikipedia.org/wiki?curid=845725", "title": "Norberto Rivera Carrera", "text": "Norberto Rivera Carrera\n\nNorberto Rivera Carrera (* 6. června 1942 La Purisima) je mexický římskokatolický kněz, arcibiskup Mexika, kardinál.\n\nStudoval v semináři v Durangu, později na Papežské univerzitě Gregoriana v Římě, kde získal licenciát z teologie. Kněžské svěcení mu udělil 3. července 1966 papež Pavel VI.. V roce 1967 se vrátil do vlasti, působil v arcidiecézi Durango. Koordinoval zde práci mládežnických a prorodinných organizací, zasedal v kněžské radě a katedrální kapitule. V letech 1982 až 1985 přednášel také na Mexické Pontifikální Univerzitě.\n\nV listopadu 1985 byl jmenován biskupem diecéze Tehuacán, biskupské svěcení přijal 21. prosince téhož roku. V rámci Mexické biskupské konference plnil funkci vizitátora biskupských seminářů. Dne 13. června 1995 byl jmenován arcibiskupem mexické metropole a primasem Mexika.\n\n21. února 1998 ho papež Jan Pavel II. jmenoval kardinálem, jeho titulárním kostelem se stala bazilika svatého Františka z Assisi. Ve své funkci prohlásil za exkomunikované ty politiky, kteří podpořili změnu zákona dovolující potrat do dvanáctého týdne těhotenství a zřídil poutní místo určené pro ty, kdo nesou odpovědnost za zabití nenarozeného dítěte. S potěšením proto přijal rozhodnutí mexického Ústavního soudu neuvolňovat dosavadní zákony na ochranu života.\n\n"}
{"id": "845728", "url": "https://cs.wikipedia.org/wiki?curid=845728", "title": "George McGovern", "text": "George McGovern\n\nGeorge McGovern (19. července 1922 Avon, Jižní Dakota, USA – 21. října 2012 Sioux Falls, Jižní Dakota, USA) byl americký politik.\n\nBěhem druhé světové války byl pilotem. Od roku 1957 do 1961 byl členem Sněmovny reprezentantů a v letech 1963−1981 Senátu USA. V roce 1972 byl protikandidátem Richarda Nixona v prezidentských volbách (rovněž kandidoval v letech 1968 a 1984). Od roku 2000 je nositelem Prezidentské medaile svobody. Byl odpůrcem války ve Vietnamu.\n\n"}
{"id": "845730", "url": "https://cs.wikipedia.org/wiki?curid=845730", "title": "Nikola Hajdin", "text": "Nikola Hajdin\n\nNikola Hajdin (v srbské cyilici Никола Хајдин; 4. dubna 1923, Vrbovsko – 17. července 2019) byl srbský stavební inženýr, člen Srbské akademie věd (od roku 1976) a profesor na Bělehradské univerzitě. V letech 2003–2007 byl i předsedou SANU. Vyprojektoval řadu mostů, například most Solidarity v Płocku (přes Vislu), či Most Svobody v Novém Sadu (druhý uvedený se stal jeho nejznámější prací). Byl také předsedou komise, která vybírala návrh pro nejnovější bělehradský most přes Adu Ciganliji (otevřen v lednu 2012). .\n\nByl oceněn řadu celojugoslávských vyznamenání. V roce 1987 mu byla udělena cena Antifašistická rady národního osvobození Jugoslávie.\n"}
{"id": "845745", "url": "https://cs.wikipedia.org/wiki?curid=845745", "title": "Pekelné stroje", "text": "Pekelné stroje\n\nPekelné stroje je fantasy trilogie americké autorky Cassandry Clare. Poslední díl trilogie by měl vyjít na začátku roku 2013. Tato série je Spin-off série Nástroje smrti.\n\nPříběh pojednává o šestnáctileté Tereze (Tesse) Grayové, která roku 1878, po smrti své tety, přijela do Londýna z New Yorku kvůli svému bratrovi. Brzy ale zjistí, že není obyčejný člověk a že svět není takový jaký myslela. Má zvláštní schopnosti, které chce využít člověk, který si nechává říkat Magister. Setkává se s tajemnými Lovci stínů, kteří jí berou do svého Institutu, kde postupně dostává odpovědi na své otázky. Mimo to se musí také vypořádat se svými city k panu Williamu Herondalovi a Jamesi Carstairsovi...\n\n\nKnihy byly vydané i na Slovensku a v České republice se začnou vydávat v roce 2015.\n\nTessa se měla po příjezdu do Londýna setkat se svým bratrem Nathanielem. Do této doby si myslela, že je obyčejnou dívkou. Vyzvedávají si ji dvě ženy - paní Černá a paní Temná. Ty jí uvězní ve svém domě a snaží se jí donutit k tzv. přeměně. Tessa totiž dokáže měnit svou podobu jen na základě toho, že se dotkne nějakého předmětu patřící dané osobě, do které se chce přeměnit. Tím se napojí i na její vědomí. Vyhrožují ji, že mají jejího bratra a že ho zabijí pokud nebude spolupracovat. V den, kdy jí mají předat tajemnému Magisterovi, který ji chce pojmout za svou ženu, ji vysvobodí pohledný William (Will) Herondal a odvádí ji s sebou do Institutu. Zde se potkává s jeho parabataiem (spojení mezi Lovci stínů) Jamesem (Jem) Carstairsem. Ten trpí zvláštní nemocí a postupně umírá. Will zas od sebe všechny odhání a nepopiratelně něco skrývá. Tessa se od Lovců dozví, že je podsvěťankou, ale nikdo neví jakým druhem.\n\nMagister se ale nevzdává a svými triky se snaží Tessy zmocnit. Lovcům stínů se podaří zachránit jejího bratra, ten je ale podvede a přivolá Magistera, který si přišel pro Tessu. Ta díky své moci donutí Magistera odejít. Je bláznivě zamilovaná do Willa, ten jí ale dává najevo, že Lovec stínů a podsvěťan spolu nemají žádné vážné vztahy.\n\nTessa se snaží na Willa nemyslet. Každý pohled na něj jí působí bolest. Velmi se sblíží s Jemem se kterým tráví veškerý svůj volný čas. Po událostech z prvního dílu dostane vedoucí Institutu Charlotte a Henry od rady Společenství lhůtu 14 dnů na najití Magistera. Jinak o Institut přijdou. Všichni se ho snaží vypátrat. Najdou spojení mezi Lovkyní stínů Jessamin a Tessiným bratrem Nathem. Zjistí že se spolu tajně oddali a že Jassamin zradila Institut a předávala informace Magisterovi.\n\nTessa se dozví, že nejen že její otec byl démon, ale že její matka by snad mohla být Lovkyní stínů. To je prý ale údajně nemožné. Její vztah s Jemem přeroste v něco víc a Jem ji požádá o ruku. Zlomená Tessa neváhá příliš dlouho a nabídku přijímá. Will se mezitím snaží s pomocí Magnuse Bane najít démona, který ho před pěti lety proklel. Myslí si, že každý kdo ho miluje, zemře. Proto utekl od své rodiny a proto všechny odstrkuje. Hlavně Tessu, kterou miluje. Dozví se, že démon mu lhal a on se stranil lásky zbytečně. Bohužel přijde za Tessou pro odpuštění pozdě. Ta nemůže zradit Jema, který je drogově závislý a umírá.\n\nTessin bratr při střetu s Lovci stínů umírá. Nakonec se Tesse omluví za svou zradu. Přizná se ještě k tomu, že nebyl její bratr, ale bratranec. Zdá se, že Institut zůstane Charlotte pevně v rukou a Tessa tak může zůstat v Institutu. Po večeři se rozezní zvon a vchází mladá dívka - Willova sestra Cecily, která se chce stát Lovkyní stínů.\n\nCecily se snaží přimět Willa k návratu domů, ten to ale odmítá a neustále se trápí pro Tessu i svého parabataie. Jemova droga dochází a všichni se snaží najít lék. Tessa se snaží být Jemovi oporou, ale ze snů stále volá Willovo jméno.\n\nMagister se svými stroji napadne Institut a unáší Tessu. Jem, který se snažil ji chránit, díky velké ztrátě krve bojuje z posledních sil o život. Dovídá se pravdu o tom, že Will také Tessu miluje a vysílá ho, aby ji našel. Konzul se snaží bratry Lightwoodovi přimět, aby špěhovali Charlotte a on ji pak mohl sesadit. Po Willově odjezdu se Jem rozhoduje, že je smířen s tím, že zemře. Lovci jsou varováni, že Tessa je v rukou Magistera zbraň, která má zničit všechny lovce stínů.\n\nMagister potřebuje, aby se Tessa proměnila na jeho mrtvého adoptivního otce, který vyrobil první pekelné stroje a aby se dostal k tajemství, jak propojit železná monstra s démony. To se mu nakonec podaří. Charlotte je odvolána z vedení Institutu. Na vlastní pěst se s pomocí Magnuse vydávají portálem za Mormainem a Tessou. Tessa se dovídá celou pravdu o svém původu. Je na půl lovec stínů a napůl démon. Bude žít věčně, nezabijí ji runy a může mít děti. Zatím co bojuje se dovídá že Jem neumřel , ale stal se Mlčenlivým bratrem Zachariášem a neumře. Dovídá se, že v jejím přívěsku anděla je opravdu uvězněn anděl Ithuriel, který ji vždy chránil a když už vypadá vše beznadějně a že je konec, Tessa vezme na sebe jeho podobu a Magistera zabije. Pak se vezme s Willem , který je však smrtelný. Mnoho let po té Jem najde způsob jak víc nebýt Bratrem Zachariášem a bude s Tessou.\nTheresa \"Tessa\" Grayová\nTessa je šestnáctiletá mladá dáma, která pochází z New Yorku. Má hnědé vlasy a oči. Má bratra Nathaniela. Patří k podsvěťanům - nejspíš čarodějům. Dokáže měnit svou podobu. Je zamilovaná do Willa Herondala, zároveň má ráda i Jema Carstairse. Poté co jí Will zlomí srdce se zasnoubí s Jemem.\n\nWilliam \"Will\" Owen Herondale\nWill je zkušený Lovec stínů. Jeden z nejlepších. Má tmavé vlasy a k ostatním lidem se nechová moc dobře. Věří, že je prokletý a proto se straní lidí. Jeho parabataiem je Jem. Je zamilovaný do Tessy.\n\nJames \"Jem\" Carstairs/Ke Jian Ming\nJem pochází z čínského Institutu, kde zemřeli jeho rodiče, které zavraždil démon. Jem byl nucen brát drogu, na kterou si jeho tělo zvyklo. Bez ní umírá ale s ní také. Neexistuje žádný lék. Přepadají ho záchvaty. Droga mu vybělela vlasy a oči. Díky tomu není ani tak silný jako ostatní Lovci stínů. Je zamilovaný do Tessy.\n"}
{"id": "845749", "url": "https://cs.wikipedia.org/wiki?curid=845749", "title": "KKCG", "text": "KKCG\n\nKKCG je mezinárodní investiční skupina, která byla založena v roce 1995. Do skupiny patří řada společností různého zaměření, prioritně podniká v oblasti loterijního a herního průmyslu, ropy a zemního plynu, informačních technologií a investic.\n\nKarel Komárek založil v roce 1992 M.O.S. Hodonín a začal podnikat v oblasti plynárenství. V roce 1995 založil skupinu KKCG, jejíž obchodní aktivity se v průběhu let rozrostly do dalších oblastí podnikání. V roce 2000 se stal jediným akcionářem společnosti First Consulting a.s. (IČO 25582429), kterou následně přejmenoval na K & K Capital Group a.s. Na podnikání společnosti se také účastnili jeho otec Karel, strýc František a sestra Jitka. \n\nV roce 2003 vznikla rozdělením obchodní společnosti Moravia Trade Systems a.s. společnost Kapitálová společnost K&K a.s. (IČO 25582429), která se v roce 2006 přejmenovala na KKCG a.s. V roce 2006 se K & K Capital Group rozdělila, když část jejího jmění přešla na KKCG a.s. V roce 2007 K & K Capital Group sfúzovala s kyperskou KKCG Public Limited a vznikla tak KKCG SE. Ta byla od roku 2007 jediným akcionářem KKCG a.s. \n\nV roce 2010 po sporech v rámci rodiny Komárkových otec Karel, strýc František a sestra Jitka získali strojírenskou část skupiny - mj. Bonatrans Group, ŽDB či Kovosvit, Komárkovi ml. zůstala část zabývající se těžbou ropy a plynu či financemi. \n\nV roce 2016 kyperská KKCG SE změnila právní formu na KKCG PLC a následně přenesla své sídlo do Švýcarska a stala se KKCG AG. \n\nKKCG působí nejen v Evropě a USA. Zaměstnává přes 6 000 zaměstnanců.\n\nMateřská společnost KKCG AG sídlí v Lucernu ve Švýcarsku. Jediným akcionářem KKCG AG je švýcarská společnost KKCG Holding AG, kterou vlastní lichtenštejnská společnost Valea Holding AG, kterou vlastní lichtenštejnská nadace Valea Foundation, jejímž beneficientem je Komárek ml.\n\nMND Group je evropskou skupinou pokrývající všechny oblasti těžby ropy a zemního plynu a obchodování s plynem a elektřinou. Skupina těží ropu a zemní plyn nejen v České republice, ale i v dalších zemích, poskytuje služby pro své evropské partnery v oblasti vrtných prací. Disponuje skladovací kapacitou zemního plynu přesahující 500 mil. m3. MND je hráčem na velkoobchodním trhu s plynem a elektřinou a nejrychleji rostoucím alternativním dodavatelem těchto komodit domácnostem v České republice. \n\nSpolečnosti skupiny MND:\n\n\nV roce 2011 se společnost Sazka dostala do značných potíží a konkurzu. V listopadu 2011 podnik společnosti Sazka získaly společnosti KKCG a PPF ve výběrovém řízení za 3,81 miliardy Kč.\n\nV roce 2012 KKCG odkoupila podíl PPF ve společnosti Sazka sázková kancelář a převzala tak Sazku zcela pod svůj vliv. Cenu obě společnosti veřejnosti nesdělily, podle analytiků na českém trhu se jednalo o částku 3,5 až 5,57 miliardy Kč. Transakci musel ještě schválit Úřad pro ochranu hospodářské soutěže. Nákup Sazky se uskutečnil 18. prosince 2012.\n\nSpolečnost SAZKA sázková kancelář, a.s. byla od července 2013 100% vlastněna společností PGQ Czech Republic, a.s. (od července 2014 přejmenována na SAZKA Czech a.s.), která je 100 % vlastněna společností PUU Czech, a.s. (od srpna 2014 přejmenována na SAZKA Group a.s.), kterou 100 % vlastnila KKCG SE. V roce 2016 má 25 % podíl v Sazka Group má získat EMMA Delta Jiřího Šmejce a do společnosti má vložit svůj podíl v řecké loterijní společnosti OPAP. \n\nSAZKA Group vlastní podíl v rakouské společnosti Casinos Austria (prostřednictvím Austrian Gaming Holding a.s.). Dále Sazka Group má vlastnit (prostřednictvím Italian Gaming Holding a.s.) podíl 32,5 procenta ve firmě LOTTOITALIA, která získala licenci na provozování italské loterie Lotto. \n\nSAZKA Group je provozovatelem národních číselných loterií v Rakousku, Itálii a Řecku. V České republice je lídrem trhu v oblasti číselných loterií, rychlých her a stíracích losů. Provozuje číselné loterie, instantní loterie, sportovní sázky a on-line herní platformy.\n\nSpolečnost US Methanol byla založena v roce 2016 s cílem vyrábět a dodávat průmyslovým spotřebitelům metanol. US Metanol sídlí v Charlestonu v Západní Virginii, USA.\n\nSpolečnost založena v roce 1992, působí v oblasti cestovního ruchu. \n\nZastřešuje 4 obchodní značky CK Fischer, NEV-DAMA, E-Travel a Privileq. \n\nObrat společnosti v roce 2018 činil přes 6 miliard korun.\n\nSpolečnost založena v roce 1990. \n\nPůsobí v oblasti dodávek zboží, služeb a řešení na poli informačních a komunikačních technologií. \n\nV roce 2017 koupila skupina KKCG většinový podíl ve společnosti AUTOCONT. \n\nSpolečnost založena v roce 1991.\n\nCAD Studio dodává řešení pro strojírenskou konstrukci a návazné procesy. V oblasti stavebnictví implementuje řešení BIM/CAD pro velkou škálu profesí zaměřených na budovy, liniové stavby a další oblasti. \n\nSpolečnost založena v roce 2005.\n\nDodává softwarové aplikace a IT služby související s jejich vývojem, zaváděním a provozem.\n\nSkupina KKCG vstoupila do společnosti Cleverlance Enterprise Solutions v roce 2019. \n\nSpolečnost založena v roce 1991.\n\nPoskytuje produkty a služby v oblasti informační bezpečnosti. \n\nDo společnosti AEC vstoupila skupina KKCG v roce 2019. \n\nSpolečnost založena v roce 2015.\n\nPoskytuje cloudové služby.\n\nZ vlastních datových center v České republice poskytuje cloudové služby. Datové centrum Lužice je držitelem certifikace Tier III a Systému řízení bezpečnosti informací (ISMS) ISO/IEC 27001:2017.\n\nSpolečnost založena v roce 2010 jako Informační linky, v roce 2012 se stala součástí KKCG. \n\nSpolečnost zabývající se zejména péčí o zákazníka a provozem informačních linek. \n\nSpolečnost společnost založena v roce 2012. \n\nRealitní projekty společnosti se zaměřují na rezidenční a komerční development, facility management a industrial management. V roce 2018 koupila společnost KKCG Real Estate a.s. pět průmyslových budov v jihozápadní části Polska a rozšířila své portfolio o industrial management.\n"}
{"id": "845760", "url": "https://cs.wikipedia.org/wiki?curid=845760", "title": "Katechista", "text": "Katechista\n\nKatechista může označovat:\n\n\n\n"}
{"id": "845763", "url": "https://cs.wikipedia.org/wiki?curid=845763", "title": "The Elder Scrolls III: Bloodmoon", "text": "The Elder Scrolls III: Bloodmoon\n\nThe Elder Scrolls III: Bloodmoon je druhý oficiální datadisk pro hru ze série Elder Scrolls. Datadisk \"Bloodmoon\" přidává velký, zimní a mrazivý ostrov, z větší částí obývaný Nordy, \"Solstheim\". Ostrov leží zhruba mezi hranicí Skyrimu a Morrowindu. Na rozdíl od datadisku není nutno dokončit hlavní linii základní hry.\n\nKromě nových oblastí, datadisk přidává také nové nepřátele, East Empire Company (Východní Císařská společnost) včetně možnosti se k ní přidat, možnost stát se vlkodlakem.\n\nV hlavní questové linii, hráč začíná splňováním některých menších prací úředníků v imperiálské pevnosti \"Frostmoth\" na ostrově \" Solstheim\". Když je pevnost napadena vlkodlaky, hráč musí najít Nordskou vesnici kmene \"Skall\", která je na severní části ostrova. Hráč musí splnit několik rituálů než ho přijmou do vesnice. Poté je hráč informován o Proroctví krvavého měsíce (Prophercy of Bloodmoon), rituálním lovem, vedeným daedrickým pánem Hircinem. Hircine přenese 4 nejlepší bojovníky z ostrova (včetně hráče) do jeho ledovcové pevnosti, kde musí bojovat, dokud poslední nepřežije. Pokud hráč přežije, musí porazit Hircineho v jedné z jeho podob - síla (medvěd), rychlost (los), nebo lstivost (Hircine v jeho vlastní podobě). Pokud hráč přežije, musí utéct z bořícího se ledovce.\n"}
{"id": "845782", "url": "https://cs.wikipedia.org/wiki?curid=845782", "title": "FlatOut", "text": "FlatOut\n\nFlatOut je závodní počítačová hra vyvinutá finským studiem Bugbear Entertainment a publikovaná vydavateli Empire Interactive a Vivendi Universal Games v roce 2004 a 2005. Jedná se o první hru z celé série FlatOut. Hra spojuje realistické (fyzikální engine, ragdoll fyzika, model poškození) a arkádové prvky (časté srážky aut, nitro).\n\nHra nabízí seriál 36 závodů. Hra obsahuje pět různých prostředí a 16 vozů. Ve hře je velké množství objektů, které lze rozbít nebo přemístit. Také umělá inteligence je navržena tak, že počítačově řízení hráči často jdou do vzájemných soubojů a z toho plynoucích karambolů. To vše znamená, že stav závodního okruhu se často mění a hráč je nucen včas reagovat. Za rozbití objektů se hráči také doplňuje zásobník nitra, které podstatně zvýší výkon motoru.\n\n\n\n"}
{"id": "845786", "url": "https://cs.wikipedia.org/wiki?curid=845786", "title": "Roztočík včelí", "text": "Roztočík včelí\n\nRoztočík včelí (\"Acarapis woodi\", Rennie, 1921) je endoparazitem, jehož hostitelem je včela medonosná. Roztočík parazituje v prvním páru hrudních vzdušnic včely a tím způsobuje onemocnění zvané akarinóza (též akarapidóza), obecně ale není moc patogenní. Tento parazit je velký maximálně 175 µm (obvykle asi 150µm) a lze ho pozorovat jen mikroskopem. Poprvé byl popsán na ostrově Wight blízko jižního pobřeží Anglie.\n\nTělo roztočíka včelího je vejcovité nebo hruškovité, se čtyřmi páry končetin. První pár je robustní, s jedním zahnutým drápem. Druhý a třetí pár je zakončen párovým drápem. Čtvrtý pár je krátký a široký, stehno a holeň s chodidlem fungují jako jeden segment.\n\nSamice naklade 5 až 7 vajíček do vzdušnice včely, kde sama parazituje. Ve vzdušnicích se z nich vylíhnou larvy, které dosahují dospělosti po 11 až 15 dnech. Dospělé samice napadají další včely, které mohou být staré až dva týdny (ale většinou jsou napadeny během prvních osmi dnů života) – tehdy jsou chloupky chránící vzdušnice včely ještě měkké. Poté vzdušnici včely propíchnou svým ústním ústrojím a živí se její hemolymfou a tím ji oslabují. Vzdušnice včely může naplnit více než sto roztočů – při takovém množství parazitů je včela velmi oslabena a není schopna letu, protože její létací svalstvo je špatně zásobeno kyslíkem. Ale takovýto stav je spíše výjimečný, většinou je včela napadena menším počtem jedinců a je pouze oslabena, její život je zkrácen maximálně o několik dní. \n\nPřítomnost roztočíka včelího byla zjištěna všude tam, kde se vyskytují včely, kromě Austrálie, Nového Zélandu, Skandinávie a Kanady. Parazit má značný vliv na vymírání včelstev hlavně během krutých zim a napadá i včelí matky. Ovšem ty mohou i po napadení žít ještě několik let.\n\n\n"}
{"id": "845822", "url": "https://cs.wikipedia.org/wiki?curid=845822", "title": "Robert Dostál", "text": "Robert Dostál\n\nRobert Dostál (* 4. října 1928 Nový Jičín) je český lékař a politik, v 90. letech 20. století poslanec České národní rady a Poslanecké sněmovny za ČSSD.\n\nVystudoval gymnázium a Lékařskou fakultu Univerzity Palackého. Zde promoval 17. prosince 1953. Pak nastoupil jako chirurg do Trenčína. Později působil v Skalici. Po základní vojenské službě byl pracovníkem na ortopedii v Bruntále, pak na ortopedické klinice Hradec Králové. V roce 1960 se vrátil do rodného kraje a nastoupil do nemocnice ve Vsetíně. Zpočátku zde působil coby ortoped na poloviční úvazek, pak jako chirurg. Zároveň se profiloval jako anesteziolog. Po víc než dvacet let vedl ortopedické oddělení. Byl pověřen i vedením ambulantního rehabilitačního oddělení ve Vsetíně. Zaměřoval se na vlastní výzkum léčby. Podílel se na vývoji dlahy vlastní konstrukce pro potřeby stabilní kompresivní osteosyntézy. V roce 1976 absolvoval kurs tropického lékařství a pak po dva roky pracoval v univerzitní nemocnici U Svatého Lukáše na Maltě. V roce 1985 získal titul kandidát věd.\n\nPo sametové revoluci se zapojil do politiky a byl členem ČSSD. Počátkem roku 1993 ho před sjezdem strany Klub seniorů ČSSD a zástupci politických vězňů navrhli na post předsedy ČSSD. Předsedou strany se ale stal Miloš Zeman. V roce 1993 se Dostál uvádí jako předseda okresní organizace ČSSD ve Vsetíně. Ve volbách v roce 1992 byl zvolen do České národní rady za ČSSD (volební obvod Severomoravský kraj). Zasedal ve výboru pro sociální politiku a zdravotnictví. Ve věku 63 let byl tehdy ve volebním období 1992-1996 nejstarším poslancem. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. V roce 1994 podpořil jako jeden z mála opozičních poslanců přijetí státního rozpočtu na rok 1995. Roku 1995 čelil aféře, když Lidové noviny uvedly, že podepsal za ČSSD dohodu s Hornickou zaměstnaneckou zdravotní pojišťovnou o pomoci s náborem jejích klientů.\n\nV senátních volbách roku 1996 se neúspěšně pokoušel o zisk křesla v senátu za senátní obvod č. 77 - Vsetín. Získal 24 % hlasů, ale ve 2. kole ho porazil a senátorem se stal občanský demokrat Vladimír Oplt.\n\nV komunálních volbách roku 1994 byl zvolen za ČSSD do zastupitelstva města Vsetín. Zasedal i v městské radě ve Vsetíně. Zaměřoval se zde na zdravotní tematiku. Pomáhal při zřízení zdravotnického zařízení \"Area Medica\" ve Valašském Meziříčí. Ve volném čase se věnoval sportu, jako sportovní lékař a funkcionář ve fotbalovém týmu Hradec Králové a Vsetín. Trénoval rovněž ženský házenkářský oddíl \"Jablůnka\" a byl zakladatelem HS Vsetín. V době výkonu svého poslaneckého mandátu se rovněž účastnil parlamentního tenisového turnaje.\n\n"}
{"id": "845826", "url": "https://cs.wikipedia.org/wiki?curid=845826", "title": "Constanze Dahnová", "text": "Constanze Dahnová\n\nConstanze Dahn, rozená Le Gaye, (12. června 1814, Kassel – 26. března 1894, Mnichov) byla německá herečka francouzského původu. \n\nNarodila se jako nejmladší dcera kapelníka Le Gaye a jeho manželky Antoinette, rozené Schäferové. Oba rodiče byli hudebníky u královského vestfálského dvora Jérôma Bonaparte v Kasselu, kde jejich dcera získala první umělecké zkušenosti. V roce 1821 debutovala jako sedmiletá v „Donauweibchens“ v divadle v Düsseldorfu. \n\nVstoupila do hamburského městského divadla a později do Thalia Theater. Zde ztvárnila Gretchen ve Faustovi, svou nejslavnější roli. Jejím hereckým partnerem byl Heinrich Marr. \n\nV roce 1831 se seznámila s hercem Friedrichem Dahnem, za kterého se 15. dubna 1833 v Hamburku provdala. Narodili se jim dva synové: Felix (* 1834) a Ludwig (* 1843) a dcera, Konstanze (* 1846). V roce 1850 bylo manželství rozvedeno. \n\nV červnu 1833 hostovala Constanze v královském dvorním divadle v Mnichově a okamžitě získala stálé angažmá. Se svou hereckou kariérou se zde rozloučila 1. října 1865. \n\nZemřela v 80 letech a je pohřbena na jižním mnichovském hřbitově. Ernst von Possart ji posmrtně nazval „mnichovskou Duseovou“.\n\n\n"}
{"id": "845830", "url": "https://cs.wikipedia.org/wiki?curid=845830", "title": "Testify (album, Phil Collins)", "text": "Testify (album, Phil Collins)\n\nTestify je sedmé studiové album britského zpěváka a bubeníka Phila Collinsa. Jeho nahrávání probíhalo na různých místech od roku 2000 do 2002. Album pak vyšlo v listopadu 2002 u vydavatelství Face Value/Atlantic Records. Producentem byl Rob Cavallo.\n\nAutorem všech skladeb je Phil Collins, pokud není uvedeno jinak.\n"}
{"id": "845831", "url": "https://cs.wikipedia.org/wiki?curid=845831", "title": "Testify", "text": "Testify\n\nTestify může být:\n\n"}
{"id": "845840", "url": "https://cs.wikipedia.org/wiki?curid=845840", "title": "Going Back", "text": "Going Back\n\nGoing Back může být:\n\n"}
{"id": "845844", "url": "https://cs.wikipedia.org/wiki?curid=845844", "title": "Malashnikow", "text": "Malashnikow\n\nMalashnikow je česká rocková hudební skupina hrající původní tvorbu s českými texty.\n\nV roce 2008 skupina vydala album Malashnikow 2008, v roce 2011 pak vydala album Malashnikow 2010. V témže roce pak kapela zvítězila v soutěži o hraní na Zámostí v Třebíči nebo na Jam Rocku, stala se také vítězem ankety Hvězda Horáckých novin. V roce 2013 pak skupina vydala album Prostorová síla a byla vybrána na festival Rock'n'beer fest, kde v roce 2014 účinkovala. V roce 2014 také vydala singl Dezertér, kdy pak následovalo vydání alba Křídla. Následně pak v roce 2017 vydala singl Cesta a album Šok.\n\nKapela zvítězila v hlasovacích soutěžích o hraní na Sázavafestu (2016), Cibulafestu (2017) a Verbířfestu (2017), kde ale byla i přes vítězství pořadatelem Janem Šundou nakonec vyřazena z programu z politických důvodů a údajně závadných textů.\n\n\n"}
{"id": "845853", "url": "https://cs.wikipedia.org/wiki?curid=845853", "title": "Vlastimil Doubrava", "text": "Vlastimil Doubrava\n\nVlastimil Doubrava (* 4. září 1945) byl český politik, v 90. letech 20. století poslanec České národní rady a Poslanecké sněmovny za ČSSD, pak za ODS.\n\nPo sametové revoluci se zapojil do politického života. Patřil mezi zakládající osobnosti Občanského fóra v Pardubicích. V roce 1990 se stal předsedou ONV Pardubice. V prosinci 1990 se pak jeho osoba stala předmětem sporu mezi pardubickými aktivisty Občanského fóra a ostatních stran, protože strany mimo OF navrhly Doubravu i na post přednosty nově zřízeného okresního úřadu, zatímco OF jeho nominaci odmítalo. Nakonec se přednostou OÚ Doubrava nestal.\n\nV únoru 1990 zasedl v České národní radě v rámci procesu kooptací do ČNR coby bezpartijní poslanec. Zasedal zde jen několik měsíců do voleb v roce 1990. Znovu se do ČNR vrátil až ve volbách v roce 1992, nyní jako poslanec za ČSSD (volební obvod Východočeský kraj). Zasedal ve výboru pro právní ochranu a bezpečnost.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. V parlamentu se zaměřoval na bezpečnostní tematiku. Od května 1994 vedl orgán sněmovny pro kontrolu BIS.\n\nBěhem volebního období se rozešel se svou stranou. Ještě v červenci 1994 se stal místopředsedou poslaneckého klubu sociální demokracie. V říjnu 1994 ovšem opustil klub ČSSD a zasedal dočasně jako nezařazený poslanec. Důvodem k odchodu z ČSSD byl fakt, že ho pardubická organizace nezařadila na kandidátní listinu pro komunální volby roku 1994. Rozhodl se proto, že v nich bude kandidovat na listině Občanské demokratické aliance (ve volbách ale nebyl zvolen) a sám vystoupil z ČSSD. V roce 1994 podpořil jako nezařazený poslanec přijetí státního rozpočtu na rok 1995. V září 1995 přestoupil do poslaneckého klubu ODS.\n\nV roce 2007 se Vlastimil Doubrava uvádí jako předseda Muzejního spolku v Pardubicích.\n\n"}
{"id": "845856", "url": "https://cs.wikipedia.org/wiki?curid=845856", "title": "Slabý", "text": "Slabý\n\nPříjmení Slabý (Slabá) může označovat:\n\n\n"}
{"id": "845859", "url": "https://cs.wikipedia.org/wiki?curid=845859", "title": "Francie na Zimních olympijských hrách 1968", "text": "Francie na Zimních olympijských hrách 1968\n\nFrancii na Zimních olympijských hrách v roce 1968 reprezentovala výprava 75 sportovců (64 mužů a 11 žen) ve 10 sportech.\n\n"}
{"id": "845865", "url": "https://cs.wikipedia.org/wiki?curid=845865", "title": "Jean-Claude Olry", "text": "Jean-Claude Olry\n\nJean-Claude Olry (* 28. prosince 1949 Boves) je bývalý francouzský vodní slalomář, kanoista závodící v kategorii C2. Jeho partnerem v lodi byl jeho bratr Jean-Louis.\n\nNa mistrovstvích světa získal jednu zlatou (C2 – 1969) a jednu bronzovou medaili (C2 družstva – 1969). V individuálním závodě C2 na Letních olympijských hrách 1972 vybojoval bronz.\n"}
{"id": "845867", "url": "https://cs.wikipedia.org/wiki?curid=845867", "title": "Severní milník", "text": "Severní milník\n\nSeverní milník (francouzsky \"Mire du Nord\") je historický milník v Paříži, který vytyčoval Pařížský poledník.\n\nMilník se nachází v 18. obvodu v soukromé zahradě u Moulin de la Galette.\n\nKdyž Královská akademie věd rozhodla vyměřit délku Pařížského poledníku od severního konce Francie na jižní, měřením z Paříže do Amiens byl pověřen abbé Jean Picard (1620–1682). Dne 14. srpna 1675 Jean Picard umístil trasírku pro Pařížský poledník poblíž mlýna Blute-Fin na Montmartru. Jednalo se o jednoduchý dřevěný sloup označující pozici poledníku v ose Pařížské observatoře. Ve vyměřování poledníku pokračoval Giovanni Domenico Cassini a jeho syn Jacques Cassini.\n\nV roce 1736 Jacques Cassini nechal nahradit dřevěný sloup třímetrovou kamennou stélou tvořenou čtvercovou základnou s pyramidou, která měla na vrcholu lilii. Na milníku byl umístěn nápis:\n\"L'an MDCCXXXVI cet obélisque a été élevé par ordre du Roy pour servir d'alignement à la méridienne de Paris du côté nord. Son axe est à 2 931 toises 2 pieds de la face méridionale de l'Observatoire.\"\nV roce 1736 byl vztyčen tento obelisk na příkaz krále, aby sloužil k určení Pařížského poledníku na severní straně. Jeho osa je 2931 sáhů 2 stopy od jižní strany Observatoře.\n\nZa Velké francouzské revoluce byla lilie na vrcholu nahrazena koulí a roku 1840 kovovou špicí.\n\nV triangulačním systému okolo Paříže byly dalšími měřícími body věž kostela v Montlhéry na jihu, zvonice v Brie-Comte-Robert na jihovýchodě a zvonice v Saint-Martin-du-Tertre na severu.\n\nMilník je od roku 1934 chráněn jako historická památka.\n\n\n"}
{"id": "845869", "url": "https://cs.wikipedia.org/wiki?curid=845869", "title": "Francie na Zimních olympijských hrách 1964", "text": "Francie na Zimních olympijských hrách 1964\n\nFrancii na Zimních olympijských hrách v roce 1964 reprezentovala výprava 24 sportovců (15 mužů a 9 žen) ve 5 sportech.\n\n"}
{"id": "845870", "url": "https://cs.wikipedia.org/wiki?curid=845870", "title": "Jean-Louis Olry", "text": "Jean-Louis Olry\n\nJean-Louis Olry (* 6. srpna 1946 Montrouge) je bývalý francouzský vodní slalomář, kanoista a kajakář závodící v kategoriích C2 a K1. Jeho partnerem v deblkánoi byl jeho bratr Jean-Claude.\n\nNa mistrovstvích světa získal jednu zlatou (C2 – 1969) a dvě bronzové medaile (C2 družstva – 1969; K1 družstva – 1967). V individuálním závodě C2 na Letních olympijských hrách 1972 vybojoval bronz.\n"}
{"id": "845871", "url": "https://cs.wikipedia.org/wiki?curid=845871", "title": "Jižní milník", "text": "Jižní milník\n\nJižní milník (francouzsky \"Mire du Sud\") je historický milník v Paříži, který vytyčoval Pařížský poledník.\n\nNachází se ve 14. obvodu v parku Montsouris poblíž \"Boulevardu Jourdan\". Milník dnes nestojí v přímé trase Pařížského poledníku, ale zhruba 70 metrů východněji.\n\nMilník byl původně vztyčen v roce 1806 v zahradě Pařížské observatoře, aby vytyčoval Pařížský poledník. Později byl přesunut do parku Montsouris. Od roku 1928 je chráněn jako historická památka.\n\nAutorem milníku je architekt Antoine Vaudoyer (1756-1846). Milník je vysoký 4 metry a jeho zakončení má okrouhlou formu. Na stéle je nápis:\n\n\"DU REGNE DE ... MIRE DE L'OBSERVATOIRE - MDCCCVI\"Za vlády (Napoleonovo jméno bylo odtesáno) milník Observatoře 1806\n\n\n"}
{"id": "845873", "url": "https://cs.wikipedia.org/wiki?curid=845873", "title": "Francie na Zimních olympijských hrách 1960", "text": "Francie na Zimních olympijských hrách 1960\n\nFrancii na Zimních olympijských hrách v roce 1960 reprezentovala výprava 26 sportovců (18 mužů a 8 žen) v 6 sportech.\n\n"}
{"id": "845874", "url": "https://cs.wikipedia.org/wiki?curid=845874", "title": "Wilhelm Baues", "text": "Wilhelm Baues\n\nWilhelm Bernd „Willi“ Baues (* 21. listopadu 1948 Mönchengladbach, Severní Porýní-Vestfálsko) je bývalý západoněmecký vodní slalomář, kanoista závodící v kategorii C2. Jeho partnerem v lodi byl Hans-Otto Schumacher.\n\nNa mistrovstvích světa získal jednu zlatou (C2 družstva – 1973) a jednu bronzovou medaili (C2 – 1973). V individuálním závodě C2 na Letních olympijských hrách 1972 vybojoval stříbro.\n"}
{"id": "845878", "url": "https://cs.wikipedia.org/wiki?curid=845878", "title": "Hans-Otto Schumacher", "text": "Hans-Otto Schumacher\n\nHans-Otto Schumacher (* 17. února 1950 Grevenbroich, Severní Porýní-Vestfálsko) je bývalý západoněmecký vodní slalomář, kanoista závodící v kategorii C2. Jeho partnerem v lodi byl Wilhelm Baues.\n\nNa mistrovstvích světa získal jednu zlatou (C2 družstva – 1973) a jednu bronzovou medaili (C2 – 1973). V individuálním závodě C2 na Letních olympijských hrách 1972 vybojoval stříbro.\n"}
{"id": "845886", "url": "https://cs.wikipedia.org/wiki?curid=845886", "title": "Johnny Cash with His Hot and Blue Guitar", "text": "Johnny Cash with His Hot and Blue Guitar\n\nJohnny Cash with His Hot and Blue Guitar je první studiové album amerického country hudebníka Johnnyho Cashe. Album vyšlo v říjnu 1957 u vydavatelství Sun Records a produkoval ho vlastník vydavatelství Sam Phillips.\n\n"}
{"id": "845889", "url": "https://cs.wikipedia.org/wiki?curid=845889", "title": "František Vrána (skladatel)", "text": "František Vrána (skladatel)\n\nFrantišek Vrána (14. listopadu 1914 Bystřice pod Hostýnem – 16. června 1975 Praha) byl český klavírista a hudební skladatel.\n\nNa konzervatoři v Brně studoval hru na varhany u Eduarda Treglera a skladbu u Viléma Petrželky. Ve skladbě pokračoval na mistrovské škole v Praze u Josefa Suka a Vítězslava Nováka a dále studoval hru na klavír u Viléma Kurze.\n\nV letech 1939–1945 byl klavíristou v ostravském studiu Čs. rozhlasu a po osvobození působil jako klavírista a hudební režizér v Praze. Na koncertech často vystupoval jako doprovazeč a společně s Marií Knotkovou vytvořili klavírní duo.\n\nZa svou činnost obdržel státní vyznamenání Za vynikající práci.\n\n\n\n\n\n\n\n"}
{"id": "845890", "url": "https://cs.wikipedia.org/wiki?curid=845890", "title": "Unearthed", "text": "Unearthed\n\nUnearthed může být:\n\n"}
{"id": "845894", "url": "https://cs.wikipedia.org/wiki?curid=845894", "title": "Rolf-Dieter Amend", "text": "Rolf-Dieter Amend\n\nRolf-Dieter Amend (* 21. března 1949 Magdeburg, Sasko-Anhaltsko) je německý trenér rychlostních kanoistů a bývalý východoněmecký vodní slalomář, kanoista závodící v kategorii C2. Jeho partnerem v lodi byl Walter Hofmann.\n\nNa mistrovstvích světa získal dvě zlaté (C2 družstva – 1971, 1975) a jednu stříbrnou medaili (C2 – 1971). Na Letních olympijských hrách 1972 jeho loď zvítězila v individuálním závodě C2.\n\nPo ukončení závodní kariéry začal pracovat jako trenér rychlostních kanoistů.\n"}
{"id": "845897", "url": "https://cs.wikipedia.org/wiki?curid=845897", "title": "František Vrána", "text": "František Vrána\n\nFrantišek Vrána (27. ledna 1914, Přerov – 30. září 1944, Zyndranowa Polsko) byl český válečný hrdina.\n\nAbsolvoval nižší gymnázium a průmyslovou školu stavební v Brně-Řečkovicích. Pracoval jako stavební technik a v roce 1935 nastoupil vojenskou službu. Rozhodl se trvale vstoupit do armády a v letech 1935–1936 absolvoval školu pro záložní důstojníky hruborážného dělostřelectva v Bratislavě. Po krátkém pobytu u 106. dělostřeleckého pluku vstoupil do Vojenské akademie v Hranicích na Moravě. Po absolvování školy sloužil u 125. dělostřeleckého pluku. Po Mnichovské dohodě byl demobilizován a po obsazení republiky německou armádou se rozhodl opustit vlast, aby mohl proti okupantům bojovat.\n\nPřes Polsko se dostal do Anglie a již v říjnu roku 1939 vstoupil do československého zahraničního vojska. Byl odvelen do Francie, kde sloužil v Agde u 1. československé divize. Po pádu Francie se vrátil do Anglie, kde byl příslušníkem 1. československé samostatné brigády. V této době se oženil s Angličankou Hildou Weisskopfovou a narodila se mu dcera Věra. Absolvoval důstojnický kurz a byl povýšen na nadporučíka. Brigáda, u které sloužil, byla transformována na obrněnou brigádu a Vrána se stal zbrojním důstojníkem tankového praporu a velitelem zálohy řidičů tanků. Vzhledem k tomu, že jeho jednotka stále nebyla vyslána do žádné bojové akce, zažádal o převelení do SSSR.\n\n9. září 1944 nastoupil u 1. československé tankové brigády v SSSR. Nejprve byl členem štábu 1. tankového praporu a záhy převzal velení tankového praporu. 30. září se jeho jednotka pokusila překročit československou hranici u polské obce Zyndranowa. 8. října bylo nalezeno jeho mrtvé tělo a spolu s ostatními zabitými vojáky bylo pohřbeno na vojenském hřbitově dukelského bojiště.\n\nO jeho smrti existují dvě verze. Podle jedné byl zabit v boji po opuštění tanku, který byl zasažen pancéřovou pěstí. Podle druhé verze byl zajat a později zastřelen ranou do týla.\n\nPosmrtně byl nejprve ještě v roce 1945 povýšen na štábního kapitána a v roce 1947 na majora. Byl vyznamenán Československým válečným křížem a sovětským Řádem rudého praporu. V roce 1969 u příležitosti 25. výročí bojů na Dukle obdržel titul Hrdina Československé socialistické republiky a vyznamenání Zlatá hvězda hrdiny ČSSR in memoriam.\n\nPozoruhodné je, že dcera Vera Ogle se dozvěděla, že její otec je český válečný hrdina až po smrti své matky z její pozůstalosti. V roce 2003 navštívila památník na Dukle a při další návštěvě České republiky v září roku 2012 jí byla předána otcova vyznamenání.\n\n\n"}
{"id": "845899", "url": "https://cs.wikipedia.org/wiki?curid=845899", "title": "Walter Hofmann", "text": "Walter Hofmann\n\nWalter Hofmann (* 26. září 1949 Sömmerda, Durynsko) je bývalý východoněmecký vodní slalomář, kanoista závodící v kategorii C2. Jeho partnerem v lodi byl Rolf-Dieter Amend, od roku 1976 závodil v deblkánoi s Jürgenem Kalbitzem.\n\nNa mistrovstvích světa získal dvě zlaté (C2 – 1977; C2 družstva – 1971, 1975) a jednu stříbrnou medaili (C2 – 1971). Na Letních olympijských hrách 1972 jeho loď zvítězila v individuálním závodě C2.\n"}
{"id": "845901", "url": "https://cs.wikipedia.org/wiki?curid=845901", "title": "Dolohmwar", "text": "Dolohmwar\n\nDolohmwar je s výškou 791 m n. m. nejvyšší horou Federativních států Mikronésie. Leží na ostrově Pohnpei ve východní části souostroví Karolíny, které se rozkládá severovýchodně od Papuy-Nové Guineje v Tichém oceánu.\n\n"}
{"id": "845905", "url": "https://cs.wikipedia.org/wiki?curid=845905", "title": "František Kadaňka", "text": "František Kadaňka\n\nFrantišek Kadaňka (* 8. října 1944 Dolní Kounice) je bývalý československý vodní slalomář, kanoista závodící v kategoriích C1 a C2. Jeho partnerem v deblkánoi byl Antonín Brabec.\n\nNa mistrovstvích světa získal tři stříbrné (C1 družstva – 1969; C2 družstva – 1973, 1975) a dvě bronzové medaile (C2 – 1975; C2 družstva – 1971). Startoval na Letních olympijských hrách 1972, kde se jeho loď v individuálním závodě C2 umístila na 10. místě.\n"}
{"id": "845906", "url": "https://cs.wikipedia.org/wiki?curid=845906", "title": "Antonín Brabec (kanoista)", "text": "Antonín Brabec (kanoista)\n\nAntonín Brabec (2. dubna 1946 Dolní Kounice – 2017) byl československý vodní slalomář, kanoista závodící v kategorii C2. Jeho partnerem v lodi byl František Kadaňka.\n\nNa mistrovstvích světa získal dvě stříbrné (C2 družstva – 1973, 1975) a dvě bronzové medaile (C2 – 1975; C2 družstva – 1971). Startoval na Letních olympijských hrách 1972, kde se jeho loď v individuálním závodě C2 umístila na 10. místě.\n\nPo skončení závodní kariéry žil v Bechyni. Zemřel v roce 2017 ve věku 71 let.\n"}
{"id": "845909", "url": "https://cs.wikipedia.org/wiki?curid=845909", "title": "Gabriel Janoušek", "text": "Gabriel Janoušek\n\nGabriel Janoušek (* 29. listopadu 1940 Turnov) je bývalý československý vodní slalomář, kanoista závodící v kategorii C2. Jeho partnerem v deblkánoi byl Milan Horyna.\n\nStartoval na Letních olympijských hrách 1972, kde se jeho loď v individuálním závodě C2 umístila na 11. místě.\n"}
{"id": "845910", "url": "https://cs.wikipedia.org/wiki?curid=845910", "title": "Hřibová rezervace Stachy", "text": "Hřibová rezervace Stachy\n\nHřibová rezervace Stachy je obcí chráněná lokalita hřibovitých hub, která se rozkládá na travnatém náměstí ve Stachách (okres Prachatice), u kostela Navštívení Panny Marie.\n\nHouby se začaly objevovat po roce 1961 po zrušení místní benzinové pumpy, na jejíž prostor byla navezena nová zemina. Podle obecní kroniky se na místo dostalo s půdou i podhoubí. Druhá teorie o introdukci se předává ústně - pumpař prý býval vášnivým houbařem a plodnice přinesené z lesa si u pumpy čistil.\n\nPo roce 1961 se objevily hřiby smrkové, později je nahradil hřib koloděj, přičemž hřib smrkový se opět vyskytl roku 2012.\n\nKrom hřibovitých hub se objevují i lišky a holubinky.\n\nRezervace není vyhlášená podle zákona č. 114/1992 Sb., o ochraně přírody a krajiny, ochranu zajišťuje sama obec. Plodnice je zakázáno sbírat, každá nese pořadové číslo, pravidelně jsou sčítány a jejich počet za každý rok je evidován v obecní kronice. Plocha je monitorována kamerovým systémem.\n\n\n"}
{"id": "845911", "url": "https://cs.wikipedia.org/wiki?curid=845911", "title": "Wells Fargo Center (Salt Lake City)", "text": "Wells Fargo Center (Salt Lake City)\n\nWells Fargo Center je mrakodrap v Salt Lake City ve státě Utah. S výškou 128,7 metrů jde o nejvyšší budovu v Utahu. Má 24 podlaží, ve kterých jsou převážně kanceláře. Jeho stavba byla dokončena v roce 1998, architektem byla společnost HKS Architects.\n"}
{"id": "845914", "url": "https://cs.wikipedia.org/wiki?curid=845914", "title": "Milan Horyna", "text": "Milan Horyna\n\nMilan Horyna (* 9. ledna 1939 Hradec Králové) je bývalý československý vodní slalomář, kanoista závodící v kategorii C2. Jeho partnerem v deblkánoi byl Václav Janoušek, startoval též s Milanem Kným a Gabrielem Janouškem.\n\nNa mistrovstvích světa získal několik cenných kovů. S Milanem Kným vybojoval jedno stříbro (C2 družstva – 1959), s Václavem Janouškem získal dvě stříbrné (C2 – 1967; C2 družstva – 1967) a jednu bronzovou medaili (C2 družstva – 1971). S Gabrielem Janouškem startoval na Letních olympijských hrách 1972, kde se jeho loď v individuálním závodě C2 umístila na 11. místě.\n"}
{"id": "845916", "url": "https://cs.wikipedia.org/wiki?curid=845916", "title": "Zdeněk Měšťan", "text": "Zdeněk Měšťan\n\nZdeněk Měšťan (* 31. května 1944 Ostrava) je bývalý československý vodní slalomář, kanoista závodící v kategorii C2. Jeho partnerem v lodi byl jeho bratr Ladislav.\n\nNa mistrovstvích světa získal jednu zlatou (C2 družstva – 1965), tři stříbrné (C2 – 1969; C2 družstva – 1967, 1969) a dvě bronzové medaile (C2 – 1967; C2 družstva – 1971). Startoval na Letních olympijských hrách 1972, kde se jeho loď v individuálním závodě C2 umístila na 16. místě.\n"}
{"id": "845917", "url": "https://cs.wikipedia.org/wiki?curid=845917", "title": "Ladislav Měšťan", "text": "Ladislav Měšťan\n\nLadislav Měšťan (* 17. května 1941 Ostrava) je bývalý československý vodní slalomář, kanoista závodící v kategorii C2. Jeho partnerem v lodi byl jeho bratr Zdeněk.\n\nNa mistrovstvích světa získal jednu zlatou (C2 družstva – 1965), tři stříbrné (C2 – 1969; C2 družstva – 1967, 1969) a dvě bronzové medaile (C2 – 1967; C2 družstva – 1971). Startoval na Letních olympijských hrách 1972, kde se jeho loď v individuálním závodě C2 umístila na 16. místě. Další medaile vybojoval v C2 na mistrovstvích světa ve sjezdu na divoké vodě (1× zlato, 3× stříbro, 2× bronz).\n"}
{"id": "845923", "url": "https://cs.wikipedia.org/wiki?curid=845923", "title": "Pierre", "text": "Pierre\n\nPierre může být:\n\n\n"}
{"id": "845924", "url": "https://cs.wikipedia.org/wiki?curid=845924", "title": "Kanoistika na Letních olympijských hrách 1972 - C2 slalom muži", "text": "Kanoistika na Letních olympijských hrách 1972 - C2 slalom muži\n\nZávod ve vodním slalomu C2 mužů na Letních olympijských hrách 1972 se konal na kanále v Augsburgu dne 30. srpna 1972. Z československých závodníků se jej zúčastnily dvojice Gabriel Janoušek+Milan Horyna (11. místo), František Kadaňka+Antonín Brabec (10. místo) a Zdeněk+Ladislav Měšťanovi (16. místo), zlatou medaili získali Východoněmci Walter Hofmann a Rolf-Dieter Amend.\n\n"}
{"id": "845930", "url": "https://cs.wikipedia.org/wiki?curid=845930", "title": "Jiří Drápela", "text": "Jiří Drápela\n\nJiří Drápela (* 6. listopadu 1946 Znojmo) byl český politik, v 90. letech 20. století poslanec České národní rady a Poslanecké sněmovny za Československou stranu socialistickou, respektive Liberálně sociální unii, pak za Hnutí samosprávné demokracie Moravy a Slezska a z něj vzešlou Českomoravskou unii středu, později člen ČSSD a pracovník kabinetu ministra Stanislava Grosse.\n\nProfesně působil jako šéf administrace v brněnské pobočce vydavatelství Melantrich. V roce 1990 patřil k hlavním politikům Československé strany socialistické (ČSS). Byl tehdy jejím výkonným místopředsedou pro Moravu a Slezsko a předsedou výkonného výboru pro Moravu a Slezsko. Od října 1990 vedl zemské zastupitelstvo strany. V rámci Československa prosazoval zavedení zemské samoprávy pro Moravu a Slezsko.\n\nVe volbách v roce 1992 byl zvolen do ČNR, jako poslanec za ČSS, respektive za koalici Liberálně sociální unie (LSU), do níž Československá strana socialistická přistoupila, (volební obvod Jihomoravský kraj). Zasedal ve výboru petičním, pro lidská práva a národnosti. Tehdy stále působil jako předseda moravskoslezské organizace ČSS a prosadil, aby LSU ve svém programu pro volby v roce 1992 podpořila spolkové uspořádání Československa. Ještě v červenci 1992 v ČNR úspěšně navrhl vznik komise pro jednání se slovenskými protějšky o projektu tříčlenného spolkového československého státu. Angažoval se i v dalších moravistických organizacích. Roku 1993 byl zmiňován coby tajemník Moravského národního kongresu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. V průběhu volebního období opustil poslanecký klub LSU i svou stranu ČSS. Již v únoru 1993 připustil, že v ČSS existují čtyři názorové proudy, pravicově liberální, národní, levicový a centristický. Poté, co se ČSS (nyní pod názvem Liberální strana národně sociální) rozhodla v červnu 1993 vystoupit z LSU, se Drápela nepřipojil k nově utvořenému poslaneckému klubu LSNS a fakticky tak ukončil své členství v této straně. Od ledna 1994 zasedal v klubu Hnutí samosprávné demokracie Moravy a Slezska, aby spolu s touto formací vplynul od února 1994 do Českomoravské strany (později unie) středu (ČMSS, pak ČMUS). V prosinci 1994 se poté, co rezignoval Jan Kryčer, neúspěšně snažil o získání postu předsedy ČMSS. Ve volbách v roce 1996 neúspěšně kandidoval za ČMUS do sněmovny.\n\nPo neúspěchu ve volbách ohlásil v červenci 1996 svůj přestup do ČSSD. V senátních volbách roku 1998 kandidoval za ČSSD za senátní obvod č. 49 - Blansko. Získal 22 % hlasů, ale ve 2. kole ho porazil a senátorem se stal lidovec (respektive člen Čtyřkoalice) Stanislav Bělehrádek. Uvádí se tehdy jako pracovník reklamní agentury. Angažoval se v Královském řádu Moravských rytířů svatého Rostislava a Kolumbana a působil jako jeho kancléř. Zde se potkal s Karlem Srbou, který byl vysokým úředníkem ministerstva zahraničních věcí. Drápela pracoval tehdy v kabinetu ministra vnitra Stanislava Grosse a když roku 2007 policie obvinila obchodníka Petra Bernatíka z nelegálního obchodu se zbraněmi, zmiňovalo se propojení Karla Srby a Jiřího Drápely jako součást machinací v této kauze.\n\nV březnu 1994 havaroval na dálnici D2 u Podivína, ale vyvázl s lehkým zraněním, jeho spolucestující museli být hospitalizováni. Působí jako manažer a rodopisec, publikuje práce z oboru genealogie a heraldiky.\n\n"}
{"id": "845935", "url": "https://cs.wikipedia.org/wiki?curid=845935", "title": "Kumandynci", "text": "Kumandynci\n\nKumandynci nebo Kumandinci (kumandynsky \"Къуманды → Kumandy, Къуманда → Кumanda, Къубанды → Kubandy, Къуўанды → Kujandy, Къувандыг → Kuvandyg\", \"Кумандинцы\" → \"Kumandinci\") jsou autonomní národ jižní Sibiře a jsou větví historických Kumánů, kteří ve středověku tvořili západní větev Kypčaků . Pobývají hlavně v středo-jižní oblasti Altajského kraje, Altajské republice a Kemerovské oblasti, ale taky v přilehlé oblasti Kazašského Zajsanu.\n\nČást Kumandynců žijících na březích řeky Bija, počínaje od ústí řeky Kuu ( \"„Lebeď“\" → \"„labuť“\") po proudu, téměř do města Bijsk, a taky podél dolního toku řeky Katuň, se v současné době (1969) sjednotila s místní ruskou populací.\n\nČínská kronika Čou-šu z roku 636, zaznamenává starobylou turkickou legendu, která vypráví o původu předků dávných Turků, žijících ve státě nebo zemi So (Sakové), nacházející se severně od Siung-nuů (Asijští Hunové)\nN. Aristov tvrdí. :\nO.Pritsak rovněž identifikoval Sooy se Sachy (vlastní jméno Jakutů), a s etnonymem Sagaj a Sakaj. Dále stanovil, že pojem „Kuman“ v názvu Kumandy je totožný s názvem Kypčackých Kumánů ( Polovců) Název Seok Ton vysvětluje jako etnonyma, které odráží jejich hospodářské zaměření. Jako jedno slovo znamená „chovatel sobů“.\n\nPodle Wilhelma Radloffa se Kumandynci skládali:\n\nAntropologicky patří severní Altajové k uralskému typu. Mongoloidní příměs v jejich kavkazoidním fenotypu je mnohem méně výrazná než u jižních Altajců. Paměti o chovatelech sobů patřící historicky vzdáleným předkům některé části Kumandynců vysvětlují; v etnogenezi Kumandynců mohou participovat jižní kmeny Něnců, jejichž příslušníci jezdili na kultivovaných sobech, typicky používaných nejen pro přepravu ale také sloužili jako zdroj potravy a oblečení. Etnologicky, Kumandy-seokové mají své vlastní původní mýty, z nichž Leonid Pavlovič Potapov dospěl k závěru, že se jedná o sloučené lidi z různých prostředí: pastorační stepní kočovníci Kumáni, tajžští lovci Čabašové (Čabat), pastevci sobů Něnci, a rybářské kmeny Tastarů.\n\nKumandynci, které L. P. Potapov etnicky určil, se skládali ze šesti seoků:\n\nN. Aristov propojil Kumandynce a jejich klan Čelkance s potomky starověkých Turků, kteří v 6. až 8. století vytvořili ve Střední Asii silný kočovný útvar, který získal historický název Turkutský kaganát.\nPodle Wilhelma Radloffa jako přístřešky Kumandinců byly chatrče obvykle vyráběné z hrubé kulatiny stromu, hliněné chýše a skládací stany vyrobené z kůry buku.\n\n„V období od roku 900 do 1220 rozšířila Kypčacko-Kumánská konfederace → Dešt-i Kypčak svůj politický vliv v širokých stepích od Altaje až ke Krymu a Dunaji. Přilehlé stepi Tobol-irtyšského regionu (alespoň kolem jezera Zajsan) byly v oblasti této konfederace. Členové konfederace byli také nepochybně předkové těchto Kumandynců a Teleutů, což je doloženo jejich jazykem, který jako jazyk Barabinských Tatarů patří do skupiny Kypčaků“.\n\nDo 17. století žili Kumandynci podél řeky Čaryš, poblíž jejího soutoku s řekou Ob, odkud uprchli do Altaje. Jejich migrace byla řízená jejich neochotou platit jasak ruskému panovníkovi . Zde našli útočiště ve spojenectví s místním lidem. Stali se známými jako samostatný lid Seoků.\n\nPo sjednocení s Rusy, byl původní počet 39 Sooků zapomenut. Dnes je jich deset a jsou uváděni jako: Šabat, Čedirbek, Kizilkös, Apaškös, Toñ~Ton, Toñil~Tunal, Sakpijik~Sakpijok, Toguz, Komnoš~Komdoš, Küzen.\n\nDle sčítání lidu z roku 1926 na území Ruska žilo 6.335 Kumandynců. Při sčítání lidu z roku 2002 jich bylo jen 3.114. Kumandynci (Kubandy-3114 osob, Kumandy-1413 osob, Oree Kumandy-1701 osob, Tadar-kiži s jazykem Kumandinců-1704 osob, Tjubere Kumandy-756 osob).\n\nKumandynský jazyk je příbuzný čagatajské (karlukské) větve jazyků a byl uznán jako jazyk.\n\nNicméně, v roce 2006 v souvislosti s novou klasifikací, ho etnografové tendenčně přiřadili k sibiřským jazykům jako jeden z altajských dialektů. Pro Kumandynce v Altajském kraji byla pro použití písma vytvořená azbuka. „Dialekt kumandy-kiži“ (1972), „dialekt Kuu Tatarů-čelkanců (Kuu-kiži)“ (1985) (turkické „kiži“ → „lid“, častý etnonym tvořící přípony)\n\n"}
{"id": "845937", "url": "https://cs.wikipedia.org/wiki?curid=845937", "title": "Werenfried van Straaten", "text": "Werenfried van Straaten\n\n(Philip) Werenfried van Straaten OPraem (17. ledna, 1913, Mijdrecht, Nizozemsko – 31. ledna 2003, Bad Soden, Německo), známý jako Špekpáter, byl premonstrátský kněz, který založil a postupně vybudoval mezinárodní charitativní organizaci Církev v nouzi.\n\nImpulsem pro její vznik byla pomoc Němcům vyhnaným po 2. světové válce ze střední a východní Evropy, později se zaměřila na pomoc církvím potlačovaným komunistickými režimy. Díky neúnavné činnosti van Straatena rozšiřovala své aktivity z Evropy na další kontinenty. V současnosti ročně podporuje kolem 5000 projektů náboženských aktivit v mnoha zemích po celém světě.\n\nPůvodní křestní jméno van Straatena znělo Philip, byl druhým ze čtyř dětí. Původně se chtěl stát učitelem a v roce 1932 se zapsal na univerzitu v nizozemském Utrechtu.\n\nCítil však duchovní povolání, a tak se hlásil do řádu kapucínů, neboť obdivoval jeho chudobu a prostotu. Přijímající lékař mu však řekl, že pokud by oslaben tuberkulózou žil podle přísných pravidel řádu, bude do tří měsíců mrtev. Vstup do řádu mu proto nepovolil, což van Straatena zcela zdeptalo.\nTéhož roku vstoupil v belgickém klášteře Tongerlo v blízkosti Antverp do premonstrátského řádu, přičemž přijal jméno Werenfried (Bojovník za mír). Kvůli tuberkulóze však jeho zdraví zůstávalo stále příliš křehké na to, aby převzal povinnosti kněze, opat však souhlasil s tím, aby se stal jeho sekretářem.\n\nVan Straaten v klášteře založil časopis. Na Vánoce 1947 v něm zveřejnil článek, který změnil jeho život. Jednalo se o výzvu věřícím k pomoci 14 milionům Němců, kteří byli po 2. světové válce vyhnáni ze svých domovů ve střední a východní Evropě a z nichž 6 milionů bylo římskokatolického vyznání.\n\nMnoho z nich pobývalo v táborech, zbudovaných často jako původně válečné koncentrační tábory, malá část z nich žila také v Nizozemsku a Belgii. Obecně trpěli podvýživou a nedostatkem lékařské péče. Odezva na van Straatenovu výzvu byla nečekaně silná.\n\nSvou přezdívku „Špekpáter\" (něm. \"Speckpater\", angl. \"Bacon Priest\") získal již v této době díky svým apelům na vlámské sedláky, aby německým uprchlíkům – tedy dřívějším nepřátelům - věnovali jídlo: podařilo se mu při tom od nich získat mj. několik tun slaniny.\n\nJeho práce vyústila v založení organizace Církev v nouzi (něm. \"Kirche in Not\", angl. \"Aid to the Church in Need\"), která sídlí v německém městě Königstein im Taunus. V době studené války pokračoval v podpoře církve za železnou oponou. Původně tak byl součástí názvu ještě dovětek Pomoc východnímu kněžstvu (něm. \"Ostpriesterhilfe\").\n\nVybaven falešným pasem a v přestrojení, podnikal van Straaten cesty na tajné schůzky do zemí komunistického bloku. Nebál se nebezpečí. Když se v říjnu 1956 z Budapešti nakrátko stáhla sovětská vojska, ihned tam vyrazil. Poprvé se tam tehdy setkal s vězněným maďarským arcibiskupem Józsefem Mindszentym, který na něj velmi zapůsobil.\n\nV roce 1962 jej papež Jan XXIII. požádal o rozšíření jeho práce do Latinské Ameriky. V roce 1972 jej Vatikán dále vyslal do Burundi, zmítaného boji mezi Tutsii a Hutuy. Po příletu sem byl zatčen. Po jedné noci se mu podařilo uprchnout, skrýt se na nunciatuře a po několika dnech se dostat ze země.\n\nJeho největším příznivcem na papežském stolci se stal Jan Pavel II., který mu byl blízký svým antikomunismem. Když byl Karol Wojtyła ještě krakovským arcibiskupem, stavěl se na odpor komunistickým úřadům při stavbě kostela ve městě Nowa Huta. Zastánci stavby měsíce prováděli stavební práce po nocích, zatímco komunistické úřady výsledky jejich snah přes den ničily. Kostel byl nakonec dostavěn a komunisty s odporem akceptován. Stavební materiály už tehdy platila Církev v nouzi.\n\nVan Straaten odsuzoval „velké kacířství komunismu“, ale neváhal také ostře kritizovat Západ za to, že fakticky propadá „ateismu materialismu“. Společnost, která nemá úctu k nejslabším a nejchudším a která dokonce zabíjí milióny dětí interrupcemi, je podle něj v nebezpečí zatracení.\n\nPo celý život horlivě pracoval a ještě když mu bylo přes 80 let, dvakrát cestoval do Ruska. Po pádu sovětského režimu prosazoval pomoc ruské ortodoxní církvi. Způsobil tím pozdvižení mezi příznivci nadace. Ani někteří ruští představitelé církve nepřijímali pomoc bez problémů, protože se domnívali, že může jít o plán Vatikánu, jak podkopat moc pravoslavné církve.\nVan Straaten zemřel v Německu krátce po svých 90. narozeninách.\n\n\n"}
{"id": "845940", "url": "https://cs.wikipedia.org/wiki?curid=845940", "title": "James McEwan", "text": "James McEwan\n\nJames „Jamie“ McEwan (24. září 1952 Olney, Maryland − 14. června 2014) byl americký vodní slalomář, kanoista závodící v kategoriích C1 a C2. Jeho partnerem v deblkánoi byl Lecky Haller.\n\nNa mistrovstvích světa získal jednu stříbrnou medaili (C2 – 1987). V kategorii C2 rovněž zvítězil v celkovém pořadí Světového poháru v roce 1988. Dvakrát startoval na letních olympijských hrách, v závodě C1 v Mnichově 1972 vybojoval bronz, v závodě C2 v Barceloně 1992 skončil na čtvrtém místě.\n"}
{"id": "845942", "url": "https://cs.wikipedia.org/wiki?curid=845942", "title": "Reinhold Kauder", "text": "Reinhold Kauder\n\nReinhold Kauder (* 30. ledna 1950 Bückeburg, Dolní Sasko) je bývalý západoněmecký vodní slalomář, kanoista závodící v kategorii C1.\n\nNa mistrovstvích světa získal dvě zlaté (C1 – 1971; C1 družstva – 1969) a dvě stříbrné medaile (C1 – 1969; C1 družstva – 1971). V individuálním závodě C1 na Letních olympijských hrách 1972 vybojoval stříbro.\n"}
{"id": "845943", "url": "https://cs.wikipedia.org/wiki?curid=845943", "title": "Reinhard Eiben", "text": "Reinhard Eiben\n\nReinhard Eiben (* 4. prosince 1951 Zwickau, Sasko) je bývalý východoněmecký vodní slalomář, kanoista závodící v kategorii C1.\n\nNa mistrovstvích světa získal dvě zlaté (C1 – 1973; C1 družstva – 1977) a dvě stříbrné medaile (C1 družstva – 1973, 1975). Na Letních olympijských hrách 1972 zvítězil v individuálním závodě C1.\n"}
{"id": "845944", "url": "https://cs.wikipedia.org/wiki?curid=845944", "title": "Petr Sodomka", "text": "Petr Sodomka\n\nPetr Sodomka (* 19. května 1947 Pardubice) je bývalý československý vodní slalomář, kanoista závodící v kategorii C1.\n\nNa mistrovstvích světa získal pět zlatých (C1 – 1975, 1977; C1 družstva – 1967, 1973, 1975), jednu stříbrnou (C1 družstva – 1969) a tři bronzové medaile (C1 – 1971; C1 družstva – 1971, 1977). Startoval na Letních olympijských hrách 1972, kde v individuálním závodě C1 skončil na osmém místě.\n"}
{"id": "845945", "url": "https://cs.wikipedia.org/wiki?curid=845945", "title": "Zbyněk Pulec", "text": "Zbyněk Pulec\n\nZbyněk Pulec (* 5. února 1948) je bývalý československý vodní slalomář, kanoista závodící v kategorii C1.\n\nNa mistrovstvích světa získal jednu stříbrnou (C1 družstva – 1969) a dvě bronzové medaile (C1 – 1969; C1 družstva – 1971). Startoval na Letních olympijských hrách 1972 v Mnichově, kde v individuálním závodě C1 skončil na devátém místě.\n\n"}
{"id": "845947", "url": "https://cs.wikipedia.org/wiki?curid=845947", "title": "Jiří Sedmík", "text": "Jiří Sedmík\n\nJiří Sedmík (9. dubna 1893 Praha-Staré Město – 18. prosince 1942 v Plötzensee) byl český legionář, politik a diplomat. Během studií na Karlově univerzitě dostal povolávací rozkaz do rakousko-uherské armády bojující v první světové válce a byl odvelen na východní frontu do Ruska, kde však padl do zajetí. Následně vstoupil do československých legií. V Rusku se seznámil s Tomášem Garrigem Masarykem a stal se jeho průvodcem a tajemníkem během ruského Masarykova pobytu. Sedmík zorganizoval přesun legií po Transsibiřské magistrále do Československa a zastupoval republiku na mírových jednáních v Paříži. Během první republiky pracoval jako tajemník Edvarda Beneše a činný byl též v Českobratrské církvi evangelické. Po vypuknutí druhé světové války spolupracoval s protifašistickým odbojem (patřil mezi členy odbojové skupiny zformované kolem Karla Jaroše získávající informace z prostředí nacistických bezpečnostních složek), avšak v březnu 1941 byl zatčen a Lidovým soudem v červnu 1942 odsouzen k trestu smrti, který byl vykonán krátce před koncem toho roku.\n\nSedmík ovládal šest cizích jazyků (francouzštinu, angličtinu, němčinu, ruštinu, polštinu a srbštinu) a byl i literárně činný. Napsal dvě práce z oblasti politiky a ekonomie.\n\nSedmík absolvoval gymnázium a abiturientský kurs při pražské Československé akademii obchodní. Poté byl přijat na Filozofickou fakultu Karlovy univerzity. Když měl za sebou osm semestrů studia, dostal povolání do rakousko-uherské armády. Narukoval 14. července 1914 a byl odvelen na východní (ruskou) frontu první světové války. Tam v dubnu 1916 padl do zajetí. Měl sice snahu stát se členem zdejších československých legií, protože však ty se svým vznikem otálely, stal se členem srbské armády, s níž se účastnil bojů v Dobrudži. V květnu 1916 však československé legie skutečně vznikly a Sedmík do nich 20. května 1916 vstoupil.\n\nRoku 1917 působil ve funkci důstojnického delegáta na sjezdu v Kyjevě a během zdejšího pobytu Tomáše Garrigua Masaryka působil jako jeho sekretář. Odjel s ním v září 1917 do Petrohradu a byl přidělen coby zástupce československých jednotek v Rusku k misi, jež zajišťovala převoz československých legionářů na západní (francouzskou) frontu. Vedle toho také zastával pozici československého atašé u štábu polských vojsk v Novonikolajevsku. Během přesunu československých legií po Transsibiřské magistrále a Japonsko se dostal do Spojených států amerických, kde od roku 1920 pracoval na postu vojenského atašé a zároveň byl již od roku 1918 vedoucím politické mise ruských legií na mírové konferenci v Paříži. V Americe se navíc oženil se svou snoubenkou Růženou. Na svatbě jim byl za svědka Jan Masaryk.\n\nPo návratu do Československa ukončil své působení v legiích, ze kterých vystoupil 30. listopadu 1920, a stal se zaměstnancem ministerstva zahraničních věcí na pozici smluvního úředníka (od 1. května 1921). Zároveň pracoval jako tajemník Edvarda Beneše, jehož si (stejně jako Masaryka) velmi vážil. Beneše Sedmík přivedl i mezi svobodné zednáře. Byl členem Československé strana národně sociální (ČSNS) a za tuto stranu neúspěšně kandidoval roku 1935 do tehdejšího parlamentu, tedy do Národního shromáždění republiky Československé. Stranické nakladatelství navíc vydávalo i Sedmíkovy knihy.\nSedmík byl pilný a ctižádostivý (ovládal šest cizích jazyků), díky čemuž se vypracoval až na pozici vrchního ministerského komisaře a poté i odborného rady. Činný však byl rovněž v Českobratrské církvi evangelické a působil také jako předseda Letního tábora Komenského u Bělče nad Orlicí patřícího této církvi. V táboře je postavena rekreační budova nazvaná „Sedmík“, jež byla za jeho účasti 30. července 1937 otevřena.\n\nPo vzniku Protektorátu Čechy a Morava nastoupil – v souvislosti s likvidací československého ministra zahraničí – od 31. května 1939 dovolenou a k 31. březnu 1941 byl přeložen do trvalé výslužby. Během válečných let se však Sedmík aktivně zapojil do protinacistického odboje. Koncem roku 1938 založil organizaci Politické ústředí, jež udržovala těsné spojení s Edvardem Benešem a k jejímž členům patřili vedle jiných i Prokop Drtina či Vladimír Krajina. Současně s tím patřil mezi členy odbojové skupiny pod vedením policejního rady Karla Jaroše, která prostřednictvím štábního kapitána Václava Morávka a podplukovníka Josefa Balabána spolupracovala s organizací Obrana národa, jež se skládala především z příslušníků československé armády. Pro Obranu národa zprostředkovávali informace z prostředí nacistických bezpečnostních složek (seznamy zadržených, důvěrníků či úředníků gestapa). Profesor Václav Černý skupinu kolem Karla Jaroše, jejímž členem byl též pražský primátor doktor Otakar Klapka, označoval pojmem „Sedmíkovci“.\n\nBěhem jara 1940 bylo pozatýkáno deset členů organizace okolo Karla Jaroše. Vyšetřovatelé je obvinili z velezrady a z vyzrazení státního tajemství. Sedmík byl zajištěn 8. dubna 1940 a postupně prošel věznicemi v Praze na Pankráci (do 28. září 1940), v Drážďanech (do koce roku 1941), v Gollnowě (do května 1942) a v berlínském Moabitu. Dne 12. června 1942 ho německý Lidový soud, který probíhal v Berlíně, odsoudil k trestu smrti a zároveň ho zbavil všech čestných občanských práv. V den, kdy se rozsudek stal právoplatným, navíc ztratil nárok na odpočivný plat (výsluhu) a také penzijní zaopatření pro pozůstalé. Krátce před Vánoci 1942 byl Sedmík v Berlíně popraven. Výlohy nacistického Německa na tuto popravu musela pozůstalá rodina uhradit.\n\nPo skončení druhé světové války byl dne 26. července 1946 Sedmík oceněn jmenováním in memoriam vrchním odborovým radou a ministerským radou. A v roce 2004 navrhoval Senát prezidentu republiky Václavu Klausovi udělit Sedmíkovi řád Tomáše Garrigua Masaryka. Vyznamenání však nakonec nezískal.\n\nSedmík byl také literárně činný. Sepsal a roku 1932 vydal práci nazvanou „Úvod do politického myšlení“. Ve stejném roce se spolu s Josefem Mackem a Lvem Wintrem autorsky podílel na díle „Současná světová krise hospodářská, politická a sociální: její příčiny, účinky a řešení“.\n\nČeskobratrská církev evangelická zbudovala a v červnu 1946 odhalila Sedmíkovi pomník, jenž je umístěn na vršku Palírka u pražských Bohnic v oblasti zvané Na Farkách. Vedle něj upomíná na Sedmíka ještě pamětní deska umístěná na domě v pražské ulici Na Valech číslo 10, v němž až do svého zatčení gestapem žil. Slavnostní odhalení desky proběhlo 9. dubna 2006, tedy v den, kdy uplynulo přesně 113 let od jeho narození.\n\nSoučasně s tím je zmíněn i na pamětní desce ve Strahovské ulici v Praze (u vstupu do zdejších hradeb) a na pamětní desce v Černínském paláci (sídlo Ministerstva zahraničních věcí České republiky).\n\nV roce 2014 mu byla udělena Cena Václava Bendy (in memoriam).\n\n"}
{"id": "845949", "url": "https://cs.wikipedia.org/wiki?curid=845949", "title": "Kúty (nádraží)", "text": "Kúty (nádraží)\n\nKúty\nje název uzlové železniční stanice ve obci Kúty, která se nachází na západním Slovensku poblíž trojmezí hranic Slovenska, České republiky a Rakouska.\n\nŽelezniční stanicí Kúty prochází železniční tratě:\n\n\n"}
{"id": "845980", "url": "https://cs.wikipedia.org/wiki?curid=845980", "title": "Pavel Míča", "text": "Pavel Míča\n\nPavel Míča (* 22. únor 1987, Třebíč) je český hokejový brankář. Svou hokejovou kariéru zahájil i ukončil v Horácké Slavii Třebíč. 24. srpna 2012 ukončil aktivní kariéru, v současné době hraje už jen v MHL v Moravských Budějovicích.\n\n\nhttp://www.hokejportal.cz/hrac/5245-pavel--mica/prestupy/\n\nhttp://www.hokejportal.cz/hrac/5245-pavel--mica/clanky/\nhttp://www.hokejpelhrimov.cz/clanek.asp?id=Pavel-Mica:-Mladi-g%F3lmani-to-maji-tezke-186\n"}
{"id": "845997", "url": "https://cs.wikipedia.org/wiki?curid=845997", "title": "Církev v nouzi", "text": "Církev v nouzi\n\nCírkev v nouzi (ang. \"Aid to the Church in Need\", něm. \"Kirche in Not\") je křesťanská charitativní organizace, která působí v mnoha zemích světa. V roce 1947 ji založil nizozemský premonstrátský kněz Werenfried van Straaten, známý jako \"Špekpáter\" (†2003). Jejím cílem je „pomáhat církvi, aby mohla pomáhat”.\n\nMezinárodní ředitelství organizace je od roku 1975 v německém Königsteinu, v současnosti má pobočky v 17 zemích světa. V prosinci 2011 získala status papežské nadace.\n\nOd roku 1953 rozesílá newsletter s názvem Zrcadlo (ang. \"The mirror\"/ něm. \"Echo der Liebe\"). V době komunistických režimů přinášel informace o utrpení věřících a náboženském pronásledování ve východní a střední Evropě. Dnes vychází 8x ročně v asi 700 tisících kopií a 7 jazykových verzích.\n\nPapež Benedikt XVI. ještě jako kuriální kardinál Joseph Ratzinger označil Církev v nouzi za „nejvýznamnější katolické charitativní hnutí, dar Prozřetelnosti pro tuto dobu”.\n\nV roce 2010 se organizaci podařilo vybrat rekordní částku za 63 let její existence – příznivci jí věnovali 86,9 milionů euro. Mohla tak financovat 5 587 projektů ve 153 zemích. V tomto roce tak např. podporovala 10 645 seminaristů. Velkou podporu poskytla zejména církvi v Rusku, jak katolické (milion a půl euro), tak pravoslavné (700 tisíc euro), dalšího půl milionu věnovala na mezikonfesní projekty.\n\nV roce 2011 organizace shromáždila 82 milionů euro. Pokryla tak spolufinancování 4 634 projektů ve 145 zemích. Největší podíl, necelých 30 %, byl věnován na stavební investice, 15 % pak na podporu kněží. Většina pomoci směřovala do Afriky a na Blízký východ.\n\nCírkev v nouzi průměrně ročně podporuje zhruba 5 000 projektů ve více než 130 zemích. Příjmy organizace závisí výhradně na příspěvcích individuálních dárců, organizace není financována ani z veřejných ani církevních zdrojů. V současné době na její činnost přispívá více než 600 000 dárců.\n\n"}
{"id": "846017", "url": "https://cs.wikipedia.org/wiki?curid=846017", "title": "8. dynastie", "text": "8. dynastie\n\n8. dynastie byla jednou ze staroegyptských královských dynastií řazených egyptology do historického období První přechodné doby. Je pravděpodobné, že tato dynastie byla ve skutečnosti součástí dynastie sedmé. O toto rozdělení se postaral historik Manetho, avšak důvody, které ho k tomu vedly, jsou neznámé. K rozdělení možná došlo kvůli náhodnému rozporu v královském seznamu. O většině panovníků z této doby neexistují žádné informace a jsou známa pouze jejich jména. Období sedmé a osmé dynastie se datuje do let 2181–2160 př. n. l.\n\n"}
{"id": "846019", "url": "https://cs.wikipedia.org/wiki?curid=846019", "title": "Břeclav (nádraží)", "text": "Břeclav (nádraží)\n\nNádraží Břeclav\nje železniční stanice ve stejnojmenném městě na adrese Sady 28. října 248, které se nachází v Jihomoravském kraji, 52 km jihovýchodně od Brna (59 km od Brna hlavního nádraží) na řece Dyji, poblíž hranic s Rakouskem a Slovenskem. Na území města jsou další tři železniční stanice nebo zastávky.\n\nBřeclav (\"Lundenburg\") je historicky první železniční stanice na českém území, zprovozněná 6. června 1839 na Severní dráze císaře Ferdinanda, a roku 1841 zde vznikl první železniční uzel v Rakousku-Uhersku. Dnes patří z hlediska mezinárodní osobní i nákladní dopravy k nejvýznamnějším stanicím v Česku, kříží se tu první a druhý koridor (směr Německo–Balkán a směr Polsko–Alpy).\n\n13. ledna 2020 byla slavnostně otevřena nádražní budova pro probíhající rekonstrukci. Budova byla zateplena, do uvolněných prostor v prvním patře budovy se nastěhovali pracovníci české správy sociálního zabezpečení, konkrétně se zde usídlili posudkoví lékaři a úředníci řešící důchodovou agendu.\n\nŽelezniční stanicí Břeclav prochází nebo odsud vycházejí železniční tratě:\n\n\n"}
{"id": "846021", "url": "https://cs.wikipedia.org/wiki?curid=846021", "title": "Mléko z farmy", "text": "Mléko z farmy\n\nMléko z farmy je společným projektem statkářů Ing. Jana Millera a Ing. Stanislava Němce. Zatímco na Millerově statku ve Svrkyni se mléko nadojí, v Němcově selské mlékárně v Radonicích je za přísných hygienických parametrů zpracováno na konečné výrobky a pomocí vlastních aut distribuováno ke spotřebitelům. Další mléko pochází ze soukromých hospodářství rodiny Brodských z Nehvizd, Roubíčkových ze Staré Boleslavi a pana Strnada z Rostoklat.\n\nV rámci této služby si lidé mohou od roku 2010 koupit v mléčné výrobky přímo v místě jejich bydliště. Výrobky jsou totiž rozváženy pomocí pomalovaných aut, které se hlásí charakteristickým zvukovým signálem (kravské zvonce a bučení krav). Výrobky jsou rozváženy na přesně dané zastávky v daný čas.\n\nSortiment tvoří mléko, sýry, jogurt, jogurtové a syrovátkové nápoje, kefír, tvaroh, pomazánka a ochucené krémy. Všechny výrobky jsou vyráběny z plnotučného pasterizovaného nehomogenizovaného mléka a neobsahují žádné umělé stabilizátory, či konzervační látky. Cílem tedy je vyrábět výrobky co nejtradičněji a dopravit je k zákazníkům co nejčerstvější.\n\nMomentálně služba pokrývá oblast Prahy, Středních Čech, Liberce, Hradce Králové, Pardubic, Kutné Hory a další města a vesnice v okolí.\n\n"}
{"id": "846022", "url": "https://cs.wikipedia.org/wiki?curid=846022", "title": "Robbie (povídka)", "text": "Robbie (povídka)\n\nRobbie ( „Robbie“ nebo „Strange Playfellow“) je vědeckofantastická povídka spisovatele Isaaca Asimova, která vyšla v září 1940 v časopise \"Super Science Stories\". Byla následně zařazena do sbírek \"I, Robot (1950)\", \"The Complete Robot\" (1982) a \"Robot Visions\" (1990). Česky vyšla ve sbírkách \"Já, robot\" (Triton, 2004) a \"Robohistorie I.\" (Triton, 2004) \n\n„Robbie“ je vůbec první autorova povídka o robotech. V příběhu se jako šestnáctiletá dívka krátce mihne i Susan Calvinová , pozdější robopsycholožka fiktivní společnosti na výrobu robotů (Americká korporace robotů a mechanických lidí - v anglickém originále US Robots and Mechanical Men), nicméně tato pasáž byla do povídky přidána později, v původní verzi se neobjevuje.\n\nPovídka reaguje na technofobii (fobie z vyspělé techniky, např. z počítačů) a snaží se o zmírnění tzv. Frankensteinova komplexu (strach z umělých bytostí). Ve 30. letech 20. století byli roboti vyobrazováni ve vědeckofantastické literatuře téměř výlučně jako hrozba - výtvor člověka, který se obrátí proti svému tvůrci. Isaac Asimov ve své tvorbě toto dogma bourá, uvádí na scénu roboty, kteří nejsou schopni vzpoury (zejména kvůli třem zákonům robotiky) a člověk v nich má oporu.\n\nV lednovém čísle sci-fi časopisu z roku 1939 \"Amazing Stories\" vyšla povídka „Já, robot“ o sympatickém robotovi od autora s pseudonymem Eando Binder, která Isaaca Asimova ovlivnila. Ještě předtím četl v prosinci 1938 v časopise \"Astounding Science Fiction\" povídku „Helen O´Loy“ od Lestera Del Reye s podobným námětem. 10. května 1939 se Asimov pustil do psaní své první povídky o robotech, trvalo mu 2 týdny, než ji dokončil. Jmenovala se „Robbie“ a byla velmi podobná „Helen O´Loy“. Frederik Pohl doporučil redaktorovi \"Astounding Science Fiction\" Johnu W. Campbellovi, aby ji z tohoto důvodu netiskl. Otiskl ji až samotný Pohl v září 1940 poté, co se sám stal redaktorem sci-fi časopisu \"Super Science Stories\", avšak pod odlišným názvem „Strange Playfellow“ (Isaacovi Asimovovi se tento název nelíbil). V povídce se objevil náznak prvního zákona robotiky - v momentě kdy George Weston brání robota před svou ženou, když říká:„\"Nemůže být jiný než věrný, milující a laskavý. Je to stroj - je tak vyrobený\"“. Tím je naznačeno, že roboti jsou vyráběni se zabudovanými bezpečnostními mechanismy.\n\n\nV roce 1996 (v původní časopisecké verzi povídky je to rok 1982) manželé Westonovi pořídí své malé dceři Glorii robota série RB (pojmenovaného „Robbie“). Gloriina matka Grace je ten typ člověka, který hledí především na to, co si o ní a její rodině myslí okolí. Když se objeví na trhu novinka - roboti opatrovníci / chůvy pro děti, souhlasí s koupí, protože je to prestižní a módní záležitost. Avšak když se veřejné mínění obrátí proti robotům (předsudky, náboženský fanatismus), tlačí na svého manžela George, ať se robota zbaví. Jejím argumentem je, že Glorie si hraje pouze s robotem a nestýká se téměř vůbec s ostatními dětmi.\n\nJe to pravda, Glorie svého robota Robbieho miluje, hraje si s ním na schovávanou, nechá se od něj nosit a čte mu pohádky. Vůbec jí nevadí, že Robbie nemá jednotku řeči (nemluví) a vydává pouze mechanické zvuky. George Weston zpočátku nechce o vrácení robota ani slyšet, ale když naléhání manželky nepolevuje, po 2 letech od jeho zakoupení se podvolí. Vezme svou dceru na visivoxové představení, zatímco Grace mezitím zařídí vrácení robota do továrny a pořídí Glorii psa - kolii. Když se Glorie s otcem vrátí domů a nenajde svého oblíbeného robota, je zklamaná a nepotěší ji ani nový pes. Chce svého kamaráda zpátky. Dlouhou dobu se trápí, o kolii nejeví zájem, je často duchem nepřítomná. Matka si nechce přiznat svou chybu a vymyslí pro Glorii výlet do New Yorku. Tento nápad dceru potěší, myslí si totiž, že pojedou do velkoměsta pátrat po Robbiem. George opustí na měsíc svůj podnik, aby se společně s manželkou pokusil v New Yorku rozptýlit Glorii všelijakými atrakcemi, zkrátka přivést ji na jiné myšlenky, aby na robota zapomněla. Tento plán se nezdaří, i když se ji matka snaží v maximální míře izolovat od robotů, ti ji stále přitahují. Vrcholem je návštěva muzea vědy a techniky, kde Glorii upoutá velký mluvící robot, jenž zde je umístěn kvůli reklamě. Dívka se jej zeptá, kde by našla Robbieho, čímž robotovi způsobí dilema (uvědomí si, že není jediný exemplář), což jej poškodí. Když ji rodiče konečně najdou, Glorie se rozpláče steskem po svém oblíbeném robotovi.\n\nGeorge Weston se rozhodne vzít dceru do továrny na výrobu robotů. Myslí si, že když Glorie uvidí, že Robbie není člověk (Glorie si Robbieho značně polidštila) ale jen stroj, mohla by na něj snáze zapomenout. Domluví prohlídku výrobní haly s panem Robertsonem, spoluzakladatelem AKRaML. Během prohlídky je doprovází výrobní náměstek pan Struthers, velmi hovorný člověk. George Weston vyjádří přání vidět dílnu, kde roboti vyrábí jiné roboty. Tady Glorie spatří svého Robbieho, přeskočí zábradlí a utíká k němu. Nevšimne si projíždějícího lokotraktoru, který se na ni řítí. Robbie zareaguje včas a dívku těsně před projíždějícím strojem strhne stranou a zachrání ji. Grace podezřívá svého manžela, že toto setkání naaranžoval, a má pravdu. Robbie nebyl zkonstruován pro práci na výrobě jiných robotů, ale George Weston nemohl tušit, jak dramatické bude setkání jeho dcery s milovaným robotem. Když Grace pochopí, že robotovi jde v prvé řadě o bezpečí Glorie (první zákon robotiky), souhlasí, aby si ho ponechala:\n\n"}
{"id": "846025", "url": "https://cs.wikipedia.org/wiki?curid=846025", "title": "Josef Ivan Peša", "text": "Josef Ivan Peša\n\nJosef Ivan Peša OSA (23. prosince 1915, Olešnice – 30. října 1996) byl český katolický kněz, řeholník z řádu augustiniánů, pronásledovaný komunistickým režimem, nositel augustiniánské řádové tradice v České Lípě v období komunistické totality.\n\nRodák z moravské Olešnice vystudoval teologii na Karlově univerzitě v Praze. V roce 1939 složil věčné sliby v řádu augustiniánů a 29. června 1940 byl v Praze vysvěcen na kněze. Jeho prvním kněžským působištěm byl kostel u sv. Tomáše v Praze, a poté odešel do augustiniánské komunity v Dolním Ročově. Dne 26. dubna 1950 byl v rámci Akce K, kterou pořádala Státní bezpečnost internován do kláštera Osek u Duchcova. Po internaci je mu uložena tříletá vojenská služba u PTP. Po ukončení vojenské služby je mu odepřen státní souhlas a nastupuje do civilního zaměstnání. Návrat do duchovenské služby je u něho možný, až když se v roce 1968 vrátil kardinál Štěpán Trochta do litoměřické diecéze. Trochtovým záměrem bylo, aby se do České Lípy vrátili v rámci obnovy řeholního života augustiniáni. Stalo se tak v osobě Pešy, který dostal od státních orgánů souhlas s výkonem duchovenské činnosti a od 1. července 1969 začal působit v České Lípě, i když nesídlil v augustiniánském klášteře, ale na městské faře. Kromě duchovní správy v České Lípě (\"in urbe\"), excurrendo administroval i farnosti Česká Lípa-in suburbio, Dobranov, Kvítkov a Stružnici.\n\nPešovým nástupem do České Lípy, která byla po staletí působištěm augustiniánů, nastává velká obroda náboženského života. Pešovi se zároveň daří ve skromných poměrech reálného socialismu v roce 1972 obnovit českolipský kostel sv. Máří Magdalény a provést zde reformu liturgického prostoru v duchu II. vatikánského koncilu. Mimo jiné umístil nad vchod do sakristie kostela sochu sv. Jana Nepomuckého, z dílny Jiřího Pacáka, která byla přenesena z kostela v Dobranově. Nejvýraznější bylo však jeho více jak dvacetileté působení v bazilice Všech svatých, protože v jeho osobě byla, po 19 letech, tak jak si to přál Trochta, navázána kontinuita na augustiniány, kteří v přilehlém klášteře působili až do roku 1950. K jeho kolatuře (farnímu obvodu) patřily i vesnice v okolí České Lípy, a tak byl často v 80. letech 20. století vídán, jak celebruje i v menších kapličkách, například v kapli ve Vlčím Dole aj.\nV roce 1992 v České Lípě těžce onemocněl, zemřel pak po vleklých obtížích 30. října 1996. Poslední rozloučení s ním se konalo v rodné obci Olešnici na Moravě 9. listopadu 1996, kde byl také pochován.\n\n\n\n"}
{"id": "846029", "url": "https://cs.wikipedia.org/wiki?curid=846029", "title": "9. dynastie", "text": "9. dynastie\n\n9. dynastie byla jednou ze staroegyptských královských dynastií řazených egyptology do historického období První přechodné doby. Dynastie byla založená ve městě Herakleopolis Magna a na zdejší vládu navázala dynastie desátá. V tomto období nebyl Egypt sjednocen, a tak zde existuje možnost, že se jednotlivé dynastie překrývaly. Období vlády deváté a desáté se datuje do let 2160–2055 př. n. l.\n\nV Turínském královském papyru se nachází osmnáct králů z 9. a 10. dynastie. Seznam je však poničen či v některých místech nečitelný, proto nejsou známa jména všech vládců z tohoto období.\n"}
{"id": "846032", "url": "https://cs.wikipedia.org/wiki?curid=846032", "title": "Jošifumi Nakadžima", "text": "Jošifumi Nakadžima\n\nJošifumi Nakadžima, japonsky 中島 良史, také Yoshiyuki Nakajima (* 1944) je japonský hudební skladatel.\n\nNarodil se v roce 1944 v Tokiu. Vystudoval Hudební univerzitu Kunitachi pod vedením prof. Taro Nakamury. Je autorem mnoha hudebních děl různého zaměření – píše opery, skladby pro symfonický orchestr, pěvecký sbor, zpěv i dechové nástroje, vytváří i vlastní variace a aranžmá. Studoval dirigování u prof. Akeo Watanabe, pod vedením Otmara Suitnera se účastnil hudebního semináře v Salzburgu.\n\nPo dirigentském debutu s Tokyo Metropolitan Symphony Orchestra řídil mnoho orchestrů, sborů i oper na různých místech. Působil i jako producent inovačních koncertů v oblasti jazzu a dalších hudebních žánrů. Jeho autorský muzikál pro děti získal velkou popularitu po celém Japonsku.\n\nSvé aktivity neomezuje na pouze Japonsko: mj. přispíval k rozvoji japonsko-polských kulturních vztahů tím, že v roce 1990 řídil ve Varšavě první uvedení symfonie č.9 L.van Beethovena po pádu komunismu, vystupoval na Mezinárodním hudebním festivalu v Krakově, dirigoval Krakovský pěvecký sbor, apod.\n\nV roce 1992 se podílel na založení nevládního kulturního projektu - Mezinárodního hudebního festivalu Mladá Praha a následujících 21 let působil jako předseda japonského výkonného výboru. S účinnou podporou bývalého člena Smetanova kvarteta prof. Lubomíra Kosteckého a světově známého houslisty Josefa Suka se podařilo během 21 let do Prahy na tuto slavnost nadějné hudební generace pozvat více než tisíc mladých hudebníků z 35 zemí celého světa. Tento jedinečný neziskový hudební projekt se konal po celých 21 let bez přerušení, a to i přes trojnásobnou světovou ekonomickou krizi a velké povodně v ČR v roce 2002. Prostřednictvím tohoto festivalu se daří ve značné míře seznamovat Japonsko s českou hudbou a široce podporovat kulturní výměnu mezi mladými hudebníky obou zemí. Jako výraz uznání tohoto úsilí obdržel prof. Nakadžima v roce 2012 medaili Ministerstva kultury ČR Artis Bohemiae Amicis. Ze strany japonské vlády pak v témže roce výkonný výbor festivalu obdržel Čestné uznání Ministerstva zahraničí Japonska jakožto výraz uznání za účinnou aktivitu na poli mezinárodní kulturní výměny.\n\nV letech 2005 a 2006 se v rámci festivalu uskutečnily i koncerty v Tokiu pod hlavičkou Young Prague In Tokyo. I přes katastrofální zemětřesení ve východním Japonsku v roce 2011 proběhl jubilejní 20. ročník festivalu v České republice i v Japonsku v nebývalém měřítku ve slavnostní atmosféře a s velkým úspěchem.\n\nMezi další působení prof. Nakajimy v ČR patří zejména dirigentská činnost : vystupoval na festivalu Bedřicha Smetany v Plzni, v roce 1995 řídil ve Dvořákově síni pražského Rudolfina Requiem W.A.Mozarta na koncertu pořádaném při příležitosti 50. výročí konce 2. světové války, provedl recitál vlastních skladeb, v roce 2003 ve Smetanově síni Obecního domu řídil symfonii č. 9 L. van Beethovena v rámci benefičního koncert na opravu Karlova mostu po povodních z roku 2002.\n\nKromě mezinárodní kulturní výměny svým působením přispívá i k všeobecnému usmíření. V Japonsku průběžně uvádí díla skladatelů z koncentračního tábora Terezín, jeho provedení dětské opery terezínského skladatele Hanse Krásy \"Brundibár\" v japonské premiéře v roce 2001 vzbudilo velký zájem. Řídil i dobovou rekonstrukci provedení symfonie č. 9 Ludwiga van Beethovena v německém zajateckém táboře v Japonsku v roce 1918.\n\n"}
{"id": "846034", "url": "https://cs.wikipedia.org/wiki?curid=846034", "title": "Thomas King", "text": "Thomas King\n\nThomas King, držitel Řádu Kanady (* 24. dubna 1943), je kanadský spisovatel a reportér. Nejčastěji píše o původních obyvatelích Severní Ameriky. V roce 2003 byl požádán, aby přednesl jednu z Massey Lectures na Harvardově univerzitě. Stal se tak první přednášející osobou domorodého původu.\n\nNarodil se v Sacramentu v Kalifornii. Původem je Čerokí, Řek a Německý Američan. V dospělosti emigroval do Austrálie, kde několik let pracoval jako fotoreportér.\nV roce 1980 se King přestěhoval do Kanady. Tam na počátku 80. let vyučoval na Univerzitě v Lethbridge. Působil také jako člen fakulty na Katedře studií severoamerických indiánů na Univerzitě v Minnesotě. V současné době je profesorem angličtiny na Univerzitě v Guelphu a ve městě Guelphu v Ontariu také žije. Je i autorem komediální show The Dead Dog Cafe Comedy Hour na rádiu CBC Radio One.\n\nV roce 2007 natočil King svůj první film \"I'm Not The Indian You Had In Mind\" (volně přeloženo jako \"Nejsem ten Indián, za kterého mne máte\"). Jedná se o krátký film, ve kterém byl King i scenáristou.\n\nV říjnu 2008 Thomas King kandidoval ve městě Guelph ve federálních volbách za stranu New Democratic Party, skončil ale čtvrtý.\n\nKing je autorem (a editorem) řady románů, do češtiny byl zatím ale přeložen pouze jeden (Městečko Medicine River).\n\n\nKing je také autorem komediální show \"The Dead Dog Café Comedy Hour\" vysílané na Kanadském rádiu CBC Radio v letech 1997-2000 a jejího pokračovaní, které se vysílalo v letech 2002 a 2006.\n\n"}
{"id": "846037", "url": "https://cs.wikipedia.org/wiki?curid=846037", "title": "Naše vojsko", "text": "Naše vojsko\n\nNakladatelství Naše vojsko vzniklo na základě rozhodnutí Ministerstva národní obrany 6. prosince 1945 a jeho hlavním účelem byla produkce vojensko-odborné literatury a literatury určené pro prezentaci armády. K těmto účelům sloužil také časopis \"Naše vojsko\", který má tradici ještě o několik desítek let delší, než samotné knižní nakladatelství, vycházel v ČSR již od roku 1927. Druhým vydávaným periodikem byl deník \"Svobodné Československo\", v roce 1947 přejmenovaný na \"Obranu lidu\".\n\nNově založené nakladatelství, jež vydávalo periodický i neperiodický tisk, získalo ještě v roce 1945 do svého majetku tiskárnu Unie v ulici Na Děkance, kam se přestěhovalo; sloučením tiskáren Unie a Tempo vznikla tiskárna Naše vojsko. V rámci vládní reorganizace nakladatelských podniků, k níž došlo s platností od počátku roku 1953, bylo rozhodnuto, že \"Naše vojsko\" může vydávat též beletrii bezprostředně zaměřenou k výchově vojska. Vzorem pro budoucí profil podniku se stalo sovětské nakladatelství \"Vojenizdat\".\n\nV lednu 1954 byly usnesením vlády zřízeny tři národní podniky: Naše vojsko – nakladatelství, Naše vojsko – distribuce a Naše vojsko – tiskárna. Všechny spadaly do působnosti Hlavní politické správy Československé lidové armády (HPS ČSLA). V roce 1957 se z podniku \"Naše vojsko – nakladatelství\" oddělilo vydavatelství časopisů, které nadále působilo samostatně, nejprve jako \"Vydavatelství časopisů MNO\", v letech 1969–1978 pod názvem \"Magnet\" a poté jako \"Vydavatelství Naše vojsko\". Nakladatelství, tiskárna a distribuce byly v roce 1963 sloučeny a až do roku 1989 pokračovaly pod oficiálním názvem \"Národní podnik Naše vojsko – nakladatelství a distribuce knih\". Distribuční podnik \"Našeho vojska\" zásoboval nejen vlastní prodejny u vojenských útvarů, ale kromě ozbrojených složek rozšiřoval produkci nakladatelství rovněž do bezpečnostních složek Ministerstva vnitra, Lidových milic, Civilní obrany, Svazarmu, Československého červeného kříže a dalších součástí tehdejšího Jednotného systému branné výchovy obyvatelstva.\n\nZa téměř 70 let své existence vydalo přes sedm tisíc knižních titulů a zařadilo se mezi největší česká nakladatelství. \n\nBeletrie vycházela v NV již od roku 1946. První ediční řadu, Knižnici napětí (1946–1947, 4 sv.) zahájil dobrodružný román Eduarda Fikera \"Ilavský zločin\". Mládeži byla určena edice Vojáci mladým (1947–1949, 5 sv.), v níž vycházely překlady ze sovětské literatury. Pro příslušníky armády byla založena Malá knihovna vojáka (1949–1950, 4 sv.), zahrnující kanonická díla socialistické literatury, mj. Fučíkovu \"Reportáž psanou na oprátce\" či \"Havířskou baladu\" Marie Majerové. V edici Štít (1949–1959, 186 sv.) vycházely především překlady ze světové válečné prózy s důrazem na sovětské autory. Vojenská tematika dominovala Knižnici vojenských příběhů (1953–1958, 77 sv.). Soudobá česká tvorba se objevovala v edici Nové knihy (1958–1968, 24 sv.). \n\nV roce 1957 se NV vrátilo k detektivní literatuře; na někdejší Knižnici napětí navázala nová edice Napětí (1957–1997, 194 sv.). Se zřetelným čtenářským zájmem se během šedesátých let setkávaly svazky Knihovny vojáka (1948–1973, 311 sv.). Knižnice byla zprvu určena k distribuci pouze v ozbrojených složkách, část nákladu však byla posléze poskytována i do volného prodeje. V roce 1963 se rozčlenila na \"základní\", \"malou\" a \"ilustrovanou\" řadu (svazky malé řady byly číslovány jednak samostatně, jednak v rámci základní řady, ilustrovaná řada se od základní lišila pouze vloženými ilustracemi, číslování odpovídalo řadě základní).\n\nČtenářského ohlasu dosáhla rovněž edice Paměti (1959–1990, 90 sv.), kterou zahájily memoáry sovětského maršála S. M. Buďonného \"Rudá jízda. V edici Fakta a svědectví (1958–1997, 131 sv.) vycházely reportáže, vzpomínky či analýzy historických a politických událostí (Američané v Koreji, reportáže z Kuby, historie tajných služeb atd.).\" V šedesátých letech se NV připojilo ke klubové knižnici Máj, jejíž založení iniciovalo nakladatelství Mladá fronta. Ke společnému projektu se připojily rovněž Svět sovětů, resp. Lidové nakladatelství, a bratislavská Smena. Naše vojsko vydávalo v rámci knižnice především beletrii s válečnou či vojenskou tematikou (do roku 1990 přibližně 150 svazků). Válečná tematika byla náplní reprezentativní edice Světový válečný román (1966–1989, 68 sv.), jež se soustředila na umělecké ztvárnění osudů lidí ve válečných konfliktech. Pro Svaz protifašistických bojovníků vydávalo Naše vojsko edici Živé knihy (1957–1991, 152 sv.), zaměřenou především na reedice a překlady válečné literatury. Rovněž ve spolupráci se Svazem protifašistických bojovníků zahájilo edici Stopa (1968–1979, 20 sv.), v níž vycházely původní i přeložené detektivní příběhy.\n\nV edici Eso (Edice statečnosti a odvahy, 1968–1993, 124 sv.), zaměřené na populární a oddechovou literaturu zpočátku vycházely příběhy válečné a špionážní (Pierre Boulle: \"Řemeslo urozených\"; Julian Semjonov: \"Sedmnáct zastavení jara\"), později se zájem edice rozšířil též o dobrodružnou a detektivní prózu.\n\nBranná a bezpečnostní tematika a kriminální případy často vycházející ze skutečných událostí byly náplní edice Mars (1967–1990, 41 sv.). Na dříve úspěšnou a v roce 1973 zrušenou Knihovnu vojáka navázala edice Hvězda (1975–1990, 92 sv.), nabízející především novinky domácí i světové prózy o druhé světové válce a současném životě příslušníků armád zemí Varšavské smlouvy. \n\nVětšina svazků domácí či překladové beletrie vycházela v nákladu 20 000–50 000 výtisků, odborné a účelové publikace pro armádu v rozpětí 10 000–15 000 výtisků. Nejvyšších nákladů (kolem 80 000) dosahovaly na přelomu šedesátých a sedmdesátých let knihy populárních a detektivních žánrů.\n\nPublikace současného nakladatelství vycházejí v nákladu kolem 1000 výtisků. \n\nNakladatelství bylo až do roku 1996 pod Ministerstvem obrany ČR. Po tomto roce bylo rozhodnuto o jeho privatizaci a rozprodání. V období let 1996 až 1999 nakladatelství vystřídalo několik majitelů, kteří nedávali moc šanci vydávání knižních publikací.\n\nV roce 2000 se stal majitelem nakladatelství a knižní distribuce Naše vojsko Emerich Drtina.\n\nV roce 2005 obnovilo nakladatelství vydávání časopisu \"Naše vojsko\". Od září 2009 se tento časopis přeměnil do podoby \"NV Military revue\". Časopis obsahuje články o vojenské technice, vojenské historii, muzeích, misích a armádách.\n\nOd ledna 2009 nakladatelství vydává nový měsíčník \"Fakta & svědectví\". Časopis je zaměřen na popularizaci událostí národních i světových dějin, přičemž hlavní pozornost je věnována moderním dějinám, zvláště tématům, která byla v minulosti z nejrůznějších důvodů zamlčována. \n\nPředevším v posledních letech mimo knih s vojenskou tematikou vydává také publikace o bojových sportech, historické romány, životopisy, detektivky, thrillery a horory.\n\n"}
{"id": "846038", "url": "https://cs.wikipedia.org/wiki?curid=846038", "title": "Josef Effenberger (politik)", "text": "Josef Effenberger (politik)\n\nJosef Effenberger (* 20. listopadu 1934) byl český politik, v 90. letech 20. století poslanec České národní rady a Poslanecké sněmovny za Občanské fórum, respektive za Liberálně demokratickou stranu, později za Občanskou demokratickou alianci.\n\nVe volbách v roce 1990 byl zvolen za Občanské fórum, respektive za LDS do České národní rady. V roce 1992 se uvádí jako člen předsednictva LDS. V této funkci souhlasil s aliancí této strany s ODA a vymezil se proti předsedovi LDS Emanuelovi Mandlerovi, který s fúzí obou stran nesouhlasil.\n\nOpětovně byl zvolen do ČNR ve volbách v roce 1992, nyní za ODA (volební obvod Severočeský kraj). Zasedal ve výboru pro veřejnou správu, regionální rozvoj a životní prostředí. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996.\n\n"}
{"id": "846040", "url": "https://cs.wikipedia.org/wiki?curid=846040", "title": "Salt Lake Temple", "text": "Salt Lake Temple\n\nSalt Lake Temple je mormonský chrám v Salt Lake City ve státě Utah. Jeho stavba byla zahájena v roce 1853 a dokončena až v roce 1893. Z celkového počtu přibližně 130 je tento největší na světě. Jde o hlavní část komplexu Temple Square. Jeho architektem byl Truman O. Angell.\n"}
{"id": "846046", "url": "https://cs.wikipedia.org/wiki?curid=846046", "title": "Utah State Capitol", "text": "Utah State Capitol\n\nUtah State Capitol je vládní budova státu Utah. Nachází se na Capitol Hill v hlavním městě Salt Lake City. Její výstavba probíhala od roku 1912 a dokončena byla v roce 1916. Architektem byl Richard K.A. Kletting. Uprostřed budovy je kupole o výšce 87 metrů. V letech 2006-2008 zde probíhala rozsáhlá rekonstrukce, celkové náklady na ní byly 260 000 000 dolarů.\n"}
{"id": "846051", "url": "https://cs.wikipedia.org/wiki?curid=846051", "title": "10. dynastie", "text": "10. dynastie\n\n10. dynastie byla jednou ze staroegyptských královských dynastií řazených egyptology do historického období První přechodné doby. Dynastie se sídlem ve městě Herakleopolis Magna navazovala na předchozí devátou dynastii. V tomto období nebyl Egypt sjednocen, a tak zde existuje možnost, že se jednotlivé dynastie překrývaly. Období vlády deváté a desáté se datuje do let 2160–2055 př. n. l.\n\nV Turínském královském papyru se nachází osmnáct králů z 9. a 10. dynastie. Seznam je však poničen či v některých místech nečitelný, proto nejsou známa jména všech vládců z tohoto období.\n"}
{"id": "846058", "url": "https://cs.wikipedia.org/wiki?curid=846058", "title": "LDS Conference Center", "text": "LDS Conference Center\n\nLDS Conference Center je budova v Salt Lake City ve státě Utah. Jedná se o velké shromažďovací místo Církve Ježíše Krista Svatých posledních dnů. Jde o velký komplex, obsahující auditorium, divadlo i parkoviště. Stavba byla dokončena v roce 2000.\n"}
{"id": "846073", "url": "https://cs.wikipedia.org/wiki?curid=846073", "title": "Salt Lake Assembly Hall", "text": "Salt Lake Assembly Hall\n\nSalt Lake Assembly Hall je jednou z budov Církve Ježíše Krista Svatých posledních dnů na jihozápadě Temple Square v Salt Lake City ve státě Utah. Jejím vlastníkem je Církev Ježíše Krista Svatých posledních dnů. Je postavena v viktoriánském gotickém stylu a pojme přibližně 1 400 diváků. Její výstavba byla zahájena v roce 1877.\n"}
{"id": "846075", "url": "https://cs.wikipedia.org/wiki?curid=846075", "title": "Cassandra Clareová", "text": "Cassandra Clareová\n\nJudith Rumeltová, nepřechýleně Judith Rumelt (* 24. července 1973 Teherán, Írán) je americká spisovatelka. Knihy vydává pod pseudonymem Cassandra Clare. Proslavila se fantasy hexalogií Nástroje smrti.\n\nJudith se narodila v Teheránu. Její rodiče Elizabeth a Richard Rumeltovi ale byli Američané. V současné době žije v Amherst, Massachusetts, se svým manželem a třemi kočkami.\n\nNejdříve začala psát pod pseudonymem Cassandra Clairová Fanfiction na Harryho Pottera a Pána prstenů. Jmenují se The Draco Trilogy a The Very Secret Diaries.\n\nPozději začala psát trilogii Nástroje smrti už pod upraveným pseudonym Cassandra Clareová. Tato trilogie se pak rozrostla celkem na 6 dílů. Ve svém vytvořeném světě zůstala a přišla s trilogií Pekelné stroje a vydala první dva díly trilogie Dark Artifices.\n\n\n\n\n\nPřipravovaná trilogie.\n\nPřipravovaná trilogie.\n\nPřipravovaná trilogie.\n\n\n\nV roce 2012 byl vydán první díl série Nástroje smrti. Hlavními hrdiny jsou Lily Collins (Clary Frayová), Jamie Campbell Bower (Jace Wayland) a Robert Sheehan (Simon Lewis). Film vešel do kin v roce 2013.\n\nBylo oznámeno, že druhý dil bude natočený pod taktovkou stejného režiséra Heralda Zwarta. Produkce měl začít v roce 2013, poté byla odložena na rok 2014. Natáčení bylo zrušeno kvůli vysokému rozpočtu.\n\n12. dubna 2014 bylo oznámeno, že kniha bude adaptována do televizního seriálu. Epizody budou jednu hodinu dlouhé. V únoru 2015 bylo oznámeno, že seriál se bude jmenovat \"Shadowhunters\" a ne The Mortal Instruments (anglický název). Seriál bude vysílán stanicí ABC Family. Katherine McNamara byla obsazena do hlavní role Clary Fray, Dominic Sherwood byl obsazen do role Jace Waylanda, Alberto Rosende do role Simona Lewise, kamaráda Clary. Emeraude Toubia získala roli Isabelle Lightwood.\n\nNa začátku roku 2017 vychází druhá série.\n\n"}
{"id": "846077", "url": "https://cs.wikipedia.org/wiki?curid=846077", "title": "Temple Square", "text": "Temple Square\n\nTemple Square je komplex budov a zahrad založený v roce 1853 uprostřed města Salt Lake City ve státě Utah. Jeho vlastníkem je Církev Ježíše Krista Svatých posledních dnů a rozkládá se na 40 000 m². Nachází se zde mimo jiné Salt Lake Temple, Salt Lake Tabernacle, Salt Lake Assembly Hall a Seagull Monument.\n"}
{"id": "846080", "url": "https://cs.wikipedia.org/wiki?curid=846080", "title": "Francie na Zimních olympijských hrách 1952", "text": "Francie na Zimních olympijských hrách 1952\n\nFrancii na Zimních olympijských hrách v roce 1952 reprezentovala výprava 26 sportovců (20 mužů a 6 žen) ve 5 sportech.\n\n"}
{"id": "846081", "url": "https://cs.wikipedia.org/wiki?curid=846081", "title": "Francie na Zimních olympijských hrách 1948", "text": "Francie na Zimních olympijských hrách 1948\n\nFrancii na Zimních olympijských hrách v roce 1948 reprezentovala výprava 36 sportovců (28 mužů a 8 žen) ve 7 sportech.\n\n"}
{"id": "846082", "url": "https://cs.wikipedia.org/wiki?curid=846082", "title": "Francie na Zimních olympijských hrách 1936", "text": "Francie na Zimních olympijských hrách 1936\n\nFrancii na Zimních olympijských hrách v roce 1936 reprezentovala výprava 28 sportovců (28 mužů a 0 žen) ve 4 sportech.\n\n"}
{"id": "846084", "url": "https://cs.wikipedia.org/wiki?curid=846084", "title": "Francie na Zimních olympijských hrách 1932", "text": "Francie na Zimních olympijských hrách 1932\n\nFrancii na Zimních olympijských hrách v roce 1932 reprezentovala výprava 8 sportovců (7 mužů a 1 žena) ve 3 sportech.\n\n"}
{"id": "846087", "url": "https://cs.wikipedia.org/wiki?curid=846087", "title": "Francie na Zimních olympijských hrách 1928", "text": "Francie na Zimních olympijských hrách 1928\n\nFrancii na Zimních olympijských hrách v roce 1928 reprezentovala výprava 38 sportovců (36 mužů a 2 ženy) ve 8 sportech.\n\n"}
{"id": "846092", "url": "https://cs.wikipedia.org/wiki?curid=846092", "title": "Francie na Zimních olympijských hrách 1924", "text": "Francie na Zimních olympijských hrách 1924\n\nFrancii na Zimních olympijských hrách v roce 1924 reprezentovala výprava 43 sportovců (41 mužů a 2 ženy) ve 9 sportech.\n\n"}
{"id": "846095", "url": "https://cs.wikipedia.org/wiki?curid=846095", "title": "Anglické gymnázium, Střední odborná škola a Vyšší odborná škola Pardubice", "text": "Anglické gymnázium, Střední odborná škola a Vyšší odborná škola Pardubice\n\nAnglické gymnázium, Střední odborná škola a Vyšší odborná škola je víceoborovou střední školou s osmnáctiletou tradicí, která nabízí pro školní rok 2018/2019 možnost čtyřletého denního maturitního studia ve čtyřech školních vzdělávacích programech a dále možnost tříletého denního studia na VOŠ. \n\nNabízí čtyřleté středoškolské vzdělání v následujících studijních programech: Gymnázium – živé jazyky; Gymnaziální lyceum; Public Relations, média a marketingová komunikace; Specialista na Wellness a lázeňství. Ve škole studuje 260 studentů, výuku zajišťuje 25 českých a zahraničních pedagogických pracovníků.\n\nŠkola je akreditovaným jazykovým centrem City&Guilds. Spolupracujeme s několika středními školami v Německu a Itálii.\n\nPrivátní škola byla založena 25. února 1994 s názvem Polabská soukromá obchodní akademie. V této době bylo možné ve škole studovat pouze jediný obor vzdělání, a to obor Obchodní akademie. Postupně se vzdělávací nabídka školy rozšiřovala. Od 1. září 2006 se změnil původní název školy na Anglické gymnázium, Střední odborná škola a Vyšší odborná škola, s.r.o..\n\n"}
{"id": "846096", "url": "https://cs.wikipedia.org/wiki?curid=846096", "title": "Sloup v Čechách (zámek)", "text": "Sloup v Čechách (zámek)\n\nZámek Sloup v Čechách byl postaven v obci Sloup v Čechách na Českolipsku v 18. století. Nyní je v dobrém stavu a sídlem domova důchodců.\n\nV roce 1726 sloupské panství získal Josef Jan Maxmilián Kinský, který v obci nechal v letech 1730 až 1733 postavit zámek, svou rezidenci. Před zámkem vybudoval parterově řešené čestné nádvoří. U zámku nechal vybudovat park i užitkovou zahradu obehnanou zdí, v ní palouk s fontánou a sochou Neptuna z roku 1755. Poblíž zámeckého areálu i kapli sv. Jana Nepomuckého, kterou se zámkem spojovala dodnes zachovalá lipová alej. Své stavby nechal vyzdobit sochami z dílny Braunových. Stavitelem byl zřejmě Pietro Paolo Columbani.\n\nV roce 1829, kdy zde sídlil Karel Kinský, došlo k první větší, nepříliš zdařilé rekonstrukci stavby, při níž byly některé dekorativní prvky zjednodušeny.\n\nZámek ve válečných dobách sloužil jako sirotčinec i nemocnice. V období 2. světové války patřil rodu Preisingů (Preysingů) a byly sem ukryty mnohé památky z Liberce, kde jim hrozila zkáza z bombardování. Tehdejší majitelkou panství byla Julie Kinská.\n\nOpilý poddůstojník Rudé armády Petr Nimovič Nazarenko napadl 9. května 1945 hraběnku Alžbětu rozenou Dohalskou z Dohalic. Té se podařilo uniknout oknem, avšak Nazarenko při konfliktu zastřelil hraběte Kaspara Preysinga, který mezitím manželce přispěchal na pomoc. Nazarenko byl následujícího dne popraven a nejprve pohřben u vily Pompe, později byl hrob přenesen na sloupský hřbitov. \n\nPreisingové o zámek v roce 1945 přišli, byl jim státem vyvlastněn.\n\nRok po skončení války zde bylo zřízeno rekreační středisko pro děti a učně. Roku 1958 sem byl umístěn domov důchodců poté, co zámek v nedalekém Svojkově vyhořel. Tehdy byl zřizovatelem Okresní ústav sociálních služeb. Od roku 1965 je zámek evidován jako kulturní památka.\n\nPodoba zámeckého parku pochází z období kolem roku 1829. Po roce 1980 zde rostlo 15 jehličnatých a 40 listnatých stromů. Za pozoruhodné byla označena řada mohutných vejmutovek, rostly zde cypřišky, smrk východní, urostlé tisy, dub letní, převislý buk a žlutopestrý javor klen.\n\nZámek je jednopatrová budova s dvěma postranními křídly, dvorem a hospodářskými budovami, vesměs upravenými pro potřeby domova důchodců. Půdorys všech staveb má tvar písmene H. Dnes je sídlem instituce \"Domov důchodců Sloup v Čechách,\" Benešova 1, 47152 Sloup v Čechách, jehož zřizovatelem je Krajský úřad Liberec.\n\nZ boku zámku je vedena silnice od Zákup k Novému Boru a jsou zde i autobusové zastávky. Železniční spojení zde není. Pod zámkem jsou vedeny zeleně a žlutě vyznačené trasy pro pěší turisty, jejichž součástí jsou naučné trasy obcí a okolím.\n\n"}
{"id": "846098", "url": "https://cs.wikipedia.org/wiki?curid=846098", "title": "Lhář!", "text": "Lhář!\n\nLhář! ( „Liar!“) je vědeckofantastická povídka spisovatele Isaaca Asimova, která vyšla v květnu 1941 v časopise Johna W. Campbella \"Astounding Science Fiction\". Byla následně zařazena do sbírek \"I, Robot\" (1950) a \"The Complete Robot\" (1982). Česky vyšla ve sbírkách \"Já, robot\" (Triton, 2004) a \"Robohistorie II.\" (Triton, 2004).\n\nAutor se v některých svých dílech zmiňuje, že poprvé použil termín „robotika“ v povídce „Hra na honěnou“ , ale podle slovníku Oxford English Dictionary se tento termín objevil poprvé v Asimovově povídce „Lhář!“, která vyšla v květnu 1941 (tedy dříve než „Hra na honěnou“). Poprvé se zde objevuje postava dr. Susan Calvinové.\n\n„Lhář!“ je teprve třetí autorovou povídkou o robotech s pozitronickým mozkem. Tou první byla povídka „Robbie“, kterou vytiskl Frederik Pohl v časopise \"Super Science Stories\" v září 1940. Následovala povídka „Rozum“, kterou přijal John Wood Campbell 22. listopadu 1940 a která vyšla v jeho časopisu \"Astounding Science Fiction\" v dubnu 1941. Asimov byl nadšen přijetím svých prvních literárních textů o robotech a rychle napsal další povídku „Lhář!“, kterou Campbell otiskl hned v příštím květnovém čísle roku 1941.\n\n\nVedení společnosti zabývající se výrobou robotů (Americká korporace robotů a mechanických lidí, anglicky US Robots and Mechanical Men) řeší na poradě anomálii. Z výrobní linky sjel robot RB-34 pojmenovaný „Herbie“, jehož pozitronický mozek dokáže číst myšlenky. Není však jasné, jak k této schopnosti přišel. Pokud by se to podařilo zjistit, byl by to průlomový moment v robotice. Věc je zatím držena v tajnosti, o situaci ví pouze ředitel Alfred Lanning, hlavní matematik Peter Bogert, Milton Ashe a robopsycholožka dr. Susan Calvinová. Ředitel rozdělí úkoly, Ashe si vezme na starosti operace na montážní lince, dr. Calvinová bude zatím zkoumat telepatického robota a on s Bogertem bude pátrání koordinovat.\n\nSusan Calvinová hovoří s Herbiem. Ten má zájem o milostné romány, z nichž se dozví mnoho o lidských emocích. Je to pro něj zajímavé téma. Sám ví, že Calvinová se zamilovala do mladšího kolegy Miltona Ashe a řekne jí, že Ashe cítí totéž k ní. To je pro Susan velká vzpruha a začne více dbát o svůj zevnějšek, což neunikne pozornosti kolegů. Jenže Milton Ashe o ni nemá zájem, Herbie Calvinové lhal, protože první zákon robotiky mu velí neubližovat lidské bytosti (kdyby jí řekl pravdu, ranilo by ji to). Obdobně se RB-34 chová i k ostatním, čímž vytváří spletitou pavučinu lží, která se záhy protrhne. Dr. Calvinová se od Miltona Ashe dozví, že se má ženit. Rychle pochopí, jak se věci mají. Herbie způsobil svým lhaním vážné rozkoly ve skupince lidí. Při závěrečné konfrontaci na něj dr. Calvinová tvrdě tlačí, aby mluvil pravdu a nakonec mu logickým paradoxem navodí dilema, které nevratně poškodí robotův mozek. Tajemství vzniku telepatie u robota zůstalo nerozřešeno.\n\n\n"}
{"id": "846100", "url": "https://cs.wikipedia.org/wiki?curid=846100", "title": "Vladimír Mráz (fotbalista)", "text": "Vladimír Mráz (fotbalista)\n\nVladimír Mráz (* 19. září 1956 Pardubice) je bývalý český fotbalový obránce.\n\nHrál za SK Hradec Králové. V československé a české lize nastoupil ve 145 utkáních. Za Hradec Králové celkem nastoupil ve 292 utkáních.\n\n\n"}
{"id": "846106", "url": "https://cs.wikipedia.org/wiki?curid=846106", "title": "Itálie na Zimních olympijských hrách 2010", "text": "Itálie na Zimních olympijských hrách 2010\n\nItálii na Zimních olympijských hrách 2010 reprezentovalo 109 sportovců, z toho 69 mužů a 40 žen ve 13 sportech.\n\n"}
{"id": "846111", "url": "https://cs.wikipedia.org/wiki?curid=846111", "title": "Jiří Faifr", "text": "Jiří Faifr\n\nJiří Faifr (* 12. října 1962) byl český politik, v 90. letech 20. století poslanec České národní rady a Poslanecké sněmovny za ČSSD, později za Českomoravskou unii středu, manažer zkrachovalé Českomoravské družstevní záložny.\n\nVe volbách v roce 1992 byl zvolen do ČNR, jako poslanec za ČSSD (volební obvod Východočeský kraj). Zasedal v zemědělském výboru. Už koncem roku 1992 patřil mezi skupinu sociálních demokratů kritických k osobnosti Miloše Zemana a reprezentoval proud \"Za sociálně demokratickou politiku\". Tyto výhrady trvaly i v následujících letech. V roce 1995 oznámil za Společnost Willyho Brandta a Bruna Kreiského, že hodlá na nadcházejícím sjezdu ČSSD prezentovat protikandidáta k Miloši Zemanovi.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. V průběhu volebního období opustil poslanecký klub ČSSD a od května 1995 byl poslancem za Českomoravskou unii středu.\n\nV 90. letech čelil aféře okolo levných obecních bytů v Praze, které získalo několik poslanců, včetně Faifra. K roku 1996 se uvádí, že dotyčný byt již vyměnil za byt v Pardubicích.\n\nV roce 1995 se jistý Jiří Faifr uvádí jako ředitel pardubické pobočky Hornické zaměstnanecké zdravotní pojišťovny. Později působil ve vedení zkrachovalé Českomoravské družstevní záložny jako její místopředseda a měl se podílet na okolnostech jejího krachu, kdy záložna skončila v konkurzu s dluhem téměř 10 milionů korun. Faifr byl spolu s dalšími šesti manažery této kampeličky obviněn, ale případ byl pro nedostatek důkazů odložen. Byl známým Jiřího Paroubka a v dubnu 2005 Hospodářské noviny uvedly, že Paroubek zaměstnal Faifra na ministerstvu pro místní rozvoj jako ředitele odboru regionálního rozvoje. V komunálních volbách roku 1998 kandidoval neúspěšně do zastupitelstva obce Horní Jelení jako bezpartijní. Profesně se uvádí coby vedoucí pobočky ČMDS.\n\n"}
{"id": "846120", "url": "https://cs.wikipedia.org/wiki?curid=846120", "title": "Štefan Nosáľ", "text": "Štefan Nosáľ\n\nProf. Ing. Štefan Nosáľ (20. ledna 1927 Hriňová – 22. července 2017) byl slovenský choreograf, režisér,\nfolklorista a pedagog, který byl znám jako umělecký vedoucí, choreograf a režisér slovenského folklórního souboru Lúčnica.\n\nStudoval na gymnáziu v Banské Bystrici, kde v roce 1947 maturoval. V roce 1949 působil \njako sólista ve slovenském folklórním souboru Lúčnica, od roku 1951 zde pracoval jako choreograf a vedoucí tanečního souboru. \nV roce 1953 absolvoval Stavební fakultu v Bratislavě a poté v roce 1957 ukončil studium choreografie na \nVysoké škole múzických umění v Bratislavě. V roce 1968 působil jako pedagog \nna VŠMU. V letech 1972-1992 zde působil jako vedoucí Katedry taneční tvorby. V roce 1980 byl jmenován profesorem na VŠMU. \nV roce 1984 vydal vysokoškolskou učebnici \"Choreografia ľudového tanca\". \n\nV letech 1975-1997 autorsky připravoval programy souboru Lúčnica, který více jak 50 let vede a formuje. Vytvořil \nzde více než 200 choreografických děl. Kromě toho působil i ve filmové a televizní tvorbě, choreograficky spolupracoval \ns divadelními soubory: Slovenské národní divadlo Bratislava, SĽUK, Poddukliansky ukrajinský súbor, \nNárodní divadlo Praha, Československý státní soubor písní a tanců Praha, Královská opera Antverpy, \nFolklorisch Danstheater Amsterdam, Státní soubor ŽOK - Moldávie, Státní soubor Tunis, soubor Tamburitza Pittsburgh USA, \nLeningradský Musik hall. Působil také jako předseda a člen porot uměleckých soutěží zaměřených na balet a lidový tanec.\n\nO svém životě a tvorbě hovoří v dokumentárním filmu \"Profily - Štefan Nosáľ\" (Slovenská televize Bratislava 1994, \nscénář Dana Herrmanová, režie Fedor Bartko).\n\n\n\n\n"}
{"id": "846122", "url": "https://cs.wikipedia.org/wiki?curid=846122", "title": "Kanoistika na Letních olympijských hrách 1972 - C1 slalom muži", "text": "Kanoistika na Letních olympijských hrách 1972 - C1 slalom muži\n\nZávod ve vodním slalomu C1 mužů na Letních olympijských hrách 1972 se konal na kanále v Augsburgu dne 28. srpna 1972. Z československých závodníků se jej zúčastnili Zbyněk Pulec (9. místo), Petr Sodomka (8. místo) a Karel Třešňák (7. místo), zlatou medaili získal Východoněmec Reinhard Eiben.\n\n"}
{"id": "846123", "url": "https://cs.wikipedia.org/wiki?curid=846123", "title": "Papírová příze", "text": "Papírová příze\n\nPapírová příze (angl.: \"paper yarn\", něm.: \"Papiergarn\") je \nTechnologie výroby papírové příze byla známá již před více než 100 lety. \n\nPapír (40-70 g/m) se stříhá na pásky v šířce 2-15 mm. Před zpracováním se pásky zpravidla navlhčují, klíží (sodný, sirnatý nebo siřičitý papír) a impregnují hydrofobními a protiplísňovými prostředky. \n\nPrincip výroby spočívá v zakrucování resp. zaoblování papíru a navíjení příze do tvaru potáče, vytáče nebo křížové cívky. Koncem 20. století se papírové příze vyráběly na upravených (bez průtahového ústrojí) křídlových, prstencových nebo krabicových dopřádacích strojích v běžných jemnostech 33 – 1000 tex \n\nNejjemnější příze se vyrábějí s průřezem 0,20 mm z papíru s plošnou hmotností 13 g/m. \nK výši zákrutu příze se udává cca 1/6 hodnoty používané např. pro bavlněnou přízi stejné jemnosti. Pevnost běžných výrobků má dosáhnout 5-7 cN/tex (asi tolik jako příze z mykané vlny), u přízí ze speciálně připravené celulózy se dá údajně počítat až s dvojnásobkem pevnosti. \n\nPapírové příze se dají tkát, plést, háčkovat i zpracovávat na netkané textilie. \n\n(Rozlišení mezi papírem a netkanou textilii z papíru není jednoznačně definováno).\n\nPlošné textilie impregnované nebo povrstvené umělou pryskyřicí se dají prát. \n\nZ hotových výrobků se nejčastěji uvádějí:\n\nŠňůry, sáčky, pytle, kabelky, tapety, podkladové tkaniny na koberce, izolační materiál \n\nPapírové oděvy byly známé v Japonsku už asi před 1000 lety. Pravděpodobně v 16.století se začaly vyrábět tkaniny \"Shifu\" (shi=papír, fu=tkanina) a od 19. století se zhotovují na ručních stavech exkluzivní brokáty \"Saga Nishiki\" (ukázka je na dolejším snímku) s osnovní přízí z \"japonského papíru\" povrstveného zlatem nebo stříbrem. \n\nV Evropě a v USA se vyrábějí papírové textilie od konce 19. století od samého počátku průmyslovým způsobem. K rozsáhlejšímu použití došlo během obou světových válek, zejména z důvodu nedostatku hodnotnějších surovin. Údaje o vyráběném množství nejsou ani lokálně ani celosvětově zveřejňovány. \n"}
{"id": "846139", "url": "https://cs.wikipedia.org/wiki?curid=846139", "title": "Jiráskovy sady (Praha)", "text": "Jiráskovy sady (Praha)\n\nJiráskovy sady v Praze 4-Nuslích navrhl architekt Karel Skalák. Nacházejí se na na místě původního hřbitova na náměstí generála Kutlvašra. Dolní část přiléhá k Táborské ulici a horní je pod nuselskou sokolovnou. Plocha Jiráskových sadů je 1,9 ha.\n\nV sadech se nachází Památník tří odbojů a dětské hřiště. \n"}
{"id": "846162", "url": "https://cs.wikipedia.org/wiki?curid=846162", "title": "Samočinná tlaková brzda", "text": "Samočinná tlaková brzda\n\nSamočinná tlaková brzda je především používána na železnici jako základní provozní brzda vlaků a v některých případech i posunujících dílů. Brzdu vynalezl George Westinghouse ve Spojených státech roku 1869 speciálně pro drážní provoz. 5. března 1872 obdržel na svůj vynález ve Spojených státech patent.\n\nZákladními důvody pro zavedení samočinné brzdy bylo umožnění přímého ovládání brzd strojvedoucím, zajištění rovnoměrného účinkování brzd celé soupravy a zajištění samočinného zabrzdění vlaku v případě přetržení soupravy nebo při použití záchranné brzdy. Tu lze použít v kterémkoliv vozidle vlaku.\n\nBrzda využívá stlačený vzduch k přenosu energie pro brzdění a zároveň i k ovládání brzd na všech vozidlech soupravy. Vlastní brzdění se pak děje prostřednictvím zdrží přitlačovaných na jízdní plochu kola, resp. čelistí na kotouče u kotoučové brzdy. Samočinná brzda vozidel většiny evropských železničních dopravců odpovídá mezinárodním normám a vyhláškám Mezinárodní železniční unie, takže vozidla jsou vzájemně kompatibilní.\n\nStejnému účelu slouží samočinná sací brzda, od jejíhož používání se upouští ve prospěch tlakové brzdy.\n\nV principu se pneumatická část samočinné tlakové brzdy skládá ze zdroje stlačeného vzduchu, hlavních a pomocných vzduchojemů, regulačních prvků, potrubí a brzdových válců. Při sestavě vlaku se propojí brzdová potrubí všech vozidel soupravy.\n\nVšechna vozidla vlaku brzděná samočinnou tlakovou brzdou musí být propojena potrubím, které sa nazývá hlavní potrubí. Ke vzájemnému propojení vozidel slouží hadicové spojky. Kompresor natlakuje hlavní vzduchojem(-y) na hodnotu 8 - 10 barů (záleží na typu hnacího vozidla). Strojvedoucí přestaví brzdič samočinné brzdy, který slouží zároveň jako regulátor tlaku, do polohy „jízda“ nebo „odbrzdit“ a hlavní potrubí se naplní z hlavního vzduchojemu tlakem 5 bar. Přes rozvaděče jednotlivých vozidel se naplní stejným tlakem i jejich pomocné vzduchojemy a další, menší vzduchojemy sloužící k regulaci brzdění. Brzdové válce zůstávají prázdné.\n\nPokud se sníží tlak v hlavním potrubí, rozvaděče na jednotlivých vozidlech zareagují a vpustí stlačený vzduch z pomocných vzduchojemů do brzdových válců. Tím dojde k přitisknutí zdrží na kola, nebo sevření brzdových kotoučů čelistmi. Tlak v brzdových válcích odpovídá poklesu tlaku v hlavním potrubí. Úplného provozního zabrzdění se dosáhne při poklesu tlaku v hlavním potrubí na 3,5 bar. Maximální hodnota tlaku v brzdových válcích přitom činí 3,8 bar. Stav při poklesu tlaku v hlavním potrubí pod 3,5 bar se nazývá rychločinné brzdění. K vyprázdnění hlavního potrubí dojde při přestavení brzdiče do polohy rychločinného brzdění, při stržení záchranné brzdy nebo při porušení celistvosti hlavního potrubí, například při přetržení soupravy. Při rychločinném brzdění vzrůstá rychlost zaúčinkování brzdy, maximální tlak v brzdových válcích je stejný, jako při úplném provozním zabrzdění.\n\nPřestavením brzdiče do odbrzďovací polohy dojde k opětovnému naplnění brzdového potrubí na hodnotu 5 bar. Rozvaděče jednotlivých vozidel zareagují, vypustí vzduch z brzdových válců a zároveň přepustí stlačený vzduch do pomocných vzduchojemů.\n\nTato brzda nedovoluje postupně snižovat brzdný účinek postupným zvyšováním tlaku v hlavním potrubí. Pokud dojde i k mírnému zvýšení tlaku v hlavním potrubí, rozvaděč vypustí veškerý vzduch z brzdových válců. Pokud navíc není brzdič v odbrzďovací poloze dostatečně dlouho, nestačí se naplnit pomocné vzduchojemy a při novém zabrzdění je účinek brzdy nedostatečný.\n\nNa evropských železnicích se používaly brzdy Westinghouse nebo Knorr. Dnes se lze v pravidelném provozu setkat s vyčerpatelnou brzdou na evropských normálněrozchodných železnicích již jen u vozů ze zemí bývalého Sovětského svazu – brzda Matrosov. Brzdy tohoto typu jsou používány i na amerických železnicích, kde u dlouhých souprav nelze zaručit spolehlivý provoz stupňovitě odbrzďovatelných brzd.\nStupňovitě odbrzďovatelná brzda byla vyvinuta, aby se zabránilo vyčerpání brzdy při jízdě na dlouhých spádech a zároveň aby se umožnilo strojvedoucím lépe regulovat brzdění. Bruno Kunze a Georg Knorr zkonstruovali brzdu, která byla v roce 1918 uvedena v Německu do provozu pod označením Kunze-Knorr, nejprve pro nákladní vlaky (Kkg – g jako Güterzug) a později i pro osobní (Kkp – p jako Personenzug). Brzda pracovala se dvěma pracovními prostory v brzdovém válci (dvoukomorová brzda).\n\nDalší vylepšení konstrukce brzdy provedli Wilhelm Hildebrand a Georg Knorr. Jejich brzda označená Hildebrand-Knorr (Hik) pracuje s jedním pracovním prostorem v brzdovém válci (jednokomorová brzda), ale již na principu tří tlaků. Zatímco brzda Kunze-Knorr využívala pro regulaci pouze porovnání tlaků mezi hlavním potrubím a brzdovým válcem, což při netěsnosti válce vedlo k trvalému vyprazdňování pomocného vzduchojemu a tím k samovolnému brzdění, brzda Hildebrand-Knorr využívá k regulaci i tlak v pomocném vzduchojemu. Při poklesu tlaku v pomocném vzduchojemu pod hodnotu tlaku v hlavním potrubí je do brzdového válce přiveden tlak přímo z hlavního potrubí; tím se zabrání samovolnému odbrzdění. Pro využití této vlastnosti byl současně vyvinut samoregulační brzdič, který průběžně doplňuje hlavní potrubí a tím v něm udržuje konstantní tlak. Masově se ovšem tyto brzdiče začaly nasazovat až přibližně o dvacet let později. Dnes představují brzdiče tohoto typu standardní vybavení hnacích vozidel a řídících vozů.\n\nZa nevyčerpatelnou se podle vyhlášky UIC 540 považuje brzda, která při zabrzdění, následné jakékoliv manipulaci s brzdičem (úplné nebo částečné odbrzdění) a úplném provozním zabrzdění dosáhne minimálně 85 % jmenovité hodnoty tlaku v brzdových válcích.\n\nKompresor slouží jako zdroj stlačeného vzduchu pro brzdu i pro ostatní pneumatické pohony vozidla, resp. soupravy. Na železničních vozidlech se nejčastěji používají kompresory pístové, obvykle dvoustupňové, dále lamelové a šroubové. U vozidel se spalovacím motorem může být kompresor spojen s motorem přímo mechanicky, přes elektromagnetickou spojku, přes hydrodynamickou spojku, anebo může být poháněn hydrostaticky.\n\nHlavní vzduchojem slouží jako zásobník stlačeného vzduchu. Jeho objem musí být dostatečný, aby dokázal krýt spotřebu pneumatických přístrojů vozidla, resp. soupravy.\n\nBrzdič je přístroj, kterým se ovládá brzda. Kromě brzdiče samočinné brzdy bývá současně na vozidle instalován i brzdič přímočinné brzdy.\n\nStarší vozidla mívají stanoviště strojvedoucího vybavené brzdičem, u novějších vozidel je instalován elektricky ovládaný brzdič mimo stanoviště a na stanovišti je pouze ovladač brzdiče, případně je ovládání integrováno do hlavní jízdní páky.\n\nV případě stupňovitě odbrzďovatelných brzd udržuje brzdič požadovaný tlak v brzdovém potrubí samočinně. V případě stupňovitě neodbrzďovatelných brzd nesmí brzdič ztráty vzduchu doplňovat, protože by mohlo dojít k odbrzdění.\n\nRozvaděč samočinné brzdy je regulátor brzdy na vozidlech. Podle velikosti tlaku v hlavním potrubí reguluje tlak v brzdových válcích vozidla. Nezbytnou součástí rozvaděče je rozvodový vzduchojem. Rozvaděč pracuje na základě rozdílu tlaku v rozvodovém vzduchojemu a v hlavním potrubí. Rozvodový vzduchojem se doplňuje z hlavního potrubí, pokud se nedovoleným způsobem zvýší tlak v hlavním potrubí nad 5 bar, dojde k tzv. přebití a při poklesu tlaku na 5 bar již rozvaděč zaúčinkuje a dojde k zabrzdění.\n\nV pomocném vzduchojemu je na vozidle uchovávána zásoba stlačeného vzduchu pro brzdění. Zpravidla je doplňován z hlavního potrubí přes rozvaděč.\n\nBrzdový válec je výkonný člen tlakové brzdy. V něm působí stlačený vzduch přivedený rozvaděčem z pomocného vzduchojemu na píst. Brzdový válec bývá obvykle vložen mezi dvě páky – převodnice, jejichž konce od sebe odtlačuje a přes mechanismus brzdy se přitlačují zdrže na kola nebo destičky na brzdový kotouč.\n\nJednotlivé součásti brzdy jsou propojeny potrubím z klasické nebo nerezavějící oceli. Pro pohyblivá propojení se používají pryžové hadice. Jednotlivá vozidla jsou na čelech vybavena brzdovými spojkami sestavenými z hadicové spojky a spojkové hlavice, připojené ke spojkovému kohoutu. K dalším součástem brzdy patří součásti pro vedení vzduchu – zpětné záklopky, dvojité zpětné záklopky, odbočnice, přepouštěče, kohouty a ventily. K čištění vzduchu patří odkapnice, odolejovače, prachové filtry atd.\n\nPřestavovače jsou spojeny s příslušnými pneumatickými přístroji, které slouží ke změně parametrů brzdění. Tvary jejich rukojetí, jejich polohy a barvy jsou dány vyhláškou UIC, aby i při nedostatečném osvětlení nemohlo dojít k záměně.\n\nRučním odbrzďovačem se odvětrává pomocný a rozvodový vzduchojem. Používá se např. při posunu, kdy je potřeba odbrzdit vůz nepřipojený na tlakovou brzdu, nebo v případě přebití brzdy slouží především k odvětrání rozvodového vzduchojemu a tím k obnovení normální funkce rozvaděče. Ruční odbzďovač může taktéž sloužit k vypouštění brzdových válců na lokomotivě, kde bývají k dispozici zpravidla dva systémy, kterými lze vypustit vzduch z brzdových válců bez nutnosti změny tlaku v brzdovém potrubí soupravy. K dispozici je zpravidla tlačítko OL-2, popřípadě páčka, kterou se dá vypustit vzduch přímo z brzdových jednotek, protože je propojená potrubím přímo s brzdovým válcem lokomotivy. Využívá se to hlavně při přepravě nečinné lokomotivy, aby nebyla po dobu přepravy přibrzděná.\n\nPro rychlejší reakce brzdy, nezávislé na momentálním zdvihu pístu v brzdovém válci, je do pneumatického obvodu brzdy vřazeno tlakové relé. Rozvaděčem se ovládá tlak pouze v řídícím vzduchojemu, na který je připojeno tlakové relé. To pak napouští vzduch přímo z pomocného vzduchojemu do brzdového válce, resp. přímo vypouští vzduch z brzdového válce do ovzduší.\n\nZáchranná brzda slouží k zastavení vlaku v případě nebezpečí. V osobních vozech a dříve i v nákladních vozech opatřených brzdařskými budkami bylo instalováno ovládání záchranné brzdy, kterým se otevřelo hlavní potrubí.\n\nZáchranná brzda pro osobní vozy je tvořena rukojetí s táhlem, které je napojeno na lanko spojené se záklopkou záchranné brzdy. Při zatažení za rukojeť se lanko napne a záklopku otevře. V novějším provedení je ovládání nouzového brzdění provedeno pneumaticky a strojvedoucímu umožňuje dočasně zrušit účinek záchranné brzdy, pokud by vlak měl zastavit v nevhodném místě.\n\nSoučinitel tření zvláště u litinových brzdových špalíků se vzrůstající rychlostí klesá. Pro kompenzaci tohoto jevu se zavádí regulace tlaku v brzdových válcích v závislosti na rychlosti. Regulace je zpravidla dvoustupňová – vyšší stupeň brzdění účinkuje při rychlosti nad 70 km/h a samočinně přechází na nižší při poklesu rychlosti pod 55 km/h.\n\nPro zabránění zablokování kol při brzdění za zhoršených adhezních podmínek, které vede k poškození jízdních ploch vytvořením plochých míst a nápečí, se používají protismykové regulátory. Starší pracují na principu odstředivého regulátoru, novější snímají elektronicky otáčky jednotlivých náprav, vzájemně je porovnávají a zároveň vyhodnocují rychlost změn otáček.\n\nPři vysokých rychlostech vlaků je důležitá doba reakce brzdy. Zatímco u pomalu jedoucích nákladních vlaků se uměle prodlužuje, aby došlo k rovnoměrnému nárůstu brzdného účinku v celé soupravě a zabránilo se tak rázům vedoucím až k přetržení vlaku, u rychlých osobních vlaků je situace opačná. Rychlost tlakové vlny v potrubí je maximálně 290 m/s (srovnatelná s rychlostí zvuku), reálná rychlost šíření poklesu tlaku (tzv. průrazná rychlost brzdy) je mnohem menší. Proto se do brzdového potrubí montují potrubní zrychlovače, které zareagují na strmost poklesu tlaku a otevřou brzdové potrubí, čímž urychlí jeho vyprázdnění a tím i zavedení rychločinného brzdění u rozvaděčů vozidel v soupravě.\n\nElektropneumatická brzda (ep brzda) je označení samočinné tlakové brzdy s doplněním ovládání pomocí elektropneumatických ventilů.\n\nElektropneumatické ventily ovládají přímo napuštění a vypouštění vzduchu z brzdových válců. Tlak vzduchu ve válcích je snímán tlakovými čidly a řízen elektronicky. Klasické zařízení tlakovzdušné samočinné brzdy slouží (pokud je instalováno) pouze pro případ nouze.\n\nTato brzda pracuje podobně jako čistě tlakovzdušná brzda. Na vozidle jsou dva elektropneumatické ventily ovládané z řídícího stanoviště soupravy. Jeden ventil vypouští vzduch z hlavního potrubí (funguje podobně, jako potrubní zrychlovač) a druhý doplňuje tlak v hlavním potrubí z pomocného vzduchojemu vozidla. Kromě toho je nutnou podmínkou propojení napájecího potrubí v celé soupravě, ze kterého jsou přes upravovače tlaku průběžně doplňovány pomocné vzduchojemy. Elektrické zapojení brzdy, ovládání a zkoušení řeší vyhlášky UIC 541–5 a UIC 541–6.\n\nNa kluzké koleji má strojvedoucí možnost obnovit adhezi a tedy potřebný brzdící účinek sypáním písku na temena kolejnic. Pískovací zařízení je napojeno na zdroj stlačeného vzduchu, je obvykle ovládáno elektropneumaticky a používá pneumatickou dopravu písku pod kola. U mnoha vozidel se pískuje automaticky, pokud strojvedoucí přestaví brzdič do polohy rychločinného brzdění.\n\nZnačení brzd na vozidlech stanoví vyhláška UIC 545. Označení brzdy se skládá ze zkratky systému brzdy a ze zkratek režimů brzdění, ve kterých může brzda pracovat. Dále se na vozidle nacházejí piktogramy specifikující některé další vlastnosti nebo součásti brzdy a nakonec je zde tabulka brzdících vah. Bez vyznačené brzdící váhy nesmí být brzdící váha vozidla započítána do výpočtu brzdících procent vlaku.\n\nNa železnicích Rakouska-Uherska nebyl zavedený jednotný systém brzd. Vlaky osobní dopravy se v Rakousku brzdily sací brzdou soustavy Hardy, zatímco v Uhersku již byla zavedena tlaková brzda Westinghouseova. Nákladní vlaky byly brzděny ručně. Po vzniku samostatného Československa vzrostla potřeba osobní dopravy na Slovensku, které nemělo dost vlastních vozidel. Proto byly na Slovensko přesunuty lokomotivy a vozy z Čech a Moravy vystrojené sací brzdou. V provozu tak mnohdy docházelo na jednom vlaku ke kombinaci vozidel s různými brzdovými systémy, což vedlo ke snižování rychlosti vlaků a zvýšené potřebě brzdařů. Potřeba zavedení jednotné brzdy byla více než naléhavá, avšak ČSD byly nuceny vyčkat na rozhodnutí na mezinárodní úrovni.\n\nBrzdová komise ustanovená třetí konferencí evropských železničních správ o technické jednotnosti na železnici předložila v květnu 1909 požadavky na jednotnou brzdu nákladních vozů a předpokládaný program zkoušek. Bylo provedeno několik porovnávacích zkoušek, zejména s Hardyho sací brzdou v Rakousku a Westinghouseovou tlakovou brzdou v Maďarsku. Během války rozhodlo Německo o zavedení tlakové brzdy Kunze-Knorr a to bylo dokončeno v roce 1925. V poválečných mírových smlouvách uložili spojenci poraženým státům podmínku, že smějí na svých vozech používat pouze tlakovou brzdu schopnou spolupracovat s brzdou, kterou zavedou spojenci sami. V roce 1923 bylo v Paříži na zasedání nedávno předtím vzniklé Mezinárodní železniční unie ustanoveno, že se použije brzda tlaková, kompatibilní s brzdou Westinghouse. Mezinárodně uznaná byla brzda Kunze-Knorr a mimo jiné také jihoslovanská brzda Božičova.\n\nV Čechách, na Moravě a ve Slezsku se začala zavádět tlaková brzda postupně od roku 1924. Nejprve u osobních vlaků na trati Bohumín – Břeclav, v následujícím roce na tratích Praha – Česká Třebová – Brno – Bratislava a Praha – Olomouc – Přerov – Bohumín. V roce 1926 byla zavedena na všech hlavních tratích ředitelství olomouckého a brněnského, kromě oblasti jihozápadní Moravy. Roku 1927 byla zavedena na tratích Praha – Děčín a Praha – Lysá – Kolín – Jihlava a na jihozápadní Moravě. V roce 1929 bylo zavádění tlakové brzdy ukončeno v oblasti plzeňského ředitelství.\n\nV nákladní dopravě bylo vystrojeno do roku 1928 kolem 500 vozů brzdou Kunze-Knorr, která již byla provozována na ČSD u tranzitních nákladních vlaků z Německa (jednalo se o vozy DR). Menší počet krytých nákladních vozů pro přepravu rychlozboží z jižního Slovenska byl vystrojen brzdou Westinghouse. V témže roce se s největšími parními lokomotivami ČSD řady 636.0 zkoušela a předváděla zástupcům UIC brzda Božič na trati ze Spišské Nové Vsi do Žiliny. Od roku 1931 začaly nasazovat na svůj vozidlový park brzdu Božić zdokonalenou a vyráběnou Škodovými závody.\n\nPo druhé světové válce byla zahájena výroba a montáž přístrojů tlakovzdušné brzdy v továrně Kovolis Hedvikov. V roce 1949 byla vytvořena skupina v čele s Josefem Daňkem, jejímž úkolem bylo vyvinout nový československý systém tlakovzdušné brzdy. V roce 1954 byly předvedeny brzdové rozváděče DAKO C brzdové subkomisi UIC a o dva roky později byly od rozváděče DAKO C odvozené rozváděče CV a CV1 homologovány pro mezinárodní provoz. Brzda byla pojmenována DAKO, což je zkratka Daněk – Kovolis. V roce 1959 byla vyvinuta rychlíková brzda DAKO R a v roce 1965 se výroba přesunula do nového závodu u nádraží v Třemošnici. Až do počátku 90. let byla brzda DAKO součástí prakticky všech vozidel dodávaných ČSD.\n\n"}
{"id": "846166", "url": "https://cs.wikipedia.org/wiki?curid=846166", "title": "Ota Fejfar", "text": "Ota Fejfar\n\nOta Fejfar (* 5. června 1960) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen za ODS do České národní rady (volební obvod Východočeský kraj). Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996. V roce 1994 byl podezříván, že poskytl médiím informace o tom, že čeští generálové Karel Pezl a Jiří Kotil měli mít nepravá lustrační osvědčení. Fejfar odmítl, že by tyto informace zveřejňoval.\n\nV následném funkčním období již do sněmovny nekandidoval. V roce 1997 se Ota Fejfar zmiňuje jako tajemník poslaneckého klubu ODS. Většina pramenů ale na tomto postu uvádí jeho jmenovce (a rovněž bývalého poslance ODS) Tomáše Fejfara.\n\nV komunálních volbách roku 1994 neúspěšně kandidoval do zastupitelstva obce Adršpach za ODS a neúspěšně kandidoval i ve komunálních volbách roku 2010, nyní uváděn jako bezpartijní. Profesně se uvádí jako konstruktér.\n\n"}
{"id": "846168", "url": "https://cs.wikipedia.org/wiki?curid=846168", "title": "Cardiffský hrad", "text": "Cardiffský hrad\n\nCardiffský hrad je rozsáhlý hrad na místě římské pevnosti v Cardiffu, hlavním městě Walesu. Hrad byl v 19. století přestavěn v převážně novogotickém stylu a vybaven velmi bohatě zdobenými interiéry. Hrad je jednou z nejpopulárnějších turistických atrakcí Walesu. \n\nŘímská pevnost na místě dnešního hradu byla pravděpodobně založena na konci 50. let 1. století, a to na strategickém místě, které dovolovalo lehký přechod přes moře (Bristolský záliv). Tato pevnost byla první ze čtyř různých pevností. Všechny pevnosti měly téměř čtvercový tvar. První z nich byla největší a rozkládala se na ploše téměř 12 hektarů. Druhá a třetí pevnost byly menší. První pevnost patrně sloužila k podmanění okolního území, zatímco druhá a třetí byly spíše součástí systému posádkových pevností než pohraniční pevnosti. Ve 4. století vznikla čtvrtá a poslední pevnost, která byla na rozdíl od prvních třech dřevěných pevností postavena z kamene a byla těžce opevněna. Po pádu Římské říše byla pevnost opuštěna, ale sídliště vzniklé u pevnosti zůstalo zachováno. Zbytky hradeb poslední římské pevnosti byly objeveny roku 1888 a od roku 1897 byla nad těmito zbytky postavena replika římských hradeb. Ta však obsahuje galerii, která sloužila majiteli hradu 3. markýzy Bute k provozování cvičení i za špatného počasí a během 2. světové války sloužila jako protiletadlový kryt pro téměř 2000 lidí. Originální římské zdivo je v hradbách jasně vymezeno.\n\nRoku 1081 postavil Vilém I. Dobyvatel v Cardiffu hrad. Normané využili trosky poslední římské pevnosti a zvětšili a opevnili valy a příkopy. Místo bylo rozděleno na vnitřní a vnější část velkou kamennou zdí, jejíž základy se dodnes dochovaly. Dále byla navršena motte, na které hrabě Robert Fitzhamon nechal postavit hlavní hradní věž (The Keep), která byla stejně jako řada jiných budov na hradě postavena zřejmě ze dřeva. Za Fitzhamonova zetě Roberta Fitzroye byla dřevěná věž nahrazena kamennou věží. V následujících 200 letech byl hrad v držení mocných rodin de Clare, Despenser a Beauchamp. Byl také často přestavován. Například hlavní věž byla spojena masivní zdí s černou věží (Black Tower) postavenou u hradní brány.\n\nRoku 1683 zdědila hrad Charlotte Herbertová po svém otci 7. hraběti z Pembroke. Její vnučka si roku 1766 vzala za manžela 1. markýze z Bute. V následujících 30 letech byl hrad, opuštěný od dob občanské války, přestavěn podle plánu architekta Henryho Hollanda. Vzniklo nové křídlo v jiříkovském gotickém stylu a změnami prošly i interiéry. Architekt krajinář Capability Brown pak nechal strhnout masivní dělící zeď a jiné starobylé budovy.\n\nSoučasnou tvář hradu ovlivnila zejména viktoriánská přestavba hradu Johnem Crichtonem-Stuartem 3. markýzem z Bute (1847-1900) a jeho architektem Williamem Burgesem (1827-1881) v převážně novogotickém stylu. 3. markýz z Bute byl mimořádně bohatý, díky tomu, že jeho původem skotská rodina vlastnila uhelné doly ve Walesu. Byl také vzdělaný a zabýval se jazykovědou, archeologií a mysticismem. Ve 21 letech konvertoval ke katolické církvi. Byl také velkým mecenášem a podporoval i velšskou kulturu. Oba muži sdíleli fascinaci světem středověku a stali se přáteli. Burges se obklopil schopnými umělci a řemeslníky a nejprve vybudoval věž na jiho-východním rohu paláce a hodinovou věž s kolorovanými sochami představujícími planety. Poté začal přestavovat celý palác a jeho interiér.\n\nV díle svého otce do jisté míry pokračoval i John Crichton-Stuart mladší, 4. markýz z Bute, který mimo jiné dokončil výstavbu repliky římských hradeb. Po jeho smrti roku 1947 byl hrad spolu s většinou jeho parku darován rodinou městu Cardiff. Poté zde sídlila hudební škola (National College of Music and Drama) a od roku 1974 se stal hrad jednou z nejpopulárnějších turistických atrakcí Walesu.\n\nTato rozměrná věž patří k nejlepším příkladům hlavní věže hradu (donjonu) ve Walesu. Jde o mohutně opevněnou plášťovou věž, v níž stály menší budovy, které byly určeny pro ubytování pána a jeho domácnosti. Věž měla vlastní studnu a mohla v ní být uložena i velká zásoba potravin. Ani to nezabránilo tomu, aby Velšané roku 1185 její zdi slezli a unesli hraběte i s ženou a následníkem. Věž obsahovala velký sál, který byl však během anglické občanské války zničen. Masivní budovy stojící na čele věže byly pak nejpozději do roku 1784 strženy.\n\nBurges a markýz Bute navrhli pro palác velkolepě zdobené interiéry. Například pokoj pro děti (Day Nursey) je vyzdoben kachličkami s hrdiny a hrdinkami dětské literatury. Markýzova koupelna je obložena růžovým místním alabastrem a vana je z mramoru. Jeho ložnice je vymalována malbami na téma biblických příběhů a na krbu je zlacená socha Jana Evangelisty. Hodovní síň je největší místností na hradě a je v nejstarší části budovy. Nástěnné malby v ní jsou inspirovány příběhem o středověkém hradu a ozvěnou stylu středověkých iluminací z manuskriptů. Knihovna vznikla na místě středověké velké haly paláce a tzv. středního pokoje. Chaucerův pokoj vznikl pro markýzovu ženu a dekorace (skla, malba a sochy) v něm jsou inspirovány anglickým středověkým básníkem Geoffreyem Chaucerem. Letní kuřácký pokoj má stěny, podlahu a strop prozářeny barevnými a zlacenými dekoracemi. Ložnice svobodného mládence je vyzdobena malbami na téma minerální bohatství, kterému rodina v podstatě vděčila za své bohatství. Arabský pokoj má dřevěný strop v maurském stylu, který je pozlacen plíšky z čistého zlata a patří k nejpřednějším místnostem hradu.\n\n\n"}
{"id": "846175", "url": "https://cs.wikipedia.org/wiki?curid=846175", "title": "Na cestě (film)", "text": "Na cestě (film)\n\nNa cestě (v anglickém originále On the Road) je filmová adaptace stejnojmenného románu Jacka Kerouaca. Režisérem filmu je Walter Salles. Byl představen v květnu 2012 na filmovém festivalu v Cannes, kde byl nominován na Zlatou palmu.\n\n"}
{"id": "846182", "url": "https://cs.wikipedia.org/wiki?curid=846182", "title": "Canon Speedlite 430EX II", "text": "Canon Speedlite 430EX II\n\nCanon Speedlite 430 EX II je systémový blesk od firmy Canon, využívající systém měření expozice blesku E-TTL II. Oproti svému předchůdci, Canon Speedlite 430 EX, je novější verze rychlejší a tišší při dobíjení, je vybavena kovovou paticí a může být použita v režimu SLAVE. Blesk má automatický i manuální režim, je napájen 4xAA bateriemi, disponuje integrovaným širokoúhlým panelem a AF pomocným paprskem, který umožňuje zaostření ve špatných světelných podmínkách.\n\n\nPlastová patice předchůdce tohoto blesku byla nahrazena robustní kovovou paticí, u které nehrozí žádné větší fyzické poškození a snese tak i o něco hrubší zacházení. Navíc kolečko, kterým se dříve aretoval blesk v sáňkách blesku bylo nahrazeno podstatně rychlejším a „uživatelsky přívětivějším systémem“, které umožní zaaretování blesku během několika málo sekund.\n\nDoba dobíjení blesku mezi jednotlivými záblesky byla podle výrobce snížena o 20 %. Odpadá tak nepříjemné čekání na dobití blesku. Stále je však téměř životně důležité používat kvalitní baterie.\n\nDobíjení blesku je opravdu neslyšitelné. Otravné pískání kondenzátorů při nabíjení je tedy minulostí.\n\nBlesk může být odpálen dálkově pomocí jiného blesku řady \"Speedlite\", který umí pracovat v režimu MASTER (např. Speedlite 580 EX II), nebo může být odpálen pomocí fotoaparátu (podporují všechny novější fotoaparáty Canon EOS, např. EOS 550D).\n\nVýkon blesku je dostačující pro většinu světelných situací, kde chce autor blesk použít a rychlost dobíjení blesku neomezuje fotografa, který už nemusí zdlouhavě čekat na dobití.\n\nDobíjení blesku je opravdu téměř neslyšitelné a ani při fotografování na serioznějších akcích, jakou může být například svatba, neobtěžujete svoje okolí pískavým zvukem. Jediný hluk vydává blesk při zoomování zoomovací hlavy.\n\nVelký výběr uživatelských funkcí (C.Fn) vám umožní nastavit si fotoaparát dle svých potřeb. V menu fotoaparátu si lze nastavit například dobu nečinnosti, po které se blesk automaticky vypne, povolit či zakázat AF paprsek, modelovací světlo aj.\n\nVe vodorovném směru lze hlavu otáčet pouze o 270°, nikoliv o 360°. \n\nPolokruhová tlačítka pro ovládání menu a kompenzace jsou trochu úzká a málo vystouplá. Pro jejich plné stisknutí je třeba použít jen špičky prstů, což je trochu nešikovné.\n\nChce-li fotograf ušetřit, může si pořídit blesky jiných výrobců než Canon, nebo si pořídit levnější varianty blesků od Canonu. Obě možnosti mají svoje úskalí.\n\nV současné době Canon vyrábí pouze 3 levnější blesky Speedlite, než je 430EX II. Jsou to Speedlite 320EX, Speedlite 90EX a Speedlite 270EX II. Model 320EX je i podle označení nejvýkonnějším bleskem z těchto tří, postrádá však zejména manuální režim, což pokročilého fotografa odradí. Pro vstup na pole systémových blesků a k pochopení základních principů práce s bleskem však plně dostačuje. Další dva blesky jsou už o poznání menší, méně výkonné, bez manuálního režimu a zejména bez výklopné a otočné hlavy. Ztrácí tak tedy hlavní výhody externího blesku.\n\nMezi značky vyrábějící neoriginální, přesto velmi kvalitní systémové blesky patří Metz, Nissin ale například i čínské Yongnuo. Při použití těchto blesků se však fotograf vystavuje riziku, že blesk nebude plně spolupracovat s tělem fotoaparátu, ať už jde o TTL informace, informace o zoomování hlavy či o AF paprsek. Velmi často se však používají tyto blesky jako alternativa pro studiové záblesky, kde jejich vysoký výkon a manuální mód dokáží velice dobře suplovat drahé a rozměrné studiové záblesky.\n\n\n"}
{"id": "846185", "url": "https://cs.wikipedia.org/wiki?curid=846185", "title": "Unrest (album)", "text": "Unrest (album)\n\nUnrest je druhé studiové album britské experimentální rockové skupiny Henry Cow. Jeho nahrávání probíhalo od února do března 1974 v The Manor Studio a vyšlo v květnu téhož roku u vydavatelství Virgin Records. Bylo věnováno Robertu Wyattovi a Uli Treptemu.\n\n"}
{"id": "846186", "url": "https://cs.wikipedia.org/wiki?curid=846186", "title": "Apoštolský list", "text": "Apoštolský list\n\nApoštolský list je druh církevního dokumentu, který církevní autorita (např. synod), ale především papež nebo biskupové, adresují ve formě dopisu věřícím.\n\nRozlišujeme apoštolské listy:\n\nPodle právní závažnosti stojí apoštolský list na čtvrtém místě:\n\n"}
{"id": "846187", "url": "https://cs.wikipedia.org/wiki?curid=846187", "title": "Třída Audacious", "text": "Třída Audacious\n\nTřída Audacious byly letadlové lodě britského královského námořnictva vyvinuté za druhé světové války a dostavěné za studené války. Ve službě byly v letech 1951–1979. Obě byly ze služby vyřazeny.\n\nV průběhu druhé světové války byla objednána stavba celkem čtyř velkých letadlových lodí třídy \"Audacious\". V letech 1942–1945 byly založeny kýly tří plavidel, konec války však přinesl přehodnocení stavebního programu, takže po válce bylo dokončení prvních dvou trupů (\"Audacious\" a \"Irresistible\") pozastaveno a stavba druhého páru (\"Eagle\" a \"Africa\") byla zcela zrušena. Konstrukce plavidel byla podstatně vylepšena (např. úhlová paluba), což však zároveň protáhlo jejich stavbu. Dokončená plavidla byla do služby zařazena v letech 1951 a 1955 pod novými jmény \"Eagle\" (ex \"Audacious\") a \"Ark Royal\" (ex \"Irresistible\").\n\nJednotky třídy \"Audacious\":\n\"Eagle\" byla poprvé bojově nasazena roku 1956, kdy se účastnila bojů při Suezské krizi. \"Ark Royal\" byla v roce 1965 byla součástí sil prosazující námořní blokádu Rhodesie.\n\n"}
{"id": "846189", "url": "https://cs.wikipedia.org/wiki?curid=846189", "title": "Alfred Lanning", "text": "Alfred Lanning\n\nDr. Alfred Lanning nebo Alfred J. Lanning je fiktivní postava z některých vědeckofantastických povídek amerického spisovatele Isaaca Asimova. \n\nJe ředitelem výzkumu ve firmě zabývající se výrobou robotů (Americká korporace robotů a mechanických lidí - AKRaML, v anglickém originále US Robots and Mechanical Men). Mezi jeho podřízené patří např. hlavní matematik Peter Bogert, robopsycholožka Susan Calvinová, Milton Ashe, Gregory Powell a Michael Donovan. Po jeho odchodu z funkce se stane ředitelem výzkumu dr. Peter Bogert a Lanning přijme místo čestného ředitele výzkumu s omezenými pravomocemi. \n\nLanning je vykreslen jako starý muž s bílou hřívou vlasů, jemuž se již trochu chvějí ruce, ale mysl má stále jasnou a břitkou. Občas kouří doutník.\n\nVystupuje také ve filmu \"Já, robot\" (pod jménem Alfred Lansing), zde jej ztvárnil herec James Cromwell.\n\nDr. Alfred Lanning se objevuje v těchto povídkách:\n\nVe filmu \"Já, robot\" (2004, režie Alex Proyas) je dr. Alfred Lansing (Alfred Lanning) předním robotikem a spoluzakladatelem firmy US Robotics. Ve filmu je také tím, kdo stvořil 3 robotické zákony. Jednoho dne je nalezen mrtev poté, co vypadl z okna své kanceláře. K vyšetřování je povolán detektiv Spooner, jenž se s Lansingem znal, Lansing byl jeho přítel a také tvůrce jeho robotické paže. Ačkoli vše nasvědčuje, že šlo o sebevraždu, detektiv Spooner si to nemyslí a pokračuje v pátrání.\n"}
{"id": "846193", "url": "https://cs.wikipedia.org/wiki?curid=846193", "title": "Seznam konspiračních teorií", "text": "Seznam konspiračních teorií\n\nV následujícím seznamu jsou uvedeny některé významnější konspirační teorie.\n\n\n\n\n\n\n• Tvrzení, že Megan Markle je robot\n\n\n"}
{"id": "846194", "url": "https://cs.wikipedia.org/wiki?curid=846194", "title": "Tomáš Fejfar", "text": "Tomáš Fejfar\n\nTomáš Fejfar (* 16. května 1951) byl český politik, v 90. letech 20. století poslanec České národní rady a Poslanecké sněmovny za Občanské fórum, později za ODS.\n\nVe volbách v roce 1990 byl zvolen za Občanské fórum do České národní rady. Mandát obhájil ve volbách v roce 1992, nyní již za ODS (volební obvod Jihomoravský kraj). Zasedal ve výboru pro právní ochranu a bezpečnost.\n\nZa svého působení v ČNR přesvědčil klub OF aby hlasoval proti obnově zemského zřízení a obnově samosprávné Moravskoslezské země. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období, tedy do voleb v roce 1996. V parlamentu se zaměřoval na bezpečnostní a armádní tematiku. V roce 1994 vyzval k rezignaci ministra obrany Antonína Baudyše. Pocházel z okresu Jihlava a koncem roku 1994 byl navržen na členství ve výkonné radě ODS. V roce 1995 na něj hodlal podat trestní oznámení předseda Strany zelených Jaroslav Vlček kvůli tomu, že měl o Vlčkovi tvrdit, že je agentem ruské zpravodajské služby. Nakonec se spor vyřešil Fejfarovou omluvou.\n\nV sněmovních volbách v roce 1996 byl po stranických primárkách zařazen na nevolitelné místo jihomoravské kandidátky ODS. Poté, co skončila jeho poslanecká kariéra se ohledně své budoucnosti vyjádřil s tím, že do senátu kandidovat nebude, ale chce být poblíž politiky, třeba jako poradce, a rád by se věnoval bezpečnostní politice.\n\nV listopadu 1996 podal trestní oznámení na neznámého pachatele, který se měl podle Fejfara dopustit trestného činu tím, že vyrobil a předal redakci deníku Práce podvržené dokumenty, které měly vyvolat dojem, že poslanec Fejfar byl během svého poslaneckého mandátu sledován BIS. V roce 1997 se uvádí jako tajemník poslaneckého klubu ODS. Jako tajemník klubu ODS je zmiňován ještě v roce 2007.\n\n"}
{"id": "846197", "url": "https://cs.wikipedia.org/wiki?curid=846197", "title": "Eva Fischerová", "text": "Eva Fischerová\n\nEva Fischerová (* 8. února 1935) byla česká politička, v 90. letech 20. století a počátkem 21. století poslankyně České národní rady a Poslanecké sněmovny za ČSSD.\n\nVe volbách v roce 1992 byla zvolena do ČNR, jako poslankyně za ČSSD (volební obvod Severomoravský kraj). Zasedala ve výboru pro sociální politiku a zdravotnictví.\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslankyně obhájila ve volbách v roce 1996 a volbách v roce 1998.\n\nV parlamentu se zaměřovala na zdravotnickou tematiku. Roku 1997 prosadila do zákona o veřejném zdravotním pojištění paragraf o tom, že není možno si připlatit za lepší péči. Tento paragraf o deset let později pravicová vláda zrušila. V roce 2001 ji nominační okresní konference ČSSD v Šumperku zařadila na páté, nevolitelné místo kandidátky do voleb v roce 2002. Místní sociální demokraté kritizovali zejména to, že Fischerová přesunula svoji kancelář z Šumperku do Zábřehu. V ČSSD se pak po odchodu ze sněmovny dále angažovala. V roce 2007 se uvádí jako místopředsedkyně strany v Olomouckém kraji.\n\n"}
{"id": "846206", "url": "https://cs.wikipedia.org/wiki?curid=846206", "title": "Třída Daring", "text": "Třída Daring\n\nTřída Daring je označení použité dosud pro tři třídy válečných lodí:\n\n"}
{"id": "846215", "url": "https://cs.wikipedia.org/wiki?curid=846215", "title": "Phongův osvětlovací model", "text": "Phongův osvětlovací model\n\nPhongův osvětlovací model je empirický (na fyzice nezaložený) osvětlovací model pro výpočet odraženého světla z povrchu nějakého objektu. Využívá se v počítačové grafice k vykreslování trojrozměrných scén. Jeho snahou je vykreslit dané těleso co nejrealističtěji, avšak za rozumnou dobu. Ačkoliv tento model není fyzikálně zcela přesný, výsledky, které podává, jsou natolik zdařilé, že se Phongův model v počítačové grafice široce využívá již několik desítek let, zejména pak pro svou rychlost našel uplatnění v real-time grafice. Jeho nevýhodou je, že nedokáže simulovat některé optické jevy globálního osvětlení, jako např. kaustiky (\"prasátka\"). \n\nČasto bývá nesprávně zaměňován s Phongovým stínováním. \n\nPhongův model byl navržen v roce 1973 vietnamským vědcem Bui Tuong Phongem v rámci jeho disertační práce na univerzitě v Utahu.\n\nRealistického vzhledu při vykreslování trojrozměrných scén dosáhl Phong stanovením, že se odraz skládá ze tří světelných složek:\n\nOkolní světlo udává intenzitu té části světla, která na těleso dopadá rovnoměrně ze všech směrů se stejnou intenzitou, jinými slovy označuje všesměrové konstantní osvětlení. Napodobuje tedy sekundární odražené a rozptýlené světlo vznikající mnohonásobnými odrazy od ostatních těles. Tomuto osvětlení se říká také globální. Okolní světlo zajišťuje, aby povrchy odvrácené od světelných zdrojů nebyly zcela černé, sama o sobě však nestačí pro vytvoření vzhledu trojrozměrné scény. Čím větší je její hodnota, tím větší je celková světlost scény.\n\nOdraz ambientního světla je určen vztahem\nformula_2,\n\nkde formula_3 označuje intenzitu okolního osvětlení scény a formula_4 je odrazivý koeficient materiálu objektu určující schopnost povrchu odrážet okolní světlo. Jeho nulová hodnota znamená, že se ambientní složka od povrchu vůbec neodráží a naopak pro hodnotu jedna, že se světlo od povrchu odráží zcela. \n\nTato veličina bývá v empirických modelech konstantní pro celou scénu a proto přispívá stejným množstvím osvětlení všem objektům ve scéně.\n\nDifúzní složka udává intenzitu té části světla, která se od matného povrchu tělesa rovnoměrně odráží do všech směrů a její použití již vytváří trojrozměrný vzhled ve scéně. Je invariantní vůči směru pohledu, protože difúzní povrch odráží světlo rovnoměrně do všech směrů. Množství odraženého světla formula_5 závisí na směru dopadu světla formula_7. Čím více se směr dopadu blíží normále povrchu formula_8, tím větší je množství odraženého světla. Tento jev popisuje Lambertův zákon.\n\nDifúzní složku vypočítáme podle vztahu \nformula_9,\n\nkde formula_10 označuje intenzitu difúzního osvětlení scény, formula_11 je podobně jako u okolního světla odrazivý koeficient materiálu, N je normála povrchu v místě dopadu paprsku a formula_7 je příchozí směr, odkud dopadá na povrch světlo. Operátor formula_13 značí skalární součin vektorů. Jestliže formula_14, znamená to, že je povrch odvrácený od světla a difúzní složka formula_5 je tudíž nulová.\n\nLesklá složka udává intenzitu té části světla, která se od tělesa odráží převážně v jednom směru podle zákona odrazu.\n\nLesklou složku vypočítáme podle vztahu \nformula_17,\n\nkde formula_18 označuje intenzitu odlesků, formula_19 je odrazivý koeficient určující míru zastoupení odražené lesklé složky v celkovém odraženém světle, formula_20 je směr, odkud povrch pozorujeme a formula_21 je světlo odražené na povrchu podle zákonu odrazu. Je určeno vztahem formula_22 Operátor formula_13 opět značí skalární součin vektorů a Phongův exponent formula_24 určuje ostrost zrcadlového odrazu (jinými slovy míru lesklosti). Čím je formula_25 vyšší, tím jsou odlesky na povrchu tělesa menší, ale intenzivnější.\n\nCelková intenzita odrazu formula_26 je pak dána vzorcem\nformula_27, který slovy říká, že celkový odraz se skládá z ambientní, difúzní a lesklé složky.\n\nTakto definovaný Phongův model ale není fyzikálně korektní, protože nesplňuje základní požadavky na vlastnosti BRDF. Porušuje symetrii a taktéž pro něj neplatí zákon zachování energie.\n\nPotřeba vykreslovat počítačovou grafiku nejenom hezky, ale také fyzikálně korektně, vedla k výzkumu , jak na tom stávající světelné modely jsou, zaměříme-li se na ně z radiometrického pohledu. Fyzikálně korektní model by měl splňovat vlastnosti dvousměrové distribuční funkce odrazu (BRDF), která slouží k matematickému popisu odrazivých vlastností povrchu v určitém bodě.\n\nModel nejprve uvedeme v radiometrickém názvosloví. Jak je patrné z následující rovnice, vynechali jsme ambientní složku odrazu. Ta se v původním modelu snaží napodobovat globální osvětlení konstantním osvětlením scény, což ale není fyzikálně korektní.\n\nformula_28\n\nPodělením rovnice formula_28 faktory formula_30 a formula_31 (které jsou součástí integrandu rovnice odrazu a tudíž by se neměly vyskytovat v BRDF) získáme analytické vyjádření BRDF, jež odpovídá původnímu osvětlovacímu Phongovu modelu, které označíme formula_32\nformula_33\n\nMůžeme si povšimnout, že rovnice nesplňuje základní požadavky na vlastnosti BRDF – není symetrická (nesplňuje podmínku reciprocity) vůči svým parametrům formula_34 a formula_35 a rovněž pro ni neplatí ani zákon zachování energie (např. pro formula_36 by takto definovaná BRDF odpovídala povrchu, který odráží více světelné energie, než na něj dopadá).\n\nPodmínku reciprocity splníme odstraněním formula_37, což je jediný člen, který není symetrický vůči záměně příchozí a odchozího směru formula_34 a formula_35. Máme tedy\nformula_40 \n\nAby BRDF zachovávala energii, musí být její hemisféricko-směrová odrazivost ≤ 1. Spočítáme-li hemisféricko-směrovou odrazivost pro formula_41 (za předpokladu, že odchozí směr je roven normále povrchu, tj. formula_42)\n\nformula_43\n\nvidíme, že difúzní složka má odrazivost formula_44 a lesklá formula_45. Pro zachování energie stačí přidat podmínku, že formula_46.\n\nNyní z předchozích vzorců vyjádříme formula_47 a formula_48\n\nformula_49\n\nformula_50\n\na po dosazení do formula_41 získáváme fyzikálně korektní BRDF Phongova modelu formula_52\n\nformula_53\n\nStále se však jedná o empirickou BRDF funkci.\n"}
{"id": "846230", "url": "https://cs.wikipedia.org/wiki?curid=846230", "title": "Třída Hunt", "text": "Třída Hunt\n\nTřída Hunt je označení použité dosud pro několik tříd válečných lodí:\n\n"}
{"id": "846234", "url": "https://cs.wikipedia.org/wiki?curid=846234", "title": "Amnesia: Pád do temnoty", "text": "Amnesia: Pád do temnoty\n\nAmnesia: Pád do temnoty, v anglickém originále Amnesia: The Dark Descent je survival horor počítačová hra z prvního pohledu. Byla vydána jako indie hra v roce 2010 švédskou společností Frictional Games, která stojí i za dalšími hororovými hrami, např. a .\n\nDnes je možné zakoupit hru na několika herních platformách, kterými jsou Steam, Desura a Ubuntu Software Center. Hru můžeme obohacovat o další uživatelské módy (Custom Stories), které mohou být rozděleny na dva typy:\n\nVe verzi 1.2 byl do hry přidán jako volně stahovatelný obsah , který přidává nové monstrum Suitors. Nedávno vydali další pokračování hry - .\n\nHra nabízí různé audiovizuální efekty, které umocňují zážitek ze hry. Pro hru je charakteristické, že se odehrává ve tmě, a proto je doporučováno hrát hru v pozdních hodinách. Kromě temné atmosféry a audiovizuálních efektů je možné ve hře místy narazit na příšery, které díváním se na ně způsobí, že hlavní postava (Daniel) ztrácí rozum, což se projevuje efektem rozostřené obrazovky a následně i nervovým hroucením, kdy se Daniel složí k zemi a hra vydává pískavý zvuk.\n\nVe hře můžeme narazit na pět nepřátel:\n\n\n- Ještě dodatek. S příběhem je to tak že Justine (za kterou hrajete) měla 3 nápadníky: Aloise, Basila - tesaře podle zvuků řezání dřeva v jeho původní cele a Mala de Vigniho, hudebníka podle zvuků violy v jeho cele. Všechny 3 mučila až do jejich výsledné podoby. První zombie je Alois,druhý ve sklepě Basil a třetí ve vodě Malo. Pak ty tři lidi jsou doktor, který je pořád ve svojí cele,kněz který je v knihovně a policejní inspektor ve vodě u Mala.\n\nVšechno začíná probuzením hlavního hrdiny hry Daniela na hradě Brennenburg v období 19. století, kdy si Daniel v tu chvíli nic nepamatuje a až se dostane do určité části hradu, kde na něj čeká zpráva a přečte si jí, zjistí že si ji napsal sám sobě ještě v době, před požitím extraktu Amnézie. V dopise se Daniel dozví, že musí zabít barona - Alexandra z Brennenburgu, který se pokouší otevřít portál do jiného světa. Dále se dočte, že jeho úkol nebude jednoduchý, neboť Daniela pronásleduje stín. Stín je temná hmota, přesahující hranice normálního světa. Cestou po hradě Daniela doprovázejí vzpomínky, včetně jedné, která Danielovi prozradí, že Alexandr pod Brennenburnem schovává tzv. Vnitřní svatyni.\n\nPo probádání vstupní haly a vstupu do palírny Daniel objeví služebníka Grunta a později v archívních tunelech i vodní příšeru Laeruk, kolem kterého musí projít přeskákáním po krabicích, aby se vyhnul vodě, z níž Laeruk nemůže na Daniela zaútočit. Po úniku Laerukovi v archívních tunelech se dostane do zadní síně, kde ho čeká úkol - zprovoznit výtah. Po zprovoznění výtahu Daniel odjede dolů, ale pak se objeví stín a výtah se zřítí.\n\nKdyž se Daniel probere, zjistí, že se nachází ve věznici pod Brennenburgem, kterou spravuje Alexandr. Daniel zde získá kladivo a dláto, kterým rozšíří v jedné cele díru, jež byla původně určena pro jednu dívku jako únikový východ. Díra byla zakryta v minulosti dívčinou matkou, aby se o ní Alexandrovi stráže nedozvěděli. Jakmile Daniel projde dírou, dostane se do věznice - severního bloku, kde musí v jejím skladu získat skleněnou nádobu a v kuchyni ji naplnit kyselinou a následně ji použije na rozpuštění visacího zámku u vstupu do nádrže. Celou cestu věznicí zkříží Danielovi hodně Gruntů.\n\nDaniel se nachází ve vstupu u nádrže. Hned po zjištění, že musí vyprázdnit vodu u vstupu do kanálů se Daniel pouští do opravy mechanismu mostů, aby se mohl dostat do nádrže a do márnice, kde se posléze zbaví zbytečných předmětů. Potom co Daniel vypustí úspěšně nádrž se objevuje stín a Laeruk, ale Daniel pokračuje a jde do kanálů, kde na něj čeká Brute. Daniel zjistí, že potřebuje zpomalit otáčivé kolo v kanálech. Po zpomalení jde dál kanály, až se dostane k východu, který stráží Brute. Jakmile jej Daniel odláká a projde, tak Brute prohání Daniela, ale ten běží a šplhá po žebříku do chrámové lodi.\n\nV chrámové lodi narazí Daniel na člověka, kterého Alexandr nechal mučit - Heinrich Cornelius Agrippa. Ten Danielovi poví, že Alexandr otevírá portál do jiné dimenze a prosí Daniela, aby jej vzal s sebou. Daniel opraví mechanismus velkých dveří a prozkoumá Kůr, v němž nalezne 3 části koule, o kterém mu Agrippa řekl, že jej Daniel potřebuje pro otevření brány do vnitřní svatyně. Když Daniel prozkoumá i Transept a získá další 3 části očí, tak připraví z nasbíraných ingrediencí Weyerův tonik, který Agrippa vypije a následně mu Daniel uřízne hlavu.\n\nPoté už jen následuje cesta do vnitřní svatyně. Daniel poskládá kusy koule do oltáře, který je vymazán dehtem a s vypnutím mechanismu brány může jít Daniel do vnitřní svatyně. V té musí na obou stranách obětovat krev, aby otevřel dveře do staré komory. Ve staré komoře už na Daniela čeká Alexandr. Ten ho prosí, aby nic nedělal, ale ve hře jsou 3 různé konce.\n\n"}
{"id": "846235", "url": "https://cs.wikipedia.org/wiki?curid=846235", "title": "Václav Frank", "text": "Václav Frank\n\nVáclav Frank (* 1. dubna 1944) je český politik, v 90. letech 20. století a počátkem 21. století poslanec České národní rady a Poslanecké sněmovny za Komunistickou stranu Československa, respektive za KSČM.\n\nPoté, co absolvoval střední školu, nastoupil do dílen ČSD v Nymburku. Od roku 1976 byl komunálním politikem. Před rokem 1989 působil dlouhodobě jako předseda místního národního výboru v obci Sadská. V komunální politice se zde angažoval i po sametové revoluci. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 byl zvolen do zdejšího městského zastupitelstva za KSČM. Profesně se k roku 2006 uvádí jako motorář. Na podzim roku 1992 proti němu protestovala organizace Děti Země. Kritizovala jeho postoj k zasypání slepého ramena Labe v Sadské.\n\nDlouhodobě působil ale i v celostátním zákonodárném sboru. Ve volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Středočeský kraj). Zasedal ve výboru pro veřejnou správu, regionální rozvoj a životní prostředí.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně obhájil ve volbách v roce 1996, volbách v roce 1998 a volbách v roce 2002. V letech 2002–2006 zastával funkci místopředsedy poslaneckého klubu KSČM a místopředsedy výboru pro obranu a bezpečnost poslanecké sněmovny.\n\nV senátních volbách roku 1998 neúspěšně kandidoval do senátu za senátní obvod č. 16 - Beroun. Získal 13 % hlasů a nepostoupil do 2. kola.\n\n"}
{"id": "846246", "url": "https://cs.wikipedia.org/wiki?curid=846246", "title": "Alfred Frommer", "text": "Alfred Frommer\n\nAlfred Frommer, též uváděn jako Alfréd Frommer (* 7. srpna 1943), byl český politik, v 90. letech 20. století poslanec České národní rady a Poslanecké sněmovny za Československou stranu socialistickou, respektive Liberálně sociální unii, pak za ODS.\n\nPo sametové revoluci zastával vrcholné pozice v Československé straně socialistické (ČSS). V červnu 1990 se stal členem předsednictva strany. V letech 1992-1994 působil na postu předsedy představenstva nakladatelství Melantrich.\n\nVe volbách v roce 1992 byl zvolen do ČNR, jako poslanec za ČSS, respektive za koalici Liberálně sociální unie (LSU), do níž Československá strana socialistická přistoupila, (volební obvod Severomoravský kraj). Zasedal ve výboru pro vědu, vzdělání, kulturu, mládež a tělovýchovu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. Poté, co se ČSS (nyní pod názvem Liberální strana národně sociální - LSNS) rozhodla v červnu 1993 vystoupit z LSU, přešel do samostatného klubu LSNS. Vedení LSU na secesi části svého poslaneckého klubu reagovalo výzvou k rezignaci na mandát směřovanou mimo jiné i na Alfreda Frommera. I z LSNS ale také odešel a od ledna 1995 zasedal ve sněmovně jako nezařazený poslanec. Již v únoru 1995 se stal členem poslaneckého klubu ODS. Nestal se ovšem členem ODS a v jejím klubu zasedal jako bezpartijní. V únoru 1996 informoval jeden z předsedů formace Svobodní demokraté-Liberální strana národně sociální (SD-LSNS), která byla nástupnickou organizací Liberální strany národně sociální, Vavřinec Bodenlos, že Frommer požádal o opětovně přijetí do strany a hodlá opustit klub ODS. Představitelé ODS ale tuto zprávu označili za mylnou. Po několika dnech ovšem Frommer potvrdil, že skutečně do SD-LSNS vstupuje, nicméně hodlá prý dodržet dohodu s vedením ODS a nevystoupí z jejího poslaneckého klubu až do konce volebního období.\n\nAngažoval se pak v komunální politice. V komunálních volbách v roce 1998 byl zvolen do zastupitelstva města Olomouc coby nestraník za ODS. Před komunálními volbami v roce 2002 se uvádí jako lídr obvodní kandidátky hnutí Nezávislí v Olomouci. Frommer ale v těchto volbách neuspěl. Profesně se uvádí jako podnikatel.\n\n"}
{"id": "846248", "url": "https://cs.wikipedia.org/wiki?curid=846248", "title": "Třída Tribal", "text": "Třída Tribal\n\nTřída Tribal je označení použité dosud pro několik tříd válečných lodí:\n\n"}
{"id": "846249", "url": "https://cs.wikipedia.org/wiki?curid=846249", "title": "Vrbina kytkokvětá", "text": "Vrbina kytkokvětá\n\nVrbina kytkokvětá (\"Lysimachia thyrsiflora\") je z naší krajiny pomalu mizející planě rostoucí bylina, druh rodu vrbina. Ještě nedávno byla vrbina kytkokvětá řazena do samostatného rodu bazanovec pod jménem bazanovec kytkokvětý (\"Naumburgia thyrsiflora\").\n\nVyrůstá v mírním pásmu severní polokoule, od Britských ostrovů na západě po poloostrov Kola na severu a směrem na východ až po řeku Amur a poloostrov Kamčatku. Jižním směrem je rozšířena po Balkánský poloostrov, Malou Asií a Kazachstán, tam však roste převážně jen v horách. Vyskytuje se také v Severní Americe. V České republice se nachází roztroušeně až vzácně, zcela chybí v karpatské části Moravy. Těžištěm výskytu jsou bažinaté a rašelinné louky, břehy často zaplavovaných řek, příkopy. okolí slepých ramen, tůní, jezer a rybníků, vyžaduje kyselou půdu.\n\nV České republice roste především ve společenstvech vysokých ostřic ve svazu \"Magnocaricion elatae\" a \"Caricion rostratae\". Poměrně vzácný druh vyskytující se hojněji jen v Jižních Čechách a na Českolipsku, zcela je nepřítomný na Moravě v oblasti Karpat.\n\nPodle \"Florabase.cz\" se vrbina kytkokvětá v ČR vyskytuje:\nVytrvalá lysá rostlina s přímou lodyhou, vespod dutou a nahoře vyplněnou dření, vyrůstající z přímého až šikmého oddenku se svazky nadzemních kořenů s bělavými výběžky obnovovacích pupenů. Převážně nevětvená lodyha barvy zelené až žlutozelené je dole porostlá červenavými šupinami a podle místních podmínek dosahující do výše 25 až 60 cm. Porůstá přisedlými, poloobjímavými úzce kopinatými až eliptickými bezřapíkatými listy rostoucími křižmostojně nebo po 3 v přeslenech. Čepele jsou celokrajné, po okraji obyčejně ohrnuté, na líci červeně tečkované, lysé nebo jemně pýřité se zpeřeným žilkami a s ostrými vrcholy. Bývají dlouhé 5 až 15 cm a široké 0,6 až 2 cm, nejnižší listy jsou nejmenší.\n\nDrobné pravidelné, oboupohlavné květy, mající cca 5 mm v průměru, jsou seskupeny do hustých válcovitých hroznů na 1 až 3 cm dlouhých stopkách které vyrůstají z paždí středních a hořejších listů lodyhy. Kalich dlouhý 1 až 2,8 mm bývá 5 až 7četný, červenavě tečkovaný, má úzce kopinaté plátky s tmavými pryskyřičnými kanálky. Smetanově světle žlutá nálevkovitá koruna 3 až 7 mm dlouhá je 5 až 7četná s plátky s drobnými pruhy po načervenalých kanálcích. V květu je 5 (případně 6 nebo 7) tyčinek, čnících ven z koruny, které jsou vespod spojeny téměř jako jednobratré. Svrchní semeník je porostlý výrůstky které produkují nektar.\n\nProtogynické květy se rozvíjejí v červnu a červenci a často jsou opylovány samosprašně. Po dozrání pylu se nitky tyčinek prodlužují a sklápějí tak, že zralý pyl z podlouhlých prašníků hořejších květů padá na blizny spodních které případně ještě opylí. Plodem je lysá, kulatá, tmavě tečkovaná tobolka 2 až 3 mm velká otvírající se 5 chlopněmi. Rozmnožuje se semeny nebo častěji oddenky.\n\nVrbina kytkokvětá je typickým zástupcem mokřadních rostlin, jejichž biotopy byly v minulosti častými melioracemi a úpravami břehů řek a rybníků účelově likvidovány. Je proto vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. prohlášena za rostlinu silně ohroženou (§ 2) a \"Černým a červeným seznamem cévnatých rostlin České republiky\" z roku 2000 zařazena mezi zranitelné druhy (C3-VU).\n\n \n"}
{"id": "846254", "url": "https://cs.wikipedia.org/wiki?curid=846254", "title": "Viza (hudební skupina)", "text": "Viza (hudební skupina)\n\nViza (dříve známá jako Visa) je americká rocková skupina z Los Angeles, Kalifornie, USA. Spojuje rockovou hudbu s prvky hudby arménské a řecké. Vůdčí osobností skupiny je K'noup Tomopoulos.\n\nČleny skupiny je 9 hudebníků s různým etnickým zázemím, což se projevuje ve stylu hudby, unikátní je užívání neobvyklých nástrojů jako je úd, duduk, zurna, perkuse spolu s tradičními rockovými nástroji jako kytara, kontrabas a bicí. Součástí představení je i tanec a různé satirické společenské komentáře.\n\n\n\nViza se angažuje v oblasti lidských práv i charitativních organizacích pro bezdomovce a dětské domovy.\n\n\n\n"}
{"id": "846255", "url": "https://cs.wikipedia.org/wiki?curid=846255", "title": "Střední průmyslová škola a Vyšší odborná škola Příbram", "text": "Střední průmyslová škola a Vyšší odborná škola Příbram\n\nStřední průmyslová škola a Vyšší odborná škola Příbram\n\nObjekt školy stojí v jižní části města u severního úpatí Svaté Hory. Komplex školních budov zaujímá téměř celou jižní stranu Hrabákovy ulice až k náměstí Dr. Josefa Theurera, kde se nachází ještě jedna školní budova.\n\n\n\n"}
{"id": "846256", "url": "https://cs.wikipedia.org/wiki?curid=846256", "title": "Susan Calvinová", "text": "Susan Calvinová\n\nDr. Susan Calvinová je fiktivní postava z některých vědeckofantastických povídek amerického spisovatele Isaaca Asimova. \n\nJe robopsycholožkou ve firmě zabývající se výrobou robotů (Americká korporace robotů a mechanických lidí - AKRaML, v anglickém originále US Robots and Mechanical Men). Poprvé se objevila v povídce „Lhář!“.\n\nVystupuje také ve filmu \"Já, robot\", zde ji ztvárnila herečka Bridget Moynahan.\n\nSusan Calvinová se narodila v roce 1982, v tomto roce byla také založena společnost na výrobu robotů - Americká korporace robotů a mechanických lidí (AKRaML, anglicky US Robots and Mechanical Men). Ve svých šestnácti letech napsala první z mnoha prací na téma robotiky pojmenovanou „Praktické aspekty robotiky“. O čtyři roky později v roce 2002 se zúčastnila matematického semináře, na němž dr. Alfred Lanning předváděl prvního pohyblivého robota vybaveného hlasovou jednotkou. Seminář ji velmi zaujal, ačkoli se nezúčastnila následující bouřlivé diskuze. Byla to bledá žena s maskou nepřístupnosti, která ji ochraňovala před okolím. V roce 2003 získala bakalářský titul na Columbia University a začala se věnovat kybernetice. Učila se konstruovat pozitronické mozky. V roce 2008 získala titul Ph.D. a nastoupila do firmy AKRaML.\n\nVe svých 39 letech se zamilovala do 34letého kolegy Miltona Ashe , ale ten její city neopětoval. Tahle událost ji poznamenala o to více, že uvěřila robotovi RB-34. Tento robot s telepatickou schopností jí tvrdil, že Ashe k ní cítí totéž, ale klamal ji. V roce 2029 poprvé opustila Zemi a odcestovala na Hyperzákladnu, aby zde pomohla vyřešit problém s jedním ztraceným robotem, který měl modifikovaný první zákon robotiky. Sehrála důležitou roli při konstrukci rakety schopné skoku hyperprostorem. Tato revoluční kosmická loď byla navržena superpočítačem pojmenovaným „Mozek“ a Calvinová vzala na sebe zodpovědnost při zadávání vstupních dat. V roce 2034 se společně s majitelem společnosti AKRaML Scottem Robertsonem (syn zakladatele firmy) a dr. Alfredem Lanningem účastní soudního sporu, ve kterém je výrobce robotů (AKRaML) žalován profesorem sociologie Simonem Niheimerem za ztrátu profesionální vědecké reputace. Požadovanou částku 750 000 USD žalující strana nevysoudí, i díky znalostem robotů dr. Calvinové je Niheimer přistižen při lži. Calvinová vystupuje i v případu právníka a kandidáta na funkci starosty nejmenovaného amerického velkoměsta Stephena Byerleyho, který byl svým konkurentem nařčen, že je humanoidní robot. Po smrti dr. Alfreda Lanninga a dr. Petera Bogerta jí bylo nabídnuto místo ředitelky výzkumu, což odmítla. Místo dostal mladý Vincent Silver. Když je Calvinové téměř 70 let, kontaktuje ji Stephen Byerley (nyní ve funkci světového koordinátora) a chce znát její názor na Stroje s pozitronickými mozky, které ovládají světovou ekonomiku. Na sklonku své profesní kariéry řeší případ robota LVX-1 zvaného Elvex, jenž zažívá stavy podobné lidskému snění. Ty jsou výsledkem drobné modifikace jeho pozitronového mozku, za kterou je odpovědná mladá začínající robopsycholožka Linda Rashová. Ta tak nevědomky objevila novou oblast robotiky a Calvinová jí zaručí, že se na ní bude osobně podílet. \n\nV roce 2057 odchází z firmy do důchodu. Po dobu 5 let od roku 2052 pod ní pracoval Clinton Madarian, který po ní převzal ve firmě místo hlavního robopsychologa. Když je ve věku téměř 80 let, vedoucí výzkumu AKRaML dr. Peter Bogert ji po smrti Madariana (jenž zemřel při nehodě) požádá o pomoc v záležitosti ženského intuitivního robota. Díky vlastní bystrosti Susan Calvinová rychle přijde na jádro problému, s nímž Bogert a jeho podřízení nemohli hnout. V roce 2064 umírá ve věku 82 let.\n\nDr. Susan Calvinová se objevuje v těchto povídkách:\n\nVe filmu \"Já, robot\" (2004, režie Alex Proyas) je dr. Susan Calvinová přední robopsycholožkou ve firmě US Robotics. Po smrti robotika Alfreda Lanninga pomáhá detektivu Delu Spoonerovi ve vyšetřování, ačkoli je stále přesvědčena, že roboti nemohou ohrozit člověka. \n\n"}
{"id": "846259", "url": "https://cs.wikipedia.org/wiki?curid=846259", "title": "Taxi (hudební skupina)", "text": "Taxi (hudební skupina)\n\nTaxi je česká rocková skupina pocházející z Brna. Pod vedením kytaristy Miloše Makovského fungovala v letech 1986–1991, v částečně změněném obsazení příležitostně vystupuje od roku 2008.\n\nSkupinu Taxi založil Miloš Makovský na jaře 1986, tedy v době, kdy stále hrál v Synkopách. Tehdejší změna orientace Synkop Makovskému nevyhovovala, v Taxi tedy realizoval svoje představy a soustředění na kytarovou hru. Zpočátku působil soubor jako trio, kde vedle Makovského (kytara) hráli ještě Borek Nedorost (klávesy, zpěv) a Miroslav Kern (bicí), oba členové brněnské skupiny Dogma Art. Už od počátku kapela hrála vlastní skladby napsané Milošem Makovským a otextované Josefem Drgáčem. Po přizvání Miloše Hudce (zpěv) a Zdeňka Němečka (baskytara), dalšího bývalého člena Dogmy Art, byla skupina kompletní a pod zkratkou HUZO (Hudcův hudebně zábavní orchestr) vystoupila v roce 1986 na prvním brněnském Rockfestu. Ještě téhož roku také přijala jméno Taxi.\n\nV letech 1988 a 1989 prodělalo Taxi několik personálních změn, na baskytaře se po Němečkovi postupně vystřídali Zdeněk Smetana a Jiří Navrátil, zpěváka Hudce nahradil Jiří Zonyga. V roce 1989 nahrála skupina singl v sestavě Makovský, Nedorost, Smetana a Kern, natočila několik nahrávek ve studiu Československého rozhlasu v Brně a objevila se v televizním pořadu Studio B. Ze zaniklého Progresu-Pokrok přišel v roce 1990 do Taxi baskytarista Dalibor Dunovský. Skupina v létě 1990 natočila po uzavření smlouvy s vydavatelstvím Reset svoje první album, vydavatelství však zkrachovalo a nahrané písně nebyly nikde použity. V roce 1991 muselo Taxi kvůli zdravotním problémům s rukou Miloše Makovského ukončit činnost.\n\nV roce 2008 bylo vydavatelstvím FT Records vydáno s názvem \"Taxi incl. Miloš Makovský\" album nahrané v roce 1990. Při této příležitosti se kapela znovu zformovala, pouze Makovského nahradil David Kousal, a odehrála během roku 2008 několik vystoupení, Zonyga ale poté z Taxi odešel. Od začátku roku 2011 Taxi příležitostně vystupuje s Vilémem Majtnerem na postu zpěváka.\n\n\n\nBývalí členové:\n\n"}
{"id": "846261", "url": "https://cs.wikipedia.org/wiki?curid=846261", "title": "Andrej Gjurič", "text": "Andrej Gjurič\n\nAndrej Gjurič, v srbské variantě Gjurić (29. listopadu 1938 Praha – 27. září 2015 Chraštice), byl český spisovatel, psycholog a politik, v 90. letech 20. století poslanec České národní rady a Poslanecké sněmovny za Občanské fórum, ODS, pak za Unii svobody.\n\nAndrej se narodil do rodiny bosenského Srba Aleksandra Gjuriće (1898–1944), uváděného i jako Alexander Gjurič (Gj se dle novějšího srbského pravopisu píše jako Đ), a Češky Jiřiny Vackové (1908–), pocházející z rodiny doc. MUDr. Bohumila Vacka. Jeho otec získal vládní stipendium v Praze, kde pak vystudoval lékařskou fakultu a posléze na ni i habilitoval. Za nacistické okupace se Aleksandar zapojil do odbojové organizace ÚVOD, načež roku 1942 byl zatčen a 16. 8. 1944 popraven v Drážďanech. V odboji byla aktivní i Andrejova teta Růžena Vacková (1901–1982), od roku 1947 profesorka na Karlově univerzitě v Praze a poté roku 1952 komunistickým režimem odsouzená na 22 let za velezradu.\n\nV době komunistického režimu Andrej nemohl řádně studovat vysokou školu, vykonával nejrůznější povolání, například v pomocníka pivovaru nebo knihovníka. V šedesátých letech 20. století mohl dálkově vystudovat filozofickou fakultu a stal se psychologem. Publikoval odborné studie, ale i fejetony a pohádky, v roce 1983 vydal knížku \"Kam běží modrá liška\", za kterou dostal cenu Literárního fondu za nejlepší knihu pro děti.\n\nPo sametové revoluci se zapojil do politiky. Ve volbách v roce 1990 byl zvolen za Občanské fórum do České národní rady. Roku 1991 patřil mezi zakládající členy ODS. Mandát obhájil ve volbách v roce 1992, nyní za ODS (volební obvod Praha). Zasedal ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V červenci 1995 při parlamentní rozpravě označil poslance republikánské strany Jana Vika za fašistu. V roce 1996 mu soud nařídil, aby se Vikovi omluvil. V roce 1998 ale vrchní soud tento verdikt i povinnost omluvy zrušil. Ve volbách v roce 1996 mandát neobhájil. V senátních volbách roku 1996 pak zamýšlel kandidovat do senátu za ODS za senátní obvod č. 18 – Příbram, ale ústřední volební komise zpočátku jeho kandidaturu pro formální nedostatky v registraci zamítla. Nakonec se voleb zúčastnil. 1. kolo vyhrál se ziskem 29 %, ale ve 2. kole ho porazil a senátorem se stal sociální demokrat Zdeněk Vojíř.\n\nPočátkem roku 1998 nastoupil do Poslanecké sněmovny jako náhradník (poté co rezignoval poslanec Zdeněk Zajíček), přičemž zasedl do poslaneckého klubu nově vzniklé Unie svobody. Již na jaře 1998 ale podepsal analýzu \"Jednadvacet záznamů o pravicové havárii\", kterou vytvořil Milan Uhde, v níž se kriticky vyjadřuje o nově vzniklé Unii svobody. V sněmovních volbách v roce 1998 neúspěšně kandidoval za Unii svobody.\n\nV komunálních volbách roku 1998 byl zvolen do zastupitelstva městské části Praha 2 za Unii svobody. Profesně se uvádí jako psycholog. V roce 1999 se uvádí jako předseda sdružení Fokus, zaměřeného na integraci duševně nemocných.\n\n"}
{"id": "846262", "url": "https://cs.wikipedia.org/wiki?curid=846262", "title": "All (hudební skupina)", "text": "All (hudební skupina)\n\nAll je americká pop punková hudební skupina, která vznikla v roce 1987 a pochází z Fort Collins v Coloradu. Vznikla ze zbylých členů kapely Descendents poté, co ji opustil frontman Milo Aukerman kvůli studiím. Svoje jméno si zvolili podle tehdy posledního alba Descendents \"All\". K nim se na místo zpěváka přidal Dave Smalley ze skupiny Dag Nasty a DYS. V roce 1988 vydali svoje první dvě alba \"Allroy Sez\" a EP album \"Allroy for Prez\" (obojí přes Cruz Records). V roce 1989 kapelu opustil Smalley a místo něj přišel Scott Reynolds. S ním vydali postupně další čtyři alba - \"Allroy's Revenge\" (1989), \"Allroy Saves\" (1990), \"Percolater\" (1992) a koncertní album \"Trailblazer\". V této době vydali také album \"New Girl, Old Story\" s bývalým členem Descendents Tonym Lombardem pod názvem Tonyall.\n\nPod Interscope Records vydali v roce 1995 album Pummel, ale záhy se s vydavatelstvím rozešli kvůli neshodám. Nakonec podepsali smlouvu s vydavatelstvím Epitaph Records. V tu dobu se také do Descendents vrátil někdejší frontman Aukerman a obě kapely pokračovaly po boku, All vydali další tři alba \"Mass Nerder\" (1998) a \"Problematic\" (2000) a s splitové koncertní album s Descendents \"Live Plus One\". Poté měla kapela období nečinnosti, při kterém Stevenson a Alvarez spolupracovali se skupinou The Lemonheads a Stevenson sám i s kapelou Only Crime. V roce 2008 kapela opět obnovila činnost, k roku 2015 je však \"Problematic\" stále jejich posledním studiovým albem. Příběh obou kapel zachytil filmový snímek \"FILMAGE: The Story of DESCENDENTS/ALL\", který režírovali Matt Riggle a Deedle LaCour.\n\n"}
{"id": "846264", "url": "https://cs.wikipedia.org/wiki?curid=846264", "title": "Nejvyšší hory Austrálie a Oceánie", "text": "Nejvyšší hory Austrálie a Oceánie\n\nSeznam nejvyšších hor zemí Austrálie a Oceánie obsahuje seznam nejvyšších hor jednotlivých zemí Austrálie a Oceánie.\n\nV seznamu chybí nejvyšší hora Indonésie, protože ta se nepočítá mezi země Oceánie, neboť většina jejího území (asi 80%) se nachází v Asii. Jde o horu Puncak Jaya, ležící na ostrově Nová Guinea, která je s nadmořskou výškou 4884 m dokonce nejvyšší horou celé Austrálie a Oceánie.\n\nNejvyšší hory teritorií a zámořských území (např. Nová Kaledonie, Havaj, Francouzská Polynésie atd.) v seznamu také nejsou. Mezi nejvyšší a nejzajímavější hory těchto území patří:\n\n\nKromě nejvyšších hor zemí Austrálie a Oceánie z výše uvedené tabulky zobrazuje mapa také nejvyšší horu celého světadílu Puncak Jaya (PJ) a také ty nejvyšší hory zámořských území, které mají výšku přes 1000 m - Mauna Kea (MK), Mont Orohena (MO) a Mont Panié (MP).\n\n"}
{"id": "846269", "url": "https://cs.wikipedia.org/wiki?curid=846269", "title": "14. dynastie", "text": "14. dynastie\n\n14. dynastie byla jednou ze staroegyptských královských dynastií řazených egyptology do historického období Druhé přechodné doby. Je pravděpodobné, že se tato dynastie časově překrývala s dynastií třináctou a patnáctou. Vládla přibližně v letech 1773–1650 př. n. l.\n\nJednou teorií je, že zdejší kananejská populace obsadila v době 13. dynastie deltu Nilu a vyhlásila nezávislost. Sídelním městem mohl být Chois nebo Avaris. Pravděpodobně tedy vládla současně s 13. dynastií. Nakonec mělo přijít sucho a hladomor, což mohlo ovlivnit obě dynastie. Oslabený stav obou království může vysvětlit, proč byla tak lehce dobyta nadcházející 15. dynastií Hyksósů. Z různých seznamů je známo až 76 králů, kteří jsou vázáni k tomuto období. Podle Turínského královského papyru jich bylo dvaatřicet, avšak tyto údaje nemusí být přesné. S největší pravděpodobností jich velké množství vládlo souběžně v různých regionech nilské delty. \n\na mnoho dalších méně významných králů.\n"}
{"id": "846272", "url": "https://cs.wikipedia.org/wiki?curid=846272", "title": "16. dynastie", "text": "16. dynastie\n\n16. dynastie byla jednou ze staroegyptských královských dynastií řazených egyptology do historického období Druhé přechodné doby. Tato dynastie vládla Hornímu Egyptu po dobu sedmdesáti let v období ~1650.1580 př. Kr|.Panovníci 16. dynastie, jejichž sídlo bylo v Thébách, vládli souběžně s hyksóskou 15. dynastií, která ovládala sever země z hlavního města Avaris. \n\nThébští králové spravovali Horní Egypt přibližně od hranic s Nubií u ostrova Elefantina a 1. kataraktu až po střední Egypt poblíž města Abydos, kde se v období 1600-1650 př. Kr. uvádí Abydosská dynastie. Ta pravděpodobně vznikla v období dobývání Memfis Hyxosy a jejich postupem na jih a ustavení vlády v Thébách. . Historie dynastie v Abydosu je datována do období 1650 -1600 př.Kr.\nThéby i Abydos byli vazalové centrální vlády v Avaris. Hodnověrná údaje o této době chybí, nachází se pouze zlomky, ze kterých spíše vyplývají chaotické děje. \n\n16. dynastie v Thébách měla pokračování v 17. dynastii, v poslední fázi Druhé přechodné doby a znovuobnovení jednoty nástupem egyptské 18. dynastie. \nPříklady:\nIdentifikovaní panovníci v Abydosu jsou uváděni v krátkém období jejich působení 1650-1600 př. Kr.\n\nVláda králů v Abydosu, která byla územně a chronologicky redukovaná, na dobu mezi roky ~1650-1600 postupně splynula s Thébskou dynastií v době vlády krále Bebiankha. Jeho aktivity jsou zaznamenány na stéle nalezené v Gebal Zeit kde se nacházelo naleziště Galenitu sulfidu olovnatého. Několik staveb je uváděno i v nekropoli v Abydosu.\n\n"}
{"id": "846278", "url": "https://cs.wikipedia.org/wiki?curid=846278", "title": "Krzysztof Kieślowski", "text": "Krzysztof Kieślowski\n\nKrzysztof Kieślowski (27. června 1941 – 13. března 1996) byl polský filmový režisér a scenárista známý především svými snímky Amatér (1979), Dekalog (1988), Dvojí život Veroniky (1991) a trilogií Tři barvy (1993-4).\n\nV sedmdesátých letech začínal jako dokumentarista, později začal točit hrané snímky, které jsou dnes vedle děl Andrzeje Wajdy a Agnieszky Hollandové známé pod souhrnným označením „kino morálního neklidu“.\n\nNa začátku devadesátých let natočil ve Francii (a ve francouzštině) společně se scenáristou Krzysztofem Piesiewiczem a skladatelem Zbigniewem Preisnerem úspěšný film Dvojí život Veroniky, který zachycuje dvě identické ženy (které hrála Irène Jacobová), jednu v Polsku a druhou ve Francii, které jsou spojeny magickým poutem.\n\nDíky tomuto úspěchu mohl natočit trilogii Tři barvy. Každý ze třech filmů pojmenovaných po barvách francouzské trikolóry (Modrá z roku 1993, Bílá a Červená z roku 1994) pojednává formou dramatického příběhu různých hrdinů o každé ze tří hodnot francouzského motta „volnost, rovnost, bratrství“.\n\n\n"}
{"id": "846284", "url": "https://cs.wikipedia.org/wiki?curid=846284", "title": "NFC North", "text": "NFC North\n\nNFC North je divize National Football Conference (NFC, Národní fotbalové konference) National Football League (NFL, Národní fotbalové ligy) nacházející se v regionu Upper Midwest ve Spojených státech amerických. V současnosti má čtyři členy: Green Bay Packers, Detroit Lions, Chicago Bears a Minnesotu Vikings. NFC North byla nazývána mezi roky 1970 - 2001 NFC Central, přičemž od roku 1977 byla jejím členem také Tampa Bay Buccaneers, která divizi opustila v roce 2001.\n\nDivize byla založena v roce 1967 jako Central Division of the NFL's Western Conference a existovala tři sezóny až do sloučení AFL a NFL. Po sloučení byla přejmenována na NFC Central a své jméno si ponechala až do rozdělení v roce 2002. Všechny čtyři současné týmy v divizi proti sobě hrají od roku 1961, kdy se k NFL připojili Vikings. Bears, Packers a Lions dokonce tuto tradici drží již od roku 1933.\n\nPodle roku založení se jedná o nejstarší divizi v NFL, všem čtyřem klubům dohromady bylo v roce 2012 320 let. Bears a Packers byli staří 93 let, Lions 83 let a Vikings 51 let. Divize má celkem 11 účastí v Super Bowlu, z toho nejvíc Packers, pět. Ale jen Bears (1) a Packers (4) získali Super Bowl. Z deseti nejlepších týmů NFL v procentuální úspěšnosti vítězství a porážek se hned tři, Packers, Vikings a Bears, nacházejí v této konferenci. Na druhou stranu Lions mají jednu z nejnižších úspěšností, včetně unikátní sezóny bez jediného vyhraného utkání ze šestnácti zápasů.\n\nNa začátku sezóny 2012 vedli divizi Bears s celkovým zápisem 712 vítězství - 520 porážek - 42 remíz (v play-off 17-18), vítězstvím v Super Bowlu 1985 a osmi tituly z éry před Super Bowly. Packers zaznamenali bilanci 679-525-36 (v play-off 29-17), čtyři Super Bowly a devět šampionátů NFL. Lions mají 506-599-32 (play-off 7-11) a čtyři šampionáty, a nejmladší Vikings 416-349-9 (play-off 19-26) a žádnou trofej\n\nDivize dostala přezdívku \"Black and Blue Division\" kvůli intenzivní rivalitě, fyzickému stylu hry a klubovým barvám všech týmů. Také je známá jako \"Frostbite Division\", protože všechny týmy až do poloviny 70. let hráli svá zimní utkání na otevřených stadionech v často třeskutých mrazech. Humorná přezdívka \"Frozen North\" nicméně už neplatí, jelikož Lions od roku 1975 a Vikings od roku 1982 hrají v uzavřených vytápěných arénách. Komentátor ESPN Chris Berman nazývá divizi „NFC Norris“ kvůli geografické podobnosti se starou „Norris Division“ NHL.\n\n1967 - 1969 - Původní Western Division se rozdělila na Coastal a Central Division. Do Central Division byli přesunuti Green Bay, Minnesota, Detroit a Chicago.\n\n1970 - 1976 - Central Division je přejmenována na National Football Conference's Central Division (zkráceně \"NFC Central\"), ale její složení zůstává neměnné.\n\n1976 - 2001 - Přidává se Tampa Bay Buccaneers z AFC West.\n\n2002 - současnost - Divize je přejmenována na NFC North a Tampa se přesunuje do NFC South.\n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n\n Vikings se sice stali šampiony NFL, ale prohráli v Super Bowlu 1969.<br>\n"}
{"id": "846286", "url": "https://cs.wikipedia.org/wiki?curid=846286", "title": "NFC South", "text": "NFC South\n\nNFC South je divize National Football Conference (NFC, Národní fotbalové konference) National Football League (NFL, Národní fotbalové ligy). V současnosti má čtyři členy: Atlantu Falcons, Carolinu Panthers, New Orleans Saints a Tampu Bay Buccaneers. Divize byla vytvořena před sezónou 2002, když se NFL rozrostla na 32 týmů. Předtím hrála Tampa Bay v divizi AFC West (1976) a NFC Central (1970 - 2001), zatímco ostatní tři týmy byli součástí geograficky neodpovídající NFC West.\n\nNFC South je jedinou divizí, která od rozdělení v roce 2002 měla každý ze čtyř týmů ve finále konference: Tampa Bay (2002), Atlanta (2004), Carolina (2003 a 2005), New Orleans (2006 a 2009). Všechny čtyři týmy si ve své historii zahráli také v Super Bowlu: Atlanta ještě v divizi NFC West (1998), Tampa (2002), Carolina (2003), New Orleans (2009), ale pouze Tampa Bay a New Orleans zvítězili. Tato divize je také jediná, ve které všechny týmy od roku 2002 získali minimálně dva divizní tituly.\n\nPřed startem sezóny 2012 měli Falcons a Saints shodně nejvyšší počet vítězství ze všech týmů v divizi. Saints vedli divizi s celkovým zápisem 299 vítězství - 386 porážek - 5 remíz (v play-off 5-8) a vítězství v Super Bowlu 2009. Falcons zaznamenali bilanci 299-399-6 (v play-off 6-11), jejich jediná účast v Super Bowlu 1998 skončila nezdarem. Buccaneers mají 222-341-1 (play-off 6-9) a vítězství v Super Bowlu 2002, Panthers 125-147-0 (6-4) a porážku v Super Bowlu 2003.\n\n2002 - současnost - Buccaneers jsou přesunuti z NFC Central, Falcons, Panthers a Saints z NFC West.\n"}
{"id": "846287", "url": "https://cs.wikipedia.org/wiki?curid=846287", "title": "Luděk Jelínek", "text": "Luděk Jelínek\n\nLuděk Jelínek (* 21. června 1958) je bývalý český fotbalista, brankář.\n\nV lize hrál za SK Hradec Králové a FK Teplice. V československé a české lize nastoupil ve 114 utkáních. Nejstarší brankář, který chytal ligu za FK Teplice.\n\n\n"}
{"id": "846294", "url": "https://cs.wikipedia.org/wiki?curid=846294", "title": "Tchung-čou", "text": "Tchung-čou\n\nTchung-čou může být:\n\n"}
{"id": "846297", "url": "https://cs.wikipedia.org/wiki?curid=846297", "title": "Philippsdorf", "text": "Philippsdorf\n\nPhilippsdorf případně Philipsdorf je německý název sídel v Česku:\n\n"}
{"id": "846306", "url": "https://cs.wikipedia.org/wiki?curid=846306", "title": "Tchung-čou (Peking)", "text": "Tchung-čou (Peking)\n\nObvod Tchung-čou () je jeden z městských obvodů Pekingu, hlavního města Čínské lidové republiky. Nachází se na jihovýchodě Pekingu, na východ od historického jádra tvořeného obvody Tung-čcheng a Si-čcheng, zhruba 19 kilometrů daleko od náměstí Nebeského klidu. Sám sousedí na severu s pekingským obvodem Šun-i, na západě s pekingskými obvody Čchao-jang a Ta-sing, a dále s Tchien-ťinem a provincií Che-pej.\n\nCelý obvod má rozlohu 906 čtverečních kilometrů a v roce 2010 v něm žilo přes milion obyvatel.\n\nJe zde severní konec Velkého kanálu.\n\nV obvodě je jeden z kampusů Čínské lidové univerzity.\n\n"}
{"id": "846308", "url": "https://cs.wikipedia.org/wiki?curid=846308", "title": "Terry Pratchett Portfolio", "text": "Terry Pratchett Portfolio\n\nTerry Pratchett Portfolio je ilustrované představení některých hlavních i vedlejších hrdinů zeměplošské série. Terry Pratchett v něm spojil síly s ilustrátorem Paulem Kidbym. Ve Velké Británii vyšlo v roce 1996, v Česku pak v překladu Jana Kantůrka v roce 1998 v nakladatelství Talpress. Formát je větší, než klasické knihy (cca A4). Počet stran je 32, kniha je v měkké vazbě.\n\nTento díl není klasickou novelou, jedná se o doplněk k Zeměplošské sérii. Terry Pratchett zde představuje postavy svých knih. Používá krátké, vtipné popisy, které doplňují ilustrace jeho dvorního ilustrátora Paula Kidbyho. Ten zde zapojil naplno svou fantasii a dal tak podobu mnoha oblíbeným hrdinům. Mezi nejznámější vyobrazené postavy patří Mrakoplaš (i se Zavazadlem), Smrť, Samuel Elánius a jeho kolegové z hlídky i čarodějky Bábi Zlopočasná se stařenkou Oggovou. Setkat se ale můžeme i s mnoha jinými, (ne)obyčejnými postavami ze světa Zeměplochy.\n"}
{"id": "846317", "url": "https://cs.wikipedia.org/wiki?curid=846317", "title": "Kostel svatého Apolináře", "text": "Kostel svatého Apolináře\n\nKostelů zasvěcených svatému Apolináři je více:\n\n\n\n…a další\n"}
{"id": "846334", "url": "https://cs.wikipedia.org/wiki?curid=846334", "title": "Římskokatolická církev v Austrálii", "text": "Římskokatolická církev v Austrálii\n\nŘímskokatolická církev v Austrálii v současné době představuje největší křesťanskou církev na tomto kontinentu. Sčítání lidu v roce 2006 mluví o 5 704 000 obyvatelích, kteří se hlásí ke katolické církvi, tedy 27,56 % populace První katolíci byli přítomni již na tzv. První britské flotile, která dorazila k australským břehům na začátku roku 1788, nejčastěji se jednalo o Iry. Katolická církev je v Austrálii největším poskytovatelem služeb v oblasti zdravotnictví, vzdělávání a charity. Sociální katolické služby mají v Austrálii 63 členských organizací a pomáhají ročně asi miliónu lidí, v katolických školách se vzdělává asi 650 000 studentů (18 % studentské populace). První kanonizovanou australskou světicí se stala Mary MacKillopová, zakladatelka řeholní společnosti, kanonizovaná v roce 2010.\n\nAustralská katolická biskupská konference má v čele arcibiskupa Denise Harta. \n\nV kardinálském kolegiu je Austrálie zastoupena třemi členy (George Pell, Edward Idris Cassidy, Edward Bede Clancy), z nichž pouze kardinál Pell, emeritní sydneyský arcibiskup, má právo volit v konkláve.\n\nAustrálie má 1363 farností, rozdělených do 32 diecézí sdružených do pěti církevních provincií:\n\n\n\n\n\n\n"}
{"id": "846336", "url": "https://cs.wikipedia.org/wiki?curid=846336", "title": "Men-tchou-kou", "text": "Men-tchou-kou\n\nObvod Men-tchou-kou () je jeden z městských obvodů Pekingu, hlavního města Čínské lidové republiky. Leží na západním okraji metropole v Západních horách a má převážně venkovský a horský charakter. Celkově má rozlohu 1 312 čtverečních kilometrů a v roce 2000 v něm žilo 266 tisíc lidí.\n\nHistoricky se jednalo o významnou hornickou oblast, první záznamy o zdejším dolování pochází z období dynastie Ming. Dnes je ovšem velká část ložisek již vytěžena.\n"}
{"id": "846338", "url": "https://cs.wikipedia.org/wiki?curid=846338", "title": "Euro Truck Simulator 2", "text": "Euro Truck Simulator 2\n\nEuro Truck Simulator 2 je pokračováním úspěšného simulátoru nákladní dopravy na území evropské části Eurasie a na souostroví Spojeného království a Irska. Hru vytvořila česká společnost SCS Software. Stejně jako první díl, Euro Truck Simulator, je postavena na technologii Prism3D. Hra vyšla v roce 2012. Hra byla na serveru PC Gamer zvolena za Herní simulátor roku 2012 a v anketě Booom 2012 byla zvolena za 2. nejlepší českou hru roku.\n\nAčkoliv je přímým předchůdcem hra Euro Truck Simulator, vývojáři z SCS Software vytvořili už celou řadu podobných her zaměřených na různé státy na světě. Například:\n\nJednou ze zásadních novinek ETS 2 je rozšíření mapy, respektive silniční sítě. Právě nedostatečný počet cest byl v minulém díle poměrně kritizován. Rozsáhlá silniční síť v Německu a Velké Británii vytvořená pro potřeby specializovaných her v sérii (UK Truck a German Truck Simulator) tak byla převzata i do ETS 2. Rozšíření se však dočkala celá herní mapa, takže vhod přijde i detailně zpracovaná GPS navigace v kabině tahače.\n\nS rozsáhlostí herní mapy souvisí i vysoký počet měst, z nichž a do kterých hráč náklad přepravuje. Celkem je ve hře 69 známých evropských metropolí a důležitých měst, což je více než trojnásobek oproti prvnímu dílu, Počet měst nyní čítá 155 měst se všemi rozšířeními. Okolí cest i samotná města jsou vymodelována s maximální péčí, včetně důležitých pamětihodností, které dodávají hře na atmosféře a uvěřitelnosti. V září roku 2013 vyšlo DLC \"Na východ!\" rozšiřující mapu o oblast východní Evropy. V roce 2015 vyšlo , které rozšiřuje mapu o oblast Skandinávie. V roce 2016 vyšlo DLC Vive la France, které rozšiřuje mapu v oblasti Francie. V prosinci roku 2017 vyšlo i DLC Italia, které rozšiřuje mapu v oblasti celé Itálie a Sicílie. V květnu roku 2018 byla oznámena restrukturalizace mapy Německa, avšak další státy budou následovat, ale nelze to udělat v jednom kroku. První část restrukturalizované mapy Německa bude dostupné od verze 1.32. Restrukturalizované mapy budou dostupné zdarma vlastníkům, avšak je to běh na dlouhou trať. Mimo jiné se tato věc týká i rozšíření ,Going East!\". Koncem listopadu 2018 vyšlo další rozšíření – DLC Beyond the Baltic sea, které přidalo Lotyšsko, Estonsko, Litvu, část Ruska a Finska.\n\nPro autentičtější zážitek se v ETS 2 nově objevují i licencovaná vozidla těch nejvýznamnějších značek mezi nákladními vozy s různými podvozky, převodovkami, motory.\n\nModely tahačů jsou propracovány do nejmenších detailů, stejně jako jejich kabiny.\n\nHráč si své tahače může vylepšovat v oblasti výkonu i vzhledu, kde je připravena celá řada světel, klaksonů, výfuků a dalších doplňků pro přizpůsobení podle hráčova vkusu. Hráč samozřejmě nemusí zůstat u jednoho tahače, ale za vydělané peníze si může pořizovat další a budovat tak i vlastní přepravní flotilu.\n\nS příchodem DLC Heavy Cargo Pack, byly přidány nové podvozky u tahačů Scania, Volvo, Mercedes-Benz v provedení 8x4. V aktualizaci 1.34 byl rovněž přidán MAN v provedení 8x4.\n\nSeznam licencovaných značek nákladních vozidel:\n\nHráč od beta verze 1.32 může již vlastnit nejen vlastní tahač, ale i vlastní návěs, který si obdobně jako u tahače může nakonfigurovat podle svých představ.\n\nU návěsů lze upravovat uspořádání podvozků, typ nástavby, kola včetně ráfků a různé příslušenství. Nástavby mohou býti jak ploché, izolované, chladicí, plachtové, tak i skříňové. Navíc si lze zakoupit speciální nástavby návěs s pohyblivou podlahou a tzv. double a B-double návěsy, jedná se podstatě o návěs, který má klasický rozměr délky, která je 13,6 metru. Navíc je k němu připojen menší návěs, který má obvyklou délku 7,5 metru kterými lze jezdit pouze ve Skandinávii, neboť v jiných státech EU není právně možné mít delší soupravu než 18,75 metru včetně přesahujícího nákladu.\n\nHlavní pilíř hratelnosti spočívá v samotném řízení tahačů s různým nákladem. Ten hráč získá podle toho, pro kterou společnost se rozhodl konkrétní zakázku dovézt. Podle nákladu, vzdálenosti a dalších parametrů se určí i odměna, která řidiči bude příslušet. Naopak výdaje sestávají z oprav vozidla, pohonných hmot a případných pokut za nedodržení pravidel silničního provozu. V prosinci roku 2019 byly do hry přidány objížďky, hráč musí objet vymezenou část, jež je uzavřena, navigace sama určí objízdnou trasu, nebo hráč samotný si může navolit svojí trasu.\n\nPostupně se hráč dostává k zajímavějším nákladům, k zajímavějším destinacím a tím i k finančně lépe hodnoceným zakázkám. Postupně tak může rozšiřovat svoji přepravní flotilu a najímat další řidiče, kteří ještě urychlí expanzi.\n\nZa každý úspěšně odvezený náklad získá hráč peníze a zkušeností, a tedy postupně zvyšuje svojí úroveň, za kterou si může odemknout následující schopnosti:\n\nHra je i po svém vydání neustále rozšiřována formou aktualizací, které nabízejí nový obsah (tahače, návěsy, silnice, funkce...). Přehled všech těchto aktualizací naleznete na oficiálních stránkách hry. Kromě těchto aktualizací, které jsou zdarma, je možno hru rozšířit pomocí placených DLC.\n\nJinak zvaný Euro Truck Simulator 2: Na východ!. Vyšel 19. září 2013. Datadisk přidává 13 nových měst umístěných do čtyř zemí. Je mezi nimi například česká Ostrava. Byla přidána i slovenská města – Banská Bystrica a Košice. Nejvíce měst přibylo v Polsku – Katowice, Krakov, Lublin, Lodž, Varšava, Bialystok, Olsztyn a Gdaňsk. Poslední zemí je Maďarsko, které v původní hře chybělo. Zde jsou umístěna města Budapešť a Debrecen. Nové oblasti by měly být propracovanější, než ty v původní hře. Taktéž v nich přibyly 3 showroomy a 9 personálních agentur. Došlo také k úpravě umělé inteligence.\n\nDatadisk vyšel 7. května 2015. Rozšíření přidává do hry Skandinávské země - Dánsko, Norsko a Švédsko. Nové oblasti zahrnují 27 měst a jsou zpracovány detailněji než ty v původní hře. Zároveň do hry přibyly nové druhy nákladu, jako například zvířata a návěs pro převážení tahačů Volvo a Scania. Vylepšení se i dočkala AI doprava.\n\nDatadisk vyšel 5. prosince 2016. Přidává do hry celý zbytek Francie (doposud zde byla pouze severovýchodní část). Přibylo 15 nových měst. Bylo přidáno přes 20 000 kilometrů silnic a dálnic, současně byla přepracována i zbylá část Francie, hlavně Paříž Rozšíření přidalo do Francouzské části mapy nový průmysl. Jedná se hlavně o jaderné elektrárny Saint Laurent, Civaux, Paluel, Saint Alban, Golfech. Nové náklady, nové firmy, systém francouzských mýtných bran. Ve verzi 1.36 byl přidán ostrov Korsika, na ostrově se nachází 6 měst Ajaccio, Calvi, Ile Rousse, Bastia, Porto-Vecchio a Bonifacio.\n\nDatadisk vyšel 5. prosince 2017, a tedy přesně rok po datadisku s Francií. Do hry byl přidán zbytek Itálie včetně Sicílie. Přidáno bylo 19 měst, a také severní část byla přepracována, hlavně Milán. Mapa byla obohacena o 11 500 kilometrů nových silnic a dálnic, unikatní 3D modely, realistické obchvaty měst, typické italské mýtné brány, nový průmysl (ocelárny, lomy), nové náklady (mramorové bloky, dodávky). Od vydáni rozšíření se ve městech objevuje popelářský vůz. Byl přepracován systém navigace. Ve verzi 1.35 byl přidán druhý italský ostrov Sardinie, na ostrově jsou tři města Cagliari, Olbia a Sassari.\n\nDatadisk vyšel 29. 11. 2018. Rozšíření obsahuje Baltské státy, jižní část Finska a část Ruska včetně druhého největšího města Ruské federace Petrohradu. Přidáno bylo 24 měst. Mapa byla obohacena přes 13 000 kilometrů nových silnic a dálnic, nové 3D modely, včetně specifických vlaků, aut a v některých městech i tramvaje. S rozšířením přichází i nový průmysl, jedná se hlavně o papírny, nábytkářský průmysl a betonárny.\n\nDatadisk vyšel 5. prosince 2019 a obsahuje Rumunsko, Bulharsko a evropskou část Turecka, všechny státy sousedí s Černým mořem. Přidáno bylo 30 sídel, z toho 20 měst.\n\nToto DLC bylo oznámeno v lednu 2020 a jeho vydání se očekává v průběhu roku 2020. Toto rozšíření bude obsahovat Pyrenejský poloostrov.\n\nBalíček, který lze koupit pouze na Steamu, přidává do hry 8 nových hodnotných a rozměrnější nákladů jmenovitě: Vrtulník, Jachtu, Klimatizaci, Housenkový pás, Část plynovodu, Traktor, Silniční válec, Pásové vozidlo s vrtným zařízením a jako bonus speciální přizpůsobitelný nátěr.\n\nBalíček, který lze koupit pouze na Steamu, přidává do hry 8 nových nadměrně těžkých nákladů až 60 tun jmenovitě: Asfaltovou frézu, Buldozer, Dieselová lokomotiva, Autojeřáb, Průmyslový kabelový naviják, Betonové nosníky, Transformátor, Kovová skruž. Náklady jsou převáženy pomocí nových podvalníků, které mají automaticky řízené nápravy.\n\nBalíček, který lze koupit pouze na Steamu, přidává do hry 11 velmi nadměrných nákladů (až 70 tun, 6 metrů široké, 5+ metrů vysoké a 20+ metrů dlouhé), 4 nové návěsy, pro balíček byly přidány speciální trasy (většina v základní mapě, postupně budou přibývat). Úzká spolupráce s doprovodnými vozidly, Vylepšené AI, které uvolňuje dopravu, zastavuje a vytlačuje ostatní na stranu. Nové majáky na tahače.\n\nVe hře byly doposud jen nelicencované návěsy apod. vydáním tohoto balíčku naznačil SCS Software, že by chtěl mít licencované návěsy. Návěsy vycházejí z originálních Schwarzmüller návěsů včetně potisků plachet, jsou vypracovány velmi detailně. Součástí balíčku je také hrnek, kšiltovka a vlaječka s logem firmy. Datum vydání 16. září 2016.\n\nSCS Software na svém blogu 8. února 2018 zveřejnil příspěvek, kde oznamuje užší spolupráci s dalším velkým výrobcem návěsů, a sice německou firmu Krone. Rozšiřitelný obsah vyšel 17. září 2018, avšak ke dni vydání zatím nelze vlastnit návěs Box Liner, jenž je určen pro přepravu kontejnerů. DLC je plně kompatibilní s updatem 1.32, takže lze celý návěs nakonfigurovat.\n\nBalíček, který je pouze na Steamu přidává do hry sadu příslušenství, kterými lze vyzdobit nebo vylepšit interiér svého tahače. Většina věcí jsou nepraktická, jako je například hrnek, peněženka, brašna aj. Užitečné jsou naopak kompas a navigace, kterou lze umístit na čelní sklo. Navíc předměty reagují na fyzikální jevy.\n\nBalíček značně rozšiřuje nabídku tuningových dílů pro tahače značky Scania, jež jsou obsaženy v základní hře. Obsahem jsou díly pro interiér i exteriér. Patří sem zadní nárazníky, kryty podvozku, výfuky, přední nárazníky, přední masky, mřížkování, nosníky, chrániče, hrnky, LED loga, záclony, zástěry kol, náboje kol, kryty náboje kol, obložení oken i dveří, přední odznak, speciální nátěry a stoleček na palubní desce .\n\nRozšíření rozšiřuje nabídku tuningových dílů pro tahače DAF. Jsou obsaženy příslušenství do interiéru (LED loga, záclony, hrnky, stolečky aj.) a díly pro exteriér (nárazníky, kryty podvozku, výfuky, náboje kol, mřížkování, zástěry kol, obložení oken, dveří a nádrží, speciální nátěry a další.\n\nRozšíření rozšiřuje nabídku tuningových dílů pro tahače Mercedes-Benz. Jsou obsaženy příslušenství do interiéru (LED loga, záclony, hrnky, stolečky aj.) a díly pro exteriér (nárazníky, kryty podvozku, výfuky, mřížkování, zástěry kol, obložení oken, dveří a nádrží, speciální nátěry a další.\n\nRozšiřující balíček, který rozlišuje tuningové díly pro kola o nové ráfky, náboje kol, kryty nábojů kol a matic, většinu dílů lze přebarvit na různé barvy.\n\nDne 10. 1. 2017 vyšlo první DLC, které hru rozšiřuje o pneumatiky. DLC obsahuje kromě pneumatik Michelin také tematické nátěry a doplňky do interiéru i exteriéru tahače. Toto rozšíření bylo po vydání možno v omezeném počtu získat zdarma po splnění určitých kritérií.\n\nDne 2. 8. 2019 vyšlo druhé DLC s pneumatikami. DLC obsahuje kromě pneumatik Goodyear také tematické nátěry a doplňky do interiéru tahače. Rozšíření šlo získat zdarma v rámci speciálního eventu na WorldOfTrucks.\n\nPrvní díl ETS byl velmi výrazně rozšiřován skrze módy, které upravovaly a vylepšovaly hru, její vzhled, nebo chování vozidla na cestě. Šlo například o oblíbený způsob, jak z bezejmenných nelicencovaných tahačů udělat ty reálné. Již krátce po vydání se mnoho módů objevilo i pro ETS 2 – jde znovu například o mód přidávající tahačům reálná jména a loga (ani v ETS 2 nebyly hned po vydání licencovány všechny značky), nebo o vypnutí omezovače. S neustálými aktualizacemi hry však tyto nedostatky postupně mizí a autoři modifikací se tak soustřeďují převážně na vytváření nových skinů pro tahače i návěsy či rozšiřování mapy.\n\n\n"}
{"id": "846340", "url": "https://cs.wikipedia.org/wiki?curid=846340", "title": "Hypoteční poradce", "text": "Hypoteční poradce\n\nHypoteční poradce je osoba poskytující odborné poradenství v oblasti hypotečních úvěrů. Zabývá se porovnáváním aktuálních nabídek na hypotečním trhu, může vystupovat nezávisle i závisle na hypoteční bance. Porovnává úroky jednotlivých hypoték, jejich možnou výši, poplatky, dobu fixace a další parametry. Na základě nich by měl vybrat nejvhodnější hypotéku a výběr přizpůsobit konkrétním nárokům a požadavkům.\n\nHypoteční poradenství spadá do oblasti finančního poradenství. To se zabývá nejen zprostředkováním hypotečních úvěrů, ale také například zajištěním penzijního připojištění nebo stavebního spoření. \n\nKvalitní hypoteční poradce by měl mít zkušenosti, znalosti a dokonalý přehled o produktech na trhu.\n\nKaždý hypoteční makléř by měl jednat kvalifikovaně a v souladu s dobrými mravy.\n"}
{"id": "846341", "url": "https://cs.wikipedia.org/wiki?curid=846341", "title": "Západní hory", "text": "Západní hory\n\nZápadní hory () jsou hory a kopce v západní části Pekingu, hlavního města Čínské lidové republiky. Jedná se o výběžek pohoří Tchaj-chang z provincie Che-pej na území Pekingu. Zabírají zhruba 17 % rozlohy Pekingu, skoro celé obvody Men-tchou-kou a Fang-šan a části obvodů Čchang-pching, Chaj-tien a Š'-ťing-šan.\n"}
{"id": "846344", "url": "https://cs.wikipedia.org/wiki?curid=846344", "title": "Konstancie Sicilská", "text": "Konstancie Sicilská\n\nKonstancie Sicilská může být:\n\n"}
{"id": "846350", "url": "https://cs.wikipedia.org/wiki?curid=846350", "title": "Svět Naruta", "text": "Svět Naruta\n\nSvět Naruta je japonská série manga, napsaná a ilustrovaná Masashim Kishimoto.\n\nZemě ohně ( 火の国, \"Hi no kuni\") je zemí, kde se odehrává většina děje seriálu a mangy \"Naruto\". Její název odkazuje na teplé počasí během celého roku. Skrytou vesnicí Země ohně je Listová vesnice ( 木ノ葉隠れの里, \"Konohagakure no sato\" – doslova \"Vesnice skrytá v listí\"), také známá jako Konoha, kde žije hlavní hrdina, Naruto Uzumaki. Byla založena představiteli dvou soupeřících klanů, následníků Mudrce Šesti cest: Haširamou, vůdcem klanu Sendžu, a Madarou, vůdcem klanu Učiha. Její vůdce se nazývá \"hokage\" ( 火影, doslova \"ohnivý stín\"). Tváře všech dosavadních hokagů jsou vytesány do skály nad vesnicí. Současným hokagem je Naruto Uzumaki, syn čtvrtého hokage.\n\nZemě větru ( 風の国, \"Kaze no kuni\") je země tvořená především pouštěmi. Přestože je většina země kvůli pouštnímu klimatu neobyvatelná, je v této zemi vysoká populace a kvalita života díky častým obchodním stykům se Zemí ohně. Skrytou vesnicí Země větru je Písečná vesnice ( 砂隠れの里, \"Sunagakure no sato\" – doslova \"Vesnice skrytá v písku\"), jejímž vůdcem je \"kazekage\" ( 風影, doslova \"větrný stín\"). Současným kazekagem je Gaara, syn čtvrtého kazekage.\n\nZemě vody ( 水の国, \"Mizu no kuni\") je ostrovní zemí. Skrytou vesnicí Země vody je Mlžná vesnice ( 霧隠れの里, \"Kirigakure no sato\" – doslova \"Vesnice skrytá v mlze\"), jejímž vůdcem je \"mizukage\". Současným mizukage je Čódžuró.\n\nZemě země ( 土の国, \"Cuči no kuni\") je zemí nacházející se severozápadně od Země ohně. Skrytou vesnicí Země země je Kamenná vesnice ( 岩隠れの里, \"Iwagakure no sato\" – doslova \"Vesnice skrytá mezi kameny\"), jejímž vůdcem je \"cučikage\". Současným cučikage je Kurocuči.\n\nZemě blesku ( 雷の国, \"Kaminari no kuni\") je hornatou zemí nacházející se severovýchodně od Země ohně. Skrytou vesnicí Země blesku je Oblačná vesnice ( 雲隠れの里, \"Kumogakure no sato\" – doslova \"Vesnice skrytá mezi mraky\"), jejímž vůdcem je \"raikage\". Současným raikagem je Darui.\n\nZvučná, Travnatá, Deštivá , Rýžová, Ptačí a Vodopádová.\nGenin\n\n( 下忍, doslova \"nižší nindža\") je nejnižší hodnost nindži. Nindža se jím stane, když úspěšně složí závěrečné zkoušky na nindžovské akademii.\n\nČúnin ( 中忍, doslova \"střední nindža\") je střední hodnost nindži, což znamená, že nositelé této hodnosti jsou nindžové kvalifikovaní k hlídání a velení dalším nindžům. Čúnin musí dosáhnout jisté úrovně vyspělosti, která se skládá především z vůdčích schopností, taktické dovednosti a zručnosti. Někteří z nich, jako jsou Iruka nebo Mizuki, získávají funkce jako učitelé, a další, jako je například Šikamaru, mají na starost vedení týmů skládajících se z nindžů nižších hodností. Čúninové jsou obvykle vysíláni na C nebo B mise.\nTen, kdo se chce stát čúninem, se musí zúčastnit tzv. čúninské zkoušky. Zkouška se skládají ze tří částí: první část testuje uchazečovu schopnost shromažďovat informace a učinit správná rozhodnutí (stejně jako pochopení filosofie nindžů). Druhou částí se testuje znalost mise, dodržování pokynů a schopnost přežití v extrémních podmínkách. Třetí část se skládá z individuálních bojů mezi těmi, kdo prošli částí první a druhou. Podle výsledků třetího kola rozhodne odborná rada o tom, kdo se stane čúninem a kdo ne. Nezáleží tady na tom, kdo v daných soubojích zvítězí, ale na výkonech během jednotlivých soubojů.\nV minulosti každá vesnice prováděla svou vlastní čúninskou zkoušku. Po třetí světové válce nindžů se však skryté vesnice nindžů rozhodly, že čúninskou zkoušku bude každý rok pořádat jedna vybraná vesnice i pro zájemce z ostatních vesnic. Účelem tohoto rozhodnutí byla snaha o vzájemné zlepšení vztahů mezi vesnicemi a zabránění dalším válkám. Další výhodou je to, že zkouška vždy dokáže přilákat klienty, kteří si u daných vesnic nechají zadat mise. Vzhledem k rostoucím počtům nindžů se čúninská zkouška koná dvakrát každý rok.\nPo dosažení čúninské úrovně může nindža nosit identifikační taktickou vestu, která může sloužit k ukládání svitků. Nošení této vesty však není povinné.\n\nNositeli titulu džónin ( 上忍, v překladu \"vyšší nindža\") jsou elitní nindžové. Džóninem je například Kakaši Hatake.\n\nKage ( 影, v překladu \"stín\") je nejvyšší možná hodnost nindži. V každé z pěti nejsilnějších skrytých vesnic je vždy jen jeden kage. Bývá to většinou nejsilnější nindža dané vesnice.\n\nHokage ( 火影, doslova \"ohnivý stín\") je vůdce Skryté listové vesnice, která leží v Zemi ohně. Prvním hokagem byl Haširama Sendžu, jeden ze zakladatelů Listové vesnice, jenž soupeřil o titul hokage se svým věčným rivalem Madarou Učihou. Druhým hokagem byl Tobirama Sendžu, bratr Haširamy, jenž se stal hokagem po smrti svého bratra. Po jeho smrti byl třetím hokagem zvolen Hiruzen Sarutobi, mistr týmu tří legendárních \"sanninů\" (Cunade, Oročimara a Džiraiji), kteří později velmi výrazně ovlivnili osud Listové vesnice. Čtvrtý hokage byl na rozdíl od předchozích nositelů tohoto titulu zvolen ještě za života předchozího hokage. Byl jím Minato Namikaze. Poté, co byl zvolen, byla nastolena ve vesnici vláda dvou kagů, tj. vládl Hiruzen i Minato, ale Hiruzen již vzhledem k pokročilejšímu věku přenechal funkci Minatovi. Minato však nečekaně zemřel, když byla Listová vesnice napadena devítiocasým démonem a Minato byl nucen pro ochranu vesnice zapečetit démona do svého syna Naruta výměnou za svůj život. Po něm vládl opět Hiruzen Sarutobi, který zemřel, když použil pečetící techniku na svého bývalého studenta Oročimara, který chtěl zničit vesnici, a na zapečetění znovuzrozených předchozích dvou hokagů, které Oročimaru vyvolal. Po Hiruzenově smrti se pátou hokage stala jeho bývalá studentka Cunade, vnučka prvního hokage. Ta se však později při napadení vesnice Painem dostala do kómatu, čehož využil velitel jednotky ANBU Root, Danzó Šimura, který se dočasně stal šestým hokagem, avšak předtím, než se Cunade stihla probrat z kómatu, byl zabit při boji se Sasukem Učihou. V krátkém období po Danzóově smrti, kdy ještě stále byla Cunade v kómatu, se jako o druhém náhradníkovi za Cunade spekulovalo o Kakašim Hatake, ten však nakonec jmenován do funkce nebyl, neboť se do té doby stihla Cunade probrat z kómatu a znovu převzít funkci hokageho. Byl však jmenován až později.\nPortréty všech hokage jsou vytesány do skály, který leží za vesnicí, proto se tato skála nazývá Památník hokagů. Po odstoupení šestého hokage, Kakashiho, byl jmenován sedmý Hokage a to Uzumaki Naruto.\n\nKazekage ( 風影, doslova \"větrný stín\") je vůdce Skryté písečné vesnice, která leží v Zemi větru. Doposud se v této funkci vystřídalo pět lidí, přičemž současným – pátým kazekagem – je Gaara. Sochy všech kazekage jsou umístěny v jednací síni úřadu, kde se schází rada vesnice.\n\nMizukage ( 水影, doslova \"vodní stín\") vede Skrytou mlžnou vesnici. Současnou mizukage je Čódžuró.\n\nRaikage ( 雷影, doslova \"bleskový stín\") vede Skrytou oblačnou vesnici. Současným raikagem je Darui.\n\nCučikage ( 土影, doslova \"stín země\") vede Skrytou kamennou vesnici. Současným cučikagem je Kurocuči.\n\nDžucu je označení všemožných schopností a bojových technik, které mohou nindžové v Narutu využívat. Jednou z nich je např. Šaringan (写輪眼, doslova \"kopírovací kolové oko\"), které umožňuje okamžité zapamatování si džucu použitého nepřítelem, sledování rychlých pohybů a předpovídání dalšího soupeřova kroku.\n"}
{"id": "846355", "url": "https://cs.wikipedia.org/wiki?curid=846355", "title": "Hrubá mzda", "text": "Hrubá mzda\n\nHrubá mzda je peněžní odměna za práci před zdaněním a jinými odpočty. Po zdanění a dalších úpravách je výsledkem výpočtů tzv. \"čistá mzda\". Z pohledu zaměstnavatele znamená hrubá mzda, společně s příspěvkem na sociální a zdravotní pojištění, hlavní složku nákladů na práci jako výrobní faktor.\n\nMzda nebo plat je odměna pracovníka za práci v tzv. závislé činnosti, tedy v zaměstnání. Je vyjádřena zpravidla v peněžní formě. Po oboustranném souhlasu zaměstnavatele i zaměstnance lze vyplácet i naturální mzdu, tedy odměnu ve formě zboží nebo služby. Mzda se obvykle vztahuje k určenému období: denní, týdenní nebo měsíční. Může být sjednána také úkolová mzda za splnění určitého úkolu, případně mzda kombinovaná.\n\nHrubá mzda je celkovým výdělkem fyzické osoby a tvoří základ pro výpočet \"čisté mzdy\", která je vypočtena po odečtení poplatků státu a případně obdobných povinných srážek. Zejména se jedná o daň z příjmu, pojistné sociálního zabezpečení a zdravotního pojištění.\n\nDo většiny ekonomických statistik vstupuje hrubá mzda. Ta je jednak snáze vykazatelná než čistá mzda a jednak má bližší souvislost s cenou práce, neboť do čisté mzdy se promítá míra zdanění a také další individuální okolnosti jako rodinný stav a ekonomická situace domácnosti. Naopak ke spotřebě nebo úsporám domácností má blíže hodnota čisté mzdy.\n\nFormy mzdy rozdělujeme podle řady hledisek:\n\nPodle vázanosti na pracovní dobu se rozpoznávají formy:\n\nMzda může být v čisté formě nebo složená z více různých složek. Kombinace těchto forem může omezovat nevýhod plynoucích z jednotlivých forem. Např. ryze časová mzda nestimuluje růst produktivity práce, na rozdíl od úkolové a podílové mzdy.\n\nPodle nárokovosti se rozpoznávají formy nebo složky mzdy:\n\nMzdový systém je soustava nebo souhrn podmínek, v rámci nichž zaměstnavatel plní ve vztahu k zaměstnanci mzdovou povinnost. Podmínkami rozumíme mzdové indikátory, tj. ukazatele, podle nichž poskytuje zaměstnavatel zaměstnanci mzdu. Součástí mzdových podmínek mohou být hmotné a nehmotné faktoru v rámci organizace nebo firmy, mezi které patří možnost kariérního růstu, jistoty v zaměstnání, commitment a firemní loajalita, rozvržení pracovní doby, pracovní volno, samostatnost v rozhodování, poměry na trhu práce a poměry na pracovišti.\n\nRůzné metody výpočtu základní mzdy:\n\nDo výpočtu hrubé mzdy vstupují kromě základní mzdy také \"příplatky\" za práci ve ztíženém pracovním prostředí (příliš prašné, vlhké, extrémně teplé nebo studené, jinak zdraví škodlivé) nebo v obtížném pracovním režimu (noční práce), ve svátek nebo za práci přesčas aj. Některé příplatky jsou předepsány zákonem, jiné mohou být upraveny vnitřním předpisem. \n\nDále se započítávají \"náhrady mzdy za\" dovolenou nebo státní svátek, různé \"odměny a prémie\", jejichž smyslem je ocenit kvalitu odvedené práce (prémie jsou stanoveny předem v závislosti na měřitelných ukazatelích, odměny se používají k ocenění bez měřitelných ukazatelů).\n\nSoučástí mzdy nejsou některé další platby od zaměstnavatele, které přímo nesouvisí s oceněním vykonané práce, např. cestovní náhrady.\n\nZ hrubé mzdy se pak strhávají zákonné odvody, jejichž poplatníkem je zaměstnanec a plátcem zaměstnavatel:\n\nZaměstnavatel nad rámec hrubé mzdy vypočítává ještě další odvody, které se zahrnují do tzv. \"superhrubé mzdy\":\n\nSestavení \"vyměřovacího základu\" pro výpočet daně z příjmu ze závislé činnosti: „superhrubá mzda“ = hrubá mzda zaměstnance + povinné pojistné na sociální zabezpečení placené zaměstnavatelem + povinné pojistné na zdravotní pojištění placené zaměstnavatelem.\n\nVýše měsíční zálohy na daň, kterou odvádí zaměstnavatel z příjmů zaměstnance ze závislé činnosti, je stanovena zákonem o dani z příjmů jako procento ze \"základu daně\". Základem daně (přesněji: dílčím základem daně z příjmů ze závislé činnosti a funkčních požitků) je superhrubá mzda, tedy hrubá mzda zvýšená o pojistné placené zaměstnavatelem. Pro výpočet zálohy na daň se tato částka zaokrouhluje na celé stovky nahoru a záloha z takto upravené částky činí 15 %. \n\nV případě, že zaměstnanec podepsal tzv. \"prohlášení k dani\", záloha na daň se dále snižuje o \"slevy na dani\" (za poplatníka, invalitidu 1.,2. nebo 3. stupně, ZTP) a měsíční podíl z ročního \"daňového zvýhodnění\" (za každé vyživované dítě). Přesahuje-li daňové zvýhodnění zálohu na daň, zaměstnanci tím vzniká nárok na daňový bonus. Tedy místo odvodu zálohy na daň naopak obdrží příslušnou částku.\n\nPokud měsíční příjem nedosahuje 5000 Kč a zaměstnanec nepodepsal prohlášení k dani (na základě něhož by zaměstnavatel byl povinen provést roční zúčtování záloh na daň), odvádí ze základu daně tzv. \"srážkovou daň\". V tomto případě se základ daně zaokrouhluje na celé stovky dolů a daň činí 15 %. Po odvedení tato daň už nevstupuje do ročního zúčtování.\n\nČistá mzda představuje částku, která je zaměstnanci skutečně vyplacena, stává se reálným disponibilním příjmem domácností. Z hrubé mzdy se vypočítá odečtením zálohy na daň (příp. přičtením daňového bonusu) a pojistného sociálního a zdravotního pojištění.\n\n\n"}
{"id": "846369", "url": "https://cs.wikipedia.org/wiki?curid=846369", "title": "Nerve Net", "text": "Nerve Net\n\nNerve Net je studiové album britského multi-instrumentalisty Briana Eno. Vyšlo v září 1992 u vydavatelství All Saints Records a jeho producentem byl Brian Eno. Album vyšlo i v Československu u vydavatelství Popron. Na albu se Eno vrátil k rockovějšímu stylu s prvky jazzu. Jako doprovodní hudebníci se zde představili například Robert Fripp (King Crimson) nebo John Paul Jones (Led Zeppelin). V roce 2014 vyšla reedice alba.\n\nVšechny skladby složil Brian Eno.\n"}
{"id": "846379", "url": "https://cs.wikipedia.org/wiki?curid=846379", "title": "Účetní software", "text": "Účetní software\n\nÚčetní software je software, který slouží pro vedení účetnictví na počítači. Využívají jej jednotlivci, obchodní společnosti, příspěvkové organizace i nestátní neziskové organizace. Většinou se jedná o modulární aplikaci, kterou lze přizpůsobit podle předmětu podnikání a specifických požadavků uživatele.\n\nPočátky používání počítačů k vedení účetnictví zahrnují nejprve využití fakturovacích a účtovacích strojů (psací stroje s počítacím zařízením, později děrnoštítkovými stroji). Poté přišly na řadu tzv. sálové počítače. Od 80. let 20. století nastoupily osobní počítače. Zároveň se velice rychle rozvíjel i software pro tyto počítače. Ekonomické a účetní programy se v ČR začaly rozmáhat od 90. let 20. století. Někdy bývají tyto programy také značeny jako ERP systém. Podnikatelé i neziskové organizace mají možnost získat i některé účetní programy zdarma, nebo lze zakoupit levně základní verzi účetních modulů, k nimž se případně dokupují i moduly další dle potřeb účtujícího.\n\n\n\nKaždý účetní program má svoje specifika a ve své základní výbavě se zaměřuje na určité priority v závislosti na cílové skupině svých potenciálních zákazníků (např. velikost firmy, počet zaměstnanců, plátce či neplátce DPH atd.).\n\n\n"}
{"id": "846409", "url": "https://cs.wikipedia.org/wiki?curid=846409", "title": "Ján Ilavský", "text": "Ján Ilavský\n\nJán Ilavský (* 29. prosince 1950 Važec) je bývalý slovenský fotbalista, obránce.\n\nV československé lize hrál za Duklu Praha, ZVL Žilina a Plastiku Nitra. V československé lize nastoupil ve 155 utkáních a dal 6 gólů. Dále hrál i za Duklu Banská Bystrica.\n\nPo skončení aktivní kariéry působí jako trenér. Trénoval mj. FC Nitra.\n\n\n"}
{"id": "846413", "url": "https://cs.wikipedia.org/wiki?curid=846413", "title": "Salt Lake County", "text": "Salt Lake County\n\nSalt Lake County je okres ve státě Utah v USA. K roku 2010 zde žilo 1 029 655 obyvatel. Celková rozloha okresu činí 2 092 km². Správním a největším městem okresu je Salt Lake City, které je rovněž hlavním městem Utahu.\n"}
{"id": "846414", "url": "https://cs.wikipedia.org/wiki?curid=846414", "title": "Problém stochastického výběru", "text": "Problém stochastického výběru\n\nProblém stochastického výběru („\"stochastic choice problem\"“) je problém matematiky, matematické psychologie a přeneseně i kooperativní teorie her. Spočívá v následující otázce:\n\nAgent má před sebou volbu z \"n\" možností. Získáme o něm informaci v podobě matice formula_1 pravdědpodobností, že před volbou \"i\" upřednostní volbu \"j\". Úkolem je najít podmínky, za kterých je matice pravděpodobností konzistentní - v tom smyslu, že existuje pravděpodobnostní rozdělení formula_2 na všech permutacích možných voleb splňující\ntzn. že v náhodně vybrané posloupnosti vzhledem k danému rozdělení formula_2 je pravděpodobnost preference \"i\" před \"j\" rovna přesně formula_1.\n"}
{"id": "846415", "url": "https://cs.wikipedia.org/wiki?curid=846415", "title": "Itálie na Zimních olympijských hrách 2006", "text": "Itálie na Zimních olympijských hrách 2006\n\nItálii na Zimních olympijských hrách 2006 reprezentovalo 179 sportovců, z toho 106 mužů a 73 žen ve 15 sportech.\n\n"}
{"id": "846418", "url": "https://cs.wikipedia.org/wiki?curid=846418", "title": "Ogden (Utah)", "text": "Ogden (Utah)\n\nOgden je a správní a největší město v okresu Weber County ve státě Utah. V roce 2010 zde žilo 82 825 obyvatel. Svůj název město dostalo podle Petera Skene Ogdena. Nachází se přibližně 15 km východně od Velkého solného jezera a 60 km severně od Salt Lake City.\n\n"}
{"id": "846419", "url": "https://cs.wikipedia.org/wiki?curid=846419", "title": "Ogden", "text": "Ogden\n\nOgden může být:\n\n"}
{"id": "846423", "url": "https://cs.wikipedia.org/wiki?curid=846423", "title": "Itálie na Zimních olympijských hrách 2002", "text": "Itálie na Zimních olympijských hrách 2002\n\nItálii na Zimních olympijských hrách 2002 reprezentovalo 109 sportovců, z toho 63 mužů a 46 žen ve 12 sportech.\n\n"}
{"id": "846425", "url": "https://cs.wikipedia.org/wiki?curid=846425", "title": "Plané hedvábí", "text": "Plané hedvábí\n\nPlané hedvábí (angl. wild silk, něm. Wildseide) je textilní vlákno získávané z výměšků housenek různých nočních motýlů žijících ve volné přírodě (nedržených na chov) v tropických oblastech.\n\nNejznámějším, avšak ne jediným vláknem tohoto druhu je tussah. Označení „tussahové hedvábí“ se často používá pro celou skupinu, ke které patří zejména:\n\nPlané hedvábí se většinou nedá z kokonů nepřetržitě odvíjet, proto se z velké části používá jako „předené hedvábí“, tj. zpracované na šapovou nebo buretovou přízi. \n\nPlané hedvábí se podílí na celkové výrobě hedvábné příze 10–15 %. Ve 2. dekádě 21. století dosáhly celosvětové dodávky surového planého hedvábí téměř 30 000 tun (tussah 23 600 t, eri 5000 t a munga 158 t).\n\n"}
{"id": "846426", "url": "https://cs.wikipedia.org/wiki?curid=846426", "title": "Mírová edukace", "text": "Mírová edukace\n\nMírová edukace je proces získávaní \"hodnot\", \"vědomostí\" a rozvíjení \"postojů, znalostí a chování\" na život v harmonii se sebou, ostatními lidmi i s přirozeným prostředím. \n\nExistuje mnoho deklarací OSN o důležitosti mírové edukace. Například:\n\nIan Harris a John Synott popsali mírovou edukaci jako sérii \"učebních setkání\", které čerpají z lidí:\n\n\n"}
{"id": "846432", "url": "https://cs.wikipedia.org/wiki?curid=846432", "title": "Druhá vláda Benjamina Netanjahua", "text": "Druhá vláda Benjamina Netanjahua\n\nDruhá vláda Benjamina Netanjahua, která byla v pořadí 32. izraelskou vládou, byla od 31. března 2009 do 18. března 2013 úřadující vládou Státu Izrael. K jejímu sestavení došlo po předčasných parlamentních volbách v únoru 2009 předsedou strany Likud. K roku 2012 se jednalo co do počtu ministrů o největší vládu v dějinách Izraele.\n\nKoaliční vláda původně sestávala ze stran Likud, Jisra'el bejtenu, Strana práce, Šas a Židovský domov. Parlament jí vyslovil důvěru 31. března 2009. V lednu 2011 došlo k rozkolu ve vládní Straně práce, jejíž předseda Ehud Barak s několika poslanci stranu opustil a založil novou politickou formaci Acma'ut. Nově vzniklá strana v koaliční vládě zůstala, zatímco poslanci a ministři za Stranu práce vládu opustili. V dubnu 2012 se situace ve vládě vyostřila, kvůli čemuž se začalo jednat o předčasných volbách, které by se uskutečnily v druhé polovině roku. Počátkem května však premiér Netanjahu překvapivě oznámil, že se předčasné volby konat nebudou, neboť došlo k uzavření dohody s nejsilnější parlamentní stranou Kadima, která se stane součástí koaliční vlády. Jedním z důvodů měla být podpora schválení tzv. Talova zákona, který se týkal odvodů ultraortodoxních židů do armády. Kadima však nakonec v červenci vládu opustila kvůli neshodám na podobě zákona. V říjnu 2012 byly nakonec vyhlášeny předčasné volby na leden 2013 kvůli neshodám nad podobou státního rozpočtu. V těch zvítězilo uskupení Likud Jisra'el bejtenu premiéra Netanjahua, kterému se podařilo sestavit svou v pořadí již třetí vládu, která 18. března 2013 získala důvěru Knesetu.\n\nFunkční období vlády trvalo od 31. března 2009 do 18. března 2013. V pořadí 32. izraelská vláda se skládala z následujících ministrů:\n"}
{"id": "846433", "url": "https://cs.wikipedia.org/wiki?curid=846433", "title": "Koloděj", "text": "Koloděj\n\nKoloděj je termín, který měl dva původní významy:\n\n\n\n\n"}
{"id": "846436", "url": "https://cs.wikipedia.org/wiki?curid=846436", "title": "Ivan Kostov", "text": "Ivan Kostov\n\nIvan Jordanov Kostov, bulharsky Иван Йорданов Костов (* 23. prosince 1949, Sofie) je bulharský politik. V letech 1997–2001 byl premiérem Bulharska, a to jakožto představitel pravicové strany Svaz demokratických sil (\"Съюз на демократичните сили\"), jejímž předsedou byl v letech 1994–2001. V období 1990–1992 byl ministrem financí (ve vládách Dimitara Popova a Filipa Dimitrova). Kostov byl prvním premiérem, který po roce 1989 vydržel v úřadě po celé volební, čtyřleté období. Jeho vláda provedla rozsáhlou privatizaci a zahájila rozhovory o vstupu Bulharska do Evropské unie. Roku 1999 otevřela vzdušný prostor Bulharska pro letecké jednotky NATO, které bombardovaly Jugoslávii. Roku 2004 Kostov vystoupil ze Svazu demokratických sil a založil vlastní stranu Demokraté za silné Bulharsko (\"Демократи за силна България\").\n\n"}
{"id": "846438", "url": "https://cs.wikipedia.org/wiki?curid=846438", "title": "Alexander Kačaniklić", "text": "Alexander Kačaniklić\n\nAlexander Kačaniklić (srbskou cyrilicí Александар Качаниклић; * 13. srpna 1991, Helsingborg, Švédsko) je švédský fotbalista a reprezentant srbského původu, v současnosti hráč klubu FC Nantes. V profesionálním fotbale debutoval v dresu anglického Fulhamu. Hraje obvykle na pozici levého záložníka.\n\nKačaniklić přestoupil z mládežnického týmu Helsiborgu IF do Liverpoolu v roce 2007. V sezoně 2008/09 se mu povedlo dostat se s týmem až do finále mládežnického FA Cupu, kde odehrál obě utkání proti Arsenalu. Přestože v jednom zápase skóroval, s týmem na trofej nedosáhl.\n\nV srpnu 2010, ještě předtím, než se stal profesionálním fotbalistou, přestoupil z Liverpoolu do Fulhamu společně se svým finským spoluhráčem Lauri Dalla Valle jako součást výměny za Paula Koncheskyho, který putoval opačným směrem. Nejprve začal nastupovat za rezervu Fulhamu a poprvé se objevil na lavičce náhradníků v listopadu 2011. Na část druhé poloviny sezony 2011/12 byl poslán na hostování do druholigového Watfordu. Po návratu do Londýna zaznamenal hned svůj debut 31. března 2012, když vystřídal Pavla Pogrebňaka. Hned ve svém prvním zápase mohl dát gól, ale jeho výbornou střelu zneškodnil brankář Norwiche John Ruddy. Celkem se ještě do konce sezóny objevil v sestavě třikrát, pomalu se zapracovával do základní sestavy a podepsal i smlouvu na další dva roky. A hned v prvním kole sezony 2012/13 proti Norwichi vstřelil svůj první gól za Fulham a pomohl k vítězství 5-0 a průběžnému vedení v Premier League. Na Nový rok 2013 rozhodl o výhře Fulhamu 2-1 na hřišti West Bromwich. Poté odešel v březnu na krátkodobé hostování do Burnley FC. 19. května 2013 v posledním ligovém kole Premier League 2012/13 v zápase se Swansea City AFC vstřelil jeden gól a podílel se na vítězství 3:0. Fulham zakončil ligový ročník na dvanáctém místě se ziskem 43 bodů.\n\nOd 30. ledna 2012 do 27. března 2012 hostoval v klubu Watford FC. Zde odehrál 12 zápasů a vstřelil jeden gól v zápase proti Burnley FC.\n\nOd 1. března 2013 do 18. dubna 2013 hostoval v klubu Burnley FC.\n\nByl členem švédských mládežnických reprezentací U17 a U19.\n\nKačaniklić byl povolán do národního A-týmu Švédska v. srpnu 2012 a svůj debut si odbyl 15. srpna v Solně v přátelském zápase proti Brazílii (domácí prohra Švédska 0:3).\n\nO necelé dva měsíce později (12. října) se Kačaniklić poprvé trefil v dresu seniorského národního týmu. Bylo to v kvalifikaci na Mistrovství světa 2014 do sítě Faerských ostrovů, čímž ukončil překvapivé trápení Švédska v zápase a vyrovnal na průběžných 1-1. O několik minut později zápas rozhodl Zlatan Ibrahimović, Švédsko vyhrálo 2-1. O několik dnů později (16. října) nastoupil na druhý poločas v Německu za stavu 3-0 pro domácí. Ani začátek druhé půle se Švédům moc nepovedl a inkasovali čtvrtý gól. Přesto dokázali proti jednomu z nejlepších národních týmů světa srovnat na 4-4. Důležitou měrou se na vývoji zápasu podílel právě Kačaniklić, který sice gól nevstřelil, ale naopak asistoval na třetí gól Johanu Elmanderovi.\n\n"}
{"id": "846440", "url": "https://cs.wikipedia.org/wiki?curid=846440", "title": "Ruská hokejová reprezentace do 18 let", "text": "Ruská hokejová reprezentace do 18 let\n\nRuská hokejová reprezentace do 18 let je výběrem nejlepších ruských hráčů ledního hokeje v této věkové kategorii. Od roku 1999 se účastní mistrovství světa do 18 let.\n\n\n"}
{"id": "846442", "url": "https://cs.wikipedia.org/wiki?curid=846442", "title": "Itálie na Zimních olympijských hrách 1998", "text": "Itálie na Zimních olympijských hrách 1998\n\nItálii na Zimních olympijských hrách 1998 reprezentovalo 113 sportovců, z toho 79 mužů a 34 žen ve 13 sportech.\n\n"}
{"id": "846443", "url": "https://cs.wikipedia.org/wiki?curid=846443", "title": "103 (číslo)", "text": "103 (číslo)\n\nSto tři je přirozené číslo. Následuje po číslu sto dva a předchází číslu sto čtyři. Řadová číslovka je \"stý třetí\" nebo \"stotřetí\". Římskými číslicemi se zapisuje CIII.\n\nSto tři je\n\n"}
{"id": "846444", "url": "https://cs.wikipedia.org/wiki?curid=846444", "title": "Jan Schleiss", "text": "Jan Schleiss\n\nJan Schleiss (* 1. září 1994, Plzeň) je český profesionální hokejista hrající za tým HC Vítkovice Ridera.\n\n"}
{"id": "846446", "url": "https://cs.wikipedia.org/wiki?curid=846446", "title": "Sedící písař", "text": "Sedící písař\n\nSocha Sedícího písaře je jednou z nejznámějších soch starověkého Egypta. Dílo zobrazuje sedícího písaře při práci. Skulptura byla nalezena v Sakkáře roku 1850 a pochází z přelomu 4. a 5. dynastie, konkrétně z let 2620-2500 př. n. l. V současné době se nachází v pařížském Louvru, kde je součástí stálé expozice egyptských památek.\n\nSocha z malovaného vápence představuje muže, konkrétně písaře, v sedící poloze. Postava je oděna do sukně sahající až po kolena. V ruce drží napůl srolovaný svitek papyru. Pravděpodobně nejvýraznější částí sochy je její obličej. Ten je zpracován mnohem detailněji než zbytek celého těla, i když ruce, prsty a nehty jsou rovněž pečlivě vymodelované. Ruce jsou v psací poloze. Zdá se, že socha v minulosti ve své ruce svírala štětec, který se však nedochoval. Samotná postava je robustní a má široký hrudník. Bradavky jsou vytvořeny ze dřeva. Výška sochy je 53,7 cm.\n\nZvláštní pozornost si zaslouží zpracování očí. Ty byly vyrobeny s důrazem na každý detail. K jejich výrobě byl použit bílý magnezit s červeně žilkovanou strukturou a dále vykládané kusy lesklého horského křišťálu. Zadní strana křišťálu byla pokryta vrstvou organického materiálu, který dával duhovce barvu a zároveň sloužil jako lepidlo. Oči drží na svém místě díky dvěma měděným sponám. Obočí bylo namalováno jemnými linkami z přírodního barviva.\n\nSkulptura sedícího písaře byla nalezena francouzským archeologem Augustem Mariettem 19. listopadu 1850 v Sakkáře, konkrétněji v mastabě,stojící vedle aleje sfing vedoucí k Sarapeu. Přesné místo nálezu je však neznámé, neboť původní Mariettův deník byl ztracen. Dokumenty popisující tyto vykopávky byly vydány až po jeho smrti. Identita Sedícího písaře zůstává nadále neznámá. Půlkruhový podstavec naznačuje, že se socha původně nacházela na větším kusu kamene, na kterém pravděpodobně bývalo jeho jméno a titul. Socha pochází zřejmě z přelomu 4. a 5. dynastie a je obvykle spojována s osobou vezíra Pehernefera. Někteří odborníci se domnívají, že socha představuje vysokého úředníka Sechemka či provinčního guvernéra Kajeho. Samotné datování sochy je rovněž nejasné, neboť je možné, že pocházela dokonce až ze 6. dynastie. Pro ranější období ale hovoří fakt, že byl písař vymodelován v pozici při psaní, kdežto sochy písařů pocházejících z období po 5. dynastii byly většinou vyobrazeny při čtení. \n"}
{"id": "846451", "url": "https://cs.wikipedia.org/wiki?curid=846451", "title": "Po nás ať přijde potopa", "text": "Po nás ať přijde potopa\n\nPo nás ať přijde potopa je básnická sbírka a jedno z nejznámějších děl českého spisovatele Františka Gellnera, které bylo vydáno roku 1901, a zároveň je autorovým debutem. Gellner je silně ovlivněn moderními literárními směry (především dekadencí a symbolismem) a ve své sbírce kritizuje téměř vše, a to způsobem doposud neslýchaným. Zaměřuje se především na kritiku soudobé společnosti a zbytečnost života, ale vyjadřuje se také proti válečným konfliktům, ironizuje vyšší ideály a nešetří ani sebe sama, protože si uvědomuje svou vlastní ubohost, zbytečnost a nedokonalost. Život též popisuje jako cestu s jediným možným cílem – smrtí (báseň Perspektiva), a proto odmítá fádní životní postupy a užívá si alkoholu a prostitutek (Přetékající pohár) a vyzdvihuje přírodní krásy. K životu přistupuje velice laxně, zároveň si jej však chce užít a dá se říci, že jej miluje. Tímto dílem Gellner velice dobře vystihl atmosféru tehdejší společnosti, atmosféru tzv. únavy konce století a atmosféru blížícího se celosvětového válečného konfliktu.\n\nDílo se skládá ze 34 básní. Filosofické směřování sbírky vyjadřuje již první báseň – Přetékající pohár, kde autor vyjadřuje přesvědčení, že každý člověk svůj život žije pouze jednou, a to právě teď, a proto si ho také právě teď musí užívat. V básni Neděle pak Gellner zastává názor, že je lepší strávit volný den popíjením piva, než návštěvou Prateru. V básni A přece zdráhám se zabývá sebevraždou a například báseň Vzduchoplavec se pak vysmívá moderním výdobytkům začátku 20. století.\n\nGellner v díle používá prosté jazykové prostředky (příliš nevolí okřídlené básnické výrazy), aby co nejpřesněji a nejvýstižněji vyjádřit podstatu sdělení, v díle se také vyskytují prvky obecné češtiny (jinakej, zejtra) i vulgarismy. Jednotlivé věty jsou jasné, krátké, úderné a členěné do strof (nejčastěji sdružený nebo střídavý rým, působí přirozeně a lehce, některé z básní působí jako popěvky. V některých z básní využívá opakování refrénů. Některé básně jsou psány v ich-formě, jiné v er-formě. V díle se také vyskytují mnohé básnické obrazy a figury (epiteta, personifikace, eufemismy...). Autor chtěl svým dílem společnost šokovat a to se mu také povedlo, sbírka však byla soudobou kritikou pro svou vulgaritu, nemorálnost a nízkost ostře odmítnuta a popularitě se těšila pouze v okruhu Gellnerových přátel a podobně dekadentních autorů. Dílo bylo přijato až dlouho po autorově smrti dalšími generacemi čtenářů (dílo bylo zhudebněno mnoha předními umělci - např. Jarkem Nohavicou).\n\n\n"}
{"id": "846454", "url": "https://cs.wikipedia.org/wiki?curid=846454", "title": "Itálie na Zimních olympijských hrách 1994", "text": "Itálie na Zimních olympijských hrách 1994\n\nItálii na Zimních olympijských hrách 1994 reprezentovalo 104 sportovců, z toho 78 mužů a 26 žen ve 11 sportech.\n\n"}
{"id": "846455", "url": "https://cs.wikipedia.org/wiki?curid=846455", "title": "Konrad Zdarsa", "text": "Konrad Zdarsa\n\nMons. ICDr. Konrad Zdarsa (* 7. června 1944, Hainichen, Sasko, Německo) je římskokatolický biskup augsburské diecéze.\n\nPochází z drážďansko-míšeňské diecéze. Svá filosofická a teologická studia dokončil v Erfurtu. Na kněze diecéze Drážďany-Míšeň byl vysvěcen 16. března 1974. Po vysvěcení působil v letech 1974–1976 jako kaplan ve farnosti Drážďany-Neustadt. Poté se stal na dva roky vikářem drážďanského Dómu a sekretářem biskupa v Drážďanech-Míšni. V letech 1977–1982 studoval na Papežské univerzitě Gregoriána, kde získal doktorát kanonického práva. V době římských studií pobýval v koleji \"Teutonico sv. Marie v Camposanto\". Od roku 1982 spolupracoval s biskupstvím Drážďany-Míšeň a v roce 1983 byl jmenován poradcem ordinariátu a kancléřem kurie (lat. \"Cancellarius Curiae\"). V letech 1985–1991 byl farářem u Sv. Jáchyma v Freitalu. Od roku 1990 byl zároveň, kromě své služby ve farnosti, předsedou diecézní charity. V letech 1991–2001 byl proboštem \"proboštství sv. Jana Nepomuckého\" v Saské Kamenici a od roku 1993 také administrátorem farnosti v Chemnitz-Maria Hilf. Na diecézní kurii vykonával v letech 2001–2004 funkci vedoucího osobního oddělení a byl odpovědný za službu a formaci trvalých jáhnů. Stal se zároveň i diecézním ředitelem \"Papežského díla pro povolání\". V roce 2004 byl jmenován generálním vikářem v drážďansko-míšeňské diecézi a nadále mu zůstala funkce vedoucího osobního oddělení. Dne 24. dubna 2007 byl papežem jmenován biskupem v Görlitz. Biskupské svěcení přijal 23. června 2007. Dne 8. července 2010 Zdarsu papež Benedikt XVI. jmenoval diecézním biskupem v Augsburgu.\n\n\n"}
{"id": "846456", "url": "https://cs.wikipedia.org/wiki?curid=846456", "title": "Pátá vláda Davida Ben Guriona", "text": "Pátá vláda Davida Ben Guriona\n\nPátá vláda Davida Ben Guriona, která byla v pořadí sedmou izraelskou vládou, byla vytvořena 3. listopadu 1955 po červencových parlamentních volbách. Šlo o koaliční vládu sestávající ze stran Mapaj, Národní náboženská fronta, Mapam, Achdut ha-avoda a izraelsko-arabských stran Demokratická kandidátka izraelských Arabů, Kidma ve-avoda a Chakla'ut ve-pituach. Předsedou vlády byl David Ben Gurion z nejsilnější strany Mapaj.\n\nBen Gurion obvinil 17. prosince 1957 ministry z vládní strany Achdut ha-avoda, že tisku vyzradili informace o cestě náčelníka generálního štábu Moše Dajana do Německá spolková republika a požadoval jejich rezignaci. Vláda padla 31. prosince 1957 poté, co Ben Gurion kvůli celé záležitosti rezignoval. Fungovala do 7. ledna 1958, kdy Ben Gurion sestavil svou v pořadí již šestou vládu.\n\n"}
{"id": "846478", "url": "https://cs.wikipedia.org/wiki?curid=846478", "title": "Jüe Fej", "text": "Jüe Fej\n\nJüe Fej (; 23. března 1103 – 27. ledna 1141) je čínský národní hrdina a generál, který se ve druhé čtvrtině 12. století proslavil jako vůdce obrany čínské říše Sung proti invazi džürčenské říše Ťin.\n\nRoku 1125 vypukla válka mezi čínskou říší Sung a džürčenskou říší Ťin v Mandžusku. Roku 1226 ťinská armáda dobyla sungské hlavní město Kchaj-feng, zajala sungského císaře Čchin-cunga i jeho otce, bývalého císaře Chuej-cunga a obsadila Severočínskou nížinu.\n\nJeden ze synů Chuej-cunga, Čao Kou (po smrti obdržel chrámové jméno Kao-cung), se v Chang-čou prohlásil císařem a začal organizovat obranu jižní Číny proti útočníkům. Do čela armády postavil generála Jüe Feje. Jüe Fej šikovnými manévry v jihočínských předhůřích a horách zastavil útoky džürčenské jízdy a vybojoval na nich zemi až ke břehům Chuang-che a Chuaj-che. Jüe Fejovi je připisováno zavedení efektivní taktiky boje proti jízdě použitím vojáků vyzbrojených zbraněmi s dlouhými čepelemi a píkami s háky. Základem jeho úspěchů byla pevná kontrola nad profesionálními vojsky pod jeho velením a relativní nezávislost na centrální vládě.\n\nV bojích s Džürčeny Jüe Fej přecenil své možnosti a stal se vůdcem „válečné strany“ v sungské vládě. Její cíle byly v rozporu se snahou oponentní skupiny vedené Čchin Chuejem o obnovu země poškozené mnohaletými boji. Nakonec byl roku 1141 uvězněn, oficiálně pro neuposlechnutí rozkazů, a zabit. S říší Ťin pak Kao-cung podepsal mírovou smlouvu ze Šao-singu.\n\nV čínské lidové tradici se Jüe Fej stal zosobněním věrnosti, naproti tomu Čchin Chuej příkladem zrádce. Oficiální životopis generála, sestavený šedesát let po jeho smrti byl zařazen do dějin říše Sung Sung-š’. V 18. století získal popularitu román o Jüe Fejovi patřící do žánru wu-sia.\n\n"}
{"id": "846487", "url": "https://cs.wikipedia.org/wiki?curid=846487", "title": "Taxi incl. Miloš Makovský", "text": "Taxi incl. Miloš Makovský\n\nTaxi incl. Miloš Makovský je jediné studiové album české rockové skupiny Taxi pod vedením kytaristy Miloše Makovského. Vydáno bylo v únoru 2008 ve vydavatelství FT Records (katalogové číslo FT0102).\n\nBrněnská skupina Taxi podepsala v roce 1990, po čtyřech letech své existence, smlouvu na natočení alba s hudebním vydavatelstvím Reset. Ještě před samotným nahráváním, které se uskutečnilo v srpnu 1990 v Ostravě, nahradil ve skupině na postu baskytaristy Jiřího Navrátila Dalibor Dunovský. Taxi natočilo pro plánované album celkem 11 skladeb, vydavatelství Reset ale zkrachovalo a gramofonová deska tak nikdy nespatřila světlo světa. K vydání alba došlo až po osmnácti letech ve vydavatelství FT Records, Miloš Makovský jej koncipoval jako vzpomínku na svoji skupinu, která ukončila činnost již v roce 1991. Vydaná deska, kromě nahraného alba, obsahuje dalších osm bonusových skladeb, které Taxi, nebo sám Makovský, natočili mezi lety 1985 a 1998, včetně písně z jediného vydaného singlu skupiny „Sedmnáct“. Album vyšlo v únoru 2008, dne 4. června téhož roku se konal jeho slavnostní křest a při této příležitosti se skupina Taxi znovu zformovala a odehrála kratší vystoupení.\n\n"}
{"id": "846492", "url": "https://cs.wikipedia.org/wiki?curid=846492", "title": "Kaple svatého Gabriela (Saint-Étienne-du-Grès)", "text": "Kaple svatého Gabriela (Saint-Étienne-du-Grès)\n\nKaple svatého Gabriela je románská kaple z 12. století. Nachází se o samotě asi 10 kilometrů jihovýchodně od města Tarasconu ve francouzském departementu Bouches-du-Rhône, u vesnice Saint-Étienne-du-Grès.\n\nKaple se nachází v místech, kde se v době římské křížily významné cesty Via Aurelia a Via Domitia. Dnes ji obklopuje olivový háj. Předchůdkyně kaple se v písemných pramenech poprvé uvádí v roce 858, stávající kaple byla postavena ve 2. polovině 12. století. Je to jednolodní stavba se třemi klenebními poli a lehce zašpičatěnou valenou klenbou, kterou nese archivolta. V interiéru je apsida polokruhová, na fasádě má polygonální půdorys. Stěny lodi podepírají z vnějšku opěráky. V protikladu k jednoduché fasádě lodi má západní průčelí kaple bohatou architektonickou a plastickou výzdobu. Portál, nesený dvěma korintskými sloupy, je zasazený v půlkruhové nice a má podobu antické edikuly s tympanonem. Další dva korintské sloupy nesou trojúhelníkový štít, jehož vrchol dosahuje oblouku niky. Provedení, připomínající triumfální oblouk, antikizující ornamenty a precizní provedení kamenických prvků jsou pro románskou architekturu v Provence příznačné.\n\nPortál je vyzdobený plastikami s křesťanskými náměty. V tympanonu jsou výjevy Daniela v jámě lvové a prvotního hříchu, ve štítu nad ním Zvěstování Panny Marie a Navštívení Panny Marie. Kolem rozetového okna ve štítové nástavbě jsou symboly evangelistů.\n"}
{"id": "846494", "url": "https://cs.wikipedia.org/wiki?curid=846494", "title": "Homo rhodesiensis", "text": "Homo rhodesiensis\n\nHomo rhodesiensis (Člověk rhodéský) je druh hominida popsaný na základě zkamenělé lebky z Kabwe v Zambii (dříve Severní Rhodesie). Morfologicky srovnatelné ostatky byly nalezeny v jižní (Hopefield neboli Saldana), východní (Bodo, Ndutu, Eyasi, Ileret) a severní Africe (Salé, Rabat, Dar-es-Soltane, Djbel Irhoud, Sidi Aberrahaman, Tighenif). Nejdůležitější zkameněliny jsou staré zhruba 300 000 - 125 000 let. \"Homo rhodesiensis\" je obvykle zařazován jako druh příbuzný \"Homo heidelbergensis\" či jako jeho africký poddruh. Někdy je považován za jeden z poddruhů druhu \"Homo sapiens\", resp. za předchůdce poddruhu \"Homo sapiens idaltu\".\nLebka z Kabwe nebo z Broken Hill 1 byla nalezena v dole na olověnou a zinkovou rudu v Broken Hill v Severní Rhodesii (nyní Zambie) v roce 1921. Nalezl jí švýcarský těžař Tom Zwiglaar. Navíc byly nalezeny i horní čelist, křížová kost, holenní kost a dva fragmenty stehenní kosti. Doposud se jedná o nejvýznamnější objev pozůstatků tohoto druhu. Další nálezy pocházejí rovněž z Afriky, ale jejich přiřazení není zcela jednoznačné a nedovoluje jasnou klasifikaci. V Saldanha (jižní Afrika) se našla část lebky bez čelistí a tváře, v Bodo (Etiopie) naopak jen tvář a vrchní část lebky.\n\nZkameněliny rhodeského muže z Kabwe jsou přibližně 125 - 300 tisíc let staré. Ostatní nálezy jsou zřejmě výrazně starší (až 640 000 let). Průměrná mozková kapacita téměř 1300 cm³ je větší, než u druhu \"Homo antecessor\" či u pozdních \"Homo erectus\". Je zhruba stejná jako u \"Homo heidelbergensis\" a poněkud menší než kapacita neandertálce. Lebka je nápadná masivními nadočnicovými oblouky, relativně největšími ze všech druhů Homo. Její ostatní rysy jsou zčásti podobné lebkám neandertálců, zčásti druhu \"Homo sapiens\". Na základě dalších kostí z Kabwe byla určena velikost jedince na 165–170 cm. Ostatní nálezy neumožňují přesnou anatomickou interpretaci.\n\nVětšina moderních studií řadí \"Homo rhodesiensis\" do skupiny \"Homo heidelbergensis\". Někdy je veden jako archaický \"Homo sapiens\" nebo \"Homo sapiens rhodesiensis\". Podle paleoantropologa Tima Whitea je Člověk rhodéský předchůdce druhu \"Homo sapiens idaltu\".\n\nNalezená lebka má jednu jedinečnou zvláštnost. V zubech je celkem deset kazů. Jedná se o první známé kazy u hominida. Rozbory prokázaly, že jedinec trpěl infekcí, buď původem zubní nebo ušní, která zřejmě způsobila jeho smrt.\n\nKamenná industrie, která se objevuje v Africe asi 300 000 let zpátky je poněkud jemnější a lépe opracovaná než acheuléenská industrie druhu \"Homo erectus\". Je možné, že patří právě Člověku rhodéskému.\n\n (upraveno)\n\n"}
{"id": "846496", "url": "https://cs.wikipedia.org/wiki?curid=846496", "title": "Restart", "text": "Restart\n\nRestart může být:\n\n"}
{"id": "846498", "url": "https://cs.wikipedia.org/wiki?curid=846498", "title": "Třída Weapon", "text": "Třída Weapon\n\nTřída Weapon byla třída torpédoborců postavených pro Britské královské námořnictvo. Postaveny byly celkem 4 jednotky této třídy. Všechny již byly vyřazeny.\n\nTorpédoborce \"Weapon\" byly objednány na základě potřeb námořnictva za druhé světové války. Původně byla plánována stavba celkem 20 jednotek, konec války je ale učinil nadbytečnými. Kýl byl založen u 13 jednotek, na vodu bylo spuštěno šest a zcela dokončeny byly pouze čtyři z nich. Jednalo se o jednotky \"Battleaxe\", \"Broadsword\", \"Crossbow\" a \"Scorpion\".\n\nPlavidla po dokončení nesla čtyři dvouúčelové 102mm kanóny Mk.XVI, umístěné ve dvoudělových věžích. Protiletadlovou výzbroj tvořily dva 40mm dvojkanóny STAAG Mk.II a dva 40mm kanóny Mk.IX. Dále byly na palubě dva čtyřnásobné 533mm torpédomety. K napadání ponorek sloužily dva salvové vrhače hlubinných pum Squid. Pohonný systém tvořily dva kotle a dvě turbíny Parsons. Lodní šrouby byly dva.\n"}
{"id": "846512", "url": "https://cs.wikipedia.org/wiki?curid=846512", "title": "Jsem slavná tak akorát", "text": "Jsem slavná tak akorát\n\nJsem slavná tak akorát je český film režisérky Jitky Němcové. Jde o dokumentární film pojednávající o zpěvačce Zuzaně Michnové. Obsahuje rozhovory s hudebníky, kteří s ní dříve spolupracovali, i archivní záběry. Premiéra filmu byla původně naplánována na 31. březen 2013.\n\nFilm v roce 2013 v českých kinech vidělo 3 427 diváků.\n\n"}
{"id": "846521", "url": "https://cs.wikipedia.org/wiki?curid=846521", "title": "Tři mušketýři (film, 2011)", "text": "Tři mušketýři (film, 2011)\n\nTři mušketýři je dobrodružný akční 3D film z roku 2011, který byl natočen v německo-francouzsko-britsko-americké koprodukci na námět stejnojmenné románové epopeje \"Tři mušketýři\" Alexandra Dumase staršího. Film režíroval britský režisér Paul W.S. Anderson. V hlavních rolích hrají Logan Lerman (D'Artagnan), Matthew Macfadyen (Athos), Ray Stevenson (Porthos) a Milla Jovovich (Milady de Winter). Hudbu složil Paul Haslinger.\n"}
{"id": "846522", "url": "https://cs.wikipedia.org/wiki?curid=846522", "title": "Saw 2", "text": "Saw 2\n\nSaw 2 je americký hororový film z roku 2005, který režíroval Darren Lynn Bousman. Jedná se o pokračování filmu \"\" z roku 2004.\n\nDo své další hry obsadil vrah Jigsaw osm lidí, jejichž společným jmenovatelem je jejich kriminalita. Mezi nimi se nachází i Daniel Matthews, syn detektiva Erica Matthewse. Ten Jigsawa odhalil. Když se detektiv Matthews dozví, že jeho syn je v nebezpečí, snaží se nejrůznějšími způsoby Jigsawa donutit prozradit, kde se uvěznění lidé nacházejí. Tí během dvou hodin musí najít injekci s protijedem. Do vzduchu jim byla puštěna látka, kvůli které jim hrozí vykrvácení. Nezbývá jim tak nic jiného, než protijed najít, což bude některé stát životy. Otázkou je, zda Eric dokáže místo včas najít a přeživší zachránit.\n"}
{"id": "846531", "url": "https://cs.wikipedia.org/wiki?curid=846531", "title": "The Yellow Handkerchief", "text": "The Yellow Handkerchief\n\nThe Yellow Handkerchief je americký film z roku 2008, kdy byl představen na festivalu Sundance. V kinech byl představen až v roce 2010.\n\nNa začátku byl Brett Hanson propuštěn z vězení a při cestě za svou přítelkyní z doby před vězením jménem May potká mladou dívku jménem Martine a mladého muže jménem Gordy.\n"}
{"id": "846532", "url": "https://cs.wikipedia.org/wiki?curid=846532", "title": "Itálie na Zimních olympijských hrách 1992", "text": "Itálie na Zimních olympijských hrách 1992\n\nItálii na Zimních olympijských hrách 1992 reprezentovalo 107 sportovců, z toho 79 mužů a 28 žen ve 11 sportech.\n\n"}
{"id": "846534", "url": "https://cs.wikipedia.org/wiki?curid=846534", "title": "Miroslav Krejča (herec)", "text": "Miroslav Krejča (herec)\n\nMiroslav Krejča (1. července 1931 Jindřichův Hradec – 11. června 2005 Praha) byl český herec, spisovatel, intelektuál, novinář, dramatik, překladatel a fotograf. Vyrůstal v Soběslavi.\n\n\n\n\n\n"}
{"id": "846535", "url": "https://cs.wikipedia.org/wiki?curid=846535", "title": "Itálie na Zimních olympijských hrách 1988", "text": "Itálie na Zimních olympijských hrách 1988\n\nItálii na Zimních olympijských hrách 1988 reprezentovalo 58 sportovců, z toho 42 mužů a 16 žen ve 8 sportech.\n\n"}
{"id": "846541", "url": "https://cs.wikipedia.org/wiki?curid=846541", "title": "Itálie na Zimních olympijských hrách 1984", "text": "Itálie na Zimních olympijských hrách 1984\n\nItálii na Zimních olympijských hrách 1984 reprezentovalo 74 sportovců, z toho 59 mužů a 15 žen ve 9 sportech.\n\n"}
{"id": "846542", "url": "https://cs.wikipedia.org/wiki?curid=846542", "title": "Kaple Panny Marie Bolestné (Soběslav)", "text": "Kaple Panny Marie Bolestné (Soběslav)\n\nKaple svaté Panny Marie Bolestné se nachází uprostřed lesa Svákova, asi jeden kilometr na západ od Soběslavi v nadmořské výšce 443 m n. m.\n\nV dubnu roku 1763 přišel do Soběslavi generál Jan Theodor Rouvroy. Byl velitelem dělostřeleckého pluku, který tehdy sídlil ve městě. Již roku 1758 vstoupil do rakouských služeb a vyznamenal se ve válkách s Pruskem. V roce 1761 obdržel řád Marie Terezie, stal se polním zbrojmistrem a účastnil se turecké války jako velitel dělostřelectva. Ihned po příjezdu do města se ubytoval ve Favotovském domě (bývalý hotel Slunce na náměstí) a na doporučení místních obyvatel najal pro sebe a svoji choť od města Soběslav svákovský revír. Pravil, že je to hlavně kvůli odpočinku a zdraví jeho manželky, kterou trápila dlouhou dobu zimnice. Žádné léčebné metody a rady lékařů jí do té doby nepomáhaly. Pobyt v příjemném Svákově, pramenitá voda a svěží lesní vzduch však způsobily, že se nemocná paní uzdravila. Ovlivněna tímto zázračným vyléčením přestoupila z luteránské církve ke katolické. Její muž dal vedle studánky na znamení díků, postavit dřevěnou kapličku a pořídit větší obraz Panny Marie Bolestné.\n\nDne 9. července 1865 byl položen základní kámen stavby nové kaple Panny Marie Bolestné. Stavba trvala dva roky a již roku 1867 byla nová kaple vysvěcena soběslavský děkanem Martinem Novákem. V roce 1900 přistavěl mistr František Roubal zvonici. V roce 1939 byla kaple opravena a byl zde umístěn nový oltář od Břetislava Kafky z Červeného Kostelce, do něj byl vložen původní obraz Panny Marie Bolestné. Poslední rekonstrukce byla provedena v roce 1999, kdy byla vyměněna střecha.\n\nV blízkosti od kaple se nachází studánka s pitnou vodou. Potůček vyvěrá na Svákově z nitra země tisíce let. Spolu s dešťovými vodami odnáší drobný materiál do řeky Lužnice. Výsledkem je erozní rýha, která v těchto místech rozděluje svákovský kopec. Studánka se nachází jen několik desítek metrů od valů tehdejšího hradiště. Její voda byla už v 7. století používána původními osadníky Svákova. Dodnes je známým a uznávaným poutním místem. V prostředí okolo studánky a nedaleké kaple se odehrává děj pohádkové knížky Miroslava Krejči o Strašidýlku Doudlu.\n\nV obsahu dopisu soběslavského měšťana a krupaře Antonína Kopeckého, adresovaného tehdejšímu děkanovi Janu Hoslerovi, se dozvídáme, že někdy na začátku druhé poloviny 18. století vyhořel ve Vestci dvůr vzdálený od Svákova půl hodiny. Opravu stavení prováděl jistý tesař z Nedvědic, který při pobíjení střechy šindelem náhle oslepl. Podle pověsti v noci ve spánku dostal vnuknutí. Měl jít do nedalekého lesa Svákova a u studánky hledat obrázek Panny Marie. Ten měl uctít, Pannu Marii poprosit o přímluvu a vodou ze studánky si vymýt oči. Tesař tak v doprovodu své dcery opravdu učinil a vodou ze svákovského pramene vyléčil svůj nemocný zrak. Z vděčnosti pověsil u studánky na mohutnou jedli obrázek Panny Marie.\n"}
{"id": "846548", "url": "https://cs.wikipedia.org/wiki?curid=846548", "title": "Itálie na Zimních olympijských hrách 1976", "text": "Itálie na Zimních olympijských hrách 1976\n\nItálii na Zimních olympijských hrách 1976 reprezentovalo 58 sportovců, z toho 47 mužů a 11 žen ve 9 sportech.\n\n"}
{"id": "846556", "url": "https://cs.wikipedia.org/wiki?curid=846556", "title": "Piotr Rubik", "text": "Piotr Rubik\n\nPiotr Rubik (* 3. září 1968 Varšava) je polský skladatel symfonické populární hudby pro orchestr, film a divadlo.\n\nVystudoval konzervatoř a později hudební akademii Frédéricka Chopina ve Varšavě. Později se stal členem světoznámého orchestru Jeunesses Musicales International (JMI). Studoval kompozici filmové hudby v Sieně (Itálie) pod vedením Ennioho Morriconeho.\n\nJeho nejvýznamnějším dílem je oratorium \"Tu es Petrus\" (z latiny: Ty jsi Peter) věnovaný Janu Pavlovi II.. Tvoří druhou z třech částí souborného díla \"Tryptyk Świętokrzyski\" (triptych sv. Kříže). Prvá část díla je oratorium \"Świętokrzyska Golgota\" (Golgota sv. Kříže) a třetí část je oratorium \"Psałterz Wrześniowy\".\n\n\n"}
{"id": "846561", "url": "https://cs.wikipedia.org/wiki?curid=846561", "title": "Lady from Shanghai", "text": "Lady from Shanghai\n\nLady from Shanghai je čtrnácté studiové album americké experimentální skupiny Pere Ubu, první od roku 2006, kdy vyšlo \"Why I Hate Women\". Album vyšlo v lednu 2013 u příležitosti 35. výročí vydání jejich debutového alba \"The Modern Dance\". Album produkoval frontman skupiny David Thomas a vyšlo u vydavatelství Fire Records.\n\n\n\n"}
{"id": "846565", "url": "https://cs.wikipedia.org/wiki?curid=846565", "title": "¡Tré!", "text": "¡Tré!\n\n¡Tré! je jedenácté studiové album americké skupiny Green Day. Album vyšlo 7. prosince 2012 u Reprise Records jako poslední část trilogie alb \"¡Uno!\", \"¡Dos!\" a \"¡Tré!\". Původně bylo vydání alba naplánováno na 14. ledna 2013, ale kvůli zpěvákově odvykací kúře bylo vydání přesunuto. Album si produkovala skupina Green Day za pomoci Roba Cavalla.\n\nNázev alba souzní se jménem bubeníka, který v době vydání alba slavil 40. narozeniny. Píseň The Forgotten se objevila ve filmu .\n\n\n\n"}
{"id": "846568", "url": "https://cs.wikipedia.org/wiki?curid=846568", "title": "Seznam ledovců na Islandu", "text": "Seznam ledovců na Islandu\n\nSeznam ledovců na Islandu – (islandsky jezero – \"jökull\"). Ledovce pokrývají o něco víc než 11% rozlohy Islandu. 13 největších zaujímá plochu 11 181 km², když celková rozloha islandských ledovců je 11 400 km².\n"}
{"id": "846579", "url": "https://cs.wikipedia.org/wiki?curid=846579", "title": "Saša Savić", "text": "Saša Savić\n\nSaša Savič (srbskou cyrilicí Caшa Caвић; * 5. únor 1984, Novi Sad) je srbský fotbalový obránce v současnosti působící v klubu FK Dukla Banská Bystrica.\n\nSvoji fotbalovou kariéru začal tento obránce v rodném FK Vojvodina Novi Sad. Poté přestoupil do Kabel Novi Sad, kde po 2 letech putoval na půl rok do FK Čukarički Stankom, a poté taktéž na půl roku do RFK Novi Sad. Po angažmá v Sloga Temerin se vydal poprvé za hranice své země do slovenského týmu FO ŽP ŠPORT Podbrezová a po roce přestoupil do FK Dukla Banská Bystrica.\n\n"}
{"id": "846582", "url": "https://cs.wikipedia.org/wiki?curid=846582", "title": "Euronymous", "text": "Euronymous\n\nEuronymous (22. března 1968 – 10. srpna 1993), vlastním jménem Øystein Aarseth, byl norský hudebník, známý hlavně jako kytarista norské black metalové skupiny Mayhem. Byl jednou z nejvýraznějších osob Black metalové scény od 80. let až do své smrti v roce 1993, kdy byl zavražděn Vargem Vikernesem. Časopis Guitar World ho označil za 51. ze 100 nejlepších heavymetalových kytaristů.\n\nO jeho dětství není nic známo. První zmínky o něm začínají v roce 1984, když zakládá kapelu Mayhem (někdy uváděn rok 1983). Tehdy měl přezdívku Destructor, ale později jí změnil na Euronymous (podle démona Eurynomose). Původně kromě kytary byl i vokalistou.\n\nMayhem se stal slavným už zpočátku tvorby, hlavně díky tomu, že tehdy byl black metal ve Skandinávii téměř neznámý. Opravdovou slávu zažili ale až když se k Mayhemu připojil i zpěvák Dead. Ten si zpočátku s Euronymem rozuměl (hlavně díky tomu, že psychicky chorý Dead měl zálibu ve smrti, což bylo blízko Euronymově zálibě v okultismu) až spolu koupili dům, kde spolu žili. Nakonec se mezi nimi vztah vyhrotil a z přátelství se stala nenávist.\n\nV roce 1991 se ve společném domě psychicky nemocný Dead podřezal a zastřelil. Euronymous se domů musel vrátit oknem, protože dveře byly zamčené a zevnitř byl klíč. Když našel Deadovo tělo, odešel z domu, koupil v nedalekém obchodě fotoaparát a když se vrátil, přemístil některé věci a tělo několikrát vyfotografoval. Teprve poté zavolal policii.\n\nMezi květnem a červnem 1991 otevřel Euronymous svůj obchod Helvete (norsky peklo) a otevřel nahrávací společnost Deathlike Silence Productions. V roce 1992 byl pravděpodobně jedním ze žhářů, kteří spálili Holmenkollenskou kapli (v té době kostel). Nikdy ale nebyl odsouzen, protože zemřel dříve než skončili soud.\n\nV předešlých několika měsících ztrácel Euronymous přátele a důvěru od ostatních, obviňoval za to svého společníka Varga Vikernese. Zpočátku občas o jeho smrti žertoval, poté se rozhodl, že Varga opravdu zabije. Řekl o tom jeho přítelovi Snorremu, ten ale byl přítelem nejen jeho, ale i Vargův. Snorre o plánovaném útoku Vikernese informoval. Vikernes nechtěl riskovat svůj život, proto se rozhodl Euronyma zabít dřív, než stihne on jeho.\n10. srpna 1993 v noci za ním přijel Varg Vikernes s podepsanou smlouvou, kterou po něm Euronymous už dlouho požadoval. To byla ovšem léčka. Euronymous už něco tušil a začal na Varga útočit. Ten ho potom ubodal, smrtelná rána byla tupým nožem do lebky. Na Euronymousovém těle se našlo 23 ran, Vikernes však tvrdil, že většinu z nich způsobil Euronymův pád na rozbité sklo. Vikernesovi dlužil 30 000 NOK. Většina lidí se domnívá, že ho ubodal právě kvůli tomu, ale to zdaleka nebyl hlavní důvod.\n"}
{"id": "846585", "url": "https://cs.wikipedia.org/wiki?curid=846585", "title": "Looney Tunes: Zpět v akci", "text": "Looney Tunes: Zpět v akci\n\nLooney Tunes: Zpět v akci (angl. \"Looney Tunes: Back in Action\") je americká komedie a parodie z roku 2003. Paroduje především filmy s dílny Looney Tunes, ale také o Jamesi Bondovi, Indianu Jonesovi, Batmanovi; dále také Hledá se Nemo, Vetřelec, Psycho.\nRežie se chopil Joe Dante.\n\nDuffy Duck není spokojený se svojí rolí ve scénách s Bugsem Bunnym a požaduje lepší roli. Bratři Warnerové, vedoucí studia, se jej na radu vicepresidentky studia Kate (Jenna Elfman) rozhodnou propustit. Vyvést jej má DJ Drake (Brendan Fraser), ale Duffy mu uteče, při honičce nastartuje Batmobil a ten shodí nádrž s vodou na vůz s Kate a Bugsem. DJ dostane padáka a následně se doma dozví, že jeho otec Damien Drake (Timothy Dalton), tajný agent, byl při honičce za diamantem Modrá opice unesen. Proto se spolu s Duffym, kterého se pokouší neúspěšně zbavit, vydává do Las Vegas, aby se zde setkal s Dustin Tails (Heather Locklear), která mu má dát další informace. Bez Duffyho se však filmům Looney Tunes nedaří a Kate tak dostane za úkol jej přivést zpět. Bugs se dozví o Duffyho cestě do Las Vegas a přesvědčí Kate, aby se vydali za ním. Naneštěstí se o tom dozví také šéf ACME Chairman (Steve Martin), který chce diamantem, jenž mění lidi v opice, jen pro sebe.\n\n"}
{"id": "846588", "url": "https://cs.wikipedia.org/wiki?curid=846588", "title": "Viktor Sachňuk", "text": "Viktor Sachňuk\n\nViktor Sachňuk (ukrajinsky Віктор Сахнюк, * 4. červen 1990, Kyjev) je ukrajinský fotbalový útočník, v současnosti bez angažmá.\n\nSvoji fotbalovou kariéru začal tento útočník v rodném FK Dynamo Kyjev. Poté přestoupil ještě jako dorostenec do FK Dinaz a následně poprvé odešel za hranice a podepsal MFK Ružomberok. Ve slovenském celku se propracoval až do seniorské kategorie. Hrál však pouze za B-tým a proto se tým rozhodl po 3 letech opustit a přestoupil do Arsenalu Kyjev. Zde hrál pouze za rezervu a v září 2012 odešel na hostování do Banské Bystrice. V týmu ale o svých kvalitách nepřesvědčil a v zimě 2012 mu bylo předčasně hostování ukončeno.\n\n"}
{"id": "846590", "url": "https://cs.wikipedia.org/wiki?curid=846590", "title": "Pantokrator (hudební skupina)", "text": "Pantokrator (hudební skupina)\n\nPantokrator je švédská death metalová skupina, založená v roce 1996. Texty jsou zaměřeny na biblická témata. Jejich jméno je přepisem řeckého παντοκράτωρ, což je jeden z titulů Ježíše Krista a překládá se jako „Všemohoucí“ či „Vládce všeho“. V jejich hudbě se objevují zběsile pádící bicí, strojové kytarové riffy a hluboké duchovní texty.\n\nPo natočení dem Pantokrator hráli v roce 2001 na seriózním švédském metalovém festivalu Bobfest, kde byli v národní televizi v krátké reportáži tohoto festivalu. Po nezávisle vydaném EP, \"Songs of Solomon\", se podepsali s Rivel Records, se kterým vydali své první album \"Blod\", v roce 2003. Skandinávská hudba a média magazín \"Monster\" dali tomuto albu 4/5, a německý magazín Rock Hard dal albu 7/10. Druhé album, \"Aurum\", bylo vydáno na německém vydavatelu Whirlwind Records. V USA bylo distribuováno od Open Grave Records. Kapela v současné době pracuje na jejich novém třetím albu.\n\nBěhem let Pantokrator hráli živě na hodně různých místech. V roce 2005 hráli na festivalu Gates of Metal se skupinami, jako Edguy a Dimmu Borgir. V dubnu 2007 měli turné přes Švýcarsko, Francii, Českou republiku a Německo, v podpoře jejich nového alba, \"Aurum\".\n\n\n\n\n"}
{"id": "846592", "url": "https://cs.wikipedia.org/wiki?curid=846592", "title": "René Hába", "text": "René Hába\n\nRené Hába (* 6. března 1965) byl český politik, v 90. letech 20. století poslanec České národní rady a Poslanecké sněmovny za Občanské fórum, respektive za Liberálně demokratickou stranu, později za Občanskou demokratickou alianci.\n\nVe volbách v roce 1990 byl zvolen za Občanské fórum, respektive za Liberálně demokratickou stranu, do České národní rady. V listopadu 1990 ovšem spolu s dalšími členy LDS vystoupil z poslaneckého klubu Občanského fóra. Šlo o reakci na prohlubující se rozpory mezi pravicově orientovanou LDS a centristickým Občanským fórem a o přímou reakci na vyloučení poslanců Federálního shromáždění za LDS (Bohumil Doležal, Emanuel Mandler) z klubu OF.\n\nOpětovně byl zvolen do ČNR ve volbách v roce 1992, nyní za ODA (volební obvod Severomoravský kraj). Zasedal v hospodářském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Počátkem roku 1996 se popral v Krnově s místními čtyřmi Romy při ochraně své manželky, která byla fyzicky napadnuta.\n\nV komunálních volbách roku 1998 neúspěšně kandidoval za ODA do zastupitelstva města Krnov. Nebyl ale zvolen. Profesně se uvádí jako podnikatel.\n\n"}
{"id": "846594", "url": "https://cs.wikipedia.org/wiki?curid=846594", "title": "Darko Tofiloski", "text": "Darko Tofiloski\n\nDarko Tofiloski (* 13. ledna 1986, Prilep) je severomakedonský fotbalový brankář, od léta 2017 bez angažmá. Jeho fotbalovým vzorem je španělský brankář Iker Casillas.\n\nNa svém kontě má jeden start v reprezentačním A-mužstvu Makedonie (v roce 2013).\n\nS fotbalem začal v makedonském klubu FK Pobeda Prilep, kde se propracoval až do A-týmu, v němž odehrál celkem 59 utkání. V roce 2008 přestoupil do švýcarského mužstva FC Schaffhausen a o 2 roky později do slovenského týmu MFK Košice. V sezóně 2013/14 vyhrál s Košicemi slovenský fotbalový pohár, ve finále jeho mužstvo porazilo ŠK Slovan Bratislava 2:1. Díky tomu hrál ve 2. předkole Evropské ligy UEFA 2014/15 proti FC Slovan Liberec. V zimní ligové přestávce 2014/15 měl namířené do francouzského klubu Tours FC z nižší ligy, ale z přestupu sešlo.\n\nV létě 2015 přestoupil z Košic do MFK Ružomberok, podepsal smlouvu na rok. V červenci 2016 se dohodl na roční smlouvě s opcí s klubem DAC Dunajská Streda, kde nahradil odcházejícího Tomáše Tujvela. V létě 2017 v DAC skončil.\n\nV reprezentačním A-mužstvu Makedonie debutoval 11. 6. 2013 v přátelském utkání v Oslu proti týmu Norska (prohra 0:2).\n\n"}
{"id": "846598", "url": "https://cs.wikipedia.org/wiki?curid=846598", "title": "Jiří Haringer", "text": "Jiří Haringer\n\nJiří Haringer (* 14. dubna 1939) byl český politik, v 90. letech 20. století poslanec České národní rady a Poslanecké sněmovny za KDU, respektive za Křesťanskodemokratickou stranu, později za KDU-ČSL.\n\nVe volbách v roce 1990 kandidoval za KDU (aliance křesťanských politických proudů včetně lidovců), respektive za její součást Křesťanskodemokratickou stranu, do České národní rady. Zvolen ale nebyl. Do ČNR ovšem nastoupil v listopadu 1991 jako náhradník. Opětovně byl zvolen do ČNR ve volbách v roce 1992, nyní za koalici ODS-KDS (volební obvod Severočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V roce 1995 opustil poslanecký klub KDS (v září 1995 ukončil i členství v KDS) a na rozdíl od své mateřské strany, která mezitím postupovala k integraci s ODS, přešel do poslaneckého klubu KDU-ČSL (předtím ještě krátce působil v jednom ze dvou klubů KDS, na které se tato sněmovní frakce kvůli sporům rozpadla). Byl členem výboru pro veřejnou správu, regionální rozvoj a životní prostředí.\n\nV sněmovních volbách roku 1996 neúspěšně kandidoval za KDU-ČSL. V srpnu 1996 se o něm mluvilo jako o kandidátovi KDU-ČSL do podzimních senátních voleb za senátní obvod č. 5 - Chomutov, ale nakonec nekandidoval. V komunálních volbách roku 1994 a komunálních volbách roku 1998 neúspěšně kandidoval do zastupitelstva města Chomutov. Poprvé uváděn jako člen KDS, podruhé KDU-ČSL. Profesně jako vládní úředník.\n\nV roce 2000 je zmiňován jako poradce ministra Jaromíra Císaře a navrhovaný vládní zmocněnec pro revitalizaci severních Čech. V této době je již uváděn jako bývalý člen KDU-ČSL, nyní bezpartijní.\n\n"}
{"id": "846601", "url": "https://cs.wikipedia.org/wiki?curid=846601", "title": "Alexej Jemelin (lední hokejista)", "text": "Alexej Jemelin (lední hokejista)\n\nAlexej Jemelin (* 25. duben 1986 v Toljatti) je ruský hokejový obránce momentálně hrající za tým Avangard Omsk v Kontinentální hokejová liga.\n\nHokejovou kariéru začínal v rodném městě za klub HC Lada Toljatti, kde působil až do roku 2003. Po sezóně odešel do týmu CSK VVS Samara, který hrál druhou nejvyšší ligu, po uplynutí sezóny se vrátil zpět do Toljatti. V roce 2004 byl draftován ve třetím kole z 84. místa týmem Montreal Canadiens. V ročníku 2004/05 debutoval v ruské Superlize za svůj mateřský klub HC Lada Toljatti, za který si zahrál playoff ale prohráli ve finále. Po dalších dvou letech strávených v Toljatti, se v létě 2007 upsal protějšímu týmu Ak Bars Kazaň. Za Kazaň v sezoně 2008/09 poprvé vyhráli trofej Gagarinův pohár. Tento úspěch zopakovali i v následující sezóně. 18. května 2011 podepsal roční dvoucestný kontrakt s Montreal Canadiens za 984 tisíc dolarů. Jako nováček v NHL odehrál z 82 zápasů 67, ve kterých nasbíral sedm kanadských bodů. Po vypršení smlouvy se s Canadiens dohodli na prodloužení smlouvy, podepsal na dva roky. Sezóna 2012/13 v NHL nezačala a jelikož byla výluka, dohodl se s ruským klubem Ak Bars Kazaň. Po skončení výluky se vrátil zpět do klubu Canadiens. Na konci října 2013 podepsal čtyřletý kontrakt s Canadiens. Během období v Montrealu Canadiens byl stabilním hráčem v hlavní sestavě. Nechyběl tak ani v důležitých zápasech v playoff 2013/14 a 2014/15. Po vypršení kontraktu byl navržen na Expansion Draft, kterým byl nakonec vybrán novým klubem Vegas Golden Knights v pořadí číslem 24. Jeho hráčská práva tak převzal Vegas Golden Knights, za které neodehrál žádný zápas protože byl po pár dnech vyměněn do Nashville Predators za výběr třetího kola draftu v roce 2019. Oproti předchozímu klubu vydržel v Nashvillu pouze jeden rok, po vypršení smlouvy nedostal nabídku na prodloužení a žádný z klubů NHL po něm nesáhl rozhodl se pro návrat do KHL. 2. září 2018 se dohodl na tříleté smlouvě s ruským klubem Avangard Omsk.\n\n\n\n\n"}
{"id": "846606", "url": "https://cs.wikipedia.org/wiki?curid=846606", "title": "New Orleans Saints", "text": "New Orleans Saints\n\nNew Orleans Saints je profesionální klub amerického fotbalu, který sídlí New Orleans ve státě Louisiana. V současné době je členem South Division (Jižní divize) National Football Conference (NFC, Národní fotbalové konference) National Football League (NFL, Národní fotbalové ligy). Klub založili John W. Mecom junior, David Dixon a město New Orleans v roce 1967.\n\nNázev „Saints“ (Svatí) odkazuje na svátek Všech svatých 1. listopadu, protože se v New Orleans nachází velká křesťanská populace. Ze stejného důvodu je také klubovou hymnou skladba „When the Saints Go Marching In“. Klubovými barvami jsou zlatá a černá, logem heraldická lilie. Od založení až do sezóny 1974 hráli Saints na Tulane Stadium, poté se přestěhovali do Louisiana Superdome, který se dnes jmenuje Mercedes-Benz Superdome, jelikož automobilka Mercedes-Benz zakoupila práva na pojmenování stadionu až do roku 2021.\n\nV roce 2005 zdevastoval New Orleans a celý Mexický záliv hurikán Katrina. Superdome byl použit jako dočasný nouzový úkryt pro lidi bez přístřeší. Při tom byl poničen řáděním hurikánu, následnými záplavami a nesprávným používáním vnitřního vybavení. Saints tak byli donuceni odehrát první domácí utkání proti New York Giants na stadionu Giants Stadium v East Rutherfordu (domácím stadionu Giants); další domácí zápasy byly přeloženy do Alamodome v San Antoniu a Tiger Stadium v Baton Rouge. Během sezóny se pak objevily zvěsti, že majitel Saints Tom Benson bude chtít využít špatného stavu Superdome jako důvod k přestěhování do San Antonia, což by vyhovovalo jeho obchodním zájmům. Nicméně do začátku sezóny 2006 byl stadion celkovými náklady 185 milionů dolarů opraven. V prvním, velmi emotivním utkání sezóny pod vedením nového trenéra Seana Payton a nového quarterbacka Drewa Breese porazili Saints divizního rivala Atlantu Falcons 23:3, aby se následně dostali až do vyřazovací části, ve které si připsali teprve druhý vítězný zápas v play-off v historii.\nSezóna 2009 byla historická, protože se Saints podařilo v základní části zvítězit ve třinácti zápasech (rekord klubu), dostat se až do Super Bowlu a v něm porazit Indianapolis Colts 31:17. Je to jediný úspěch v historii klubu, který byl dlouho považován za nejhorší v celé NFL.\n\n\n\n\nHráči draftovaní v prvním kole za posledních deset sezón:\n\n"}
{"id": "846607", "url": "https://cs.wikipedia.org/wiki?curid=846607", "title": "Ondrej Ištók", "text": "Ondrej Ištók\n\nIng. Andrej Ištók (22. prosince 1936, Dvorianky – 7. listopadu 2013, Košice) byl slovenský fotbalista, obránce a fotbalový trenér.\n\nV československé lize hrál za Slovan Nitra a Lokomotívu Košice. V československé lize nastoupil ve 226 utkáních a dal 2 góly. V juniorské reprezentaci nastoupil v 1 utkání.\n\nTrénoval Lokomotívu Košice a byl asistentem Evžena Hadamczika u olympijské reprezentace pro OH 1984.\n\n\n"}
{"id": "846614", "url": "https://cs.wikipedia.org/wiki?curid=846614", "title": "Itálie na Zimních olympijských hrách 1972", "text": "Itálie na Zimních olympijských hrách 1972\n\nItálii na Zimních olympijských hrách 1972 reprezentovalo 44 sportovců, z toho 41 mužů a 3 ženy ve 9 sportech.\n\n"}
{"id": "846615", "url": "https://cs.wikipedia.org/wiki?curid=846615", "title": "Svátek přerušení půstu", "text": "Svátek přerušení půstu\n\nSvátek přerušení půstu (arabsky عيد الفطر‎, \"Íd al-fitr\") je muslimský svátek slavený po skončení ramadánu, islámského měsíce půstu (saum).\n\nSvátek přerušení půstu trvá tři dny a ukončuje ramadán. Nejpozději první den svátku má věřící muslim darovat almužnu (zakát), která má vyvážit jeho neúmyslná pochybení během ramadánu.\n\n\n"}
{"id": "846616", "url": "https://cs.wikipedia.org/wiki?curid=846616", "title": "Itálie na Zimních olympijských hrách 1968", "text": "Itálie na Zimních olympijských hrách 1968\n\nItálii na Zimních olympijských hrách 1968 reprezentovalo 47 sportovců, z toho 39 mužů a 8 žen ve 8 sportech.\n\n"}
{"id": "846617", "url": "https://cs.wikipedia.org/wiki?curid=846617", "title": "Markéta Těšínská", "text": "Markéta Těšínská\n\nMarkéta Těšínská († 27. června 1416) byla těšínská knížecí princezna, která prožila většinu života v Anglii.\n\nNarodila se jako dcera těšínského knížete Přemysla I. Nošáka, který byl jedním z vyjednávačů sňatkové aliance mezi Lucemburky a Plantagenety. Na podzim roku 1381 se Markéta dostala v doprovodu Anny České do Anglie, kde se společně s otcem zúčastnila svatby své paní. Následně se provdala za Simona Felbrigga, budoucího praporečníka krále Richarda II. a připojila se tak k vlně českoanglických sňatků. \n\nPrávě svatba se Šimonem ji zachránila před vyhoštěním z Anglie, které postihlo většinu českého doprovodu po roce 1388. Zemřela v červnu 1416 a byla pohřbena v kostele sv. Markéty ve Felbriggu (hrabství Norfolk) pod mosazným náhrobkem. Z její pozůstalosti je známá kniha hodinek, která je uložena v Huntington Library v Kalifornii. Kromě modliteb v latině a angličtině obsahuje i jednu modlitbu v češtině.\n\n\n"}
{"id": "846620", "url": "https://cs.wikipedia.org/wiki?curid=846620", "title": "Itálie na Zimních olympijských hrách 1964", "text": "Itálie na Zimních olympijských hrách 1964\n\nItálii na Zimních olympijských hrách 1964 reprezentovalo 61 sportovců, z toho 53 mužů a 8 žen ve 9 sportech.\n\n"}
{"id": "846623", "url": "https://cs.wikipedia.org/wiki?curid=846623", "title": "Itálie na Zimních olympijských hrách 1960", "text": "Itálie na Zimních olympijských hrách 1960\n\nItálii na Zimních olympijských hrách 1960 reprezentovalo 28 sportovců, z toho 21 mužů a 7 žen ve 6 sportech.\n\n"}
{"id": "846625", "url": "https://cs.wikipedia.org/wiki?curid=846625", "title": "Itálie na Zimních olympijských hrách 1956", "text": "Itálie na Zimních olympijských hrách 1956\n\nItálii na Zimních olympijských hrách 1956 reprezentovalo 65 sportovců, z toho 53 mužů a 12 žen ve 8 sportech.\n\n"}
{"id": "846628", "url": "https://cs.wikipedia.org/wiki?curid=846628", "title": "Intimita", "text": "Intimita\n\nIntimita (z původem latinského \"intimus\" = vnitřní, skrytý před zraky jiných) představuje důvěrnost, útulnost nebo též pociťované soukromí.\nPodle Výrosta a Slaměníka intimita v partnerském vztahu vyjadřuje „pocit blízkosti, spojení, pouta, ale také prožívání štěstí s milovanou osobou, vzájemné porozumění a ohleduplnost, poskytování si emocionální podpory a ocenění, intimní komunikaci.“ \nIntimita však může figurovat i ve vztazích přátelských, příbuzenských a jiných.\n\nIntimita je řadou teoretiků považována za základní lidskou potřebu nezbytnou pro duševní zdraví, pohodu a psychosociální fungování. Schopnost člověka vytvářet intimní vazby s blízkými lidmi je tedy brána jako základní znak úspěšného vývoje osobnosti a klíčový ukazatel duševního zdraví. Mnoho lidí své intimní vztahy pokládá za nejpodstatnější zdroj osobního štěstí. Naopak deficit intimity, nedostatky ve schopnosti vytvářet a udržovat intimní vztahy se spojují s depresemi, nízkým sebehodnocením, úzkostí a nižší spokojeností ve vztahu. Vyhýbání se intimním vztahům může vyústit v pocity osamělosti, citové izolace a v neefektivní reakce na stres.\n\nZ vědeckého hlediska hraje intimita významnou roli v teorii osobnosti a je předmětem zájmu zejména psychoterapie a vývojové psychologie. Představuje jednu ze základních podmínek zdravého citového a osobnostního vývoje každého jedince. Aron s Aronovou na základě úvah W. Jamese chápou intimitu jako integrování jiné osoby do vlastního sebeobrazu.\n\nRobert J. Sternberg, autor triangulární teorie lásky považuje emoce (emocionální vklad do vztahu) za podstatu intimity a tu pak za jednu ze tří komponent lásky (další jsou vášeň a závazek). Lásku založenou výhradně na intimitě bez vášně a dlouhodobého závazku označuje termínem ' („mít rád“) a v podstatě jím popisuje přátelský vztah. Naopak lásku, v níž intimita chybí, ačkoli je přítomna vášeň i závazek, označuje Sternberg za „pošetilou“ nebo „osudovou“ ('). \nV takových vztazích lidé vytváří závazek k osobě, kterou vlastně neznají. Typický příklad představují hollywoodské příběhy o dvojicích, které se pod vlivem prožívané vášně vezmou po týdenní známosti. Z hlediska stability jde o vztahy velmi rizikové.\n\nCharakteristickými projevy intimity mezi partnery jsou dle Sternberga:\n\nDefinic intimity lze nalézt celou řadu a nejsou vždy jednotné, což je důsledkem složitosti jejího konceptu.\nRůzné teorie nahlíží intimitu v podstatě třemi možnými způsoby: jako vzájemnou interakci dvou lidí, jako proces, který se odehrává mezi partnery, nebo jako relativně statický prožitek. Za společný prvek jinak různorodých definic však Perlman a Fehrová považují to, že intimita vychází z pocitu blízkosti dosažené prostřednictvím komunikačního procesu mezi partnery. \n\nTaké na typické \"složky\", z kterých je intimita tvořena a které ji odlišují od jiné interakce, jsou různé náhledy. Trestrová shrnuje dva konsensuální prvky obzvláště významné pro dosažení intimity:\nWernerová shrnuje jinou čtveřici základních složek: sebeodhalování („“), lásku či citový stav („“), blízkost („“) a vzájemnou závislost mezi partnery („“).\n\nLidé se liší v míře, do jaké chtějí nebo jsou schopni se před druhým otevřít i jak na jeho sebeodhalení reagují. Např. podle Bowena závisí schopnost dosáhnout intimity na schopnosti odlišit své vlastní „já“ tak, aby zůstalo neohroženo partnerským vztahem, jehož je součástí; na pociťované autonomii a prostoru pro sebeurčení, aby „já“ nebylo párovým vnímáním zcela pohlceno. \n\n\"Strach z intimity\" je popisován jako omezená schopnost sdílet s partnerem své myšlenky a pocity, která je důsledkem úzkosti ze vzájemné výměny těchto osobních důvěrných informací. Může k tomu vést i obava ze zranění odhaleného „já“ necitlivým partnerem nebo z odmítnutí partnerem, který má pro dotyčného velkou hodnotu.\n\nNěkteří autoři uvádí rozdílný přístup žen a mužů k intimitě v souladu s jejich genderovou rolí, pod vlivem genderové socializace (odlišné výchovy žen a mužů). Ženy podle nich upřednostňují emoční blízkost a její slovní vyjadřování, prostřednictvím sebeodhalování budují touženou emoční závislost. Muži více projevují lásku pomocí při různých činnostech, společnými aktivitami a sexem, kdy nemusí dávat najevo svou závislost. Při rozdělení na výše uvedené složky u žen hraje významnější roli partnerská citlivost a u mužů sebeodhalení, ačkoli celkově vyšší míra sebeodhalení je pozorována u žen.\n\nNižší míra intimity byla pozorována u párů s dětmi, zatímco korelace s délkou manželství, příjmem, vzděláním a věkem nebyla potvrzena. Zatímco u příležitostných vztahů byla zjištěna nižší míra intimity, o něco vyšší je u vážných vztahů a nejvyšší u zasnoubených. V různých kulturách nebyla prokázána rozdílnost v míře intimity, je však připouštěna rozdílnost ve způsobech jejího vyjadřování. Trestrová dodává, že zjištění týkající se souvislosti dosažené míry intimity s těmito „sociologickými“ proměnnými není tak jasná a jednoznačná jako souvislost s „psychologickými“ proměnnými (s výše uvedenými dvěma složkami intimity).\n\nTeorie citové vazby nebo též teorie přilnutí ( „attachment theory“) podle Bowlbyho a Ainsworthové popisuje citovou vazbu, kterou si dítě vytváří v prvních několika letech života ke svým pečovatelům (rodičům) a která se projevuje v situacích prožívaného stresu nebo strachu. Podle možnosti spolehnout se na pečovatele, podle jeho dostupnosti a citlivosti, lze rozlišit tři vazby: jistou, úzkostně-odmítavou a úzkostně-vyhýbavou. Dítě si podle toho vytváří tzv. vnitřní pracovní modely, které ovlivňují i jeho blízké vztahy v budoucnosti.\n\n"}
{"id": "846629", "url": "https://cs.wikipedia.org/wiki?curid=846629", "title": "Russell Means", "text": "Russell Means\n\nRussell Charles Means (10. listopadu 1939, Wanblee, USA - 22. října 2012, Porcupine, USA) byl americký indiánský herec, politik a politický aktivista - bojovník za práva Indiánů. Šlo o aktivistu, který aktivně působil za práva domorodých národů nejen ve své vlasti, ale v celé Americe. Jako politik působil zejména na lokální a státní úrovni.\n\nPocházel z kmene Oglala Siouxů. Narodil se v indiánské rezervaci Pine Ridge v Jižní Dakotě.\n\nV roce 1992 se poprvé objevil ve filmu \"Poslední Mohykán\". Vydal také své vlastní\nhudební CD. V roce 1995 napsal svoji autobiografickou knihu \"Where White Men Fear to Tread\".\n\n\n"}
{"id": "846630", "url": "https://cs.wikipedia.org/wiki?curid=846630", "title": "Itálie na Zimních olympijských hrách 1952", "text": "Itálie na Zimních olympijských hrách 1952\n\nItálii na Zimních olympijských hrách 1952 reprezentovalo 65 sportovců, z toho 28 mužů a 5 žen ve 6 sportech.\n\n"}
{"id": "846631", "url": "https://cs.wikipedia.org/wiki?curid=846631", "title": "Itálie na Zimních olympijských hrách 1948", "text": "Itálie na Zimních olympijských hrách 1948\n\nItálii na Zimních olympijských hrách 1948 reprezentovalo 54 sportovců, z toho 51 mužů a 3 ženy ve 9 sportech.\n\n"}
{"id": "846633", "url": "https://cs.wikipedia.org/wiki?curid=846633", "title": "Loreta (Podhradí)", "text": "Loreta (Podhradí)\n\nBarokní kaple Loreta z roku 1694 stojí na zalesněném stejnojmenném čedičovém suku (415 m), který je součástí Velišského hřbetu. Jedná se sice o území katastru Hlásná Lhota, nejblíže k ní je však ze Křeliny. Je chráněna jako kulturní památka České republiky. Podle novodobých výzkumů věnovaných Mariánské zahradě jde o průsečík krajinných os a zřejmě centrální bod schlikovské barokní kompozice.\n\nAutor stavebních plánů Jan Baptista Mathey potlačil vnější zdobnost kaple, ale umístil ji na zalesněný vrch, z něhož je možnost přehlédnout panorama celých severovýchodních Čech. Proto její střechu opatřil vyhlídkovou terasou, z níž lze navíc přehlédnout i dvě části schlikovského panství na Jičínsku, které Velišský hřbet odděluje.\n\nLoreta je tak považována i za jakousi sponu schlikovské krajiny, neboť v minulosti od ní vedly do okolí čtyři lesní průseky ve tvaru kříže a směřovaly k dalším bodům této kompozice: ke kapli sv. Anny u Dolního Lochova, ke kapli sv. Anděla Strážného nad Hlásnou Lhotou, k schlikovskému zámku ve Vokšicích a na opačné, jižní straně hřbetu k Holému vrchu pod Křelinou a dále na jihovýchod ke kosteleckému kostelu Nanebevzetí Panny Marie a zámku rodu Schliků v Jičíněvsi.\n\nNa Loretu chodívala procesí ze širokého okolí. V současné době se tu od května do října vždy první sobotu v měsíci slouží mše svatá a svazek obcí Mariánská zahrada pořádá každoročně procesí.\n\nLoretánskou kapli založil František Josef hrabě Šlik.\n\n"}
{"id": "846640", "url": "https://cs.wikipedia.org/wiki?curid=846640", "title": "Kostrbatec tříkoutý", "text": "Kostrbatec tříkoutý\n\nKostrbatec tříkoutý (\"Rhytidiadelphus triquetrus\" (Hedw.), \"Hylocomium tripuerum\" (Br.eur.) je rostlina z oddělení mechů, z řádu rokytotvaré. Tvoří vesele zelené až nažloutlé, někdy hnědavé, polštářovité porosty, mající typický kostrbatý vzhled. Podle zprávy \"Seznam a červený seznam mechorostů České republiky (2005)\" patří mezi neohrožené taxony (kategorie LC (Least concern)).\n\nKostrbatec tříkoutý je statný mech dorůstající až 15 cm. Jeho lodyhy jsou přímé nebo polehavé, dělené, větvené. Větévky jsou krátké, tupé až hlavičkovité, někdy prodloužené a ztenčené. Lístky jsou velice zúžené, srdčitá naoranžovělá báze přechází v kopinaté zašpičatění, rýhované, nahoře ostře pilovité, všestranně kostrbatě odstáté. Buňky lístků jsou na hřbetě zoubkatě drsné, na křídlech jen slabě odlišné, žebro je slabé, dvojité a až po prostředek vybíhavé. Kostrbatost listu je nápadná zvláště v suchém stavu.\n\nRoste v lesích, na travnatých místech, na lukách, od nížin do hor. Obtočnový druh, evropský ubikvist.\n\nProfil taxonu na biolib.cz\n"}
{"id": "846643", "url": "https://cs.wikipedia.org/wiki?curid=846643", "title": "Josef Vodák", "text": "Josef Vodák\n\nJosef Vodák (19. března 1927 Slatina nad Zdobnicí - 13. prosince 2018 Hradec Králové) byl český hudební skladatel, pedagog, varhaník a sbormistr.\n\nV letech 1945–1950 studoval na pražské konzervatoři u Emila Hlobila. Ve studiu pokračoval na Akademii múzických umění v Praze u Pavla Bořkovce. Absolvoval v roce 1954 1. klavírním koncertem. Byl členem České pěveckého sboru vedeného zakladatelem sboru Janem Kühnem (dnes Pražský filharmonický sbor). V roce 1958 se stal hudebním režisérem Československé televize v Praze.\n\nPo invazi vojsk Varšavské smlouvy do Československa v roce 1969 emigroval do Spojených států amerických, kde se usadil ve státě Washington ve městě Seattle. Získal americké občanství a působil jako varhaník, sbormistr a hudební pedagog. V roce 1997 se vrátil do Čech, rodné vísky Slatiny nad Zdobnicí. Od r. 2002 žije v partnerském vztahu se sboristkou smíšeného pěveckého sboru Smetana Danou Svobodovou v Hradci Králové. Od svého návratu z USA do České republiky spolupracuje s Filharmonií Hradec Králové, s dirigentem Josefem Zadinou a jeho chrámovým smíšeným pěveckým sborem v chrámu sv. Ducha v Hradci Králové. V r. 2014 Čs. rozhlas Plzeň natočil 3. Klavírní koncert Josefa Vodáka s klavírním virtuosem Danielem Wiesnerem.\n\nVe svém hudebním díle vycházel z tradic české a evropské hudby 20. století.\n\n\n"}
{"id": "846645", "url": "https://cs.wikipedia.org/wiki?curid=846645", "title": "The Runaways (film)", "text": "The Runaways (film)\n\nThe Runaways je americký film z roku 2010. Pojednává o dívčí hudební skupině The Runaways. Film je založen na knize od zpěvačky skupiny Cherie Currie, kterou ve filmu ztvárnila Dakota Fanning.\n"}
{"id": "846650", "url": "https://cs.wikipedia.org/wiki?curid=846650", "title": "Svět podle Mallory", "text": "Svět podle Mallory\n\nSvět podle Mallory je americký dramatický film z roku 2010, kdy měl premiéru na festivalu Sundance. Jeho režisérem byl Jake Scott a jeho producenty byli jeho otec Ridley Scott a strýc Tony Scott. Hlavní roli ve filmu hraje James Gandolfini (Doug Riley), který jede na služební cestu, při které potká prostitutku jménem Mallory.\n"}
{"id": "846656", "url": "https://cs.wikipedia.org/wiki?curid=846656", "title": "Buhén", "text": "Buhén\n\nBuhén bylo staroegyptské osídlení ležící v oblasti druhého nilského kataraktu. Je především známý pro svoji pevnost, která zde byla postavena kolem roku 1860 př. n. l. za vlády faraona 12. dynastie Senusreta III. Ve zdejší lokalitě se Egypťané poprvé usadili během 4. dynastie za vlády faraona Snofrua. Podle nalezených nápisů zde Egypťané setrvali po dobu 200 let, do období 5. dynastie, kdy byli pravděpodobně vyhnání imigranty z jihu.\n\nFaraon Senusret III. provedl během své vlády čtyři válečné výpravy do Kuše, během nichž nechal vystavět řadu pevností. Pevnosti byly stavěny s takovým rozestupem, aby byly schopné si předávat varovný signál o blížícím se nebezpečí. Nejsevernější pevností z této linie byl Buhén. Podél Nilu se pak nacházely další pevnosti - Mirgissa, Šalfak, Uronarti, Askut, Dabenarti, Semna a Kumma. Kušité dobyli Buhén během 13. dynastie a drželi nad ním kontrolu až do vlády egyptského faraona Ahmose I., který na začátku 18. dynastie získal pevnost zpět. Egypt na konci 20. dynastie o pevnost opět přišel, když byla napadena domorodými silami.\n\nPevnost, nacházející se na západním břehu Nilu, měřila více než 150 metrů a rozléhala se na ploše 13 000 m. Žilo zde přibližně 3500 obyvatel. Buhén rovněž sloužil jako administrativní centrum pro celou oblast druhého nilského kataraktu. Pevnost byla chráněna tři metry hlubokým vodním příkopem, padacím mostem, bastiony, hradbami s cimbuřím a katapulty. Zdi pevnosti byly přibližně pět metrů široké a deset metrů vysoké.\n\nV současné době se pevnost Buhén nachází pod hladinou Násirova jezera, které vzniklo výstavbou Vysoké Asuánské přehrady v roce 1964. V pevnosti se rovněž nacházel Horův chrám postavený královnou Hatšepsut. Ten byl před zatopením oblasti přesunut do súdánského hlavního města Chartúmu.\n"}
{"id": "846665", "url": "https://cs.wikipedia.org/wiki?curid=846665", "title": "Žan Videnov", "text": "Žan Videnov\n\nŽan Vasilev Videnov, bulharsky Жан Василев Виденов (* 22. března 1959, Plovdiv) je bulharský politik. V letech 1995-1997 byl premiérem Bulharska, a to jakožto představitel Bulharské socialistické strany, jejímž předsedou byl v letech 1991-1996. Jeho vláda čelila největší ekonomické krizi v novodobé historii Bulharska, která vyvrcholila nuceným dohledem Mezinárodního měnového fondu a masivními demonstracemi opozice, které vyvrcholily generální stávkou a dobytím a zapálením budovy parlamentu. Bulharská socialistická strana se pak musela zříct práva sestavit novou vládu (ačkoli stále držela v parlamentu většinu).\n\n"}
{"id": "846685", "url": "https://cs.wikipedia.org/wiki?curid=846685", "title": "Bob Dole", "text": "Bob Dole\n\nBob Dole (* 22. července 1923 Russell, Kansas, USA) je americký republikánský politik. V letech 1969−1996 zastupoval Kansas v Senátu USA. V letech 1980, 1988 a 1996 neúspěšně kandidoval na prezidenta USA. V roce 1997 získal Prezidentskou medaili svobody. Jeho manželkou je politička Elizabeth Dole.\n\n\n"}
{"id": "846687", "url": "https://cs.wikipedia.org/wiki?curid=846687", "title": "Jiří Hájek (poslanec ČNR)", "text": "Jiří Hájek (poslanec ČNR)\n\nJiří Hájek (* 30. července 1951) byl český politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za KSČM.\n\nVe volbách v roce 1990 byl zvolen do České národní rady za federální Komunistickou stranu Československa (KSČS), respektive za její českou část (Komunistická strana Čech a Moravy). V roce 1991 ho lustrační komise označila za spolupracovníka Státní bezpečnosti. Od 30. března 1982 byl evidován coby kandidát tajné spolupráce (krycí jméno JIŘÍ) a od 3. listopadu 1982 jako agent (krycí jméno JOSEF). Z dostupných dokumentů se podařilo zjistit, že agent JOSEF pro StB pracoval z ideových důvodů a působil převážně jako zdroj z okruhu zahraničních dělníků. Měl zjišťovat případné „\"zanášení nepřátelských ideologií, protisocialistických tendencí a výskytu nepřátelských tiskovin\"“, dále „\"kontrolovat osoby, které se aktivně angažovaly v letech 1968-69, prověřovat osoby vyjíždějící do kapitalistických států, podchytávat zájmy a styky zahraničních odborníků a montérů, apod\".“ Absolvoval minimálně čtyřicet schůzek s pracovníky StB. Za své informace byl placen. V důsledku těchto zjištění byl odvolán z petičního výboru ČNR.\n\nMandát obhájil ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Jihočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V roce 1993 patřil ke křídlu KSČM, které požadovalo odvolání předsedy Jiřího Svobody a svolání mimořádného sjezdu strany. Roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně zastával do voleb v roce 1996. Ve sněmovně v roce 1996 předložil jménem komunistických poslanců návrh zákona o státním jazyku, který ale vláda odmítla. Téhož roku zastupoval levicové poslance při podání k ústavnímu soudu, v němž uspěl se stížností proti vyhlášce, kterou přijala obec Nová Paka, v níž na území obce zakazovala propagaci komunistické, nacistické a fašistické ideologie.\n\nV sněmovních volbách roku 1996 neúspěšně kandidoval za KSČM.\n\n"}
{"id": "846700", "url": "https://cs.wikipedia.org/wiki?curid=846700", "title": "Mongolské jméno", "text": "Mongolské jméno\n\nMongolská jména prošla v historii několika velkými změnami, kdy byla původní při pronikání buddhismu téměř úplně nahrazena tibetskými a tibetská následně nahrazena novými mongolskými jmény. Co se týká jmen lze v současnosti také nalézt určité rozdíly mezi jmény v Mongolsku a v čínském Vnitřním Mongolsku. Co se týká struktury, většinou se jméno skládá ze dvou částí, přičemž nejdůležitější roli hraje rodné jméno (mongolsky \"ner\"), méně podstatnou část tvoří patronymické (matronymické) jméno, v Mongolsku se v posledních letech (od roku 2000 oficiálně) objevuje také třetí část, rodové jméno, to má ale zatím nejmenší důležitost.\n\nJméno po otci (matce), které většinou stojí na prvním místě může být buď přímo rodné jméno rodiče, nebo genitiv tohoto jména, v praxi (při podpisu apod.) se někdy úplně vypouští nebo zkracuje na jedno písmeno. Poněkud matoucím dojem mohla zanechat praxe, kdy se dříve např. v pasech kolonka pro toto jméno překládala jako „jméno“ (name) a kolonka s rodným jménem jako „příjmení“ (surname), což dnes neplatí.\n\nRodné jméno (mongolsky нэр \"ner\") představuje nejdůležitější část, jím se mezi sebou Mongolové oslovují, podle něho jsou také řazeni v abecedních seznamech apod. Často se vyskytuje zcela samostatně, jinak počítáno zleva doprava stojí zpravidla na posledním místě.\n\nNapříklad mongolský prezident Cachjagín Elbegdordž má rodné jméno Elbegdordž.\n\nPatronymum (mongolsky эцгийн нэр \"ecgín ner\", dříve také овог \"ovog\", což se dnes používá pro klanové jméno) mají všichni Mongolové a slouží převážně k rozeznání více lidí stejného rodného jména. Patronymum je posesivum utvořeno z rodného jména otce pomocí genitivní koncovky (např. Cachjagín od rodného jména Cachja, či Batyn od Bat), případně může být odvozeno ze jména matky (k vytvoření matronyma se přistupuje spíše výjimečně, když např. otec není znám apod.). Zcela výjimečné není ani užívání patronyma ve formě nominativu, případně je zkracováno na jedno písmeno.\n\nNapříklad tedy mongolská ministryně Sandžásürengín Ojún (Санжаасүрэнгийн Оюун) má patronymum Sandžásürengín (její rodič se tedy jmenoval Sandžásüren), též o ní bylo referováno jako o Sanjaasuren Oyun (zde se krom užití obou částí jmen v nominativu objevuje též problém konkurence dvou přepisů z cyrilice), ale je možné se také setkat s tvarem S. Ojún (С. Оюун).\n\nKlanové jméno (mongolsky овог \"ovog\") je třetí část mongolského jména užívaná na rozdíl od předchozích dvou částí pouze v Mongolsku. Užívání kmenových jmen bylo zrušeno v roce 1925, nové zavedení přišlo na základě kulturního zákona z roku 1996, na jehož základě bylo vládním nařízením ustanoveno, že každý občan má mít též klanové jméno. Toto jméno má stále nejmenší váhu a v praxi se téměř nevyužívá.\n\nVýběr klanových jmen je rozmanitý, nejčastěji to jsou jména starobylých mongolských klanů (Bordžigin ap.), ovšem například Džugderdemidin Gurragčá si vybral jméno Sansar (Vesmír) jako odkaz na svůj let do vesmíru.\n\nTak jako u všech jmen jazyků nepoužívajících latinku působí přepis určité problémy. V českém prostředí se lze setkat s několika systémy přepisu z mongolské cyrilice do latinky, mezinárodní platnost má přepis podle mongolského národního standardu (MNS 5217) vycházjící z anglické grafiky, nicméně vzhledem k dobrému systému české transkripce se i v matriční praxi doporučuje používat český přepis.\n\nJiné těžkosti vyvstávají u jmen ve Vnitřním Mongolsku, kde se pro zápis používá mongolské písmo. V oficiální úrovni se často používá přepis přes znaky a pchin-jin.\n\n\n"}
{"id": "846704", "url": "https://cs.wikipedia.org/wiki?curid=846704", "title": "Rumpologie", "text": "Rumpologie\n\nRumpologie je pseudovědecká metoda, pomocí které se věštec snaží uhodnout budoucnost osoby z uspořádání čar, štěrbin, dolíčků a záhybů na jejích hýždích a z celkového tvaru jejího pozadí.\n\nTermín rumpologie je neologismus. Americká astroložka, matka Sylvestra Stalloneho, Jackie Stalloneová tvrdí, že rumpologie byla praktikována už ve starověkém Babylónu, Indii, Řecku a Římu, ačkoliv pro tato tvrzení neuvádí žádné důkazy. Stalloneová stojí za domnělým „oživením“ rumpologie pro současnost.\n\nRumpologové mají množství teorií o významu různých charakteristik lidského pozadí. Dle Stalloneové představuje levá a pravá půlka lidskou minulost, respektive budoucnost, ačkoliv také tvrdí, že „mezera mezi půlkami koresponduje s rozdělením hemisfér lidského mozku“. Podle slepého německého jasnovidce Ulfa Bucka „značí svalnaté pozadí ve tvaru jablka někoho, kdo je charismatický, dynamický, velmi sebejistý a často kreativní. Osobu, která si užívá života. Pozadí ve tvaru hrušky značí osobnost velmi ustálenou, trpělivou a držící se při zemi.“. Britský rumpolog Sam Amos taktéž používá tvar pozadí pro rozeznání osobnosti, a tvrdí, že „kulaté pozadí značí osobnost, která je otevřená, veselá a optimistická. Nicméně ploché pozadí naznačuje osobnost spíše domýšlivou, negativní a smutnou.“\n\nRumpologie může být praktikována jak pohledem, tak pohmatem či za pomocí otisku hýždí. K živému čtení nabízí Stalloneová i alternativu ve formě čtení z digitálních fotografií zaslaných e-mailem a tvrdí, že předpověděla výsledek prezidentských voleb a vítězů Oscara čtením pozadí svých dvou dobrmanů. Ulf Buck předpovídá lidem budoucnost pohmatem jejich nahých hýždí.\n\nFloridská věštkyně Sheree Silverová se distancovala od rumpologie po zhlédnutí televizního pořadu \"Professor Jose Miranda\" (který je žákem Stalloneové) slovy: „Nedovedu si představit kohokoliv, jak plýtvá svým časem a penězi na někoho takového, když existuje tolik legitimních věštců.“\n\n"}
{"id": "846706", "url": "https://cs.wikipedia.org/wiki?curid=846706", "title": "Finanční rezerva", "text": "Finanční rezerva\n\nFinanční rezerva znamená odložení jistých peněžních prostředků na méně příznivé časy a to především v likvidní podobě. Jde o stavební pilíř jistoty nejen v osobních, ale podnikových a institucionálních financí. V době nepřízni hospodářského vývoje tvoří odložená spotřeba, ve formě finanční rezervy, zdroj krytí jistých i nenadálých výdajů. \n\nFinanční rezerva se tvoří za účelem krytí rizik spojené s negativním vývojem hospodářství a z nepředvídatelných událostí. Kryje náhlý výpadek příjmů a dává jistotu, že se osoba, podnik či instituce nedostane do existenčních problémů. Finanční rezerva osob by měla být ve výši šestiměsíčního obratu rodinného rozpočtu (jestliže rodina utratí měsíčně 30 000 Kč, optimální finanční rezerva uložená na běžném nebo spořícím účtu by měla být ve výši 180.000 Kč. Ostatní peníze by měly být uloženy ve výnosnějších investičních produktech, jako jsou otevřené podílové fondy nebo akcie.\n\n\nFinanční rezerva dle principu číslo dva musí být snadno dostupná. Vhodným nástrojem mohou být spořící účty, vedeny bez poplatku, které nabízí bankovní instituce. Peníze jsou úročeny úrokovou sazbou dle platného sazebníku. Dobré je volit banku, která dlouhodobě drží úrokovou sazbu ve výši v aktuální situaci srovnatelnou s nabídkami jiných bank. Taktéž lze využít peněžních fondů pro vytvoření finančních rezerv. Můžete získat i vyšší zhodnocení než u spořících účtů, nicméně vklad není pojištěn institucemi pojištění bankovních vkladů, z čehož plyne vyšší riziko. Vždy je nutné zvažovat poplatky, riziko a v neposlední řadě likviditu.\n\nPři tvorbě finanční rezervy se plánuje s krátkodobou rezervou do jednoho roku, střednědobou rezervou od jednoho do pěti let a dlouho dobou rezervou nad pět let. Dlouhodobé rezervy tvoří budoucí investice. Krátkodobá rezerva slouží především k dočasnému výpadku příjmů v horizontu šesti měsíců až jednoho roku. Středně a dlouhodobé rezervy slouží především k financování konkrétních cílů, nebo k dlouhodobějším výpadkům příjmu.\n\n"}
{"id": "846710", "url": "https://cs.wikipedia.org/wiki?curid=846710", "title": "Měřík trnitý", "text": "Měřík trnitý\n\nMěřík trnitý (\"Mnium spinosum\") je rostlina z oddělení mechů, z řádu prutníkotvaré. Tvoří sytě zelené až hnědězelené, husté, polštářovité porosty. Podle zprávy \"Seznam a červený seznam mechorostů České republiky (2005)\" patří mezi neohrožené taxony (kategorie LC (Least concern)).\n\nMěřík trnitý dorůstá 40 až 60 mm. Rostliny jsou zelené, dost vysoko plstnané a tvoří husté polštáře. Listy jsou řídké, rovnoměrně rozestavěné, odstálé, trochu zúžené. Vzhůru se trochu zvětšují, jsou podlouhle zašpičatělé, hnědě lemované, ostře dvojitě, trnovitě pilovité. Žebro je ukončeno před špičkou a je nahoře na hřbetě pilovité. Buňky má mírně ztloustlé, hranaté, drobnější. Sporogony jsou jednotlivě.\n\nVyskytuje se zejména na vlhkých místech v lesích, na prameništích, u potoků. Na skalách ho lze nalézt hlavně na pískovci. V Čechách a na Moravě je hojný.\n\n"}
{"id": "846715", "url": "https://cs.wikipedia.org/wiki?curid=846715", "title": "Josef Hájek (politik KSČM)", "text": "Josef Hájek (politik KSČM)\n\nJosef Hájek (* 7. ledna 1945) je bývalý český politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za KSČM, později za Levý blok.\n\nRoku 1969 absolvoval ČVUT (fakulta strojní, katedra organizace a řízení). V roce 1976 dokončil studium na VŠST Liberec – fakulta ekonomiky. V letech 1969-1977 pracoval na různých postech ve Výzkumném ústavu bavlnářském v Ústí nad Orlicí. V období let 1977–1982 byl ekonomickým náměstkem ředitele podniku Sigma Česká Třebová. Od roku 1982 zasedal jako poslanec v ONV Ústí nad Orlicí a od roku 1988 byl poslancem KNV Hradec Králové, přičemž působil jako místopředseda KNV pro plán a rozpočet. Po sametové revoluci se na přelomu let 1989 a 1990 stal předsedou Krajského národního výboru pro Východočeský kraj.\n\nVe volbách v roce 1990 byl zvolen do České národní rady za federální Komunistickou stranu Československa (KSČS), respektive za její českou část (Komunistická strana Čech a Moravy). Mandát obhájil ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Východočeský kraj). Zasedal v rozpočtovém výboru.\n\nPočátkem roku 1993 se jeho jméno zmiňovalo mezi možnými kandidáty Levého bloku na post českého prezidenta. V roce 1993 se uvádí jako předseda dozorčí rady společnosti \"Futura\", která vydávala list Haló noviny. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V říjnu 1993 se zmiňuje coby člen přípravného výboru Levého bloku. Po vzniku Levého bloku byl členem grémia a místopředsedou této nové strany. Následně byl vyloučen z ÚV KSČM. V roce 1995 ho sjezd Levého bloku zvolil výkonným místopředsedou strany.\n\nV sněmovních volbách roku 1996 neúspěšně kandidoval za Levý blok.\n\nOd roku 1996 pak nastoupil na post ředitele odboru rozvoje finanční skupiny a majetkových účastí v České spořitelny, kde působil v různých manažerských funkcích. V roce 2010 se stal členem dozorčí rady Českomoravské záruční a rozvojové banky.\n\n"}
{"id": "846716", "url": "https://cs.wikipedia.org/wiki?curid=846716", "title": "Rovereto", "text": "Rovereto\n\nRovereto ( ) je italské město v provincii Trentino. Leží na jih od Trenta a v roce 2015 mělo 39 151 obyvatel. Jde o staré pohraniční pevnostní město, jež do konce 18. století leželo mezi Tridentským knížecím biskupstvím a Benátskou republikou, později pak mezi Itálií a rakouským Tyrolskem.\n\n\n\n"}
{"id": "846717", "url": "https://cs.wikipedia.org/wiki?curid=846717", "title": "Dimitar Popov", "text": "Dimitar Popov\n\nDimitar Iliev Popov, bulharsky Димитър Илиев Попов (26. června 1927, Kula – 5. prosince 2015) byl bulharský právník a politik. V letech 1990–1991 byl premiérem Bulharska. Byl prvním nekomunistickým premiérem od roku 1946. Byl zvolen do čela země jako nestraník a všeobecně uznávaný soudce po pádu vlády Andreje Lukanova. Podílel se na vzniku nové ústavy a vyhlásil na rok 1991 první svobodné volby v Bulharsku.\n\n"}
{"id": "846718", "url": "https://cs.wikipedia.org/wiki?curid=846718", "title": "Josef Hájek", "text": "Josef Hájek\n\nJméno a příjmení Josef Hájek má více nositelů:\n\n"}
{"id": "846719", "url": "https://cs.wikipedia.org/wiki?curid=846719", "title": "Boris Sekulić", "text": "Boris Sekulić\n\nBoris Sekulić [boris sekulič] (srbskou cyrilicí Борис Секулић; * 21. října 1991, Bělehrad) je slovenský fotbalový obránce či záložník a reprezentant narozený v Srbsku, od února 2019 hráč polského mužstva Górnik Zabrze. V zahraničí působil na klubové úrovni v Bulharsku. Jeho fotbalovými vzory jsou Nemanja Vidić a Maicon, oblíbeným klubem FK Crvena zvezda. Občanem Slovenské republiky se stal 23. srpna 2017.\n\nJe odchovancem týmu FK Zemun. Před ročníkem 2009/10 se propracoval do seniorské kategorie, obratem však odešel na roční hostování do Grafičaru Bělehrad. V hlavním městě Srbska setrval i v létě 2010, kdy vedly jeho kroky na přestup do celku FK Bělehrad.\n\nV průběhu sezony 2011/12 zamířil do zahraničí, upsal se slovenskému mužstvu MFK Košice. Nejprve hrál za rezervu, poté začal nastupoval za první tým. V dresu \"áčka\" Košic debutoval 3. 3. 2012 v ligovém utkání 20. kola proti Tatranu Prešov (výhra 1:0), nastoupil na celý zápas. V sezoně 2011/12 odehrál 13 ligových střetnutí, v následujícím ročníku nastoupil ke 32 utkáním v lize.\n\nSvůj první ligový gól za Košice dal ve třetím kole proti klubu FC Nitra (výhra 4:2), když ve 29. minutě otevřel skóre zápasu. Podruhé se střelecky prosadil až na jaře 2014, když 15. 3. dal jedinou branku střetnutí v souboji s týmem MŠK Žilina. Prosadil se i odvetě proti Žilině, když v posledním 33. kole hraném 31. května 2014 v 79. minutě srovnal na 2:2. Košice remízový stav neudržely a prohrály na hřišti soupeře 2:3. V sezóně 2013/14 vyhrál s týmem slovenský fotbalový pohár, ve finále 1. května 2014 jeho mužstvo porazilo Slovan Bratislava v poměru 2:1. Celkem si připsal během roku 31 ligových startů.\n\n5. 7. 2014 nastoupil k zápasu Superpoháru, kde se Košice střetli s tehdejším mistrem Slovanem Bratislava, kterému podlehli na jeho hřišti 0:1. Díky triumfu v domácím poháru se s mužstvem představil ve 2. předkole Evropské ligy UEFA 2014/15 proti Slovanu Liberec, kterému podlehlo 0:1 a 0:3. Poprvé v ročníku se střelecky prosadil proti Spartaku Trnava (výhra 2:0), když ve 26. minutě dal rozhodující gól utkání na 1:0. Druhou branku v ročníku vsítil 8. listopadu 2014 proti klubu FK AS Trenčín (výhra 2:0). V dubnu 2014 stejně jako nekteří další hráči v Košicích skončil. V ročníku si připsal 25 ligových střetnutí.\n\nV červnu 2015 se dohodl na tříleté smlouvě se Slovanem Bratislava, kam přišel jako volný hráč.\n\nSe Slovanem postoupil přes gibraltarský tým Europa FC (výhry 6:0 a 3:0) a mužstvo UC Dublin z Irska (výhry 1:0 a 5:1) do třetího předkola Evropské Ligy UEFA 2015/16, kde klub po prohře 0:2 a remíze 3:3 vypadl s ruským celkem FK Krasnodar.\n\nLigový debut si odbyl v úvodním kole hraném 19. 7. 2015 proti ViOnu Zlaté Moravce, nastoupil na celých 90 minut a pomohl k výhře 2:1. Se Slovanem na jaře 2016 došel až do finále slovenského poháru, kde tým podlehl v utkání hraném v Trnavě celku AS Trenčín 1:3. Během sezony odehrál 31 ligových zápasů.\n\nS klubem se představil v prvním předkole Evropské ligy UEFA 2016/17 proti albánskému týmu KF Partizani. Úvodní zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole \"belasý\" remizovaly 0:0 a prohrály 0:3 s mužstvem FK Jelgava z Lotyšska a vypadly.\n\nV 10. kole proti Trenčínu (prohra 1:2) se zranil a musel ho vystřídat ve 40. minutě Lorenzo Burnet. Kvůli zranění následně chyběl trenérům až do konce podzimu 2016. V listopadu 2016 uzavřel stejně jako jeho spoluhráč Seydouba Soumah se Slovanem nový kontrakt do léta 2020. Před jarní částí ročníku byl zvolen kapitánem týmu, tuto funkci vykonával také v několika podzimních zápasech. V sezoně 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový celek MFK Skalica v poměru 3:0. Celkem v ročníku nastoupil v lize k 22 střetnutím.\n\n23. června 2017 odehrál za mužstvo celých devadesát minut v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. V odvetě prvního předkola Evropské ligy UEFA 2017/18 se střelecky prosadil proti arménskému mužstvu FC Pjunik Jerevan (výhra 5:0), Slovan postoupil i díky výhře 4:1 z úvodního střetnutí do druhého předkola, v němž po prohrách 0:1 a 1:2 s klubem Lyngby BK z Dánska vypadl. Svoji první ligovou branku v sezoně 2017/18 vstřelil ve druhém kole hraném 29. 7. 2017 v souboji s ViOnem Zlaté Moravce – Vráble (výhra 2:1), když v šesté minutě otevřel skóre zápasu. Podruhé v ročníku skóroval ve 14. kole proti Senici (remíza 2:2), v sedmé minutě vsítil úvodní gól střetnutí. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasý\" porazily svého soupeře v poměru 3:1 a obhájily tak zisk této troje z předešlé sezony 2016/17. 21. 5. 2018 byl stejně jako jeho spoluhráč Aleksandar Čavrić zvolen do nejlepší jedenáctky ročníku 2017/18 Fortuna ligy. Během roku odehrál 29 ligových utkání. V červnu 2018 ve Slovanu po oboustranné dohodě mezi hráčem a vedením klubu překvapivě skončil.\n\nPřed sezonou 2018/19 zamířil jako volný hráč (zadarmo) do Bulharska, kde se dohodl na smlouvě s mužstvem PFK CSKA Sofia. S CSKA postoupil přes lotyšský klub Riga FC (výhry 1:0 a 5:4 po penaltách) a tým FC Admira Wacker Mödling z Rakouska (výhry 3:0 a 3:1) do třetího předkola Evropské ligy UEFA 2018/19, ve kterém Sofia vypadla po dvou prohrách 1:2 s dánským mužstvem FC København. Svoje první střetnutí v lize za CSKA absolvoval 22. 7. 2018 v úvodním kole v souboji s celkem PFK Lokomotiv Plovdiv (výhra 2:0), nastoupil na celých devadesát minut. Na podzim 2018 si připsal celkem 12 zápasů v lize. Na začátku ročníku hrál pravidelně, ale na konci podzimní části ze sestavy vypadl a v únoru 2019 v Sofii předčasně skončil.\n\nNa konci zimního přestupového období sezony 2018/19 odešel na přestup do polského klubu Górnik Zabrze, ve kterém uzavřel půlroční kontrakt s následnou opcí na dvanáct měsíců.\n\nAktuální k 20. únoru 2019\n\nV A-týmu Slovenské reprezentace debutoval pod trenérem Jánem Kozákem v přátelském zápase hraném v Bangkoku 25. března 2018 proti Thajsku (výhra 3:2), odehrál celý zápas.\n\n"}
{"id": "846722", "url": "https://cs.wikipedia.org/wiki?curid=846722", "title": "104 (číslo)", "text": "104 (číslo)\n\nSto čtyři je přirozené číslo. Následuje po číslu sto tři a předchází číslu sto pět. Řadová číslovka je \"stý čtvrtý\" nebo \"stočtvrtý\". Římskými číslicemi se zapisuje CIV.\n\nSto čtyři je\n\n"}
{"id": "846726", "url": "https://cs.wikipedia.org/wiki?curid=846726", "title": "Bukit Timah", "text": "Bukit Timah\n\nBukit Timah ( , , 163,63 m n. m.) je kopec na ostrově Pulau Ujong v jihovýchodní Asii. Nachází se v městském státě Singapur na území Centrálního regionu. Jedná se o nejvyšší bod státu i ostrova. Kopec leží v Přírodní rezervaci Bukit Timah.\n\n"}
{"id": "846728", "url": "https://cs.wikipedia.org/wiki?curid=846728", "title": "Atletika na Letních olympijských hrách 1972 – hod diskem muži", "text": "Atletika na Letních olympijských hrách 1972 – hod diskem muži\n\n"}
{"id": "846731", "url": "https://cs.wikipedia.org/wiki?curid=846731", "title": "Seznam dílů seriálu Pomsta", "text": "Seznam dílů seriálu Pomsta\n\nToto je seznam dílů seriálu \"Pomsta\". Americký dramatický seriál \"Pomsta\" vysílá od září 2011 televize ABC. V Česku ho připravila do vysílání stanice Prima Love.\n\n"}
{"id": "846735", "url": "https://cs.wikipedia.org/wiki?curid=846735", "title": "Ma Jüan (malíř)", "text": "Ma Jüan (malíř)\n\nMa Jüan (1160/65 – 1225) byl čínský malíř žijící v říši Sung. Jeho práce, společně s dílem Sia Kueje, tvořila základ školy Ma-Sia () a je řazena mezi nejlepší své doby. Inspiroval čínské malíře školy Če stejně jako japonské umělce Šúbuna a Sesšúa.\n\nMa Jüan se narodil v Čchien-tchangu (nyní v Chang-čou) v malířském rodu. Jeho pradědeček Ma Fen byl začátkem 12. století malířem u sungského císařského dvora, jeho děd Ma Sing-cu i otec Ma Š'-žung si udrželi stejné zaměstnání u dvora jihosungských císařů v Chang-čou. Někdy před rokem 1189 i Ma Jüan nastoupil ke dvoru císaře Kuang-cunga. U dvora se těšit vysokému uznání a byl oblíbencem císaře Ning-cunga, který napsal několik poém inspirovaných Ma Jüanovými obrazy. Zemřel roku 1225. Jeho syn Ma Lin byl posledním malířem rodu.\n\nAčkoli velmi všestranným malířem, je dnes známý především pro své krajinky. V technice se, stejně jako mnoho současníků, zprvu inspiroval Li Tchangem. Později si vyvinul osobitý styl využívající dekorativních prvků („\"borovice [...] silné, jako by byly vyrobeny z železného drátu\"“, jak je popsán současníkem). Charakteristickým rysem mnoha jeho obrazů je tzv. „jednorohová“ kompozice, ve které jsou zobrazované objekty umístěny v rohu nebo na jedné straně, takže druhá část obrazu je více či méně prázdná.\n\nKromě krajin se zachovalo mnoho různorodých Maových děl. Patří mezi ně řada jemných obrazů „květin a ptáků“ v Národním palácovém muzeu v Tchaj-peji, série obrazů vod a hor v Palácovém muzeu v Zakázaném městě v Pekingu, několik obrazů zenových mistrů (dva jsou uchovávány v Tenrjú-ji v Kjótu), atd.\n\nU mnoha zachovaných děl připisovaných Ma Jüanovi je jejich autorství sporné, jeho popularita vedla totiž mnohé malíře k napodobování jeho stylu. Za jeho práci je uznávána například \"Chůze na horské stezce na jaře\" v Národním palácovém muzeu, k jeho nejvýznamnějším malbám patří \"Čtyři mudrci Šang-šanu\" ze sbírky Cincinnati Art Museum v Ohiu.\n\nV historii čínské vědy a techniky, je Ma Jüan připomínán jako první, kdo zobrazil použití rybářského navijáku (na obraze \"Rybář na zimním jezeře\").\n\n"}
{"id": "846736", "url": "https://cs.wikipedia.org/wiki?curid=846736", "title": "Ma Jüan", "text": "Ma Jüan\n\nČínské jméno Ma Jüan má více známých nositelů:\n\n"}
{"id": "846746", "url": "https://cs.wikipedia.org/wiki?curid=846746", "title": "Ivan Ostojić", "text": "Ivan Ostojić\n\nIvan Ostojić (srbskou cyrilicí Иван Остојић; * 26. červen 1989, Pančevo, SFR Jugoslávie) je srbský fotbalový obránce, od července 2017 hráč klubu FK Dukla Praha. Mimo Srbsko působil na klubové úrovni na Slovensku a na Kypru, od léta 2017 je v ČR. Jeho fotbalovým vzorem je Nemanja Vidić, oblíbeným klubem FK Crvena zvezda. Umí dobře slovensky.\n\nS fotbalem začal v klubu FK Dinamo Pančevo, kde prošel všemi mládežnickými kategoriemi. V roce 2007 přestoupil do jiného srbského klubu Radnik Stari Tamis. Následně se upsal týmu FK Dolina Padina. V roce 2011 odešel do zahraničí a uzavřel kontrakt se slovenským týmem MFK Košice (dnes FC VSS Košice), kde nejprve hrál za rezervu a poté nastupoval za první mužstvo. V sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1. Díky tomu hrál ve 2. předkole Evropské ligy UEFA 2014/15 proti FC Slovan Liberec. Po sezóně 2014/15, kdy mužstvo administrativně sestoupilo do druhé slovenské ligy, v Košicích skončil. \nV létě 2015 byl volným hráčem, ale nepodařilo se mu sehnat angažmá. V září 2015 se dohodl na návratu do mužstva Košic, které mezitím změnilo název z MFK na FC VSS Košice.\n\nV zimním přestupovém období ročníku 2015/16 zamířil po úspěšných testech do jiného klubu ze Slovenska, konkrétně do TJ Spartak Myjava, kde se stal prvním cizincem v historii klubu. Po odhlášení A-týmu Myjavy z nejvyšší slovenské ligy se stal k 1. lednu 2017 volným hráčem. Poté odešel do kyperského prvoligového klubu APK Karmiotissa.\n\nV červenci 2017 odešel jako volný hráč (zadarmo) do českého prvoligového klubu FK Dukla Praha, kde podepsal dvouletou smlouvu.\n\n"}
{"id": "846748", "url": "https://cs.wikipedia.org/wiki?curid=846748", "title": "Borota", "text": "Borota\n\nBorota je obec v Maďarsku, v župě Bács-Kiskun. V roce 2010 zde žilo 1322 obyvatel.\n\nPrvní písemná zmínka pochází z roku 1325.\n"}
{"id": "846749", "url": "https://cs.wikipedia.org/wiki?curid=846749", "title": "Pavel Hirš", "text": "Pavel Hirš\n\nPavel Hirš (* 11. ledna 1942 Praha) byl český politik, v 90. letech 20. století poslanec České národní rady a Poslanecké sněmovny za Československou stranu socialistickou, respektive Liberálně sociální unii a předseda Liberální strany národně sociální coby pokračovatelky Čs. strany socialistické, pak člen poslaneckého klubu ODS.\n\nAbsolvoval České vysoké učení technické v Praze. Pak pracoval jako odborný asistent na vysoké škole a výzkumný pracovník v Ústavu matematických strojů. Roku 1968 přešel jako vědecký pracovník do Fyziologického ústavu ČSAV. V roce 1975 se stal členem Československé strany socialistické. V roce 1990 se profesně uvádí jako vědecký pracovník Fyziologického ústavu ČSAV.\n\nPo sametové revoluci se zapojil do politiky. V roce 1991 zastával funkci ústředního tajemníka Československé strany socialistické. Výkonem této funkce ho pověřil XXV. sjezd ČSS a potvrdilo ho v ní zastupitelstvo strany na zasedání v březnu 1991.\n\nVe volbách v roce 1992 byl zvolen do ČNR, jako poslanec za ČSS, respektive za koalici Liberálně sociální unie (LSU), do níž Československá strana socialistická přistoupila, (volební obvod Praha). Zasedal ve výboru pro vědu, vzdělání, kulturu, mládež a tělovýchovu a v mandátovém a imunitním výboru.\n\nJiž brzy po volbách začal praktikoval politiku odlišnou od Liberálně sociální unie. V listopadu 1992 odešel z poslaneckého klubu LSU a spolu s několika dalšími kolegy a bývalými členy SPR-RSČ ustavil Liberální klub. V klíčových předlohách souvisejících s dělením ČSFR hlasoval s pravicovou vládní koalicí. V květnu 1993 byl zvolen předsedou Československé strany socialistické (ČSS), která se zároveň přejmenovala na Liberální stranu národně sociální (LSNS). Nadále zasedal v ČNR, která se od vzniku samostatné České republiky v lednu 1993 transformovala na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Brzy po svém nástupu do čela LSNS inicioval rozchod s LSU a utvoření samostatného poslaneckého klubu LSNS, do nějž přešla část poslanců zvolených za ČSS v rámci Liberálně sociální unie.\n\nV rámci LSNS reprezentoval skupinu orientovanou na spolupráci s pravicí, což ale nemělo většinovou podporu a Hirš na sjezdu LSNS v květnu 1995 neobhájil předsednickou funkci. Stranu v červenci 1995 opustil s poukazem na to, že do jejího vedení pronikají exponenti bývalého režimu a že strana ukročila doleva politického spektra. V roce 1995 proto opustil poslanecký klub LSNS a po několika měsících coby nezařazený poslanec zasedal od listopadu 1995 v klubu ODS. V listopadu 1995 se zároveň stal i členem ODS (místní sdružení Praha-Modřany).\n\nV sněmovních volbách roku 1996 neúspěšně kandidoval za ODS.\n\n"}
{"id": "846754", "url": "https://cs.wikipedia.org/wiki?curid=846754", "title": "Džabal ad-Duchán", "text": "Džabal ad-Duchán\n\nDžabal ad-Duchán ( , 134 m n. m.) je kopec na ostrově Bahrajn v Perském zálivu. Leží na území státu Bahrajn v Jižním governorátu. Je to nejvyšší bod ostrova i státu. Název kopce znamená v překladu \"Hora kouře\" (podle oparu, který kopec obklopuje za vlhkých dní). V okolí se nachází několik jeskyní.\n\n"}
{"id": "846757", "url": "https://cs.wikipedia.org/wiki?curid=846757", "title": "Uroš Matić", "text": "Uroš Matić\n\nUroš Matić (srbskou cyrilicí Уpoш Maтић, makedonsky Уpoш Maтиќ; * 23. květen 1990, Šabac) je srbský fotbalový záložník s makedonskými kořeny, od ledna 2017 hráč klubu FC Kodaň.\n\nJeho starší bratr Nemanja Matić je také fotbalista. Jeho dědeček Trifun pocházel z severomakedonské obce Volkovija u města Tetovo.\n\nS fotbalem začal v FK Obrenovac 1905, odkud ještě jako dorostenec přestoupil do FK Jedinstvo Ub a následně do slovenského klubu MFK Košice, který se stal jeho prvním zahraničním angažmá. V týmu se postupně propracoval tento mladý záložník až do prvního mužstva. Celkem za Košice odehrál 74 zápasů a vstřelil 8 gólů.\n\nPo sezóně 2012/13 ohlásil, že odchází za svým bratrem do Benfiky Lisabon, kde byl začátkem roku 2013 na testech. Do portugalského klubu přišel jako volný hráč. V Benfice však nastupoval pouze za rezervní tým, kde odehrál 16 zápasů a gólově se neprosadil. Koncem ledna 2014 přestoupil do nizozemského týmu NAC Breda, kde podepsal kontrakt na 2½ roku.\n\nPodzim 2016 strávil v rakouském mužstvu SK Sturm Graz. V lednu 2017 přestoupil do dánského klubu FC Kodaň.\n\nReprezentoval Srbsko v kategorii U19.\n\nKoncem prosince 2014 oznámil prezident Severomakedonského fotbalového svazu Ilco Georgioski, že Uroš bude reprezentovat na seniorské úrovni Severní Makedonii.\n\n"}
{"id": "846759", "url": "https://cs.wikipedia.org/wiki?curid=846759", "title": "Karim Coulibaly Diaby", "text": "Karim Coulibaly Diaby\n\nKarim Coulibaly Diaby (* 25. prosinec 1989, Abidžan) je fotbalový útočník z Pobřeží slonoviny, který v současné době hostuje v týmu MFK Karviná z MFK Košice.\n\nS fotbalem začal ve francouzském Valenciennes FC, jelikož má také francouzské občanství. V týmu se propracoval až do seniorské kategorie, ale hrál pouze za B-tým, a tak se po 3 letech strávených pouze v rezervě rozhodl pro změnu a podepsal smlouvu s klubem Arras Football. Ani toto angažmá však neslavilo úspěch a mladý útočník se upsal slovenskému klubu MFK Košice, který je jeho prvním zahraničním angažmá v kariéře. V únoru 2014 odešel na hostování do slezského druholigového týmu MFK Karviná.\n\n"}
{"id": "846761", "url": "https://cs.wikipedia.org/wiki?curid=846761", "title": "Josef Holub (politik)", "text": "Josef Holub (politik)\n\nJosef Holub (* 12. září 1951) je český manažer polostátních firem (počátkem 21. století generální ředitel podniku ČEZ Distribuce) a bývalý politik, v 90. letech 20. století poslanec České národní rady a Poslanecké sněmovny za ODS.\n\nV roce 1971 absolvoval Střední průmyslovou školu strojní a dopravní Děčín a roku 1976 České vysoké učení technické v Praze, fakultu strojního inženýrství. V letech 1976-1991 byl vývojovým pracovníkem v podniku FEROX Děčín. Pak v letech 1991-1992 pracoval v Bytovém podniku Děčín jako vedoucí tepelného hospodářství.\n\nVe volbách v roce 1992 byl zvolen do České národní rady za ODS (volební obvod Severočeský kraj). Zasedal v hospodářském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát v ní obhájil ve volbách v roce 1996. V letech 1995-1998 byl předsedou hospodářského výboru sněmovny a v období let 1992-1998 zároveň zastával post místopředsedy poslaneckého klubu ODS.\n\nV roce 1993 byl zvolen místopředsedou prezídia Fondu národního majetku. V době rozkolu ODS na přelomu let 1997-1998 zpočátku naznačoval, že vysloví důvěru nové vládě Josefa Tošovského. Při hlasování o důvěře pak skutečně nový úřednický kabinet podpořil, ale členem poslaneckého klubu ODS zůstal. Pochází z Děčína.\n\nV sněmovních volbách roku 1998 neúspěšně kandidoval za ODS.\n\nNa jaře 1998 byl odvolán z vedení Fondu národního majetku, ale v květnu téhož roku se stal členem dozorčí rady firmy Unipetrol. V roce 2003 nastoupil na post předsedy představenstva firmy Severočeská energetika. A krátce poté by jmenován generálním ředitelem této energetické společnosti. Roku 2004 získal i post jednoho z viceprezidentů Svazu průmyslu a dopravy. V roce 2007 se stal generálním ředitelem podniku ČEZ Distribuce. V té době již v této firmě působil jako specialista legislativní agendy. Zároveň se uvádí coby člen správní rady VZP. Je zmiňován jako autor a spoluautor jedenácti přihlášek vynálezů, z nichž u šesti bylo dosaženo patentové ochrany. Byl ženatý a měl dvě dcery. V únoru 2010 z postu předsedy představenstva ČEZ Distribuce odešel na vlastní žádost. Mladá fronta DNES uvedla, že důvodem k odchodu byla kritika ze strany vlády za to, že umožnil vydání příliš vysokého počtu povolení na instalaci fotovoltaických komplexů. Nadále si udržel post viceprezidenta Svazu průmyslu a dopravy.\n\nVe volbách do Senátu PČR v roce 2014 kandidoval za ODS v obvodu č. 33 – Děčín. Se ziskem 6,64 % hlasů skončil na 6. místě a nepostoupil tak ani do druhého kola.\n\n"}
{"id": "846763", "url": "https://cs.wikipedia.org/wiki?curid=846763", "title": "Kurajn Abú al-Baul", "text": "Kurajn Abú al-Baul\n\nKurajn Abú al-Baul ( , 103 m n. m.) je kopec v jižní části Katarského poloostrova v jihozápadní Asii. Leží na území státu Katar v provincii Džarijan al-Batna nedaleko saúdskoarabských hranic. Jedná se o nejvyšší bod Kataru.\n\n"}
{"id": "846764", "url": "https://cs.wikipedia.org/wiki?curid=846764", "title": "Josef Holub", "text": "Josef Holub\n\nJméno a příjmení Josef Holub má více nositelů:\n\n"}
{"id": "846768", "url": "https://cs.wikipedia.org/wiki?curid=846768", "title": "Japonsko na Zimních olympijských hrách 2010", "text": "Japonsko na Zimních olympijských hrách 2010\n\nJaponsko na Zimních olympijských hrách 2010 reprezentovalo 91 sportovců (48 mužů a 43 žen) v 14 sportech.\n\n"}
{"id": "846769", "url": "https://cs.wikipedia.org/wiki?curid=846769", "title": "Cléber Nascimento da Silva", "text": "Cléber Nascimento da Silva\n\nCléber Nascimento da Silva (* 13. června 1986, São Paulo) je brazilský fotbalový záložník či útočník, od července 2017 působící ve slovenském týmu FC ViOn Zlaté Moravce - Vráble. Mimo Brazílii působil na klubové úrovni v Arménii, Česku a na Slovensku. S manželkou má dvě dcery, umí mluvit slovensky. Jeho oblíbenými mužstvy jsou FC Barcelona a Manchester United FC.\n\nSvoji fotbalovou kariéru začal v klubu São Carlos FC, jehož je odchovanec. V lednu 2006 přestoupil do Arménie, kde se stal posilou Miky Jerevan.\n\nV zimním přestupovém období sezony 2007/08 zamířil z Jerevanu do slovenského celku Artmedia Petržalka.\n\nSvoji ligovou premiéru si přípsal v 19. kole hraném 1. 3. 2008 proti Dukle Banská Bystrica, odehrál první poločas a poté ho vystřídal na hrací ploše Branislav Fodrek. Utkání skončilo remízou 2:2. První gól v dresu Petržalky zaznamenal v souboji s ViOnem Zlaté Moravce (výhra 4:0), když ve 42. minutě zvyšoval na rozdíl třídy. Podruhé skóroval 31. května 2008 proti týmu FK ZŤS Dubnica nad Váhom, po více než hodině zápasu otevřel skóre. Petržalka nakonec zvítězila v poměru 2:0. V ročníku 2007/08 získal s Artmedií ligový titul. Během půl roku odehrál 12 ligových střetnutí.\n\nS mužstvem postoupil přes maltský klub Valletta FC (výhry 2:0 a 1:0) a tým Tampere United z Finska (výhry 3:1 a 4:2) do třetího předkola Ligy mistrů UEFA 2008/09. Petržalka po prohře 0:4 a remíze 1:1 nepostoupila přes slavné italské mužstvo Juventus FC a následně vypadla po porážkách 0:4 a 0:2 i v úvodním předkole Poháru UEFA 2008/09 s klubem SC Braga z Portugalska.\n\nPoprvé v sezoně se prosadil 2. 8. 2008, když se trefil ve 20. minutě a podílel se na výhře 2:1 na půdě týmu FC Nitra. Svoji druhou branku zaznamenal v následujícím pátem kole v bratislavském derby proti Slovanu, Petržalka podlehla městskému rivalovi v poměru 1:4. Na podzim 2008 nastoupil v lize k 11 zápasům, ve druhé části ročníku hostoval v mužstvu 1. FC Slovácko.\n\nV lednu 2009 odešel do Česka na Slovácko, kam přišel z Petržalky na půlroční hostování s opcí.\n\nV dresu Slovácka debutoval 7. března 2009 v 17. kole druhé ligy v souboji s Vysočinou Jihlava (výhra 3:0), odehrál celých devadesát minut a po půl hodině svým gólem zvyšoval na 2:0. Podruhé skóroval proti rezervě Sparty Praha, když v 17. minutě otevřel skóre střetnutí. Slovácko nakonec náskok neudrželo a remizovalo s protivníkem 1:1. Dalšího přesného zásahu docílil 6. 6. 2009 v souboji s klubem SFC Opava (výhra 2:1). V ročníku 2008/09 Slovácko postoupilo do první ligy, jelikož odkoupilo licenci od druhého Zenitu Čáslav, který postup odmítl. Zároveň tým došel až do finále Poháru ČMFS, kde na neutrální půdě na pražském Stadionu Evžena Rošického podlehl mužstvu FK Teplice 0:1. I tak se jednalo ze strany Slovácka o velký úspěch, protože jen výjimečně druholigový celek postupí až do finále domácího poháru. Během půl roku si připsal 13 ligových startů, chyběl pouze ve 28. kole kvůli trestu za čtyři žluté karty.\nV létě 2009 vypukl spor mezi Slováckem a Baníkem Ostrava. Cléber údajně dostal povolení připravovat se s Baníkem, což Slovácko odmítlo. Následně nastoupil za Slovácko v prvním kole ročníku 2008/09 proti Viktorii Plzeň (prohra 2:3), ale jeho start byl podle Baníku z důvodu podepsaného kontraktu s Ostravou neoprávněný a žádal pro hráče pokutu. Brazilský fotbalista totiž uzavřel tříletý kontrakt s Baníkem, ale Slovácko poté uplatnilo opci a Cléber tak byl smluvně vázán ve dvou mužstvech. Celou \"kauzu\" řešila disciplinární komise, které udělila hráči pokutu ve výši 60 000 Kč a Cléber musel setrvat na Slovácku.\n\nCelkem si v sezoně připsal 26 zápasů v lize, kterou Slovácko hrálo po dvouleté pouze. Zároveň pomohl svému klubu ke 14. místu prvoligové tabulky a tedy k záchraně v nejvyšší soutěži.\nV roce 2011 se Cléber vrátil po několika letech do Brazílie. Stal se posilou celku SC Corinthians Alagoano, působícím ve druhé lize. V týmu byl oporou a během celého svého angažmá nastřílel 11 gólů ve 36 ligových utkáních.\n\nV zimním přestupovém období ročníku 2011/12 odešel zpět na Slovensko, kde podepsal smlouvu na dva a půl roku s Nitrou.\n\nPremiérový start zaznamenal ve 22. kole hraném 17. března 2012 v souboji se Spartakem Trnava, když nastoupil na 65 minut a svoji brankou pomohl k těsné výhře 2:1. Na jaře 2012 odehrál pouze pět utkání v lize.\n\nPoprvé v dresu Nitry skóroval na půdě ViOnu Zlaté Moravce, kdy deset minut před koncem první půle zvyšoval na konečných 2:0. Následně se dvakrát trefil do sítě klubu MFK Košice (výhra 4:1) v 7. kole, prosadil se v 63. minutě ze hry a v 89. minutě z penalty. V rozmezí 9.-13. kole třikrát skóroval, trefil se v soubojích s týmy FC Spartak Trnava (prohra 1:3), ŠK Slovan Bratislava (prohra 2:5) a FK AS Trenčín (prohra 1:2). Svoji sedmou a osmou branku zaznamenal 17. listopadu 2012 do sítě Tatranu Prešov v 17. kole, Nitra svého soka porazila doma 4:1. Podeváté se prosadil v souboji s mužstvem MŠK Žilina, když devět minut před koncem zvyšoval na konečných 2:0. Na jaře se trefil jen jednou, a to ve 24. kole proti klubu MFK Ružomberok z pokutového kopu a podílel se na výhře 3:0 nad tímto soupeřem. Za rok si připsal 31 ligových střetnutí.\n\nVe čtvrtém kole se trefil ve 33. minutě ze hry a o třicet minut později z penalty do sítě Ružomberoku při remíze 3:3. 21. 9. 2013 rozhodl jediným gólem zápasu domácí duel s týmem FK Senica. Svoji čtvrtou branku v sezoně dal ve 31. minutě souboje s Košicemi, když otevřel skóre zápasu. Nitra nakonec podlehla soupeři v poměru 2:3. Následně rozvlnil sít v 18. kole hraném na domácím stadionu 23. listopadu 2013 proti Dukle Banská Bystrica (výhra 2:0). Pošesté se trefil ve 24. kole v souboji se Spartakem Myjava, když v 87. minutě zvyšoval na konečných 3:0. Svůj sedmý gól vstřelil 20. 5. 2014 v odvetě proti Slovanu Bratislava, ale prohře 1:2 na hřišti soupeře nezabránil. Poosmé si připsal branku taktéž v odvetném utkání v souboji posledního 33. kola se Senicí, nad kterou Nitra zvítězila 2:0. Na jaře 2014 Nitra skončila na 12. místě a sestupila do druhé nejvyšší slovenské soutěže. V ročníku 2013/14 odehrál v lize celkem 29 utkání.\n\nV létě 2014 se nejprve připravoval s Nitrou, v srpnu uzavřel dvouletý kontrakt se Spartakem Trnava.\n\nProtože do Spartaku přestoupil v srpnu 2014, nebyl u postupů z prvních dvou předkol Evropské ligy UEFA 2014/15 proti maltskému mužstvu Hibernians FC (výhry 5:0 a 4:2) a klubu FC Zestafoni z Gruzie (výhra 3:0 a remíza 0:0). S Trnavou se představil ve 3. předkole proti skotskému týmu St. Johnstone FC (remíza 1:1 a výhra 2:1) a nastoupil i ve čtvrtém předkole - play-off o účast ve skupinové fázi proti mužstvu FC Zürich ze Švýcarska, se kterým po prohře 1:3 a remíze 1:1 vypadl.\n\nV lize si odbyl premiéru v 5. kole hraném 10. 8. 2014 proti klubu FO ŽP ŠPORT Podbrezová. Odehrál celých 90. minut, ale Spartak prohrál doma 0:1. Poprvé skóroval 28. února 2015 v souboji se Spartakem Myjava (výhra 5:1), prosadil se ve 32. minutě a dal gól na 2:1. Následně se trefil ve 48. a 67. minutě proti ViOnu Zlaté Moravce, Trnava na domácím stadionu zvítězila 3:0. Další dvoubrankový zápas zažil 17. 5. 2015 ve 30. kole v souboji se Senicí (výhra 4:2), zaznamenal svůj čtvrtý a pátý přesný zásah. Během roku si připsal 20 ligových startů.\n\nNastoupil v prvním předkole Evropské ligy UEFA 2015/16 v souboji s bosenským Olimpikem Sarajevo, přes který Spartak Trnava po remízách 0:0 a 1:1 postoupil. Následně kvůli zdravotním a rodinným problémům nehrál. V lize si během sezony připsal pouze jeden start, když 6. listopadu 2015 v šestém kole nastupil do druhého poločasu zápasu s klubem MFK Skalica (výhra 2:1) namísto Alda Baéze.\n\nPřed sezonou 2016/17 Fortuna ligy Spartak opustil a v červenci 2016 přestoupil do Slovanu Bratislava.\n\nPremiérový start v dresu Slovanu Bratislava zaznamenal ve třetím kole hraném 31. července 2016 v souboji s Podbrezovou. Na hrací ploše vystřídal ve 39. minutě Vukana Savićeviće, ale porážce na půdě soupeře v poměru 0:2 nezabránil. Od 19. kola za A-tým nehrál a nastupoval pouze za rezervu ve druhé lize. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica nenastoupil. Jeho spoluhráči porazili soupeře v poměru 3:0. Za \"áčko\" odehrál ligový zápas až v posledním 33. kole. Celkem v ročníku nastoupil v lize k deseti střetnutím. Po skončení sezony 2016/17 mu ve Slovanu vypršela smlouva a o novém kontraktu s ním vedení mužstva nejednalo.\n\nV červenci 2017 zamířil jako volný hráč do ViOnu Zlaté Moravce - Vráble.\n\n"}
{"id": "846770", "url": "https://cs.wikipedia.org/wiki?curid=846770", "title": "Džabal Bil Ajs", "text": "Džabal Bil Ajs\n\nDžabal Bil Ajs (1934 m n. m.) je hora v jihovýchodní části Arabského poloostrova v jihozápadní Asii. Nachází se na státní hranici mezi Ománem a Spojenými arabskými emiráty. Nejvyšší vrchol hory sice leží na území Ománu, ale bezejmenný pahorek (1910 m n. m.) v západní části masivu představuje nejvyšší bod Spojených arabských emirátů (území emirátu Rás al-Chajma).\n\nV únoru 2018 byl na hoře Džabal Bil Ajs otevřen nejdelší lanový skluz na světě, dlouhý 2832 metrů, s rychlostí až 150 km/h.\n\n"}
{"id": "846772", "url": "https://cs.wikipedia.org/wiki?curid=846772", "title": "Japonsko na Zimních olympijských hrách 2006", "text": "Japonsko na Zimních olympijských hrách 2006\n\nJaponsko na Zimních olympijských hrách 2006 reprezentovalo 110 sportovců (58 mužů a 52 žen) v 14 sportech.\n\n"}
{"id": "846774", "url": "https://cs.wikipedia.org/wiki?curid=846774", "title": "Konstancie Sicilská (1324–1355)", "text": "Konstancie Sicilská (1324–1355)\n\nKonstancie Sicilská ( \"Costanza d'Aragona\", 1324– 22. října 1355) byla sicilská princezna a regentka Sicilského království z barcelonské dynastie.\n\nNarodila se jako nejstarší dcera sicilského krále Petra II. a jeho manželky Alžběty, dcery korutanského vévody Oty III. Její otec zemřel náhle v létě 1342 a králem byl v září téhož roku korunován teprve pětiletý Ludvík, Konstanciin bratr. Regentství se ujala královna vdova společně s Janem, vévodou z Randazza, který byl mladším bratrem zesnulého krále. Po matčině smrti roku 1352 titul regenta v zemi rozvrácené předchozími spory mezi starousedlíky a příchozími Katalánci a sužované morovou nákazou převzala Konstancie. Roku 1355 se mor do země vrátil a znovu udeřil mezi členy královské dynastie. V létě zemřel Fridrich Athénský, syn předchozího regenta a v říjnu 1355 zemřel mladý král Ludvík, který se před chorobou marně ukrýval na hradě v Asti. Zřejmě o pár dní později zesnula i Konstancie. Na sicilský trůn usedl jejich mladší bratr Fridrich a regentkou se stala princezna Eufémie.\n"}
{"id": "846775", "url": "https://cs.wikipedia.org/wiki?curid=846775", "title": "SKarta", "text": "SKarta\n\nsKarta byla speciální platební karta, která byla v České republice zavedena jako identifikační průkaz pro osoby, kterým jsou vypláceny sociální dávky. Její speciální verze nahrazuje i průkaz pro osoby se zdravotním postižením. Ke kartě také náleží speciální bankovní účet, na který jsou zasílány veškeré sociální dávky, na které má daná osoba nárok.\n\nsKarty začala Česká spořitelna na základě pověření od Úřadu práce ČR vydávat v červenci 2012, její plošné vydávání jako náhrada za ostatní dokumenty mělo být uskutečněno během roku 2013. Její vydávání bylo součástí sociální reformy 2012. Kartu sociálních systémů zmiňoval zákon o sociálních službách (bez údaje o tom, kdo ji má vydávat), zákon o státní sociální podpoře, zákon o poskytování dávek osobám se zdravotním postižením, zákon o zaměstnanosti, zákon o pomoci v hmotné nouzi a § 28 zákona o přestupcích. Podobu a náležitosti karty upravovala vyhláška č. 424/2011 Sb., o vzoru, náležitostech a provedení karty sociálních systémů, vzoru, náležitostech a provedení potvrzení o ztrátě, odcizení, poškození nebo zničení karty sociálních systémů a vzoru Standardizovaného záznamu sociálního pracovníka, ve znění vyhlášky č. 203/2012 Sb.\n\nPřestože některé úřady tvrdily, že používání sKarty je povinné, podle veřejného ochránce práv nesmí úřad kvůli nepřevzetí karty zastavit vyplácení dávek, protože zákon jejich vyplácení používáním sKarty nepodmiňuje.\n\nZachování sKaret nakonec přes odpor zdravotně postižených, levicových stran i ODS až do konce prosazoval dřívější ministr práce a sociálních věcí Jaromír Drábek a jeho strana TOP 09 v čele s místopředsedou Miroslavem Kalouskem, pozdější ministryně Ludmila Müllerová už v květnu 2013 zrušení sKarty očekávala a Rusnokův ministr František Koníček, bývalý člen ČSSD, už plánoval její zrušení. Podle Drábka měl projekt ročně státu uspořit 250 milionů s nulovými náklady. Poslanec ČSSD a stínový ministr práce a sociálních věcí Roman Sklenák považoval za důvod ke zrušení, že Úřad pro ochranu osobních údajů udělil ministerstvu práce a sociálních věcí dvě pokuty, sKartou se zabýval antimonopolní úřad i Ústavní soud a projekt kritizovala veřejnost i zdravotně postižení. Poslankyně za KSČM Marta Semelová zdůraznila kritický postoj Národní rady zdravotně postižených. Skupina senátorů za ČSSD v čele se Zdeňkem Škromachem a Boženou Sekaninovou navrhla 25. října 2012 v senátu zákon o zrušení Skaret, Senát návrh přijal a předložil sněmovně 8. února 2013. Poslanecká sněmovna 8. srpna 2013, týden před svým plánovaným předčasným rozpuštěním, poměrem 84 hlasů ze 127 přítomných zákon přijala; 12. září návrh schválil senát a 17. září podepsal prezident.\n\n\nZavádění sKaret čelilo různé kritice, například ze strany veřejného ochránce práv, Národní rady osob se zdravotním postižením nebo organizace Kverulant.org. Údajné problémy jsou:\nProjekt je dále kritizován v souvislosti s tím, že je pro občany vlastně k ničemu a je výhodný pouze pro banku. V této souvislosti je zmiňováno, že hlavním strůjcem karty je Vladimír Šiška, který musel z ministerstva odejít kvůli podezření z korupce.\n\n"}
{"id": "846778", "url": "https://cs.wikipedia.org/wiki?curid=846778", "title": "Mulumba Mukendi", "text": "Mulumba Mukendi\n\nMulumba Calvin Mukendi (* 27. května 1985, Mbuji-Mayi) je fotbalový útočník z Demokratické republiky Kongo, od ledna 2015 bez angažmá. Mimo Demokratickou republiku Kongo působil v Etiopii, Jihoafrické republice, Rusku a na Slovensku.\n\nSvoji fotbalovou kariéru začal v Amitieu Six-CH, odkud v průběhu mládežnických let přestoupil nejprve do RS Kinshasy a posléze do US Kitamba. V roce 2004 zamířil na své první zahraniční angažmá do etiopského klubu Saint George. Následně odešel do AmaZulu FC, týmu z Jihoafrické republiky. V letech 2007-2008 působil v Durbanu Stars. V roce 2008 podepsal smlouvu s jihoafrickým FC Cape Town. V létě 2012 zamířil na Slovensko do MFK Ružomberok.\n\nKoncem června 2013 se v tisku objevila informace, že se hráč dohodl na angažmá v ruském klubu Volga Nižnij Novgorod. Tuto zprávu krátce nato dementoval sportovní ředitel MFK Ružomberok Michal Mertinyák. Hráč jednal s ruským klubem bez souhlasu a účasti Ružomberoku. Nakonec se Ružomberok s FK Volga Nižnyj Novgorod dohodl na kompenzaci a Mukendi 12. července 2013 do ruského celku definitivně přestoupil. 14. července již skóroval v přípravném zápase proti FK Dynamo Moskva, ve kterém se zrodila remíza 2:2. Celkem za tým během jednoho roku odehrál 16 zápasů, ve kterých vstřelil 2 branky. Smlouva mu skončila v červnu 2014.\n\nV říjnu 2014 se vrátil na Slovensko, když přišel jako volný hráč do mužstva FK Senica. S týmem podepsal smlouvu do konce podzimní části sezony 2014/15. Ve slovenské nejvyšší soutěži za Senici debutoval v ligovém utkání 18. října 2014 proti MŠK Žilina (remíza 1:1), odehrál 57 minut. 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. 31. 12. 2014 hráči skončila v klubu smlouva a na nové se s vedením týmu nedohodl.\n\nKlubové statistiky\n\nAktuální k 4. lednu 2015\n\n"}
{"id": "846779", "url": "https://cs.wikipedia.org/wiki?curid=846779", "title": "Japonsko na Zimních olympijských hrách 2002", "text": "Japonsko na Zimních olympijských hrách 2002\n\nJaponsko na Zimních olympijských hrách 2002 reprezentovalo 103 sportovců (59 mužů a 44 žen) v 14 sportech.\n\n"}
{"id": "846780", "url": "https://cs.wikipedia.org/wiki?curid=846780", "title": "Eva Asterová", "text": "Eva Asterová\n\nEva Asterová (* 27. září 1956 Praha) je česká herečka a tanečnice. Jejím manželem je hudebník Alexandr Čihař. Má dvě sestry: Danu (tanečnice) a Moniku (architektka).\n\nEva Asterová se od svých 5 let věnuje tanci. Vystudovala Taneční konzervatoř v Praze (1976) a taneční pedagogiku na HAMU (1981). Při studiích si přivydělávala jako fotomodelka. Působila v Pražském komorním baletu Pavla Šmoka (zde začínala), Černém divadle Jiřího Srnce a v divadle Imaginativ (které spoluzakládala). V roce 1989 založila s manželem divadlo Image.\n\nPřed kamerou debutovala v seriálu o panu Tau. Tančila ve filmech \"Rusalka\" (1977), \"Lásky mezi kapkami deště\" (1979), \"Temné slunce\" (1980) a \"Trhák\" (1980). Ztvárnila také několik menších rolí flirtující dívky, např. ve filmech \"Signum laudis\" (1980), \"Co je vám, doktore?\" (1984), \"Cena medu\" (1986), \"Smrt krásných srnců\" (1986) a \"Anděl svádí ďábla\" (1988).\n\n\n"}
{"id": "846785", "url": "https://cs.wikipedia.org/wiki?curid=846785", "title": "Robert Novotný", "text": "Robert Novotný\n\nRobert Novotný (* 30. června 1964) je český překladatel. Překládá především z dánštiny a angličtiny, v menší míře také z němčiny a švédštiny.\n\nMaturoval roku 1982 na gymnáziu v Praze 8, v letech 1987–94 studoval dánštinu, švédštinu a němčinu na Filozofické fakultě Univerzity Karlovy. Překládá především dánskou beletrii 20. století (Peter Høeg, Martin A. Hansen, Dorrit Willumsenová, Leif Panduro), literaturu faktu (monografie Petera Schepelerna o Larsi von Trierovi) a také filmy pro televizi (mj. Trierův seriál Království) i kino.\n"}
{"id": "846788", "url": "https://cs.wikipedia.org/wiki?curid=846788", "title": "Deseti brat", "text": "Deseti brat\n\nRomán Deseti brat (\"Desátý bratr\") Josipa Jurčiče je nejdůležitější epické dílo své doby i autorovy tvorby jako takové. V rámci slovinské literatury se považuje za první slovinský román, a má tím pádem velký význam v rozvoji národní literatury. V románu Deseti brat můžeme najít všechny typické znaky Jurčičova psaní: „\"popis emocionálních, sociálních a duševních vlastností literárních osob; příběh postavený na odhalování tajemství minulosti v konfrontaci s událostmi v přítomnosti; malebný popis okolní krajiny a rovnováha stylistických prostředků, které velmi dobře propojují stylistické roviny popisu a přímé řeči v souladu se sociálním statusem osob a prostředí, ve kterém se román odehrává\"“. Úspěšnost tohoto románu dokazuje to, že je i v dnešní době oblíbeným čtením pro mnohé Slovince, byl také dramatizován a zfilmován.\n\nNepochybný vliv na vznik románu měl skotský spisovatel Walter Scott. Kromě toho byl velmi ovlivněn Levstikovým literárním programem, ve kterém se v rámci probouzení národního vědomí zmiňuje také o desátých bratrech. Desátí bratři byli podle lidových povídaček něčím výjimečným. Říkalo se, že když se matce narodil desátý syn, měl zvláštní schopnosti. Jeho osudem bylo chodit od domu k domu, zpívat písně, vyprávět pohádky a přinášet štěstí. Lidé ho vždy rádi viděli, dali mu najíst a napít a poskytli mu nocleh.\n\nMotivací románu byl pravděpodobně i zážitek z Jurčičova mládí, kdy se jako učitel zamiloval do své svěřenkyně, vzdělané hradní slečny Johany Ott. V románu tak popsal svoji platonickou lásku k Johaně a její rodinu, také okolí hradu Muljava, kraj, kde se narodil, a lidi, které znal.\n\nPříběh začíná příchodem hlavního hrdiny Lovra Kvase na Slemenice, kde má pracovat jako učitel. Během jeho cesty k hradu Slemenice potká čtenář dalšího hlavního protagonistu románu, desátého bratra Martínka Spaka. Právě Martínek ukáže Lovrovi cestu na hrad, přičemž mu slibuje, že ho tam čeká spousta nezapomenutelných zážitků. Jedním z nich je setkání s dcerou hradního pána Manicí. Nejen krásná, ale také velmi inteligentní Manice si hned získá Lovrovo srdce. Ten ovšem zpočátku nemá žádné úmysly svou lásku Manici vyznat, myslí si totiž, že je zasnoubená se synem sousedního pána, s Marijanem. Lásku jí vyzná, až když pozná, že Manica ho také miluje a že Marijanovi není zaslíbená. Svou lásku ovšem musí skrývat nejen kvůli Manicinému otci ale také kvůli Marijanovi, který Manici miluje a který se mezitím s Lovrem spřátelil.\n\nZápletka se objeví v momentě, kdy se Lovro svěřuje Manici se svými obavami o prozrazení jejich lásky. Bojí se, že je Marijan udá a že si Manici nikdy nebude moct vzít. Manica ho ujišťuje, že všechno bude v pořádku, pokud se na hrad vrátí jako doktor, a že si Marijana nikdy nevezme. Jejich rozhovor ovšem slyší právě Marijan. Několik dní na to, při oslavě narozenin Maniciného otce, vzkáže Marijan Lovrovi ať na něho po lovu počká v lese. Na setkání mu řekne, že o všem ví, a chce po něm, aby neprodleně a nadobro opustil hrad Slemenice, přičemž mu hrozí smrtí, pokud tak neučiní. Lovre se s ním nechce prát, a proto smířen s osudem odejde, zapomene tam ovšem svoji pušku. To se mu stane osudným. Celý jejich rozhovor slyší Martínek Spak, po Lovrově odchodu konfrontuje Marijana, začnou se prát. Martínek je postřelen, z posledních sil ovšem ještě vezme pušku a rozbije s ní Marijanovi hlavu. Potom se odplazí směrem k vesnici.\n\nPrvním podezřelým se samozřejmě stane Lovre, před tím, než ho zatknou, mluví s Martínkem. Ten mu na smrtelné posteli odhalí své tajemství. Piškav, otec Marijana, je i jeho otec. S Martínkovou matkou se potají oženil a doufal ve velké bohatství od jejího strýce. Jeho touha po bohatství vedla až k vraždě nemocného strýce, která mu ovšem dědictví nezajistila. Martinkovu matku proto opustil a ona se z toho všeho zbláznila. Martínek u sebe nosí dopisy, které Piškav, pravým jménem Peter Kaves, jeho matce posílal. Prosí Lovra, aby dopisy odevzdal jejich autorovi a řekl mu, že mu jeho matka na smrtelné posteli vše odpustila. Lovre je ovšem zatčen a Kavesovi pouze vyřídí, aby za Martínkem přišel. Po rozhovoru s Martinkem se Kaves rozhodne Slemenice navždy opustit, zanechá několik dopisů pro syna Marijana, také pošle dopis do vězení, že je Kvas nevinný. Když se Marijan uzdraví a přečte otcovy dopisy, dozví se vše o jeho minulosti i to, že je příbuzný s Lovrem. Jeho otec také Lovrovi odkáže Polesek, jejich dům, a doporučí Marijanovi, aby raději ze Slemenic odešel. Příběh končí o několik let později, kdy se Lovre vrací z Vídně jako doktor práv a má svatbu s Manicí.\nV rámci hlavního příběhu se dozvídáme také o životě ve vesnici. Barvitě jsou popsané události ve vesnické krčmě, hlavně vyprávění osobitého Krjavlja, které je pokaždé o tom samém. Dozvídáme se o osudu strýce Dolefa, věčně opilého mudrce. Autor nás také seznámí s Lovrovými dopisy svému příteli, kde se mu svěřuje s událostmi a zážitky z hradu.\n\nNa začátku románu je uvedeno, že příběh se odehrává před 40 lety. To by znamenalo začátek 18. století. Prostorově se v románu ocitáme ve Slovinsku na hradě Slemenice a v jeho okolí. Prostor románu je velmi často spojován s Jurčičovým rodným krajem Muljavou. V Muljavě také najdeme Jurčičův rodný dům, který je veřejně přístupný a funguje zároveň jako muzeum. Dům je specifický tím, že představuje typické selské stavení z 18. století a turisté si tak mohou představit, jak život v té době vypadal. Kromě prohlídky domu organizuje místní družstvo Zveza kulturnih društev Ivančna Gorica procházku po okolí nazvanou Jurčičeva pešpot. Po deželi Desetega brata, která lidi provádí po cestách desátého bratra a končí právě u jeho rodného domu. Čtenář si tak při čtení může prohlédnout místo, které je v románu podrobně popsáno.\n\nRomán je napsán v přítomném čase jako vyprávění autorského vypravěče. Pouze Lovrovy dopisy přítelovi jsou psány v první osobě, i když je Lovre samozřejmě vypravěčovo alter ego. Vypravěč si při odhalování tajemství pomáhá s retrospektivní metodou – v rámci příběhu se vrací do minulosti a čtenáři vysvětluje současnost s krátkým nebo delšími příběhy.\n\nHlavním Jurčičovým kritikem byl právě jeho vzor a mentor Fran Levstik. Nejvíce kritizoval už samo pojmenování slovinský román. Jeho kritika se vztahovala hlavně k tomu, že román vypráví o měšťanech a žádní slovinští měšťani neexistují, pouze sedláci jsou Slovinci, tvrdil tenkrát Levstik.\n\nDalším cílem jeho kritiky bylo nedostatečné vykreslení hlavních postav. Levstik vyčítá převážně to, že je Kvas jako hlavní hrdina málo aktivní, dokonce až nečinný a za ručičku ho neustále vodí a svým způsobem také ochraňují Martínek nebo Manica. Také Kvasův vztah k Marijanovi se mu zdá podivný. Dále vyčítá, že Marijana, ačkoliv dobře, popsal jako necitelného člověka. Podle Levstika je Marijan drsný, fyzicky zdatný muž, ale také hluboce citlivý, navzdory tomu, že nepíše básně a sentimentálně nevzdychá. Na druhou stranu, i když nikdy nemluví o lásce, chová se jako zamilovaný. Nakonec se cílem jeho kritiky stala i Manica, především proto, že je v románu moc stará. Faktem je, že pokud by tehdy už 23letá Manica měla na Kvasa ještě léta čekat až dostuduje, oženili by se v jejich 35 letech, což bylo na dívku v té době velmi pozdě. Levstik mu také doporučí, aby se více družil s ženami, několikrát se zamiloval a získal tak zkušenost, o které by potom mohl psát.\n\nPoslední Levstikova kritická poznámka se týká jmen hrdinů, zdají se mu totiž málo slovinská. Podle něj by měl vybírat jména, která jsou národu známá a která zdůrazňují čisté slovanství. Hlavním důvodem podle něho bylo to, že taková jména potom z románů přechází mezi lidi. Zvláště v době boje proti němectví se mu zdál tento detail velmi důležitý.\n\nJurčiče samozřejmě tato tvrdá a upřímná kritika velmi ovlivnila. Celých pět let nenapsal jediný román. To mu ovšem dalo šanci literárně dozrát a stát se pravým mistrem slovinského románu.\n\n\n\n"}
{"id": "846792", "url": "https://cs.wikipedia.org/wiki?curid=846792", "title": "Ma Lin (rozcestník)", "text": "Ma Lin (rozcestník)\n\nČínské jméno Ma Lin má více známých nositelů:\n\n"}
{"id": "846793", "url": "https://cs.wikipedia.org/wiki?curid=846793", "title": "Nesnen Ndemen", "text": "Nesnen Ndemen\n\nNesnen Feuleu Ndemen (* 18. březen 1990, Kamerun) je kamerunský fotbalový záložník.\n\nNdemen působil 5 let v Kamerunu, než na začátku roku 2012 přišel na hostování s opcí z kamerunského klubu Les Astres FC z města Douala do Liberce.\n\nV české nejvyšší ligové soutěži odehrál pouze 4 zápasy, vždy střídal spoluhráče ke konci zápasu, gól nevstřelil. FC Slovan Liberec po sezóně 2011/12 opci neuplatnil.\n\nV Gambrinus lize debutoval 24. března 2012 v domácím utkání proti Bohemians 1905, v 74. minutě střídal na hřišti Emila Rilkeho, zápas skončil vítězstvím domácích 3:0. Poté nastoupil i v následujícím kole 1. dubna proti domácí Dukle Praha, šel na hřiště v 89. minutě (Liberec vyhrál 2:1). Objevil se ještě ve 2 zápasech – 20. dubna doma proti Žižkovu (výhra 4:0) a 28. dubna venku proti Českým Budějovicím (opět výhra 4:0). Liberec na konci sezony slavil titul.\n\n"}
{"id": "846795", "url": "https://cs.wikipedia.org/wiki?curid=846795", "title": "Marie Inviolata Krupková", "text": "Marie Inviolata Krupková\n\nMarie Inviolata Krupková (10. listopadu 1928 – 29. července 2005, Znojmo-Hradiště) byla česká řeholnice, generální představená Kongregace Milosrdných sester svatého Karla Boromejského.\n\nPocházela z rodiny zemědělce. Středoškolská studia začala ve válečném Československu a dokončila je ve Francii, kde získala maturitní vysvědčení na gymnáziu.Byla přijata na vysokou školu ke studiu jazyků na filosofické fakultě Karlovy univerzity v Praze, ale prožila silný náboženský zážitek v kostele sv. Kříže v Praze na Příkopech, po kterém se rozhodla jít studovat ošetřovatelskou školu, kterou vedly sestry boromejky u nemocnice pod Petřínem. Tato škola měla v oblasti zdravotnictví mimořádnou úroveň, ale za dobu krátkého trvání (od konce druhé světové války do začátku 50. let 20. století) vychovala řadu diplomovaných sester.\n\nJako jednadvacetiletá, 10. listopadu 1949 vstoupila v Praze pod Petřínem do Kongregace Milosrdných sester svatého Karla Boromejského. 27. června 1950 složila diplomovou zkoušku na ošetřovatelské škole sester boromejek. Měla obláčku (začátek noviciátu) 14. srpna 1950 v Praze pod Petřínem. Noviciát byl předčasně ukončen z důvodů společenské situace (nástup komunistického režimu a nemožnost pokračovat v řeholním životě bez slibů)a ona se rozhodla složit sliby v mimořádném termínu 1. listopadu 1950. Její otec se o jejím životním kroku dozvěděl až z dopisu po obláčce a s tímto jejím rozhodnutím se dlouho nemohl smířit. Ale s maminkou a sourozenci si pilně celou dobu dopisovala. Začátkem šedesátých let navštívila sestra Invioláta svou rodinu a přitom se s ní i tatínek usmířil.\n\nOd roku 1950 vykonávala své ošetřovatelské zaměstnání v Prachaticích. 22. srpna 1957 složila doživotní sliby. V roce 1970 byla zvolena do generální rady Kongregace a vykonávala službu sekretářky tehdejší generální představené Matky Vojtěchy Hasmandové. V této funkci působila 12 let do roku 1982, a v tomto roce byla zvolena Generální vikářkou. Po smrti generální představené Matky Vojtěchy Hasmandové (21. ledna 1988) převzala vedení kongregace a připravovala X. generální kapitulu, při které byla zvolena Matkou. V období, kdy byla generální představenou, došlo k významné politické změně v Československu. Zúčastnila se v listopadu 1989 svatořečení Anežky České v Římě s autobusem sester, což bylo poprvé v období komunistické totality, kdy měly sestry možnost vycestovat a navštívit Řím.\n\nPo Sametové revoluci, zvláště v letech 1990–1994 převedla společenství sester ze skrytého působení v totalitě do nových poměrů svobodného života. Toto období znamenalo navracení části řádového majetku, návrat k činnosti v nemocnicích a školách, a to znamenalo i nové ubytovací kapacity pro společný komunitní život.\n\nDne 12. listopadu 1994 předala vedení kongregace své nástupkyni.\n\nPo ukončení vedení kongregace se u ní projevil zhoubný nádor, podstoupila operaci a po rekonvalescenci se věnovala potřebné administrativní činnosti pro Kongregaci. Poslední léta života prožila ve společenství nemocných sester v „Nemocničce“ ve Znojmě-Hradišti, kde také 29. července 2005 zemřela.\n\n\n"}
{"id": "846797", "url": "https://cs.wikipedia.org/wiki?curid=846797", "title": "Stanislav Příhoda", "text": "Stanislav Příhoda\n\nStanislav Příhoda (* 19. listopadu 1936, Humpolec) je český pedagog a malíř.\n\nDětství prožil v Senožatech na Vysočině v rodině rolníka a venkovského písmáka Stanislava Příhody (1912-1952), zde také dostal základy pro svoji budoucí výtvarnou, hudební a literární činnost. Po vystudování Pedagogického gymnázia v Jihlavě (později Pedagogické fakulty UK Praha) začal pracovat na školách Podblanicka (Pravětice 1955-56, Načeradec 1958-59, Zdislavice 1959-70, od roku 1970 ve Vlašimi). Šestnáct let pracoval i jako ředitel školy. Svoji pedagogickou činnost ukončil po 46 letech v roce 2003 na Gymnáziu Vlašim. Různorodá míra talentů (výtvarno, hudba, sport, literární činnost) byla velice výhodná pro jeho učitelskou práci. Celý život vedl různé dětské soubory, orchestry, sportovní družstva (hlavně volejbal). Pro děti psal různé kulturní pořady, divadelní hry, písničky, pořádal různé kulturní a sportovní akce.\n\nSám se od dětství se věnoval výtvarné tvorbě, v Jihlavě pod vlivem profesorů Miroslava Angera, Bohumila Vondráčka a Jiřího Urbance. Později se vzdělával pod vedením ak. mal. Jiřího Mádla, Jaroslava Šámala a teoretika Dr. Jaroslava Hlaváčka. Je převážně krajinář rodné Vysočiny i současného Podblanicka v technice olejomalby, poslední roky se věnuje i olejovým monotypům. Absolvoval 140 výstav (z toho 70 samostatných). Ve Vlašimi stál u zrodu pobočky Klubu přátel výtvarného umění (1974-92), inicioval vznik vlašimské Podblanické galerie ČSOP a založil Klub přátel Podblanické galerie. Jeho jméno je uvedeno ve \"Slovníku českých a slovenských výtvarných umělců 1950-2003\" (Chagal-Ostrava 2003) nebo v publikaci \"Kdo je kdo?\" Spolupracuje s nadací Charty 77 - Konto Bariéry a od roku 1990 je členem Sdružení výtvarníků České republiky.\n\nDne 29. března 2013 Stanislav Příhoda získal ocenění \"Blanický rytíř\" za „celoživotní dílo, iniciování vzniku Podblanické galerie a mnohaleté působení v oblasti výtvarného umění. Byl učitelem a vedle pedagogické praxe veškerý svůj volný čas věnoval výtvarné tvorbě, hudbě a sportu. Stál u zrodu Klubu přátel výtvarného umění ve Vlašimi a v roce 2006 inicioval vznik Podblanické galerie Českého svazu ochránců přírody.“ Cena \"Blanický rytíř\" se uděluje lidem, kteří se „významně zasloužily o ochranu a rozvoj přírodního a kulturního dědictví Podblanicka“.\n\nHumpolecký rodák prožil své dětství v Senožatech nedaleko od řeky Želivky. Jeho otec byl výborný kreslíř, zpěvák a muzikant - matka se věnovala lidové výšivce. V základní škole se účastnil okresních soutěží, absolvoval výuku hry na housle u Jarmily Sukové (uvažovalo se i o studiu na konzervatoři) - nakonec zvítězilo Pedagogické gymnázium v Jihlavě. Tam postihla studenta i celou rodinu obrovská tragedie - zemřel jeho otec ve věku 41 let. Obětavá matka udržela na studiu oba syny (Stanislav 1936, Josef 1938), později i dceru Marii (1947). Po maturitě (1955) dostal umístěnku na Středočeský kraj a nastoupil na jednotřídku v Pravěticích u Načeradce. Zde se také prvně setkal s pozdější celoživotní láskou - bájnou horou Blaník.\n\nPo absolvování vojenské základní služby (Plzeň, Kralovice u Plzně, Litoměřice) se vrátil na Podblanicko na základní školu v Načeradci. V roce 1959 se oženil (Alena Lišková - též učitelka) a přesídlili do Zdislavic. Dálkově vystudoval Pedagogickou fakultu UK Praha (1962-65), ve Zdislavicích se manželům narodil syn Luděk (8. února 1962). V této obci žila rodina Příhodova až do roku 1970. Vedle pedagogické práce věnoval Příhoda všechen svůj volný čas výtvarné tvorbě (začátek olejomalby) a hudbě, založil v Sokole oddíl volejbalu. Zejména mladí sportovci se prosazovali v různých soutěžích na předních místech v celém Středočeském kraji.\n\nVe Vlašimi (od roku 1970) působil na všech třech základních školách, v roce 1998 odešel do důchodu, ale pracoval na částečný úvazek na II. ZŠ Sídliště a gymnáziu Vlašim až do roku 2003. V roce 2001 ho postihl velký zdravotní problém - přestal vidět na pravé oko (embolie). Přesto pokračoval ve své aktivní práci hlavně na úseku kultury (výtvarná činnost, klubová práce nebo humanitární činnost).\n\nAbecedně seřazená místa:\n\nBenešov, Brno, Bystřice, Čechtice, České Budějovice, Český Šternberk, Divišov, Dolní Kralovice, Humpolec, Hrabyně, Zámek Jemniště, Klin, Kladruby, Košetice, Kutná Hora, Liberec, Louňovice pod Blaníkem, Mělník, Netvořice, Plzeň, Praha, Pritzwalk, Postupice, zámek Růžkovy Lhotice, Sedlec-Prčice, Senožaty, Studený, Soutice, Trhový Štěpánov, Třeboň, Vlašim, Votice, Zdislavice, Zruč nad Sázavou, zámek Žleby\n\n\n\n\n\n\n\n\n"}
{"id": "846800", "url": "https://cs.wikipedia.org/wiki?curid=846800", "title": "Filip Dimitrov", "text": "Filip Dimitrov\n\nFilip Dimitrov Dimitrov, bulharsky Филип Димитров Димитров (* 31. března 1955) je bulharský politik. V letech 1991–1992 byl premiérem Bulharska. Byl představitelem strany Svaz demokratických sil (\"Съюз на демократичните сили\"), která byla hlavním oponentem Bulharské komunistické strany ve zlomovém období roku 1990. V letech 1991–1997 a 2005–2007 byl poslancem bulharského parlamentu, roku 2007 krátce poslancem Evropského parlamentu.\n\n"}
{"id": "846801", "url": "https://cs.wikipedia.org/wiki?curid=846801", "title": "American Horror Story", "text": "American Horror Story\n\nAmerican Horror Story je americký hororový televizní seriál, jehož tvůrci a produkčními jsou Ryan Murphy a Brad Falchuk. Každá série je minisérie se samostatným příběhem, sledující různé postavy.\n\nPrvní série, zpětně pojmenovaná \"American Horror Story: Murder House\" (nebo jen \"The House\"), se odehrává v současnosti a sleduje příběh rodiny, která se nastěhuje do obnoveného sídla v Los Angeles. Brzy zjistí, že dům je obýván jeho někdejšími obyvateli. Druhá série s názvem \"American Horror Story: Asylum\", jejíž hlavní dějová linka se odehrává v minulosti a vedlejší v současnosti, sleduje osudy pacientů, lékařů a jeptišek, kteří obývají instituci pro léčbu duševně nemocných zločinců. Děj třetí série nazvané \"American Horror Story: Coven \"se odehrává převážně v dívčí škole pro čarodějnice, ve které sídlí čarodějnický klan, který má rozepře s jiným klanem. Čtvrtá série se nazývá \"American Horror Story: Freak Show\" a zobrazuje přehlídku zrůd a jejich vyloučení ze společnosti. Pátá série se jmenuje \"American Horror Story: Hotel\" a sleduje podivné dění hostů a nájemníků v hotelu Cortez. Okolo celé šesté série bylo mnoho tajemství, jelikož tvůrci neprozradili ani název a ani děj nadcházející série. Až při premiéře se diváci dozvěděli, že série nese název \"American Horror Story: Roanoke\" a odehrává se na území americké kolonie, kde v minulosti záhadně zmizeli všichni její obyvatelé, kteří nyní bývalou kolonii straší.\n\nSeriál je vysílán na americké kabelové televizi FX. První série měla premiéru 5. října 2011 a byla zakončena 12. epizodou 21. prosince 2011. Druhá série se začala vysílat 17. října roku 2012 a byla zakončena 13. epizodou 23. ledna 2013. Třetí série byla zahájena 9. října 2013 a byla zakončena 13. epizodou 29. ledna 2014. Čtvrtá série se začala vysílat 8. října 2014 a byla zakončena 13. epizodou dne 21. ledna 2015. Stanice FX také potvrdila, že \"Freak Show\" je zároveň poslední sérií, ve které bude účinkovat Jessica Lange. Pátá série \"Hotel\" měla premiéru 7. října 2015 a poslední epizoda byla vysílána 14. ledna 2016. Šestá série Roanoke měla premiéru 14. září 2016 a poslední epizoda byla vysílána 16. listopadu 2016. Sedmá série Cult měla premiéru 5. září 2017 a poslední epizoda byla vysílána 14. listopadu 2017. \n\nRyan Murphy potvrdil, že nadcházející osmá série bude propojením první a třetí série (Murder House a Coven) Vrátí se známé tváře jako Emma Roberts hrající Madison Montgomery.\n\nSeriál je dobře hodnocen televizními kritiky. Zejména chválí obsazení – jmenovitě Jessicu Lange.\n"}
{"id": "846809", "url": "https://cs.wikipedia.org/wiki?curid=846809", "title": "Ljuben Berov", "text": "Ljuben Berov\n\nLjuben Berov, bulharsky Любен Беров (6. října 1925 – 7. prosince 2006) byl bulharský ekonom a politik. V letech 1992-1994 byl jako nestraník premiérem Bulharska, v letech 1992-1993 ministrem zahraničních věcí. Jeho kabinet stál na podpoře Bulharské socialistické strany a Hnutí za práva a svobody. V letech 1950–1985 byl vědeckým pracovníkem a nakonec profesorem na Univerzitě v Sofii, byl děkanem katedry hospodářských dějin.\n\n"}
{"id": "846816", "url": "https://cs.wikipedia.org/wiki?curid=846816", "title": "Jana z Armagnacu", "text": "Jana z Armagnacu\n\nJana z Armagnacu ( \"Jeanne d'Armagnac\", 1346/1347– 31. ledna 1388 Poitiers) byla vévodkyně z Berry a Auvergne.\n\nNarodila se jako dcera hraběte Jana z Armagnacu a Beatrix z Clermontu a 17. října 1360 byla v Carcassonne provdána za francouzského prince Jana. Ženich téhož roku získal od svého otce vévodství Berry a Auvergne, poté, co byl donucen na základě smlouvy z Brétigny a z Calais přenechat své Poitou Anglii. Zároveň se stal společně s dalšími významnými muži francouzského království jedním z rukojmích, kteří byli vysláni do ostrovního království jako náhradníci za propuštěného krále Jana. Guillaume de Machaut , bývalý sekretář Jana Lucemburského sepsal pro jeho vnuka Jana z Berry \"Příběh o studánce lásky\", který pojednával o šlechtici, jenž v rozporu s hlasem svého srdce musí odejít do zajetí a opustit svou milovanou. Jana porodila vévodovi tři syny a dvě dcery, všichni tři synové zemřeli v mladém věku. Sama vévodkyně zesnula po dlouhé nemoci roku 1388.\n"}
{"id": "846819", "url": "https://cs.wikipedia.org/wiki?curid=846819", "title": "Seznam dílů seriálu American Horror Story", "text": "Seznam dílů seriálu American Horror Story\n\nToto je seznam dílů seriálu \"American Horror Story\". Americký hororový televizní seriál \"American Horror Story\" vysílá od října 2011 stanice FX. V českém znění jej vysílá stanice Prima Cool od června 2013.\n\n<onlyinclude></onlyinclude>\n\nDne 3. srpna 2018 bylo oznámeno, že seriál získá desátou řadu.\n\nDne 9. ledna 2020 byly objednány další tři řady seriálu.\n\n"}
{"id": "846821", "url": "https://cs.wikipedia.org/wiki?curid=846821", "title": "Jiří Honajzer", "text": "Jiří Honajzer\n\nJiří Honajzer (* 18. září 1955 v Opavě) byl český politik, v 90. letech 20. století poslanec České národní rady a Poslanecké sněmovny za Občanské fórum, pak za ODS a Unii svobody.\n\nPřed listopadem 1989 byl mj. házenkářem (brankářem) ligových týmů PS Olomouc a Cementárna Hranice a rovněž několikanásobným akademickým mistrem ČR v házené.\n\nPo sametové revoluci se v únoru 1990 stal poslancem České národní rady v rámci procesu kooptací do ČNR jako bezpartijní, respektive za Občanské fórum. Mandát obhájil krátce poté v řádných volbách v roce 1990. Mandát obhájil ve volbách v roce 1992, nyní za ODS (volební obvod Jihomoravský kraj). Zasedal ve výboru pro vědu, vzdělání, kulturu, mládež a tělovýchovu a byl členem předsednictva ČNR.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996. V letech 1992-1997 působil jako předseda poslaneckého klubu ODS. V letech 1996-1998 byl místopředsedou PS PČR. V lednu 1998 přestoupil do nově utvořené Unie svobody. Poté post místopředsedy dobrovolně uvolnil Jaroslavu Zvěřinovi z ODS.\n\nNa podzim 1997, v době eskalující vládní krize a sporů uvnitř ODS, patřil k politikům občanských demokratů, kteří mluvili o existenci tajného konta ODS ve Švýcarsku. Počátkem roku 1998 se již uvádí mezi členy připravované nové strany Unie svobody. 19. ledna 1998 pak ukončil členství v ODS. V květnu 1998 se vyjádřil ovšem kriticky o vedení Unie svobody a naznačil, že on by některé věci dělal jinak. V té době čelil aféře, kdy byl podezřelý z toho, že o tři roky dříve opsal a přejal část své dizertační práce z bakalářské práce studenta Jiřího Křečana. Honajzer ale obvinění označil za nepravdivá a zaměřená na jeho diskreditaci před volbami. Kauza nakonec měla dohru v roce 1999, kdy vědecká rada Univerzity Palackého rezignovala na vyslovení verdiktu a záležitost s údajným plagiátorstvím odkázala na případné soudní řízení. Předtím ovšem vedení filozofické fakulty této školy potvrdilo, že Honajzerova práce byla zčásti opsána.\n\nV sněmovních volbách roku 1998 neúspěšně kandidoval za Unii svobody. V komunálních volbách roku 2002 neúspěšně kandidoval do zastupitelstva města Zlín za Unii svobody. Profesně se uvádí jako soukromý podnikatel.\n\nV roce 1999 se uvádí jako spoluzakladatel investiční společnosti \"Quonex Group\", která tehdy koupila akciový podíl v podniku Kovosvit Sezimovo Ústí. V roce 2007 se pak zmiňuje coby spolumajitel další investiční společnosti Synex, která ovládala Jihočeské papírny. Od roku 2013 je společníkem firmy BIOUHEL.CZ, s.r.o.(www.biouhel.cz) V roce 2019 spoluzaložil nadační fond Biochar.foundation (www.biochar.foundation)\n\n"}
{"id": "846823", "url": "https://cs.wikipedia.org/wiki?curid=846823", "title": "Vidlice (elektrotechnika)", "text": "Vidlice (elektrotechnika)\n\nVidlice je elektrotechnická pomůcka sloužíci ke spojení elektrického obvodu, nejčastěji pro připojení k elektrické rozvodné síti. Vidlice je součástí napájecího přívodu elektrického spotřebiče a zasunuje („strká“) se do elektrické zásuvky, proto se také jmenuje zástrčka. \n\nVidlice jsou různých tvarů ve shodě s tvarem a uspořádáním elektrické zásuvky. Tyto tvary, jakož i tvary a uspořádání kontaktů, jsou především u laicky používaných nízkonapěťových a malonapěťových vidlic standardizován normami IEC, obvykle podle různých vzorů s označením CEE + číslo. Tyto standardizované tvary zabezpečují bezpečnost provozu z hlediska ochrany proti nadproudům, proti vyššímu než konstrukčnímu napětí, proti teplotnímu zatížení aj. – například není možné zapojit vidlici 48 V do zásuvky 230 V, vidlici se zemněním do neuzemněné soustavy, vidlici pro 32A spotřebič do zásuvky 16 A, tepelněodolnou vidlici do neodolné zásuvky apod. \n\nVidlice i zásuvky se mohou lišit podle jednotlivých zemí jak vnějším tvarem, tak tvarem kontaktních součástí a také jejich uspořádáním.\n\nKromě kvalitního spojení příslušných vodivých prvků s minimálními ztrátami (a tím i ohřevem) a zároveň i jejich vzájemné elektrické izolace z provozních i bezpečnostních důvodů zajišťují také chlazení ztrátového tepla, vznikajícího v místech kontaktů, zejména jeho odvodem do vodičů. Kvalita těchto spojů je kritická z hlediska požární bezpečnosti, její zanedbání jsou jednou z nejčastějších příčin požárů.\n"}
{"id": "846826", "url": "https://cs.wikipedia.org/wiki?curid=846826", "title": "Vrbina obecná", "text": "Vrbina obecná\n\nVrbina obecná (\"Lysimachia vulgaris\") je žlutě kvetoucí vlhkomilná bylina dosahující výšky okolo 0,5 až 1 m, druh mnohočetného rodu vrbina.\n\nVyskytuje se v mírném podnebném pásu Eurasie, na západě od Pyrenejského poloostrova a Britských ostrovů až po ruský Dálný východ, Čínu a Japonsko. Mimo to vyrůstá v severní Africe a také v Severní Americe a na Novém Zélandě, kam byla zavlečena.\n\nRoste nejčastěji v přirozeně vlhkých místech, na březích vodních toků a nádrží, zamokřených loukách, v lužních lesích a dalším místech s vysokou hladinou spodní vody, případně i přímo ve stojaté vodě. Vyhovují ji stanoviště s lehkými písčitými i těžkými jílovitými půdami u kterých na pH v podstatě příliš nezáleží, stejně jako na míře oslunění. Ovšem na plném slunci mívá podstatně větší a vybarvenější květy.\n\nV České republice se vrbina obecná nachází místně od nížin až do podhůří, hlavní těžiště výskytu je v mezofytiku, v některých teplejších oblastech Moravy a v Českém krasu ale zcela chybí. Je diagnostickým druhem vlhkých olšin ve svazu \"Alno-Ulmion\" nebo vlhkých vysokostébelných niv ve svazu \"Veronico longifoliae-Lysimachion vulgaris.\"\n\nVytrvalá rostlina která podle místních podmínek vyrůstá do výše 50 až 120 cm (výjimečně). Má přímý oddenek se svazčitými kořeny a narůžovělými dlouhými vodorovnými výběžky s obnovovacími pupeny (hemikryptofyt). Z oddenku vyrůstá zelená až světlavě hnědá, zaobleně šestihranná, přímá, pýřitá až nahoře větvená lodyha. Je porostlá protistojnými nebo v troj či vzácněji ve čtyřčetných přeslenech vyrůstajícími listy s řapíkem dlouhým 1 až 6 mm. Jejich tmavě zelené celokrajné čepele o délce 7 až 12 cm a šířce 1,5 až 4 cm jsou tvaru eliptického, nebo vejčitě eliptického až kopinatého, na okraji jsou podvinuté, u baze tupé nebo klínovité a u vrcholu většinou špičaté, na rubu jsou žláznatě pýřité. Čárkovité, velmi tenké listeny mají po okrajích úzký oranžový lem.\n\nPětičetné, široce zvonkovité květy mající v průměru 1,5 až 2 cm jsou sestaveny do konečné bohaté laty jejíž spodní větvičky vyrůstají z paždí listů a horní z paždí listenů. Vejčité nebo kopinaté kališní lístky, 3,5 až 6 × 1 až 1,5 mm, mívají někdy červenavý lem. Kolovitá koruna má zlatožluté lístky dlouhé 8 až 12 mm, mají v krátké trubce červenavý nádech a jsou na koncích ostré. nitky pěti tyčinek, kratších než koruna, jsou vespod rozšířeny a částečně spolu srostlé do kroužku; téměř zakrývají vejčitý semeník s čnělku dlouhou od 4 do 5 mm. Vykvétají v červenci a srpnu, opylovány jsou létajícím hmyzem (nemají nektar ale hodně pylu) nebo dochází k samoopylení.\n\nPlody jsou kulovité mnohosemenné tobolky rostoucí na vzpřímených plodních stopkách. Tobolky o velikosti 3,5 až 5 mm jsou lysé a otvírají se pěti chlopněmi, semena mají bradavičnatý povrch. Vrbina obecná, které není v České republice ohrožena ani chráněna, se přirozeně rozmnožuje semeny nebo oddenky.\n\n\n \n"}
{"id": "846830", "url": "https://cs.wikipedia.org/wiki?curid=846830", "title": "Mamadou Bagayoko (1989)", "text": "Mamadou Bagayoko (1989)\n\nMamadou Bagayoko (* 31. prosince 1989, Abidžan) je fotbalový obránce či záložník a reprezentant z Pobřeží slonoviny, od července 2015 hráč belgického klubu K. Sint-Truidense VV. Mimo Pobřeží slonoviny působil na klubové úrovni na Slovensku. Nastupuje na pravém kraji obrany nebo zálohy.\n\nJe odchovanec týmu Africa Sports d'Abidjan, kde se v zimě 2005/06 propracoval do prvního mužstva.\n\nV září 2008 zamířil do Evropy, kde se upsal Slovanu Bratislava ze Slovenska. Na jaře 2009 hostoval v Artmedii Petržalka a následně se stal oporou Slovanu. S klubem se v sezoně 2009/10 radoval ze zisku slovenského poháru. V následujícím ročníku získal se Slovanem „double“. V lednu 2011 o Bagayoka projevily zájem celky FK Partizan ze Srbska a chorvatské Dinamo Zagreb. Získat double, tedy vítězství v lize i ve slovenském poháru se týmu povedlo i v ročníku 2012/13. V sezóně 2013/14 Corgoň ligy ligový titul se Slovanem obhájil. V létě 2014 se o něj zájímala Sparta Praha, ale k přestupu nedošlo. S mužstvem se také představil dvakrát ve skupinové fází Evropské ligy UEFA, konkrétně v ročnících 2011/12 a 2014/15. V prosinci 2014 mu ve Slovanu Bratislava skončila smlouva a nová mu nabídnuta nebyla. Během svého dlouhého angažmá nastoupil k 124 ligovým zápasům a vstřelil tři branky. Střelecky se prosadil 24. 7. 2010 proti klubu MŠK Žilina (remíza 2:2), v souboji hraném 4. srpna 2013 se Spartakem Myjava (výhra 5:0) a 18. 9. 2013 proti celku FC Nitra (výhra 5:0).\n\nNa jaře 2015 byl bez angažmá. Následně se v červenci 2015 upsal tehdejšímu nováčkovi belgické nejvyšší soutěže, když se dohodl na kontraktu s představiteli mužstva K. Sint-Truidense VV.\n\nMamadou Bagayoko je bývalý mládežnický reprezentant Pobřeží slonoviny, v minulosti nastupoval za výběry do 20, 21 a 23 let.\n\n6. září 2015 debutoval v seniorské reprezentaci, když v kvalifikace na Africký pohár 2017 proti Sierru Leone (remíza 0:0) odehrál na stadionu Adokiye Amiesimaka v Nigérii 23 minut. Dostal se i do závěrečné nominace Pobřeží slonoviny na Africký pohár 2017, ale neodehrál zde žádný zápas.\n\n"}
{"id": "846837", "url": "https://cs.wikipedia.org/wiki?curid=846837", "title": "Salt Lake City and County Building", "text": "Salt Lake City and County Building\n\nSalt Lake City and County Building je vládní sídlo v Salt Lake City ve státě Utah. Budova byla vystavěna svobodnými zednáři v letech 1891-1894. Sídlilo zde zastupitelstvo města a okresu, které původně sídlilo v Salt Lake City Council Hall respektive Salt Lake County Courthouse. V roce 1970 byla stavba zapsána do národního registru historických budov.\n"}
{"id": "846838", "url": "https://cs.wikipedia.org/wiki?curid=846838", "title": "Marko Milinković", "text": "Marko Milinković\n\nMarko Milinković (srbskou cyrilicí Mapкo Mилинковић; * 16. duben 1988, Bělehrad) je srbský fotbalový záložník vlastnící také slovenské občanství, od léta 2016 hráč klubu Gençlerbirliği SK. Mimo Srbsko působil na klubové úrovni na Slovensku a v Turecku. Na svém kontě má jeden start v srbském národním týmu (v roce 2009).\n\nSvou fotbalovou kariéru začal v FK Borac Čačak. V létě 2007 zamířil ve svých 19 letech do východoslovenského klubu MFK Košice, který se stal jeho prvním zahraničním angažmá.\n\nV zimním přestupovém období ročníku 2010/11 (v únoru 2011) přestoupil do týmu rivala Slovanu Bratislava, se kterým na jaře 2011 vybojoval titul v lize. V sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. 5. července 2014 zařídil vítězným gólem výhru 1:0 nad MFK Košice ve slovenském Superpoháru.\n\nV červenci 2014 se stal pro svůj klub hrdinou 2. předkola Ligy mistrů UEFA v dvojutkání proti velšskému klubu The New Saints FC (výhry Slovanu 1:0 doma a 2:0 venku). Milinković vstřelil oba góly svého týmu v odvetě, Slovan postoupil do 3. předkola. Postup do základní skupiny Ligy mistrů nevyšel, avšak se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko). V zimní přestávce sezóny 2014/15 ve Slovanu skončil. V březnu 2015 se však dohodl ve Slovanu Bratislava na nové smlouvě do června 2018.\n\nV létě 2016 odešel do tureckého klubu Gençlerbirliği SK.\n\nMilinković nastupoval v srbském mládežnickém reprezentačním výběru do 21 let.\n\nV A-mužstvu Srbska debutoval 12. srpna 2009 v přátelském zápase v Pretorii proti domácí Jihoafrické republice, trenér Radomir Antić jej poslal na hřiště v 83. minutě za stavu 3:0 pro balkánské mužstvo. Srbsko nakonec zvítězilo 3:1.\n\n"}
{"id": "846840", "url": "https://cs.wikipedia.org/wiki?curid=846840", "title": "Saw 3", "text": "Saw 3\n\nSaw 3 je americko-kanadský hororový film z roku 2006, který režíroval Darren Lynn Bousman, režisér \"předchozího dílu\". Jedná se o třetí pokračování v této úspěšné \"hororové sérii\".\n\nDoktorka Lynn Denlonová je unesena Jigsawovou stoupenkyní Amandou Youngovou. Jigsaw, vrah proslulý krutostmi páchanými na jeho obětech, si chce zahrát s Lynn hru. Kromě ní je v zajetí i Jeff Denlon, který pro přežití musí projít obtížnými zkouškami, které jej do života poučí, že pomstou smrt svého syna nevyřeší. Během jeho procházení zkouškami má za úkol Lynn udržet smrtelně nemocného Jigsawa při vědomí. Otázkou však je, zdali i při akutním stavu dokáže Lynn udržet Jigsawa naživu.\n"}
{"id": "846845", "url": "https://cs.wikipedia.org/wiki?curid=846845", "title": "Klášter Saint-Antoine-des-Champs", "text": "Klášter Saint-Antoine-des-Champs\n\nKlášter Saint-Antoine-des-Champs (tj. \"svatého Antonína v Polích\") bylo opatství v Paříži, kolem kterého vzniklo předměstí \"faubourg Saint-Antoine\". Dnes se na jeho místě nachází nemocnice Saint-Antoine ve 12. obvodu.\n\nAž do 12. století se v místě dnešní nemocnice Saint-Antoine rozkládaly jen houštiny a bažiny, přes které vedla římská cesta spojující Paříž s městy Meaux a Melun.\n\nV roce 1198 Foulques de Neuilly, kněz v Neuilly-sur-Marne, kazatel čtvrté křížové výpravy nechal uprostřed bažin na náklady papeže Inocenta III. zbudovat malou poustevnu pro zhřešilé ženy. Roku 1204 byl z iniciativy pařížského biskupa Eudese de Sully změněna na opatství cisterciácké obedience. Klášter byl obehnán vodními příkopy napuštěnými vodou ze Seiny. Klášter chránili ozbrojenci pod přímým dohledem abatyše. Klášterní kostel zasvěcený svatému Antonínovi byl postaven v gotickém slohu. Měl hlavní loď doplněnou bočními loděmi, apsidu a špičatou věž.\n\nV roce 1229 král Ludvík IX. povýšil klášter na královské opatství. Kolem kláštera postupně vzniklo pařížské předměstí, kde žilo mnoho řemeslníků. Bažiny byly postupně vysušeny a kultivovány.\n\nV 1261 Ludvík IX. potvrdil právo jednoho ze svých předchůdců Ludvíka VI., který osvobodil opatství Saint-Antoine ze zákazu volného pohybu prasat. Opatství mohlo své vepře volně vypouštět, za podmínky, že mají zvonek s křížem, aby je bylo možné rozpoznat.\n\nV 1471 opatství Saint-Antoine-des-Champs získalo od krále Ludvíka XI. vzácné privilegium, které osvobozovalo řemeslníky usazené kolem opatství od vysokých daní.\n\nV polovině 17. století mělo opatství v lénu asi padesát ulic. Opatství samo nemohlo pojmout více než dvacet dívek. Jeho opevněné hradby mu umožňovaly ukrýt v případě nebezpečí obyvatele z předměstí.\n\nV roce 1767 architekt Nicolas Lenoir (1726-1810) připojil k farní budově dvě křídla. Zákon ze dne 13. února 1790 rušící klášterní sliby nařizoval sčítání řeholníků. Dne 25. března 1790 bylo v klášteře Saint-Antoine 25 jeptišek.\n\nDekretem z 11. února 1791 bylo opatství znárodněno. Jeptišky byly vystěhovány a Národní konvent rozhodl o přeměně kláštera na Východní nemocnici, jednak proto, že v této části Paříže takové zařízení chybělo, a rovněž jako výraz díků obyvatelům za jejich aktivní roli v revolučních událostech (pevnost Bastila se nacházela na kraji tohoto předměstí).\n\nKostel Saint-Antoine byl zbourán v roce 1796. Architekt Clavareau byl pověřen zařízením nemocnice. Inicioval vznik dalších dvou křídel, ale stavba byla brzy zastavena kvůli nedostatku peněz. Nemocnice měla dvě oddělení po 72 lůžkách (jedno pro ženy a jedno pro muže), byl zde však jen jeden lékař, jeden lékárník a 12 sester. Ústav změnil svůj název v roce 1802 a stal se nemocnicí Saint-Antoine.\n\nV roce 1811 správu nemocnice převzala kongregace špitálníků Sainte-Marthe de Beaune, která zde působila do roku 1881. V roce 1842 měla nemocnice 320 lůžek.\n\nZ bývalého kláštera se dochoval jen pavilon de l'Horloge, zbytek ambitu a insignie fakulty Saint-Antoine, která převzala pečeť zdejší abatyše Marie Bouthillier.\n\n\n"}
{"id": "846849", "url": "https://cs.wikipedia.org/wiki?curid=846849", "title": "Pečeť Utahu", "text": "Pečeť Utahu\n\nPečeť Utahu, jednoho z federálních států USA, byla přijata 3. dubna 1896. Navržena byla Harry Edwardsem. Její střed je začleněn do utažské vlajky.\n\nExistuje rovněž upravená pečeť pro utažského guvernéra (současným guvernérem je od roku 2009 Gary Herbert a ve spodní části je jeho pořadové číslo XVII).\n\n"}
{"id": "846854", "url": "https://cs.wikipedia.org/wiki?curid=846854", "title": "Leandro Ledesma", "text": "Leandro Ledesma\n\nLeandro Adrian Ledesma (* 20. říjen 1987, Santa Fé) je argentinský fotbalový útočník, v současnosti hráč argentinského klubu Club Unión Aconquija.\nNa klubové úrovni působil mimo Argentinu na Slovensku a v Chile.\n\nSvoji fotbalovou kariéru začal v Patronato de Paraná, odkud později přestoupil do CA Colón. Po 2 letech strávených v tomto klubu podepsal smlouvu s Club Sportivo Ben Hur. Dále působil v argentinských týmech Tiro Federal a Club Social y Deportivo La Emilia. V roce 2012 podepsal kontrakt s popředním slovenským klubem ŠK Slovan Bratislava. V roce 2013 působil v chilském San Luis de Quillota, poté se vrátil do Argentiny.\n\n"}
{"id": "846855", "url": "https://cs.wikipedia.org/wiki?curid=846855", "title": "Japonsko na Zimních olympijských hrách 1998", "text": "Japonsko na Zimních olympijských hrách 1998\n\nJaponsko na Zimních olympijských hrách 1998 reprezentovalo 156 sportovců (92 mužů a 64 žen) v 14 sportech.\n\n"}
{"id": "846857", "url": "https://cs.wikipedia.org/wiki?curid=846857", "title": "Japonsko na Zimních olympijských hrách 1994", "text": "Japonsko na Zimních olympijských hrách 1994\n\nJaponsko na Zimních olympijských hrách 1994 reprezentovalo 59 sportovců (43 mužů a 16 žen) v 11 sportech.\n\n"}
{"id": "846858", "url": "https://cs.wikipedia.org/wiki?curid=846858", "title": "Lester Peltier", "text": "Lester Peltier\n\nLester Stefan Peltier (* 13. září 1988, Carenage) je fotbalový útočník a reprezentant z Trinidadu a Tobaga, v současnosti hráč klubu 1. FK Příbram.\n\nSvou fotbalovou kariéru začal tento útočník v St. Anthony's College, odkud později přestoupil do San Juan Jabloteh. Po třech letech strávených v tomto klubu podepsal smlouvu s Ma Pau SC. Toto angažmá ale nebylo příliš úspěšné a útočník se tak vypravil do týmu tehdy nováčka slovenské nejvyšší soutěže FK AS Trenčín. Pro klub se stal velmi prospěšným a ve 25 odehraných zápasech nastřílel celkem 11 branek. I díky tomu se o něj začal zajímat klub ŠK Slovan Bratislava, který ho nakonec před sezonou 2012/13 získal do svých služeb a udělal z něj tehdy nejdražšího hráče v rámci Slovenska.\n\nV sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. 5. července 2014 byl u výhry 1:0 nad MFK Košice ve slovenském Superpoháru. Se Slovanem se představil v základní skupině I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\nV lednu 2016 ve Slovanu Bratislava skončil (s bilancí 91 ligových zápasů a 15 vstřelených branek).\n\nV únoru 2016 podepsal kontrakt s mužstvem Irtyš Pavlodar z Kazachstánu, ale již po týdnu se obě strany (hráč i klub) dohodly na jeho zrušení (oficiální verze zněla: z rodinných důvodů).\nPřed sezónou 2016/17 se vrátil do střední Evropy a posílil český klub 1. FK Příbram.\n\n"}
{"id": "846859", "url": "https://cs.wikipedia.org/wiki?curid=846859", "title": "Japonsko na Zimních olympijských hrách 1992", "text": "Japonsko na Zimních olympijských hrách 1992\n\nJaponsko na Zimních olympijských hrách 1992 reprezentovalo 60 sportovců (40 mužů a 20 žen) v 11 sportech.\n"}
{"id": "846860", "url": "https://cs.wikipedia.org/wiki?curid=846860", "title": "Lom (Rakovnická pahorkatina)", "text": "Lom (Rakovnická pahorkatina)\n\nLom je jeden z nejznámějších vrcholů přírodního parku Manětínská s nadmořskou výškou 657,4 m. Nachází se 6 km jižně od Manětína a cca 1,5 km západně od samoty Libenov v rozsáhlém komplexu Lomské vrchoviny (podcelek Rakovnické pahorkatiny). Na rozdíl od nedaleké Velké Mýti (658 m n. m.) je vrchol Lomu dobře patrný a vyčnívá nad okolní krajinu. Mezi zajímavosti patří, že v minulosti mezi tímto kopcem a Čertovo vrchem na místě zvaném Tokaniště hnízdil tetřev hlušec.\n\nZ geomorfologického hlediska se jedná o odlehlík strukturně denudačního hřbetu se zbytky sníženého třetihorního povrchu tvořený karbonskými slepenci a arkózami.\n\n"}
{"id": "846861", "url": "https://cs.wikipedia.org/wiki?curid=846861", "title": "Utkání hvězd KHL", "text": "Utkání hvězd KHL\n\nUtkání hvězd KHL ( rusky : Матч всех звёзд Континентальной хоккейной лиги ) je souboj dvou týmu seskládaných z nejlepších hráčů v lize v KHL. Voleni jsou fanoušky hráčů. \n"}
{"id": "846862", "url": "https://cs.wikipedia.org/wiki?curid=846862", "title": "Japonsko na Zimních olympijských hrách 1988", "text": "Japonsko na Zimních olympijských hrách 1988\n\nJaponsko na Zimních olympijských hrách 1988 reprezentovalo 48 sportovců (37 mužů a 11 žen) v 9 sportech.\n"}
{"id": "846865", "url": "https://cs.wikipedia.org/wiki?curid=846865", "title": "Japonsko na Zimních olympijských hrách 1984", "text": "Japonsko na Zimních olympijských hrách 1984\n\nJaponsko na Zimních olympijských hrách 1984 reprezentovalo 39 sportovců (32 mužů a 7 žen) v 9 sportech.\n"}
{"id": "846866", "url": "https://cs.wikipedia.org/wiki?curid=846866", "title": "Lišák (Rakovnická pahorkatina)", "text": "Lišák (Rakovnická pahorkatina)\n\nLišák je vrch asi jeden kilometr severně od Štipoklas v okrese Plzeň-sever. S nadmořskou výškou 676,8 metrů je nejvyšším vrcholem geomorfologického okrsku Lomská vrchovina a zároveň přírodního parku Manětínská. Poblíž tohoto vrchu vedla vnitřní linie opevnení (tzv. Plzeňská čára) a jsou zde proto patrné zbytky řopíků úseku D-20 a D-19.\n\n"}
{"id": "846867", "url": "https://cs.wikipedia.org/wiki?curid=846867", "title": "Kanton Floirac", "text": "Kanton Floirac\n\nKanton Floirac (fr. \"Canton de Floirac\") je francouzský kanton v departementu Gironde v regionu Akvitánie. Tvoří ho tři obce.\n\n"}
{"id": "846868", "url": "https://cs.wikipedia.org/wiki?curid=846868", "title": "Kanton Fronsac", "text": "Kanton Fronsac\n\nKanton Fronsac (fr. \"Canton de Fronsac\") je francouzský kanton v departementu Gironde v regionu Akvitánie. Tvoří ho 18 obcí.\n\n"}
{"id": "846869", "url": "https://cs.wikipedia.org/wiki?curid=846869", "title": "Kanton Gradignan", "text": "Kanton Gradignan\n\nKanton Gradignan (fr. \"Canton de Gradignan\") je francouzský kanton v departementu Gironde v regionu Akvitánie. Tvoří ho tři obce.\n\n"}
{"id": "846870", "url": "https://cs.wikipedia.org/wiki?curid=846870", "title": "Kanton Grignols", "text": "Kanton Grignols\n\nKanton Grignols (fr. \"Canton de Grignols\") je francouzský kanton v departementu Gironde v regionu Akvitánie. Tvoří ho 10 obcí.\n\n"}
{"id": "846871", "url": "https://cs.wikipedia.org/wiki?curid=846871", "title": "Kanton Guîtres", "text": "Kanton Guîtres\n\nKanton Guîtres (fr. \"Canton de Guîtres\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "846872", "url": "https://cs.wikipedia.org/wiki?curid=846872", "title": "Kanton Langon", "text": "Kanton Langon\n\nKanton Langon (fr. \"Canton de Langon\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "846873", "url": "https://cs.wikipedia.org/wiki?curid=846873", "title": "Kanton Libourne", "text": "Kanton Libourne\n\nKanton Libourne (fr. \"Canton de Libourne\") je francouzský kanton v departementu Gironde v regionu Akvitánie. Tvoří ho 10 obcí.\n\n"}
{"id": "846880", "url": "https://cs.wikipedia.org/wiki?curid=846880", "title": "The Circle", "text": "The Circle\n\nThe Circle může být:\n\n"}
{"id": "846883", "url": "https://cs.wikipedia.org/wiki?curid=846883", "title": "Xenotoka červenoocasá", "text": "Xenotoka červenoocasá\n\nXenotoka červenoocasá, známa též pod názvy gudea červenoocasá, gudea Eisenova, živorodka červenoocasá, živorodka mexická, gudea mexická a živorodka Eisenova, je drobná sladkovodní rybka původem ze středního Mexika. Je chována též jako akvarijní ryba.\n\nXenotoka červenoocasá je jedna z mála viviparních, tedy pravých živorodých akvarijních ryb. Oproti mnoha jiným živorodým rybkám tento druh rodí svá mláďata ocasem napřed. Naproti tomu ovoviviparní, nepravé živorodky rodí svá mláďata v jikerném obalu,který při opuštění těla matky praskne. Tělo rybky silně připomíná kapra. Samice je olivové barvy, samec mívá ocas zbarvený do červena. V akváriích byly prošlechtěny formy s více či méně odlišným zabarvením, vždy se ale jedná převážně o červenou a žlutou barvu. Obě pohlaví mívají na skřelích modře zabarvenou skvrnu. Dorůstá délky 7 až 8 cm, vzácně kolem 10 cm. Je všežravec, s oblibou požírá komáří larvy.\n\nV přírodě se vyskytuje pouze v Mexiku, je tedy endemitem. Konkrétně žije v Rio Grande a jejích přítocích u města Tepic ve státě Nayarit. Jde v přírodě o velmi vzácnou rybu. Traduje se, že v minulosti za ni hrozil trest smrti. Je velmi přísně chráněná a eviduje se v červené knize ohrožených druhů zvířat. Mezi akvaristy poměrně rozšířená. Vláda Mexika již několikrát od akvaristů tuto rybku vykupovala a vracela zpět do volné přírody. To je jasně doložitelná ukázka zásluhy akvaristů - díky nim má tato velmi zajímavá a vzácná živorodka šanci alespoň na život v akváriích, jelikož jak již bylo řečeno v přírodě již téměř neexistuje. V osmdesátých letech minulého století jakýsi neznámý akvarista dostal od tamější vlády povolení pro odchyt několika jedinců -to možná tuto zajímavou rybku zachránilo pro budoucí generace akvaristů.\n\nVoda by měla mít neutrální pH, ale při výkyvech o l stupeň nahoru i dolů nebyly za 20 let chovu zaznamenány žádné negativní účinky. To samé platí i o tvrdosti vody. S úspěchem lze použít vodu 5 - 25°dGH. Xenotoka červenoocasá je vysloveně všežravec. Nepohrdne komářími larvami, suchými vločkami ani jiným zcela běžným krmením. Doporučuje se do krmení přidávat zelenou složku - salát a špenát.\nChov je jednoduchý při dodržení několika zásad - kvalitní krmení, teplota kolem 20 - 26 °C a dostatek vody. Nádrže by měly mít kolem 200 litrů vody a více. Je dobré chovat samce se samicemi v poměru 1 : 2.\n\nV těle matky dojde k oplodnění vajíčka a samice během 55 - 60 dní (podle teploty vody) porodí životaschopné jedince. V akváriích je však třeba vytvořit úkryty, jelikož samice jsou kanibalové. S úspěchem lze použít tzv. porodničku - tedy v akváriu plovoucí nádobku se sítí tak, aby oky sítě propadla mláďata při porodu a samice na ně nemohla.\n"}
{"id": "846886", "url": "https://cs.wikipedia.org/wiki?curid=846886", "title": "Karel Hrdý", "text": "Karel Hrdý\n\nKarel Hrdý (7. září 1942 – 30. ledna 2016) byl český politik, v 90. letech 20. století poslanec České národní rady a Poslanecké sněmovny za ČSSD, později za KDU-ČSL, počátkem 21. století náměstek ministryně školství.\n\nVe volbách v roce 1992 byl zvolen do České národní rady za ČSSD (volební obvod Severočeský kraj). Zasedal ve výboru pro veřejnou správu, regionální rozvoj a životní prostředí. Byl aktivní v okresním výboru ČSSD Liberec.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslance zastával do konce funkčního období parlamentu, tedy do voleb v roce 1996. Zpočátku byl i předsedou poslaneckého klubu ČSSD. V červenci 1994 ho ale na tomto postu vystřídal Zdeněk Trojan. V září 1995 Hrdý přestoupil do poslaneckého klubu KDU-ČSL. Krátce předtím opustil poslanecký klub ČSSD a ukončil i své členství v sociální demokracii. Zdůvodnil to výhradami s počínáním některých předáků ČSSD. Kritizoval rovněž konjunkturální přestupy morálně a politicky nekvalitních politiků do ČSSD. Z ČSSD ale zaznělo, že pravou příčinou jeho odchodu byla nespokojenost s pozicí na kandidátní listině pro sněmovní volby chystané na následující rok. Hrdý tato zdůvodnění odmítl a označil svůj odchod ze strany jako výraz nespokojenosti s posunem ČSSD doleva na politickém spektru. Koncem září 1995 požádal o přijetí za člena KDU-ČSL v místní organizaci Hrádek nad Nisou.\n\nZa lidovce pak neúspěšně kandidoval v sněmovních volbách roku 1996 Po neúspěchu ve volbách ohlásil, že má zájem se nadále angažovat v komunální politice. Kandidaturu do senátu odmítl. Následně se stal ministerským úředníkem. Roku 1997 je uváděn na postu vrchního ředitele sekce mezinárodních vztahů ministerstva pro místní rozvoj. Opět se o zvolení do sněmovny za KDU-ČSL pokusil ve volbách v roce 1998.\n\nV lidové straně se angažoval i později. Roku 2001 působil jako místopředseda krajské organizace strany v Libereckém kraji. A na této stranické pozici se udržel až do roku 2003. V roce 2002 je Karel Hrdý zmiňován jako ředitel Krajské správy silnic v Libereckém kraji. Byl kromě toho funkcionářem tenisového svazu v severních Čechách. Po sněmovních volbách v roce 2002 ho Petra Buzková ustanovila svým náměstkem na ministerstvu školství. Roku 2003 se navíc stal vládním zmocněncem pro přípravu mistrovství světa v hokeji v Praze. Jeho kariéra náměstka skončila v roce 2006, kdy ho nová ministryně Miroslava Kopicová odvolala.\n\nPřed senátními volbami v roce 2004 s ním původně KDU-ČSL počítala jako se svým kandidátem za senátní obvod č. 34 - Liberec, ale v srpnu 2004 oznámil, že ze zdravotních důvodů z kandidátky odstupuje.\n\nAngažoval se i v komunální politice. V letech 1990–1992 působil jako starosta města Hrádek nad Nisou. V komunálních volbách roku 1994, komunálních volbách roku 1998 a komunálních volbách roku 2006 neúspěšně kandidoval do zastupitelstva Hrádku nad Nisou, nejprve za ČSSD, od roku 1998 za KDU-ČSL. Profesně se uváděl jako státní zaměstnanec.\n\n"}
{"id": "846887", "url": "https://cs.wikipedia.org/wiki?curid=846887", "title": "Graduál", "text": "Graduál\n\nGraduál je liturgická kniha obsahující zpěvy gregoriánského chorálu, včetně \"graduále\" (odtud název), používána při mešní liturgii.\n\nV katolické církvi graduál oproti kancionálu zachycuje především zpěvy na oficiální liturgické texty. V menší míře může obsahovat i jiné, například například lidové písně s náboženskými motivy. Kancionál je naopak zaměřen hlavně na písně obsahující často důležitá poučení pro život z víry doplněné modlitbami. Hranice mezi nimi není ostrá, první kancionály bývaly součástí graduálů.\n\nVe své oficiální podobě se nazývá a užívá se zejména v kostelích, které mají scholu cantorum. Pro menší je určen s jednoduššími melodiemi.\n\nRučně psané graduály bývaly velmi nákladně a bohatě iluminované. Často proto vznikaly na zakázku donátorů, kterými bývali šlechtci nebo literátská bratrstva. Tyto knihy dnes tvoří významné kulturní a umělecké dědictví.\n\n\n"}
{"id": "846892", "url": "https://cs.wikipedia.org/wiki?curid=846892", "title": "Marta Hubová", "text": "Marta Hubová\n\nMarta Hubová (* 19. října 1945) byla česká politička, v 90. letech 20. století poslankyně České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Občanskou demokratickou alianci.\n\nVe volbách v roce 1992 byla zvolena do České národní rady za Hnutí za samosprávnou demokracii - Společnost pro Moravu a Slezsko (volební obvod Severomoravský kraj). Zasedala ve výboru pro vědu, vzdělání, kulturu, mládež a tělovýchovu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrvala do konce funkčního období, tedy do voleb v roce 1996. Do ČNR byla zvolena jako bezpartijní na kandidátce HSD-SMS, ale reprezentovala subjekt Hnutí za rovnoprávné postavení žen v Čechách a na Moravě. Na základě jeho rozhodnutí v listopadu 1993 přestoupila do poslaneckého klubu Občanské demokratické aliance. Jako důvod přestupu uvedla absenci dohody jejího mateřského hnutí s HSD-SMS. Za ODA pak neúspěšně kandidovala ve sněmovních volbách roku 1996.\n\nV roce 2010 se jistá PhDr. Marta Hubová zmiňuje jako tajemnice senátního výboru pro vzdělávání, vědu, kulturu, lidská práva a petice.\n\n"}
{"id": "846893", "url": "https://cs.wikipedia.org/wiki?curid=846893", "title": "Únik (Asimov)", "text": "Únik (Asimov)\n\nÚnik ( „Escape!“ nebo „Paradoxical Escape“) je vědeckofantastická povídka spisovatele Isaaca Asimova, která vyšla poprvé v srpnu 1945 v časopise \"Astounding Science Fiction\" pod názvem „Paradoxical Escape“ (zásah vydavatele do názvu povídky). Byla následně zařazena do sbírek \"I, Robot (1950)\" a \"The Complete Robot\" (1982) po původním autorovým názvem „Escape!“. Česky vyšla ve sbírkách \"Já, robot\" (Triton, 2004) a \"Robohistorie II.\" (Triton, 2004).\n\nPříběh pojednává o problémech spjatých s výstavbou první rakety schopné cesty hyperprostorem. Téma cestování hyperprostorem se běžně objevuje v pozdější Asimovově próze.\n\n\nVyspělé technologické společnosti pracují na vývoji hyperprostorového pohonu. Na schůzce společnosti AKRaML se projednává návrh největšího konkurenta - firmy První meziamerické. Ta usiluje o spolupráci s AKRaML, dodala veškeré teoretické podklady pro konstrukci takového pohonu, protože jejich vlastní (nepozitronický) superpočítač se při složitých výpočtech zhroutil. Vedení AKRaML zkoumá, zda takový úkol nebude příliš složitý i pro jejich vlastní (pozitronický) superpočítač zvaný Mozek.\n\nDr. Susan Calvinová bere odpovědnost za správné zadání dat do Mozku na sebe a superpočítač dle toho zkonstruuje za pomoci robotů letuschopnou raketu. Pro její otestování jsou vybráni zkušební technici Powell a Donovan. Když si prohlížejí kosmickou loď zevnitř, Mozek (jenž ji ovládá) dá povel ke startu. Oba muži si uvědomí, že se nemohou vrátit, protože v raketě nejsou žádné ovládací prvky. Jsou zcela vydáni na milost superpočítači. Ten se začíná záhadně chovat, jak zjišťuje dr. Calvinová. Jakoby získával smysl pro humor.\n\nRaketa provede úspěšně dva skoky hyperprostorem, přičemž oba technici na palubě mají velmi podivný, téměř halucinační pocit smrti. Poté se s nimi bezpečně vrátí na Hyperzákladnu. Dr. Calvinová mezitím odhalila, co se s Mozkem stalo: každý hyperprostorový skok znamená pro posádku konec existence na kratičký okamžik (paralela smrti), což je obrovská zátěž pro pozitronový Mozek vybavený třemi zákony robotiky (připustit smrt člověka je v rozporu s prvním nejdůležitějším zákonem robotiky). To jej vedlo k iracionálnímu (takřka infantilnímu) chování jako vlastní obraně a prostředku pro zajištění přežití lidské posádky rakety.\n\n"}
{"id": "846894", "url": "https://cs.wikipedia.org/wiki?curid=846894", "title": "Kostrbatec zelený", "text": "Kostrbatec zelený\n\nKostrbatec zelený (\"Rhytidiadelphus squarrosus\" (Hedw.), \"Hylocomium squarrosum\" (Br.eur.) je rostlina z oddělení mechů, z řádu rokytotvaré. Tvoří husté tmavě zelené až hnědavé, rozlehlé polštářovité porosty, typického kostrbatého vzhledu. Podle zprávy \"Seznam a červený seznam mechorostů České republiky (2005)\" patří mezi neohrožené taxony (kategorie LC (Least concern)).\n\nKostrbatec zelený je dosti statný mech dorůstající až 15 cm délky. Jeho lodyhy jsou polehavé nebo vystoupavé, zřídka přímé větve zčásti krátké a tupé, zčásti prodloužené a ztenčené, na špičce vlášenité. Lístky lodyh jsou slabě zúžené, žluté, vejčité báze kopinatě šídlovité, silně kostrbaté, žlábkovité, slabě řáskaté, špička pilovitá. Buňky lístků jsou hladké, na slabě vydutých křídlech volné, šestiboké. Žebro chybí, popřípadě je krátké a dvojité. Štět je nachové barvy, tobolka je vejčitá.\n\nRoste hojně v trávnících a na loukách. Běžný je v nížinách i předhořích. Obtočnový druh, evropský ubikvist.\n\nProfil taxonu na biolib.cz\nklíč a popis na botanika.bf.jcu.cz\n"}
{"id": "846895", "url": "https://cs.wikipedia.org/wiki?curid=846895", "title": "Josef Hurta", "text": "Josef Hurta\n\nJosef Hurta (* 24. února 1936 Růžďka) byl český ekonom a politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za koalici Levý blok, později za stranu Levý blok.\n\nProfesně působil jako ekonom. Specializoval se na podnikovou ekonomiku, manažerské účetnictví a ekonomiku zemědělských podniků. Před rokem 1989 pracoval v JZD Slušovice. V roce 1990 působil na postu náměstka ministra a výživy České republiky.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Jihomoravský kraj). Zasedal v zemědělském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Podle údajů k roku 1994 byl ale členem Demokratické levice ČSFR. Za Levý blok neúspěšně kandidoval ve sněmovních volbách roku 1996.\n\nKromě poslanecké činnosti byl také aktivní v zemědělském podnikání. V roce 1994 se uvádí jako člen řídících orgánů společnosti NIKA Slušovice. Angažoval se i v komunální politice. V komunálních volbách roku 1994 a komunálních volbách roku 1998 byl zvolen do zastupitelstva obce Slušovice jako bezpartijní. V komunálních volbách roku 2002 zvolen nebyl, ale v komunálních volbách roku 2006 se opětovně dostal do tamního zastupitelstva. Profesně se uvádí jako ekonom a vysokoškol.pedagog.\n\n"}
{"id": "846896", "url": "https://cs.wikipedia.org/wiki?curid=846896", "title": "Toulavý Engelbert", "text": "Toulavý Engelbert\n\nToulavý Engelbert je filmový muzikál režiséra Juraje Herze o středověkém dobyvateli ženských srdcí. Příběh se odehrává v 11. či 12. století, hlavním hrdinou je potulný trubadúr Engelbert, který na svých cestách světem prožívá mnohá milostná dobrodružství a orientuje se v nich i po letech podle vůně vlasů žen, které kdy miloval. Když se dostane na hradní slavnost, aby tu zpíval své písně a také se najedl, napil, a snad i prožil nějaké nové dobrodružství, všechno se díky jeho podnikavým schopnostem velice zkomplikuje. Hudba samotná má s obdobím hlubokého středověku jen málo společného. Je charakteristická pro období konce 60. let 20. stol., kdy se začaly objevovat přepisy starých renesančních partitur.\n"}
{"id": "846898", "url": "https://cs.wikipedia.org/wiki?curid=846898", "title": "Martin Chudoba", "text": "Martin Chudoba\n\nMartin Chudoba (* 13. září 1969) byl český politik, v 90. letech 20. století poslanec České národní rady a Poslanecké sněmovny za KSČM (v koalici Levý blok), později za stranu Levý blok.\n\nDo vrcholné politiky se zapojil po sametové revoluci. Na svém 1. sjezdu v březnu 1991 ho Komunistický svaz mládeže zvolil svým předsedou.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Severočeský kraj). Zasedal ve výboru pro vědu, vzdělání, kulturu, mládež a tělovýchovu.\n\nV březnu 1993 patřil mezi členy KSČM, kteří požadovali svolání mimořádného zasedání ÚV KSČM s cílem odvolat předsedu strany Jiřího Svobodu. V listopadu 1993 se po transformaci Komunistického svazu mládeže na Ligu levicové mládeže stal členem její kontrolní komise. Prosazoval tehdy pojetí této mládežnické organizace jako nadstranického levicového sdružení, které není přímo ovládáno politickými stranami.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období Chudoba v únoru 1994 vystoupil z KSČM (stranu označil za netransformovatelnou) a přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Zasedal pak v politické radě Levého bloku.\n\nZa Levý blok neúspěšně kandidoval ve sněmovních volbách roku 1996.\n\n"}
{"id": "846912", "url": "https://cs.wikipedia.org/wiki?curid=846912", "title": "MTV Europe Music Award za nejlepší elektroniku", "text": "MTV Europe Music Award za nejlepší elektroniku\n\nCena pro nejlepší Dance byla poprvé předána v roce 1994 až do roku 2003. V roce 2012 byla kategorie obnovena s názvem \"Nejlepší elektronika.\"\n"}
{"id": "846927", "url": "https://cs.wikipedia.org/wiki?curid=846927", "title": "Two World Trade Center", "text": "Two World Trade Center\n\nTwo World Trade Center (budova číslo 2) nebo 200 Greenwich Tower bude další budova světového obchodního centra navržená architektem Normanem Fosterem (ateliér Foster and Partners) momentálně ve výstavbě (2018). Tato 81podlažní, 410 m vysoká budova bude jednou z nejvyšších budov v New Yorku. Střecha této stavby bude šikmé zrcadlo ze kterého se v dopoledních hodinách budou odrážet sluneční paprsky směrem na Památník 11. září. K dokončení by mělo dojít v roce 2022.\n\n"}
{"id": "846932", "url": "https://cs.wikipedia.org/wiki?curid=846932", "title": "T34VG1", "text": "T34VG1\n\nT34VG1 (rusky \"Т34ВГ1\") je integrovaný obvod vyráběný ruskou společností Angstrem (: Ангстрем) v Zelenogradě. Jedná se o integrovaný obvod z řady obvodů Т34, T34VG1 je ekvivalent obvodu ULA počítačů ZX Spectrum 48K.\n\nObvod je realizován v pouzdře QFP s 64 vývody. Obvod se vyskytuje také pod označením ULA1. Další možná označení jsou 1515ХМ1-216 a ULA-216.\n\nKromě ruských verzí ZX Spectra je obvod použit v herní konzoli Эльф. Obvod T34VG1 je použit i v Československých počítačích Didaktik M a Didaktik Kompakt.\n\nPřed vznikem obvodu T34VG1 byla v ruských klonech ZX Spectra funkce tohoto obvodu zajišťována pomocí integrovaných obvodů malé a střední integrace. Díky obvodu T34VG1 bylo možné sestavit celý počítač z pouze asi 15 integrovaných obvodů.\n\nNa rozdíl od obvodu ULA, který obsahuje i analogovou část pro generování obrazových signálů U, Y a video, je obvod T34VG1 plně digitální a místo těchto signálů generuje signály R, G a B. Při přístupu do obrazové části paměti RAM obvod ULA zastavuje hodinový signál procesoru. Obvod T34VG1 při přístupu do obrazové části paměti RAM generuje signál /WAIT.\n\n\n\n"}
{"id": "846933", "url": "https://cs.wikipedia.org/wiki?curid=846933", "title": "Delta-S", "text": "Delta-S\n\nDelta-S ( \"Дельта-С\") je jeden z ruských počítačů kompatibilních s počítačem Sinclair ZX Spectrum. Jedná se o variantu počítače se 48 KiB paměti, v jedné variantě se jedná o variantu ZX Spectra 128K. Počítač se vyráběl v Kazani a v Čeboksary. Některé počítače obsahují i podporu pro znaky cyrilice.\n\nPočítač existuje v několika variantách:\n\nPočítač dále existuje ve variantách \"Delta-SA\" ( \"Дельта-СА\") a \"Delta-SB\" ( \"Дельта-СБ\"), tyto se liší vzhledem obalu a klávesnice. Další známé varianty jsou \"Delta-Sekam-Disk\" ( \"Дельта-Секам-Диск\") a \"Delta-Mikro\" ( \"Дельта-Микро\").\n\n\n"}
{"id": "846934", "url": "https://cs.wikipedia.org/wiki?curid=846934", "title": "Klášter Saint-Honoré", "text": "Klášter Saint-Honoré\n\nKlášter Saint-Honoré (tj. \"svatého Honoria\") byl klášter v Paříži. Nacházel se na severní straně ulice \"Rue Saint-Honoré\" mezi ulicemi \"Rue Croix des Petits-Champs\" a \"Rue des Bons-Enfants\" v 1. obvodu.\n\nKlášter zasvěcený svatému Honoriovi byl založen mimo městské hradby v roce 1204. Kolem kláštera postupně vzniklo předměstí \"faubourg Saint-Honoré\". Od kláštera mají odvozené jméno také ulice \"Rue Saint-Honoré\" a \"Rue du Faubourg-Saint-Honoré\".\n\nKlášterní kostel vedoucí na \"Rue Saint-Honoré\" byl rozšířen v roce 1579 a v průběhu času byl stále více obklopen obytnými budovami. V roce 1630 měl klášter enclos s bránou na \"Rue Croix-des-Petits-Champs\". K tomu patřila velká rezidence, která se rozkládala na západ až k ulici \"Rue des Bons-Enfants\". Na severu sousedil klášterní komplex s řadou domů. Roku 1739 byl již celý klášter obklopen domy ze všech stran.\n\nBěhem Velké francouzské revoluce byl klášter uzavřen a roku 1792 zbourán. Na jeho místě vznikly dvě pasáže, které tvořily půdorys ve tvaru T – \"Passage Marchand\" a \"Passage d'Athènes\". Poslední zbytky těchto pasážích byly zbořeny roku 1913.\n\n"}
{"id": "846935", "url": "https://cs.wikipedia.org/wiki?curid=846935", "title": "Timex FDD3000", "text": "Timex FDD3000\n\nTimex FDD3000 je disketový systém pro počítače Timex Sinclair a Sinclair ZX Spectrum vyráběný portugalskou pobočkou společnosti Timex Sinclair. Na rozdíl od svého předchůdce Timex FDD je celý disketový systém integrován do jedné jednotky, která obsahuje dvě disketové mechaniky rozměru 3\". K disketovému systému je možné připojit ještě další dvě disketové mechaniky. Disketový systém byl oblíbený v Polsku. Disketový systém se vyskytuje také ve variantě označované jako Timex FDD6000, který má disketovou mechaniku A: nahrazenou disketovou mechanikou o velikosti 5,25\".\n\nDisketový systém je vlastně nezávislý počítač založený na procesoru Z80 a 64 KiB paměti RAM a obsahuje dva sériové porty RS-232 a konektor pro připojení monitoru. Pro komunikaci s disketovým systémem slouží systém TOS, který rozšiřuje množinu příkazů Sinclair BASICu (viz Rozšířená syntaxe Sinclair BASICu). Díky paměti rozšířené na 64 KiB byl jako druhý operační systém dodáván systém CP/M. V ROM disketového systému je umístěna pouze bootovací rutina, která nahrává operační systém z diskety. Obecně je tak možné na disketovém systému spustit jakýkoliv systém, např. i ZXVGS.\n\nK počítači se disketový systém připojuje prostřednictvím speciálního interface s vlastní pamětí ROM, jejíž obsah závisí na tom, k jakému počítači je interface připojen.\n\nDisketový systém může pracovat ve dvou režimech:\n\nDisketový systém existuje ve třech variantách:\n\n\nPočítač komunikuje s disketovým systémem pomocí portu 239 (šestnáctkově EF).\n\n"}
{"id": "846940", "url": "https://cs.wikipedia.org/wiki?curid=846940", "title": "War", "text": "War\n\nWar může být:\n\n\n\nWAR (souborový formát) - Web Application Resource nebo Web application ARchive, souborový formát obsahující Java aplikaci pro web kontejner\n"}
{"id": "846944", "url": "https://cs.wikipedia.org/wiki?curid=846944", "title": "Can (hudební skupina)", "text": "Can (hudební skupina)\n\nCan byla německá experimentální hudební skupina. Vznikla v roce 1968 v Kolíně nad Rýnem. Nejstabilnější sestavou skupiny byla: Holger Czukay (baskytara, efekty), Michael Karoli (kytara, zpěv, housle), Jaki Liebezeit (bicí, perkuse) a Irmin Schmidt (klávesy, zpěv).\n\n"}
{"id": "846945", "url": "https://cs.wikipedia.org/wiki?curid=846945", "title": "Can", "text": "Can\n\nCan může být:\n\n\n\n"}
{"id": "846948", "url": "https://cs.wikipedia.org/wiki?curid=846948", "title": "LaFee", "text": "LaFee\n\nLaFee (* 9. prosince 1990, Stolberg; pravým jménem Christina Klein) je německá pop-rocková zpěvačka.\n\nOd roku 2006 vydala LaFee 4 alba, která se všechna umístila v německých hitparádách a prodalo se jich přes milion. Jak její debutové album, tak rovněž druhé album Jetzt erst recht (2007) dosáhly v Německu a Rakousku vrcholu hitparád.\n\nMatka Christiny Klein (Keriakoulla Klein) pocházející z Řecka provozuje v městské části Bering stánek s občerstvením a její německý otec (Bernd Klein) pracuje jako motorista. Christina vyrůstala spolu se svým o 4 roky starším bratrem Andreasem ve Stolbergeru (konkrétně v Büsbachu).\n\nChristina začala projevovat svůj talent už jako malá. Byla členkou školní kapely, kde zpívala hlavně hitparádové hity. Zúčastnila se soutěže Star Search, nicméně při vystoupení zapomněla text, a kvůli tomu nemohla být ke spatření v televizi. V září roku 2004 vystoupila v soutěži Kiddy Contest – rakouské pěvecké soutěži pro děti, kde zazpívala přezpívanou píseň „Mandy“ od Barryho Manilowa pod názvem „Handy“. Zde si ji všimla dcera hudebního producenta Boba Arnze a s tím i posléze podepsala smlouvu.\nSvoji kariéru odstartovala pod pseudonymem LaFee a 10. března 2006 se objevil její debutový singl Virus, který se – silně podporován časopisem Bravo a televizní stanicí Viva – dostal do německých a rakouských hitparád na 14. místo. Za tento hit jsou zodpovědní skladatel Gerd Zimmermann a Bob Arnz. Její druhy singl Prinzesschen se vyšplhal na 11. místo německé hitparády. Následovaly hity jako Was ist das a Mitternacht. Svůj herecký debut uskutečnila LaFee v seriálu Ninas Welt, který byl vysílán od listopadu 2006 do začátku roku 2007.Později byla chvíli vidět v seriálu Gute Zeiten, schlechte Zeiten.\n6. července roku 2007 vyšlo její druhé studiové album nesoucí název Jetzt erst recht se startovním singlem Heul doch, které dostalo ocenění zlaté desky v Německu i v Rakousku. Její největší vystoupeni se konalo 31. prosince 2006 před Braniborskou bránou před více jak jedním milionem diváků. 27. června 2008 byla vydána kompilace se singlem Shut Up, kde byly vybrány písně z prvních dvou alb a jejich anglicky přezpívané verze. 25. srpna 2007 měla LaFee vystoupení v rámci open-air akce Schau-nicht-weg u Braniborské brány před 119 000 lidmi.\n\nZačátkem ledna 2009 následovalo se singlem Ring frei její třetí stejnojmenné studiové album, které se dostalo na 5. místo rakouské albové hitparády, dostalo zlaté ocenění a celosvětově se ho prodalo více než 100000 kusů. Koncem stejného roku spatřila světlo světa druhá kompilace s názvem Best Of. Hlavním singlem kompilace byla píseň Jetzt erst recht, která byla nicméně, jakožto celé album propadákem a umístila se až na 94. místě německé singlové hitparády. Tehdy LaFee opustila svého manažera Boba Arnze.\nNásledovala pauza, kterou LaFee vysvětlila tím, že si potřebovala odpočinout od kariéry a věnovat se více rodině a přátelům, protože přece jenom celé své dospívání strávila na pódiu a ve studiu a měla pocit, že jí něco uniká. Odloučila se od svého týmu a přiměla své vydavatelství, aby jí změnili smlouvu. Po dvouleté pauze se v květnu 2011 LaFee vrátila v novém stylu s blonďatým afro účesem. Její singl Ich bin dosáhl 80. místa německé hitparády. Ich bin se stalo titulní písní pořadu Family Stories vysílaném na RTL2. Studiové album Frei dosáhlo 14. místa v Media-Control-Charts. 11. listopadu 2011 vyšel druhý singl nesoucí název Leben wir jetzt. Tento obsadil 43. místo hitparády VIVA-Clipcharts.\n\nKoncem března 2012 se LaFee zúčastnila jakožto hudební kmotra KiKa show Dein Song. Přispěla písní Zeig Dich! – titulní písní k filmu Hanni a Nanni 2 – která byla 11. května 2012 vydána jako singl. V září 2012 se objevily její fotky v časopise Playboy.\n\nSoučástí kapely, která stála za LaFee byli: kytara - Ricky Garcia, bicí - Tamon Nuessner, baskytara - Goran Vujic a klávesy - Klaus Hochhäuser. Ze začátku byl baskytaristou Omar Ibrahim, který ale kvůli studiu koncem roku 2006 z kapely odešel. V prosinci roku 2009 oznámila kapela na její webové stránce odloučení od LaFee z důvodu neshody názorů týkajících se hudebního stylu a dále pokračovala se zpěvačkou Janou Wall jako nová kapela s názvem Tief.\n\nHudebně spadá LaFee do jednoduchého tvrdého kytarového rocku. Na koncertech je povětšinou doprovázena muzikanty v černých brýlích.\nPísně LaFee pojednávají mimo jiné o sexuálním zneužívání, násilí, touze po smrti, psychických poruchách jako bulimie nebo o dětech ovlivněných problémy svých rodičů. Její texty bývají jak tvrdé a hrubé, tak rozpustilé a provokující, což je spojené i s tím, že nebývá moc slyšet v rádiu. Její úspěchy spočívají skoro výlučně v jejich živých vystoupeních a neustálou podporou médii, jako například časopisem Bravo.\nLaFee se na veřejnosti objevuje oděna především do tmavých barev. Zpravodajským serverem Frankfurter Rundschau byla vylíčena jako mix Shakiry a gotické myšky. Nápadné je její falešné tetování na levém spánku, které tvoří písmena L a F (již už jej ale nenosí).\nPříznivci LaFee jsou různí. Zatímco se velká část fanoušků nachází mezi žáky základních skol a většina publika je mezi šesti až čtrnácti lety, holdují její hudbě i dospělí.\n\nStudiová alba\n\nKompilace\n\nEcho\n\nBravo Otto\n\nGoldene Stimmgabel\n\nNick Kids’ Choice Awards (Deutschland)\n\nJetix-Award\n\n"}
{"id": "846956", "url": "https://cs.wikipedia.org/wiki?curid=846956", "title": "How to Dismantle an Atomic Bomb", "text": "How to Dismantle an Atomic Bomb\n\nHow to Dismantle an Atomic Bomb je jedenácté studiové album irské skupiny U2. Jeho nahrávání probíhalo od listopadu 2003 do srpna následujícího roku. Album pak vyšlo v listopadu 2004 u vydavatelství Island Records (v USA u Interscope Records). Jeho producenty byli Steve Lillywhite, Chris Thomas, Jacknife Lee, Nellee Hooper, Flood, Daniel Lanois, Brian Eno a Carl Glanville.\n\nAutorem veškeré hudby jsou členové skupiny U2, autoři textů jsou uvedeni.\n\n"}
{"id": "846961", "url": "https://cs.wikipedia.org/wiki?curid=846961", "title": "Atletika na Letních olympijských hrách 1972 – 100 metrů ženy", "text": "Atletika na Letních olympijských hrách 1972 – 100 metrů ženy\n\n"}
{"id": "846963", "url": "https://cs.wikipedia.org/wiki?curid=846963", "title": "Bezprostřední nebezpečí", "text": "Bezprostřední nebezpečí\n\nBezprostřední nebezpečí. Krycí jméno – Kód DP (\"Nom de code: DP\") je francouzsko-belgický dvoudílný televizní film z roku 2005, který režíroval Patrick Dewolf. Film popisuje boj francouzských tajných služeb proti teroristům plánujícím rozsáhlý atentát v Paříži. Snímek vyšel v ČR na DVD v roce 2011.\n\nNathalie pátrá po skupině islámských teroristů žijících ve Francii, kteří plánují atentát. Hlavním organizátorem je Bilal, který pochází z Karáčí. Ve věznici v Dunkerku nabídne odsouzenému Léonovi propuštění na svobodu za spolupráci. Podaří se mu postupně infiltrovat do teroristické buňky, která v Bruselu plánuje atentát během státní návštěvy pákistánského prezidenta ve Francii.\n\n"}
{"id": "846966", "url": "https://cs.wikipedia.org/wiki?curid=846966", "title": "Achtung Baby", "text": "Achtung Baby\n\nAchtung Baby je sedmé studiové album irské rockové skupiny U2. Jeho nahrávání probíhalo od října 1990 do září 1991 v Berlíně, Dublinu a Dalkey. Album vyšlo v listopadu 1991 u vydavatelství Island Records. Jeho producenty byli Steve Lillywhite, Daniel Lanois a Brian Eno.\n\nAutory veškeré hudby jsou U2, texty napsal Bono.\n\n"}
{"id": "846968", "url": "https://cs.wikipedia.org/wiki?curid=846968", "title": "Josef Janeček", "text": "Josef Janeček\n\nJosef Janeček (* 12. prosince 1952) je český politik, od 90. let 20. století po několik volebních období poslanec České národní rady a Poslanecké sněmovny za KDU-ČSL.\n\nVe volbách v roce 1990 byl zvolen do České národní rady za platformu KDU (aliance Československé strany lidové a dalších křesťanských skupin). Mandát obhájil ve volbách v roce 1992, nyní již za KDU-ČSL (nástupkyně Československé strany lidové). Zvolen byl za obvod Středočeský kraj. Zasedal ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslance obhájil ve volbách v roce 1996, volbách v roce 1998 a volbách v roce 2002. V letech 1992-1998 a opětovně v letech 2002-2006 byl místopředsedou výboru pro sociální politiku a zdravotnictví, v letech 1997-1998 předsedou a v letech 1996-1997 a znovu 1998-2006 místopředsedou poslaneckého klubu KDU-ČSL. Zaměřoval se na zdravotnická témata, angažoval se v regulaci tabákové reklamy. V květnu 1997 se jeho jméno objevilo mezi možnými kandidáty KDU-ČSL na nového ministra zdravotnictví.\n\nV komunálních volbách roku 1994 byl zvolen za KDU-ČSL do zastupitelstva města Mladá Boleslav.\n\nV roce 1995 byl zvolen místopředsedou KDU-ČSL v Středočeském kraji. V roce 1998 se již jako předseda poslaneckého klubu KDU-ČSL účastnil za svou stranu vrcholných vyjednávání o nové vládě Josefa Tošovského. V roce 1999 se stal místopředsedou KDU-ČSL. V roce 2001 získal post předsedy středočeské KDU-ČSL. Tuto funkci obhájil roku 2003.\n\nV roce 2006 neobhájil post poslance, následně se jeho jméno objevilo mezi možnými kandidáty na post ministra zdravotnictví v chystané vládě Mirka Topolánka. Ministrem se ovšem nestal. Nadále se angažoval v boji proti cigaretovým výrobkům. Spoluzaložil sdružení Rodiče proti lhostejnosti. V roce 2007 jeho pozice ve straně zeslábla a rezignoval na předsednictví středočeské KDU-ČSL.\n\n"}
{"id": "846969", "url": "https://cs.wikipedia.org/wiki?curid=846969", "title": "Japonsko na Zimních olympijských hrách 1972", "text": "Japonsko na Zimních olympijských hrách 1972\n\nJaponsko na Zimních olympijských hrách 1972 v Sapporu reprezentovalo 85 sportovců (65 mužů a 20 žen) v 10 sportech.\n\n"}
{"id": "846970", "url": "https://cs.wikipedia.org/wiki?curid=846970", "title": "Daňový poradce", "text": "Daňový poradce\n\nDaňovým poradcem (v přechýlené podobě pak daňovou poradkyní) se rozumí fyzická osoba, zapsaná v seznamu daňových poradců, který vede Komora daňových poradců České republiky v souladu s právem Evropských společenství. Daňovým poradce může být dle zákona také hostující daňový poradce.\n\nDle zákona daňový poradce poskytuje fyzické nebo právnické osobě (klientovi) \"daňové poradenství\". Daňové poradenství se poskytuje na základě smlouvy uzavřené mezi daňovým poradcem nebo hostujícím daňovým poradcem a klientem. Za poskytnutí daňového poradenství náleží daňovému poradci nebo hostujícímu daňovému poradci odměna, jejíž výši si obě smluvní strany dohodnou.\n\nDaňové poradenství mohou na základě smlouvy uzavřené mezi jimi a klientem vykonávat také obchodní společnosti nebo družstva, které daňové poradenství vykonávají pomocí daňových poradců, a které mají tuto činnost jako předmět podnikání zapsánu do obchodního rejstříku podle zvláštního předpisu. Právnická osoba poskytující daňové poradenství má při správě daní procesní postavení jako daňový poradce.\n\nProfese daňového poradenství je upravena zákonem 523/1992 Sb. Vlastní rozsah činnosti daňových poradců je formulován poměrně široce jako „poskytování právní pomoci a finančně ekonomických rad ve věcech daní, odvodů, poplatků a jiných podobných plateb (dále jen daně), jakož i ve věcech, které s daněmi přímo souvisí (dále jen daňové poradenství)“. Působnost daňových poradců je tedy značně rozsáhlá a přesahuje pouhé vyplnění daňového přiznání. Daňoví poradci působí převážně v oblasti daní a účetnictví, jako odborníci poskytující komplexní servis, zahrnující zastupování klienta, poradenství, ekonomické a daňové plánování, zpracování účetnictví, kontrolní činnosti apod. Mnohé z těchto aktivit na trhu nabízejí i další subjekty. U daňových poradců je však tento servis nabízen převážně v rámci působnosti zákona 523/92 Sb., a to má za následek zpřesnění některých prvků vztahu poradce a klienta. Zákon totiž ukládá některá práva a povinnosti, a dává tak klientům záruky, které by u služby poskytnuté na např. na základě Živnostenského zákona neměli. Zákon jasně stanovuje daňovému poradci např. povinnost mlčenlivosti o všech skutečnostech, o kterých se v souvislosti s daňovým poradenstvím dozvěděl. Daňový poradce také odpovídá za škodu, která klientovi v souvislosti s daňovým poradcem vznikne.\n\nMezi základní povinnosti daňového poradce patří také povinnost uzavřít před zahájením výkonu daňového poradenství smlouvu o pojištění odpovědnosti za škodu, která by mohla vzniknout v souvislosti s výkonem daňového poradenství. Splnění této povinnosti sleduje pečlivě Komora daňových poradců České republiky (dále jen komora), která dohlíží na výkon daňového poradenství a ověřuje činnost daňových poradců v souladu s obecně závaznými právními předpisy. V praxi to znamená, že komora sleduje a eviduje, zda jsou daňoví poradci řádně pojištěni a v rámci svých pravomocí zasahuje formou ukládání sankcí v případech, že tomu tak není. Konkrétní sankce, která je v tomto případě zpravidla uplatňována, je pozastavení výkonu daňového poradenství do doby uzavření pojistné smlouvy, což v praxi znamená na určitou dobu odebrání práva vykonávat profesi. Komora považuje aktivitu v této oblasti za zásadní, protože garance odpovědnosti a uhrazení případných škod je jedním z důležitých principů zákona o daňovém poradenství.\n\nZákon 523/92 Sb. však již neupravuje konkrétní postupy a formy pojištění. Je tedy individuální věcí každého daňového poradce, jak bude v této věci postupovat. Proto je její dlouhodobou snahou nejen kontrolovat splnění povinnosti sjednat odpovídající pojištění, ale také vytvořit odpovídající podmínky takovéhoto pojištění. V současné době mají daňoví poradci při sjednání pojištění tyto možnosti: · rámcová pojistná smlouva sjednaná mezi komorou a pojišťovnou Kooperativa · individuální pojistná smlouva s kteroukoli pojišťovnou nabízející odpovídající typ pojištění Při uzavírání individuálních pojistných smluv si mohou daňoví poradci vybrat z celé řady nabídek mnohých pojišťoven, které na našem trhu takovéto pojištění nabízí. Doporučení komory směřuje k tomu, aby se každý vždy pečlivě seznámil nejen s vlastní pojistnou smlouvou, ale také se všeobecnými podmínkami, zkušenostmi v této oblasti a referencemi. Pro správný výběr rozhodně nestačí nabídka výhodného pojistného. Přestože název pojistného produktu bývá podobný, rozsah jednotlivých nabídek je velmi různý. Aby komora zjednodušila a zpřehlednila systém pojištění daňových poradců, uzavřela rámcovou pojistnou smlouvu, jejíž praktickou aplikaci garantuje zkušená makléřská společnost.\n\nCca 80-90% daňových poradců, kteří výhod kolektivního pojištění přes rámcovou pojistnou smlouvu využívají, má garantován produkt z hlediska kvality i dlouhodobé perspektivy. Jak bylo v úvodu konstatováno, rozsah činnosti daňového poradce bývá obvykle velmi široký. Aby měl klient odpovídající záruky, je třeba, aby stejně široce bylo sjednáno i pojištění. Proto je rámcová pojistná smlouva koncipována tak, že se vztahuje na škodu vzniklou v souvislosti s výkonem daňového poradenství, a to v rozsahu působnosti zákona 523/92 Sb. Zahrnuje tedy krytí škod v celé šíři, definované v úvodních větách tohoto článku. Pojištění se vztahuje zejména na odpovědnost za škodu způsobenou: a) činností zaměstnanců b) daňovou radou a zastupováním ve věcech daní c) zpracováním zdravotního a sociálního pojištění d) vydáním odborných posudků e) uplatněním sankcí vůči klientovy ve smyslu zákona 337/92 Sb., o správě daní a poplatků f) nesprávnou aplikací právního předpisu a chybným výpočtem.\n\nMnohá nedorozumění mezi klientem a daňovým poradcem vznikají z chybného pochopení uvedeného rozsahu pojištění. V této souvislosti je podstatné zdůraznit zejména, že obecně zde rozebíraná odpovědnost a následné pojištění je uplatnitelné, jen pokud se jedná o činnost v rámci zákona 523/92 Sb. Klient může dostat službu vedení účetnictví, která je poskytnuta daňovým poradcem, ale protože se jedná pouze o vedení účetnictví, bez jakékoli vazby a souvislosti např. na zpracování daňového přiznání či jiného daňového poradenství, jedná se zpravidla o činnost vykonávanou na základě Živnostenského zákona, a pravidla pro ni jsou tudíž upravena rozdílně. V některých případech se klienti chybně domnívají, že škodou je navýšení daně. Přitom pokud by byla stanovena daňová povinnost správně, tato částka by byla odvedena v odpovídající výši již v řádném termínu po odevzdání daňového přiznání. Je pravda, že i navýšení daně může být v některých případech škodou. Tuto skutečnost však musí potvrdit soud. Každá pojistná smlouva obsahuje také ustanovení o výlukách pojištění. Sem bude jistě vždy patřit škoda způsobená úmyslně či jakýmkoli nepoctivým nebo podvodným jednáním. U pojištění daňových poradců je vhodné, aby existovala možnost sjednání pojištění po ukončení činnosti, aby existovala záruka náhrady také po vynuceném (nemoc, úraz) nebo nevynuceném (odchod do důchodu) ukončení výkonu daňového poradenství. Komoře daňových poradců ČR a odpovědné makléřské společnosti se mimo tyto ustanovení do rámcové pojistné smlouvy podařilo doplnit pojištění na odpovědnost za škodu na věcech, které daňový poradce převzal v rámci daňového poradenství a pojištění odpovědnosti za škody způsobené nedodržením zahraničního práva a mezinárodních účetních standardů. Daňoví poradci mají dále možnost sjednat další nadstavbové pojistné smlouvy, které více či méně navazují na pojištění základní, např. pojištění odpovědnosti správců konkursních podstat a likvidátorů, pojištění vozidel, apod. Z dosavadního průběhu likvidace škod lze udělat obecný závěr, že škodní průběh u daňových poradců nijak nevybočuje z obvyklé četnosti a výše, která by se dala předpokládat u tohoto druhu činnosti. Pro klienty je ale podstatné to, že bez ohledu na konkrétní pojištění daňového poradce, je jeho odpovědnost za škodu, která vznikne v souvislosti s daňovým poradenstvím v rozsahu zákona 523/92 Sb., nezpochybnitelná.\" - Komora daňových poradců.\n\nPrávo vykonávat daňové poradenství nabývá fyzická osoba dnem zápisu nebo registrace do seznamu daňových poradců (dále jen \"seznam\"). K tomuto dni se vydá daňovému poradci osvědčení o zápisu do seznamu nebo hostujícímu daňovému poradci osvědčení o registraci v seznamu (dále jen \"osvědčení\").\n\nFyzickou osobu, pokud splňuje podmínky stanovené mezinárodní smlouvou, kterou je Česká republika vázána, a není zapsána nebo zaregistrována, je komora povinna zapsat do seznamu po složení kvalifikační zkoušky, nejpozději však do konce měsíce následujícího po měsíci, v němž fyzická osoba zkoušku složila. Mimo dalších podmínek může kvalifikační zkoušku složit pouze fyzické osoba, která dle zákona získala alespoň vysokoškolské vzdělání nejméně v rámci akreditovaného bakalářského studijního programu.\n\n"}
{"id": "846971", "url": "https://cs.wikipedia.org/wiki?curid=846971", "title": "Japonsko na Zimních olympijských hrách 1956", "text": "Japonsko na Zimních olympijských hrách 1956\n\nJaponsko na Zimních olympijských hrách 1956 reprezentovalo 10 sportovců (10 mužů a 0 žen) v 5 sportech.\n\n"}
{"id": "846972", "url": "https://cs.wikipedia.org/wiki?curid=846972", "title": "Hřib vlašský", "text": "Hřib vlašský\n\nHřib vlašský je české jméno používané pro několik hřibovitých hub:\n"}
{"id": "846973", "url": "https://cs.wikipedia.org/wiki?curid=846973", "title": "Ústřední seznam kulturních památek České republiky", "text": "Ústřední seznam kulturních památek České republiky\n\nÚstřední seznam kulturních památek České republiky (ÚSKP ČR) vede Národní památkový ústav (NPÚ) jako ústřední organizace státní památkové péče na základě zákona č. 20/1987 Sb., o státní památkové péči. Byl nově zřízen s nabytím účinnosti zákona č. 20/1987 Sb., o státní památkové péči, kdy do něj byla sloučena data z dosavadních krajských rejstříků. V letech 2007 až 2015 probíhá na základě usnesení vlády digitalizace a modernizace seznamu a souvisejících procesů a služeb. Do roku 2015 byla k evidenci památek užívána řada dílčích systémů, k 1. prosinci 2015 je spuštěn nový Památkový katalog. Podle návrhu zákona o ochraně památkového fondu, schváleného vládou v listopadu 2015, má být ÚSKP z právního hlediska nahrazen „seznamem památkového fondu“ (de facto na něj přejmenován). \n\nV roce 1850 byla v Rakousku-Uhersku založena Centrální komise pro soupis stavebních památek. Od roku 1872 se zapisovaly i movité památky. V letech 1907–1937 byly pod vedením konzervátorů Státního památkového ústavu sepsány památky z 52 okresů. \n\nZákon č. 22/1958 Sb., o kulturních památkách, v § 7 stanovil, že památky se z evidenčních důvodů zapisují do státních seznamů památek, ale že chráněny jsou i památky do seznamů nezapsané. Památky zákon v § 2 obecně definoval, přičemž odst. 3 stanovil, že v pochybnostech se považuje věc za památku až do rozhodnutí výkonného orgánu krajského národního výboru, který si před rozhodnutím vyžádá posudek ústavu památkové péče a ochrany přírody. \n\nV letech 1984–1987 v rámci generální aktualizace nemovitých kulturních památek byly seznamy aktualizovány a zpřesněny, a promítnuty do katastru nemovitostí, zároveň byl počet památek snížen. Zákon č. 20/1987 Sb., o státní památkové péči, změnil seznamy v závazné a definující, tj. stanovil, že považuje za kulturní památky věci prohlášené za ně Ministerstvem kultury ČR a také památky zapsané do státních seznamů podle dřívějších právních předpisů. \n\nV letech 2000–2007 proběhla obnova identifikace kulturních památek. V letech 2005-2011 proběhla obnova identifikace movitých kulturních památek. Také proběhla revize památkově chráněných území. Obnova identifikace se označovala zkratkou REI.\n\nDosavadní základní systémy evidence památkového fondu jsou technologicky zastaralé, založené na jednouživatelských kancelářských databázových systémech, což umožňuje editaci dat pouze několika pracovníkům na ústředním pracovišti NPÚ a neumožňuje operativní online editaci z ostatních pracovišť NPÚ a z MK ČR. Neexistuje ani přímé propojení s ČÚZK pro zanášení informace o památkové ochraně do katastru nemovitostí a propojení s územními články státní správy (krajské úřady, úřady obcí s rozšířenou působností) a s obcemi. Aplikace pro jednotlivé části památkového fondu (nemovité a movité památky, mobiliární fondy, památkově chráněná území, území s archeologickými nálezy) fungují odděleně a neumožňují přímé propojení souvisejících záznamů. Popisná a geografická data jsou zpracována odděleně, související archivní dokumentace (evidenční karty, fotografie, mapy, plány) a spisová agenda nejsou digitalizovány vůbec. Nejsou k dispozici aktuální digitální polohopisná data, především vektorová data katastru nemovitostí, do dat jsou již od jejich vzniku zanášeny nepřesnosti. Související agendy jsou založeny na oběhu papírových dokumentů. Kapacitně ani finančně není zajištěna digitalizace dostupných údajů a dokumentů. Kvůli tomuto stavu nelze garantovat potřebnou kvalitu obsahu ÚSKP ani zajistit potřebné služby při poskytování dat, a to ani služby, které musí být poskytovány ze zákona.\n\nSoučástí Integrovaného informačního systému památkové péče (IISPP), budovaného od roku 2006, jsou Geografický informační systém (GIS) a Metainformační systém (MIS). Postupně mají být do systému integrována data z dosud používaných starších aplikací:\n\nČást evidence ze systému MonumIS, zahrnující nemovité kulturní památky, památkově chráněná území (památkové zóny a památkové rezervace), světové dědictví, národní kulturní památky (včetně movitých) a nejohroženější nemovité kulturní památky, byla veřejně dostupná na internetu prostřednictvím webové aplikace MonumNet. \n\nMonumNet byl základem pro sestavení seznamů českých nemovitých kulturních památek na české verzi Wikipedie a rozšiřováníí fotografické sbírky v rámci soutěže Wiki miluje památky.\n\nOd listopadu 2015 je jako nástupce MonumNet spuštěn Památkový katalog. Dosavadní portál Monumnet zůstal přístupný i nadále, ale pouze jako rozcestník. Jediná datová část, přístupná veřejnosti, je seznam restaurátorů.\n\nDo údajů o movitých kulturních památkách mohou do Ústředního seznamu nahlížet vlastník movité kulturní památky, osoby při výkonu státní správy, pokud tyto údaje potřebují pro plnění svých úkolů, osoby pro studijní účely na základě písemného potvrzení příslušného školského zařízení nebo příslušné kulturní instituce a osoby pro vědeckovýzkumné účely na základě písemného potvrzení zadavatele výzkumného úkolu; ostatní osoby tak mohou učinit pouze s písemným souhlasem vlastníka.\n\nV návaznosti na programový dokument \"„Základní cíle Strategie efektivní veřejná správa a přátelské veřejné služby (Smart Administration) v období let 2007–2013“\", schválený usnesením vlády České republiky č. 197 ze dne 28. února 2007, vláda České republiky usnesením č. 1440 z 19. prosince 2007 vyjádřila souhlas s předloženým záměrem digitalizace ÚSKP a uložila ministru kultury zpracovat, připravit a do 31. prosince 2008 předložit vládě návrh projektu \"Uplatnění principu Smart Administration v oblasti nakládání s památkovým fondem České republiky\", ministru vnitra a předsedovi Českého úřadu zeměměřického a katastrálního uložila na přípravě projektu s ministrem kultury spolupracovat. Ministerstvo kultury pověřilo přípravou projektu Národní památkový ústav. Projekt reflektuje i \"Strategií rozvoje služeb pro informační společnost v České republice na období 2008–2012\", kterou schválila vláda ČR usnesením č. 854 dne 9. července 2008. Projekt je veden pod č. 12 na indikativním seznamu záměrů strategických projektů pro čerpání prostředků ze Strukturálních fondů EU v rámci Smart Administration – příloze ke strategii Efektivní veřejná správa a přátelské veřejné služby, schválené usnesením vlády ČR č. 536 dne 14. května 2008.\n\nV rámci projektu měl být vytvořen nový elektronický systém evidence památkového fondu, který jako registr veřejné správy má mít návaznost na základní registry, především na Registr územní identifikace, adres a nemovitostí (RUIAN). Mají být též elektronizovány procesní postupy například při vyhlašování památek a zajištěna naváznost na Registr práv a povinností. Má být zajištěna online aktualizace dat včetně přesného prostorového vymezení památek v geografickém informačním systému (GIS) a digitalizována základní archivní dokumentace. Informace mají být prostřednictvím webových služeb a komunikačních prostředků veřejné správy zpřístupněny příslušným správním úřadům, dotčeným osobám atd. a též zveřejněny prostřednictvím portálu veřejné správy, včetně elektronických formulářů pro podávání souvisejících žádostí.\n\nNedatovaný projekt digitalizace zveřejněný na webu ministerstva kultury ČR je rozdělen do etap se stanovenými termíny a vyčísleným odhadem nákladů, které jsou celkově vyčísleny na 230 milionů Kč. 85 % má být hrazeno ze strukturálních fondů EU – Evropského fondu pro regionální rozvoj (ERDF), zbylých 15 % ze státního rozpočtu prostřednictvím ministerstva kultury. Nasazení aplikací pro správu dat do ostrého provozu v rámci NPÚ bylo plánováno na průběh roku 2011, dokončení procesní a integrační platformy včetně zpřístupnění dat bylo směrováno na konec roku 2013 s tím, že digitalizace geografických dat a archivní dokumentace by přesahovala až do konce roku 2015.\n\nEtapy 1 až 4 se týkají vývoje a nasazení aplikací: pro 1. etapu projektu (příprava, analýza, návrh zadání) uvádí období od září 2007 do konce září 2009 a náklady 11,2 milionu Kč, pro druhou etapu (realizaci aplikací) navazující období do konce června 2010 a náklady 42,65 milionu Kč, pro 3. etapu (ověřovací provoz a jeho vyhodnocení) navazující období do konce listopadu 2010 a náklady 8,25 milionu Kč, pro 4. etapu (rekonfigurace aplikací a ostrá migrace dat) navazující období do konce ledna 2011 a náklady 5 milionů Kč. Jako pátá etapa je označeno vybavování pracovišť komunikační infrastrukturou v období od začátku roku 2009 do konce roku 2011 nákladem 32,7 milionu Kč. Jako 6. etapa, s termínem od července 2009 do prosince 2015 a náklady 55,4 milionů Kč, je uvedeno zpracování geografických dat a digitalizace archivní dokumentace. Sedmou etapu je návrh a vytvoření integrační platformy a služeb zpřístupnění dat (od začátku roku 2010 do konce roku 2013, náklady 35,4 milionů Kč) a sedmou etapou je elektronizace procesů souvisejících agend (termín shodný s 6. etapou, náklady 39,4 miliony Kč.\n\nZadávací dokumentace na návrh a implementaci aplikace Památkový katalog NPÚ, datovaná rokem 2011, požadovala umožnit evidenci nejen vyhlášených kulturních památek, ale i dalších objektů, které status KP nemají, ale nacházejí se v památkově chráněných územích či v prostředí KP nebo se jedná o objekty či území s nepochybnou kulturně historickou hodnotou místního významu. Tato nová část s pracovním názvem Soupis má být zdrojovou bází i pro podávání návrhů na prohlášení za KP, podkladem pro tvorbu plánů ochrany a poskytování podrobných územně analytických podkladů (ÚAP). Památkový katalog NPÚ má být koncipován jako součást Integrovaného informačního systému památkové péče (IISPP) a zohledňovat vazby na další části tohoto systému (Geografický informační systém GIS, Metainformační systém MIS, Informační systém o archeologických datech ISAD, Tritius, CastIS, ArtGuard, DMS, Intranet NPÚ, Elektronická spisová služba ESS a Centrální správa číselníků). Základní jednotkou databáze má být jeden záznam o „památkové věci“ („heritage asset“), která může být objektem památkového zájmu, souborem objektů nebo částí KP, částí části KP (atd. až do jakékoli libovolné podrobnosti), částí objektu památkového zájmu (opět do jakékoli podrobnosti), památkovou zónou, rezervací nebo ochranným pásmem. Jeden záznam má jeden identifikátor a mezi jeho vlastnosti (atributy) má patřit i právní vztah a vazba na jiné záznamy. Geografická identifikace má být prováděna prostřednictvím definičních bodů, polygonové prvky mají být použity na úrovni statistických obvodů, nově mají být pro potřeby památkového katalogu NPÚ a IISPP generovány v GIS rovněž prostorové relace s polygony rozsahu ochrany vymezenými v datové sadě A1 GIS. Jako problém je v dokumentaci popisováno, že NPÚ nemá online přístup k definičním bodům parcel a polygonům parcel katastru nemovitostí. Aplikace má evidovat všechny provedené datové změny.\n\nPro projekt „Památkový katalog (Informační systém evidence památek ve vazbě na RUIAN)“, plánovaný na období 1. července 2014 – 30. listopadu 2015, byla Národnímu památkovému ústavu přiznána 3. prosince 2014 dotace na základě žádosti předložené v rámci výzvy č. 17 Integrovaného operačního programu (jednoho z operačních programů EU v ČR), prioritní osa 1a a 1b – Rozvoj informační společnosti ve veřejné správě. \n\nPro projekt „Digitalizace fondů NPÚ“, plánovaný rovněž na období 1. července 2014 – 30. listopadu 2015, byla Národnímu památkovému ústavu přiznána 21. listopadu 2014 dotace na základě žádosti předložené v rámci výzvy č. 17 Integrovaného operačního programu, prioritní osa 6.1a Modernizace veřejné správy – cíl Konvergence. První části projektu je digitalizace dokumentačního a fotografického fondu NPÚ, tj. fotosbírky, mobiliárních fondů a základní dokumentace památkové péče související s agendou vedení Ústředního seznamu kulturních památek. Ve druhé části projektu mají být ve specializovaném digitalizačním centru na špičkových strojích bezkontaktně skenovány části historických fondů NPÚ (grafiky, obrazy, textilie apod.) se zaměřením na mimořádně ohrožené dokumentační fondy – historické fotografie a skleněné negativy.\n\nSouhrnná hodnota obou projektů činí podle tiskové zprávy ministerstva vnitra bezmála 39 milionů korun. Na projekt „Památkový katalog“ o celkovém rozpočtu 21 milionů korun přispějí strukturální fondy 18 miliony Kč, na projekt Digitalizace fondů NPÚ o rozpočtu necelých 18 milionů Kč přispějí 15 miliony Kč. Projekt Památkového katalogu řídí Ing. Petr Volfík, vedoucí odboru informatiky GŘ NPÚ.\n\nNávrhy nového Zákona o památkovém fondu z roku 2008 a Zákona o ochraně památkového fondu z let 2013–2015 nazývají ústřední seznam památek a památkových území Seznam památkového fondu či Seznam chráněného památkového fondu. Podle návrhu z roku 2008 měly být do nového seznamu památky zapisovány pouze na základě stanovených náležitostí, tj. památky, o jejichž prohlášení památkou nejsou dostatečné doklady, by musely projít novým správním řízením, jinak by ochrana po přechodném období zanikla. Nový návrh z roku 2013 předpokládá opět pouhé automatické převzetí celého památkového fondu, tedy de facto pouhé přejmenování původního ústředního seznamu. Oba návrhy (2008 i 2013) předpokládaly zavedení statusu tzv. památek místního významu, až návrh z roku 2013 však požaduje jejich evidenci v centrálním Seznamu památkového fondu. Seznam má být informačním systémem veřejné správy, jehož správcem by mělo být Ministerstvo kultury a provozovatelem odborná organizace památkové péče. Systém má být propojen se základním registrem územní identifikace, adres a nemovitostí (RÚIAN).\n\nNávrh zákona o ochraně památkového fondu, schválený vládou 20. listopadu 2015, v navrženém § 42 definuje seznam památkového fondu (zmiňuje jej s malým písmenem jako obecný název) jako informační systém veřejné správy, který je účelově zaměřeným a soustavně doplňovaným souborem údajů a dalších podkladů stanovených tímto zákonem, do nějž se zapisují údaje o kulturních památkách, národních kulturních památkách a o památkových územích a ochranných památkových pásmech. Památky místního významu tento návrh zákona již nezmiňuje. Podle navržených přechodných ustanovení se kulturní památky chráněné podle zákona č. 20/1987 Sb. ve znění účinném přede dnem nabytí účinnosti nového zákona považují za kulturní památky i podle nového zákona. Obdobně převzaty by měly být i prohlášené národní kulturní památky, památkové rezervace, památkové zóny a ochranná památková pásma všech typů. Údaje obsažené v Ústředním seznamu kulturních památek České republiky se ke dni účinnosti nového zákona mají zapsat do seznamu památkového fondu. Pro veřejné údaje v seznamu zákon stanoví fikci úplnosti a pravdivosti (O údajích seznamu památkového fondu, které jsou veřejné, se má za to, že jsou zapsány v souladu se skutečným právním stavem a že jsou úplné.). Veřejnými údaji mají být: \nVeřejný podklad seznamu památkového fondu má dále tvořit fotodokumentace kulturní památky, národní kulturní památky nebo památkového území pořízená z veřejného prostranství a plán ochrany. \n\nJako neveřejné údaje se mají u věcí a staveb, které se neevidují v katastru nemovitostí, zapisovat údaje o vlastníkovi a údaj o umístění věci. Neveřejný podklad seznamu památkového fondu dále tvoří fotografická a další dokumentace nad rámec veřejné dokumentace (tedy například foto z interiérů atd.), rozhodnutí nebo závazná stanoviska orgánu památkové péče o věcech v památkovém území, které nejsou kulturními památkami, stavebně historický průzkum, závěrečná restaurátorská zpráva, operativní a další průzkumná dokumentace. \n\nÚdaj stanovený zákonem má památkový ústav zapsat do seznamu památkového fondu bezodkladně poté, kdy jej obdrží. Údaj, který vznikl na základě jeho činnosti, má památkový ústav zapsat ve lhůtě 10 dnů ode dne vzniku tohoto údaje. Zapsané údaje se mají „zpracovávat“ (tj. uchovávat) trvale, s výjimkou údajů o vlastnictví památek, které se uchovávají pouze tři roky od zápisu zániku památky nebo zániku její ochrany. Chybné údaje, které vznikly zřejmým omylem, má památkový ústav opravit „na písemný návrh vlastníka nebo i bez návrhu“ do 30 dnů od zjištění a opravu oznámí vlastníkovi, v případě jeho nesouhlasu s opravou je věc předána k rozhodnutí ministerstvu.\n\n"}
{"id": "846974", "url": "https://cs.wikipedia.org/wiki?curid=846974", "title": "Sveti Nikola", "text": "Sveti Nikola\n\nSv. Nikola (626 m n. m.) je nejvyšší hora chorvatského ostrova Hvar. Na jejím vrcholu se nachází kaple, kterou v roce 1487 nechal vystavět Matij Ivanić. Od roku 1998 se zde rovněž nachází kamenný kříž, který byl vystavěn u příležitosti výročí Hvarsko-bračsko-višské diecéze.\n\n"}
{"id": "846975", "url": "https://cs.wikipedia.org/wiki?curid=846975", "title": "Čchang-pching", "text": "Čchang-pching\n\nČchang-pching může být:\n\n"}
{"id": "846978", "url": "https://cs.wikipedia.org/wiki?curid=846978", "title": "Čchang-pching (Peking)", "text": "Čchang-pching (Peking)\n\nObvod Čchang-pching () je jeden z městských obvodů Pekingu, hlavního města Čínské lidové republiky. Leží na severozápad od historického centra města, má rozlohu 1430 čtverečních kilometrů a v roce 2000 v něm žilo přibližně 614 tisíc obyvatel.\n\n"}
{"id": "846980", "url": "https://cs.wikipedia.org/wiki?curid=846980", "title": "Erdenet (podnik)", "text": "Erdenet (podnik)\n\nSpolečný mongolsko-ruský podnik Erdenet ( , ) je těžební společnost na těžbu a obohacování rud. Jde o společnost s ručením omezeným, která sídlí Erdenetu v Mongolsku. Jeho hlavním produktem je měděná obohacená ruda. Patří mezi největší těžební společnosti v Asii. Nachází se v Orchonském ajmagu na severu Mongolska mezi řekami Selenga a Orchon gol ve vzdálenosti 240 km od hlavního města Ulánbátaru.\n\nGeologický výzkum oblasti Erdenetiin-Ovoo začal koncem roku 1950; společnost byla založena jako společný sovětsko-mongolský podnik v roce 1974. Těžba byla zahájena odstřelem patnáctimetrové skrývky nadloží 11. června 1976. První koncentrát byl vyroben v r. 1978 a téhož roku dosáhla roční těžba 4 mil. t rudy. V roce 1980 byla zprovozněna druhá polovina závodu s roční kapacitou 8 mil. t rudy. O rok později se kapacita opět zdvojnásobila na 16 mil. t za rok. V roce 1989 měl podnik kapacitu 20 mil. t za rok a roční výroba koncentrátu dosáhla 1 mil. t.\nV r. 1997 dosáhla roční produkce měděného koncentrátu 2 milionů tun. Po modernizaci dokončené v r. 2001 dosáhla kapacita první části závodu 10 mil. t rudy. Na přelomu tisíciletí byly v Rusku vedeny spory ohledně jejich podílu na podniku a ty byly ukončeny v r. 2002. V roce 2009 Erdenet zpracoval 26 milionů tun rudy.\n\nV současné době (2012) se těží 29,2 mil. t rudy, z čehož se 26,1 mil. t dále upravuje; podnik produkuje 3 977 t molybdenového a 513 731 t měděného koncentrátu, který se vyváží do mnoha zemí, nejvíce do Kazachstánu, Japonska, Čínu, Ruska a Švýcarska. Je největším světovým producentem mědi a molybdenu.\n\nPodíl na podniku je rozdělen následovně: 51 % mongolská strana (státní účast), 49 % ruská strana zastupovaná společností Zarubežmet ( ). Podnik se dělí na pět obchodních jednotek; od roku 2007 vlastní společnost pro výrobu ocelových koulí \"Erdenet metall\".\n\nPodnik spolupracuje s několika dalšími významnými těžebními společnostmi, např. Norilsk Nickel (\"Норильский никель\") nebo Uralská báňská a hutní společnost (\"Уральская горно-металлургическая компания\").\n\nDo Erdenetu vede odbočka Transmongolské magistrály.\n\nSkladba zaměstnanců společnosti je multikulturní, vedle Mongolů zaměstnává občany Ruska, Kazachstánu, Ukrajiny, Arménie, Uzbekistánu, Ázerbájdžánu, Běloruska a Kyrgyzstánu.\n\nSídlo společnosti se nachází na náměstí Amarah ve městě Erdenet.\n\nDne 1. ledna 2000, celkový počet zaměstnanců byl 6.604 lidí, včetně 5488 z Mongolska, a 1072 lidí - z SNS: Rusko - 558 (52,1%), Kazachstán - 327 (30,5% ), Ukrajina - 162 (15%) a zbývajících 25 (2,3%) - občané Arménie, Uzbekistánu, Ázerbájdžánu, Bělorusku a Kyrgyzstánu.\n\nVe vedení podniku \"Erdenet\" v roce 1999, zúčastnilo 192 lidí, včetně z Mongolska je 153 lidí (79,7%), ruská strana - 39 (20,3%) a v 2000 - 197 lidí, včetně Mongolů - 156 lidí (79,2%), rusů - 41 (20,8%).\n\nJak 1. ledna 2001 počet pracovníků byl 6518 osob, včetně z Mongolska 5485 lidí, a občany Ruska a SNS - 1033 osob (15,8%), z toho: z Ruska - 542 lidí (52, 5%), Kazachstánu - 311 (30,1%), Ukrajiny - 155 (15,0%) a 25 (2,4%) - občané Arménie, Uzbekistánu, Ázerbájdžánu, Běloruska a Kyrgyzstánu.\n\n"}
{"id": "846986", "url": "https://cs.wikipedia.org/wiki?curid=846986", "title": "Leskovac", "text": "Leskovac\n\nLeskovac (v srbské cyrilici Лесковац) je město na jihu Srbska, centrum Jablanického okruhu. Je také i významným průmyslovým centrem. V roce 1991 měl 62 053 obyvatel, v roce 2011 pak ve městě žilo 60 288 lidí. Do opštiny Leskovac patří pak ještě dalších 144 sídel, většinou vesnic. Leskovac je vzdálen 280 km jižně od Bělehradu, 45 km jižně od Niše, 161 km západně od Sofie a 804 km severně od Atén.\n\nMěstem protéká řeka Veternica, která se vlévá do Jižní Moravy. Je napojené na dálniční síť (nejjižnější část bývalé dálnice Bratrství a jednoty) a trať Niš–Skopje (od roku 1886). Jižně od města se nachází tzv. Grdelická soutěska.\n\nV Srbsku je město známé především díky grilovanému masu a pljeskavici. Každý rok se v Leskovaci pořádá festival \"Roštiljijada\", kterého se účastní návštěvníci z celého Srbska.\n\nNázev Leskovac je slovanského původu a pochází od slova \"líska\" (srov. např. Leskovec v České republice). Podle legendy se na místě současného města nacházelo jezero, které následně vyschlo a lískový keř, který na dně vyrostl, dal nové osadě své jméno. Ještě starší název obce \"Glubočica\" je rovněž slovanského původu. Turecký název města \"Hisar\" označoval pevnost.\n\nÚdolí řeky Jižní Morava bylo v oblasti dnešního města osídleno již od pravěku. Postupně se zde vystřídaly různé kultury. Slované oblast osídlili v 7. století. Archeologické průzkumy odhalily řadu artefaktů z této doby, např. v lokalitách Hisar, Gradac, Mala Kopašnica, Slatinska reka a dalších. 30 km od Leskovace se nachází velké archeologické naleziště z 6. století s názvem Caričin Grad. Řada nálezů byla umístěna do leskovackého městského muzea. 15 km jižně se nachází archeologická lokalita Skobaljić Grad.\n\nSoučástí středověkého srbského státu se Leskovac se svým okolím stal v 12. století, kdy tehdejší srbská vládce Štěpán Nemanja získal darem region Dubočica od tehdejšího byzantského císaře Manuela I. Komnena. Samotné město Leskovac je poprvé zmíněno pod svým současným názvem v 15. století jako rozsáhlé sídlo. V roce 1374 připadl region Dubočica srbskému knížeti Lazaru Hrebeljanovićovi. V roce 1412 město poprvé napadli Turci. Výboj vedený tureckým spoluvládcem Musou Çelebi původní sídlo zcela zpustošil. Střety pravoslavného obyvatelstva s Turky pokračovaly i nadále; V roce 1454 bylo turecké vojsko poraženo při výpravě na kopec Novo Brdo. O několik měsíců později následoval nový turecký útok, který vedl sám sultán Mehmed II. Od 16. listopadu 1454 až do 11. prosince 1877 byl Leskovac součástí Osmanské říše.\n\nNa konci 18. století bylo město centrem velkého leskovackého pašalíku, který zahrnoval území bývalého sandžaku Aladži-Hisar (Kruševac) a Paraćin. Dle záznamů francouzského cestovatele Ami Boueho z roku 1837, který tehdy Leskovac navštívil, mělo město 3000 domů; 2400 křesťanských, 500 tureckých (muslimských), 30 cikánských a 10 židovských. Počet obyvatel odhadl na 15 000 lidí.\n\nBěhem prvního srbského povstání se místní pravoslavné, resp. srbské obyvatelstvo připojilo částečně na stranu vzbouřenců. Povstání však Turci v této oblasti velmi rychle potlačili a na tři sta vzbouřenců ze samotného města pobili. Několik tisíc lidí poté bylo popraveno v celém regionu. Další povstání proti Turkům vypuklo v roce 1841. Bylo však velmi špatně zorganizováno a proto i rychle potlačeno. V roce 1807 mělo město 10 tisíc obyvatel, v roce 1858 již 15 tisíc obyvatel.\n\nSrbové město získali po válce s Osmanskou říší v letech 1877–1878, která zajistila srbskému knížectví nezávislost. Sanstefanská mírová smlouva následně potvrdila, že město bude patřit Srbsku. V této době představoval Leskovac centrum řemeslné výroby a obchodu v jižním Srbsku. V polovině 19. století se zde nacházelo třináct podniků na výrobu textilu. Bylo proto také přezdíváno Srbský Manchester. První moderní továrna na zpracování textilu zde byla otevřena v roce 1902. První nemocnici získal Leskovac roku 1909.\n\nBěhem první světové války se v blízkosti Leskovace odehrála Bitva na řece Moravě, která skončila sice vítězstvím Bulharska, srbská vojska se však z boje stáhla směrem Prokuplje-Lebane-Medveđa-Priština. Město bylo osvobozeno 7. října 1918 poté, co byla prolomena Soluňská fronta.\n\nV roce 1938 měl Leskovac 18 000 obyvatel. Hlavním průmyslovým odvětvím zde byl textilní průmysl, především zpracování vlny. Spolu s nedalekými obcemi Vučje a Grdelica místní podniky zastupovaly 40 % textilní produkce Království Jugoslávie. Nacházelo se zde také několik bank. V roce 1903 zde byla na řece Vučjanka zbudována druhá vodní elektrárna na území Srbska.\n\nZa druhé světové války byl Leskovac obsazen německými vojsky. Dne 11. října 1943 zde byla zformována První jihomoravská brigáda partyzánského vojska. Tvořilo ji 570 bojovníků. Dne 20. května 1944 byla na vrchu Radan v blízkosti Leskovace zformována 21. srbská divize NOVJ. Od července do srpna 1944 zde proběhla tzv. Topličsko-jablanická operace. Dne 6. října 1944 byl Leskovac bombardován v rámci německé akce Ratweg. Město bylo následně osvobozeno dne 11. října 1944 během Nišské operace.\n\nModerní rozvoj města byl zahájen po skončení války. V roce 1954 získal Leskovac moderní vodovodní síť. O čtyři roky později potom i kanalizaci.\n\n"}
{"id": "846988", "url": "https://cs.wikipedia.org/wiki?curid=846988", "title": "Mrtvá klávesa", "text": "Mrtvá klávesa\n\nJako mrtvá klávesa se označuje klávesa na počítačové klávesnici nebo na klávesnici psacího stroje, která sama negeneruje žádný znak, ale ovlivňuje výstup kláves stisknutých po ní. Typickým příkladem jsou klávesy, které k následujícím písmenům přidávají diakritické znaménko, například čárku. Díky tomu není nutné mít zvláštní klávesy pro všechny možnosti diakritiky, ale stačí navíc klávesy pro jednotlivá diakritická znaménka.\n\nDalším příkladem je klávesa Compose.\n\nNa českém rozloženích kláves bývá většina malých českých písmen přímo generovatelná i ve variantě s diakritikou, nicméně mrtvé klávesy pro háček a čárku jsou používány jednak pro velká písmena s diakritikou, jednak pro vzácnější kombinace diakritiky (například \"ň\" nebo \"ó\"). S ohledem na blízkost německého prostředí je na českých rozloženích také běžná mrtvá klávesa pro přehlásku.\n"}
{"id": "846991", "url": "https://cs.wikipedia.org/wiki?curid=846991", "title": "Atletika na Letních olympijských hrách 1976 – 400 metrů muži", "text": "Atletika na Letních olympijských hrách 1976 – 400 metrů muži\n\n"}
{"id": "846992", "url": "https://cs.wikipedia.org/wiki?curid=846992", "title": "Bilohirsk", "text": "Bilohirsk\n\nBilohirsk ( , , ) je město na Krymu, sporném území považovaném za část Ukrajiny, ale ovládaném od Krymské krize Ruskem. Leží 42 km východně od hlavního města Krymské autonomní republiky Simferopolu. Městem protéká řeka Bijuk-Karasu. Do roku 1945 neslo název Karasubazar ( ), což krymskotatarsky znamená „trh na (řece) Karasu“. Město bylo přejmenováno spolu s některými dalšími sídly po deportaci Krymských Tatarů.\n\n\n"}
{"id": "846995", "url": "https://cs.wikipedia.org/wiki?curid=846995", "title": "Paměť FRAM", "text": "Paměť FRAM\n\nFRAM (Ferroelectric Random Access Memory) je nevolatilní paměť s přímým přístupem, která dokáže uchovat data i po vypnutí napájení. Jejím základem jsou feroelektrické krystaly. Tato paměť principielně funguje stejně jako RAM. Buňky paměti FRAM ale využívají zbytkové polarizace feroelektrického materiálu. Její princip fungování je založen na vystavení elektrického krystalu elektrickému poli. Díky tomu se centrální atom pohne ve směru elektrického pole a zapříčiní proudový náraz. Ten je zaznamenán vnitřními obvody a paměť je následně zapnuta. Díky tomu, že centrální atom v této pozici zůstane i po odstranění pole, je paměťový stav uchován. \n\nPrvní nespornou výhodou je rychlá doba zápisu. Je totiž nižší než 50 ns, což umožňuje rychlost zápisu až 1400 kB/s. Zápis je navíc prováděn ve stejném procesu jako čtení, protože pro přístup do paměti existuje pouze jeden příkaz. Další výhodou je její nízká spotřeba, což napomáhá k delší životnosti baterie. K zápisu do paměti je potřeba nízké napětí a pro změnu dat je využíván jen velmi malý proud. Využívají proto napájení pouze 1,5 V. Pokud ji srovnáme například s pamětí Flash, tak paměť FRAM při rychlosti 12 kB/s spotřebuje 250 krát méně energie. Paměti FRAM se vyznačují také vysokou spolehlivostí. Ta se projevuje při zápisu dat. Nízké napětí, které je pro něj zapotřebí, je načteno již během začátku zápisu. Předejde se tím pouze částečnému zápisu, ke kterému může dojít například u integrovaných obvodů pamětí EEPROM, pokud jsou během zápisu odpojeny od zdroje energie. Se spolehlivostí souvisí také její schopnost uchování dat. Data jsou při teplotě 85 °C uchována i více jak 10 let. FRAM paměti se vyznačují také vysokou flexibilitou. Jejich paměť je možno dynamicky dělit a oddělit tak datovou a programovou část. Při výrobě je využita technologie nahrazující tranzistory a nábojové pumpy, čímž bylo dosaženo menších velikostí čipů. Zvýšila se tak i bezpečnost, protože byl znesnadněn přístup útočníkům. Vysoké odolnosti bylo dosaženo také vůči radiaci, což ji předurčuje k využití v některých lékařských odvětvích.\n\nDíky možnosti rychlého a častého zápisu a také uchování dat po odpojení nebo výpadku napájení jsou využitelné v mnoha systémech. Mohou to být automobilové aplikace (např. pro air-bags), různé elektroměry, plynoměry a podobná zařízení. Průběžné ukládání konfigurace neprobíhá pouze při odpojení nebo vypnutí. Je průběžně ukládána každá konfigurační změna. Tohoto jevu se využívá při použití v laserových tiskárnách, kabelových síťových ovládáních nebo set top boxech. Rychlá zapisovací schopnost a dlouhá životnost umožňují uložení dat před následným přenosem, což je schopnost, která umožňuje uplatnění pamětí FRAM v průmyslových a bankovních systémech. V mnoha případech fungují jako náhrada statických pamětí EEPROM.\n\n"}
{"id": "847003", "url": "https://cs.wikipedia.org/wiki?curid=847003", "title": "Barevný prostor", "text": "Barevný prostor\n\nBarevný prostor je předem definovaná množina barev, kterou je schopno určité zařízení snímat, zobrazit nebo reprodukovat. Barevný prostor je ve většině případů založen na barevném modelu, ale na rozdíl od barevného modelu má barevný prostor standardizované odstíny základních barev.\n\nS barevným prostorem se lze setkat u různých zařízení, ale nejčastěji u monitoru, digitálního fotoaparátu, skeneru a tiskárny.\n\nBarevné prostory lze rozdělit podle dvou hledisek. První hledisko rozděluje barevné prostory podle toho, zda jsou na daném zařízení závislé či nezávislé. Druhé hledisko zohledňuje, z jakého barevného modelu vycházejí.\n\nRozsah barev v barevném prostoru se nazývá gamut.\n\nJednotlivé barevné prostory se odlišují zejména v základních barvách a také v bílém bodu.\n\nTyto barevné prostory jsou založeny na barevném modelu RGB, který se skládá ze tří základních barev – červené (Red), zelené (Green) a modré (Blue). Model RGB využívá aditivního míchání barev a používá se pro zobrazení barev v monitorech, projektorech, televizích a také pro kódování barev na webové stránky.\n\nBarevný prostor sRGB je výsledkem spolupráce firmy Microsoft s firmou Hewlett-Packard a byl představen v roce 1996. I v současné době (říjen 2012) se jedná o nejrozšířenější barevný prostor, který je používán jako standard pro systém Windows a přijala ho řada organizací jako například: W3C, Exif, Intel Corporation a Corel Corporation. Barevný prostor sRGB je nezávislý na zařízení.\n\nRozsah barev v barevném prostoru je nejčastěji znázorňován za pomoci chromatického diagramu CIE 1931. V tomto diagramu je prostor sRGB definován hodnotami, které jsou uvedeny v tabulce.\n\nDalší důležitou specifikací sRGB je hodnota bílého bodu, která označuje barvu s RGB hodnotami (255, 255, 255). Hodnota bílého bodu je u sRGB označována jako D65 a odpovídá hodnotě 6 504 kelvinů. V chromatickém diagramu CIE 1931 odpovídá hodnotám x = 0,3127, y = 0,3290\n\nKompletní specifikace prostoru sRGB je uvedena ve standardu IEC 61966-2-1.\n\nBarevný prostor Adobe RGB vznikl v roce 1998 a vytvořila jej firma Adobe Systems. V porovnání s sRGB má Adobe RGB větší rozsah barev a to zejména v oblasti zelené a azurové barvy. Červená a modrá složka odpovídají hodnotám sRGB, ale zelená složka má hodnoty posunuty až k x = 0,2100 a y = 0,7100.\n\nHodnota bílého bodu je u Adobe RGB stejná jako u sRGB tzn. D65 (6 504 kelvinů) a odpovídá hodnotám x = 0,3127; y = 0,3290.\n\nBarevný prostor Apple RGB je určen pro trinitronové obrazovky Apple a je nepatrně menší než prostor sRGB. Apple RGB dokáže pokrýt zhruba 33,5 % reálných barev.\nI u Apple RGB odpovídá hodnota bílého bodu D65 (6 504 kelvinů) a hodnotám x = 0,3127; y = 0,3290.\n\nBarevný prostor Wide Gamut RGB dokáže pokrýt zhruba 77,6 % reálných barev a byl vyvinut společností Adobe Systems. Svým rozsahem patří mezi velké barevné prostory.\n\nBílý bod odpovídá hodnotě D50 (5 004 Kelvinů) a v chromatickém diagramu CIE 1931 hodnotám x = 0,3457 a y = 0,3585.\n\nBarevný prostor Pro Photo RGB vytvořila firma Kodak a tento barevný prostor je schopen zaznamenat 91,2 % reálných barev. Tento barevný prostor je Mezinárodním konsorciem pro barvu označován jako Romm RGB.\nHodnoty barevného prostoru Pro Photo RGB v chromatickém diagramu CIE 1931 jsou uvedeny v tabulce.\n\nI přes svůj velký rozsah barev se barevný prostor Pro Photo RGB zatím neprosadil a to zejména z důvodu, že ho zobrazí jen speciální monitory.\n\nBarevný prostor Color Match RGB se dá svým rozsahem barev přirovnat k barevnému prostoru sRGB, protože dokáže pokrýt zhruba 35 % reálných barev.\nHodnota bílého bodu odpovídá hodnotě D50 (5 004 kelvinů) a tento barevný prostor je určen zejména pro obrazovky s fosfory P22-EBU.\n\nBarevné prostory CMYK jsou založené na barevném modelu CMYK, který tvoří čtyři základní barvy – azurová (Cyan), purpurová (Magenta), žlutá (Yellow) a černá (blacK).\nBarevný model CMYK je založen na subtraktivním míchání barev a používá se výhradně pro tisk.\n\nBarevný prostor CMYK využívají tiskárny a jedná se o prostor, který je vždy závislý na daném zařízení. Barevný prostor CMYK má menší rozsah barev než sRGB a při tisku tak musí dojít k převodu barev, které prostor CMYK neobsahuje.\n\nTento převod může být proveden třemi způsoby. První způsob se nazývá perceptuální a je doporučován zejména pro fotografie. Princip tohoto převodu spočívá v plynulém zužování a rozšiřování gamutu a to za účelem, posunout výsledné barvy co nejméně.\n\nDruhý způsob převodu se nazývá kolorimetrický. Tento způsob převodu převádí pouze barvy, které jsou mimo rozsah cílového prostoru. K převodu barev dochází tak, že barvy mimo cílový prostor jsou nahrazeny nejbližší barvou, která se v daném barevném prostoru již nachází. Způsob kolorimetrického převodu není vhodný pro fotografie a to z důvodu, že dvě rozdílné barvy mohou být nahrazeny stejnou barvou.\n\nPoslední způsob převodu se nazývá sytý, nebo také sytost. Tento způsob převodu je vhodný zejména tam, kde je přesnost barev méně důležitá. Cílem tohoto převodu jsou živé barvy a je tedy vhodný například pro obchodní grafiky, kruhové grafy apod.\n\nNovinkou v oblasti tisku je technologie označovaná jako High CHROMA, která využívá rozšířeného barevného prostoru. Tato technologie využívá stejného počtu barev jako klasický CMYK, ale saturace barev je zde posunuta. Barevný prostor, který lze touto technologií získat je větší než klasický prostor CMYK a dokonce se blíží barevnému prostoru sRGB.\n\nDále se můžeme setkat s barevným prostorem CIE XYZ, CIE L*a*b a Photo YCC.\n\n\n"}
{"id": "847011", "url": "https://cs.wikipedia.org/wiki?curid=847011", "title": "Modrající hřib", "text": "Modrající hřib\n\nModrající hřib (též modrák, mn. číslo modráky) je označení pro skupinu hřibovitých hub, která se vyznačuje modráním dužniny na poraněných místech. To je způsobeno rychlou oxidací látek ze skupiny pulvinových kyselin.\n\nMezi modrající hřiby patří především zástupci sekce \"Luridi\", ale i několik dalších:\n\nNěkteré druhy modrají, ale jen minimálně či v ojedinělých případech: hřib narůžovělý (\"Boletus pulchrotinctus\"), hřib přívěskatý (\"Boletus appendiculatus\"), hřib horský (\"Boletus subappendiculatus\").\n\nTermín modrák se používá (obzvlášť krajově) i jako synonymum pro konkrétní druhy modrajících hřibů, obvykle:\n\nNa Opavsku se pro modráky používalo označení „hněvuš“.\n\nPodobně jej využívají i některé starší názvy či tzv. národní názvy:\n\n\nProces modrání je důsledkem oxidace látek obsažených v dužině, které se řadí do skupiny tzv. pulvinových kyselin. V případě modrajících druhů rodu \"Boletus\" jde o kyselinu variegatovou, v případě rodů \"Xerocomus\" (suchohřiby) a \"Xerocomellus\" (babky) o kyselinu xerokomovou. Modrání u zástupců rodu \"Gyroporus\" způsobují jiné látky.\n\nV souvislosti s modráním existují pověry, které jej spojují s jedlostí nebo naopak jedovatostí příslušných druhů. Ve skutečnosti však tento projev s obsahem jedů nijak nesouvisí. Mezi modrajícími hřiby se vyskytují jedlé, nejedlé i jedovaté druhy.\n"}
{"id": "847013", "url": "https://cs.wikipedia.org/wiki?curid=847013", "title": "Věra Jarkovská", "text": "Věra Jarkovská\n\nVěra Jarkovská (* 14. června 1950) byla česká politička, počátkem 90. let 20. století zvolená jako poslankyně České národní rady za SPR-RSČ.\n\nVe volbách v roce 1992 byla zvolena poslankyní České národní rady za SPR-RSČ (obvod Východočeský kraj. Mandát ale nepřevzala a poslanecký slib nesložila. Jako náhradník pak místo ní nastoupil Jaroslav Unger.\n\nV komunálních volbách roku 1998 kandidovala neúspěšně za SPR-RSČ do zastupitelstva Nového Města nad Metují. V krajských volbách roku 2008 vedla kandidátku SPR-RSČ v Královéhradeckém kraji, ale nebyla zvolena. Podobně neúspěšně skončila i její kandidatura za SPR-RSČ ve volbách do Evropského parlamentu roku 2009. K roku 2008 je zmiňována coby pověřená krajská předsedkyně SPR-RSČ.\n\nV živnostenském rejstříku byla od roku 1992 uvedena jako podnikatelka, bytem Nové Město nad Metují.\n\n"}
{"id": "847015", "url": "https://cs.wikipedia.org/wiki?curid=847015", "title": "Splátkový prodej", "text": "Splátkový prodej\n\nSplátkový prodej znamená pořízení si movitého majetku na úvěr přímo u prodejce. Splátkový prodej se nejčastěji používá v situacích, kdy kupující nemá dostatek finančních prostředků na nákup zboží, nábytku, či elektroniky a prodejce nabízí jeho financování pomocí úvěru. Úvěr sice nabízí prodejce daného zboží, nicméně úvěr poskytuje vybraná splátková společnost. \n\nÚvěrové produkty používané ve splátkovém prodeji mají podobné parametry, jako standardní spotřební úvěry u bankovních společností. Úrokové sazby a RPSN mohou být od 0 % až k několika desítkám procenta. \n\n\n\n\n\n"}
{"id": "847016", "url": "https://cs.wikipedia.org/wiki?curid=847016", "title": "Pao Čeng", "text": "Pao Čeng\n\nPao Čeng (; 999–1062), obecně známý jako Pao Kung (, „ctihodný pán Pao“, „vévoda Pao“), byl čínský úředník v říši Sung, sloužil za vlády císaře Žen-cunga. Proslul spravedlností a čestností, v Číně se stal symbolem práva a spravedlnosti. Vesměs fiktivní příběhy o něm jsou po staletí velmi populární a dočkaly se mnoha literárních i dramatických zpracování, moderní době se stal hrdinou řady filmů a seriálů v Číně, Tchaj-wanu a Hongkongu. \n\nPodle \"Dějin Sungů\" se Pao Čeng narodil v úřednické rodině z Che-feje (v dnešní provincii An-chuej). V 29 letech (roku 1027) složil palácové zkoušky a získal hodnost \"ťin-š’\". Po složení zkoušek odložil zahájení své úřední kariéry o deset let, během nichž pečoval o své staré rodiče a po jejich smrti věrně dodržoval smuteční obřady. Od roku 1037 až do své smrti v roce 1062 postupně sloužil na různých místech u císařského dvora nebo v regionech, mimo jiné v letech 1056–1058 spravoval Kchaj-feng, hlavní město říše Sung.\n\nUž během života proslul svou oddaností k rodičům, přísným vystupováním a nekompromisním bojem s nespravedlností a korupcí. Jeho jméno se stalo synonymem pro idealizovaného „čestného a přímého úředníka“ (, \"čching kuan\") a rychle se stal populární postavou divadelních her i literatury. Byl také spojován s bohem Jen-luo (Jama) a považován za jednoho ze soudců mrtvých, měl totiž mít schopnost posoudit záležitosti posmrtného života stejně spravedlivě, jako když soudil v říši živých.\n\nNe méně než třicet vysokých úředníků odvolal pro korupci, braní úplatků, nebo zneužití pravomoci. Přes vysoké úřední postavení vedl prostý život jako běžný poddaný. Měl tři ženy, které mu daly dva syny, kteří se jmenovali Pao Jie () a Pao Suo (. Svým následníkům přikázal:\n\nZa své zásluhy byl posmrtně jmenován vévodou (\"kung\"). Pohřben je v hrobce rodu Pao v Che-feji, která zahrnuje jeho hrob i hroby členů jeho rodiny a pamětní chrám. Postavena byla roku 1066.\n"}
{"id": "847026", "url": "https://cs.wikipedia.org/wiki?curid=847026", "title": "Emil Jaroš", "text": "Emil Jaroš\n\nEmil Jaroš (* 21. listopadu 1943 Praha) je český lékař a politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Východočeský kraj). Zasedal ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde zasedal do konce funkčního období parlamentu, tedy do voleb v roce 1996. Angažoval se v zdravotnických tématech a předkládal návrh protikuřáckého zákona. V únoru 1994 ho před domem v Hradci Králové fyzicky napadl neznámý útočník a vyhrožoval mu. Útok měl souviset se stavebním povolením na provoz restaurace v jednom objektu v Hradci, kde se kvůli tomu vedly spory mezi majitelem a nájemníky, v čemž se Jaroš angažoval na straně nájemníků.\n\nV sněmovních volbách roku 1996 byl zařazen na nevolitelné místo kandidátky ODS a poslancem se již nestal. V srpnu 1996 pak svou stranu kritizoval a prohlásil, že se z ní stává uzavřená společnost. Uvažoval tehdy dokonce o tom, že by v podzimních senátních volbách kandidoval jako nezávislý za senátní obvod č. 45 - Hradec Králové. Nakonec ale přihlášku do voleb nepodal.\n\nAngažoval se i v komunální politice. V komunálních volbách roku 1994 a komunálních volbách roku 1998 neúspěšně kandidoval za ODS do zastupitelstva města Hradec Králové. Zvolen do tamního zastupitelstva byl až v komunálních volbách roku 2002 a znovu v komunálních volbách roku 2006. Profesně se uvádí jako chirurg, později primář chirurgické kliniky.\n\n"}
{"id": "847029", "url": "https://cs.wikipedia.org/wiki?curid=847029", "title": "Jižní Korea na Zimních olympijských hrách 2010", "text": "Jižní Korea na Zimních olympijských hrách 2010\n\nJižní Koreu na Zimních olympijských hrách v roce 2010 reprezentovala výprava 45 sportovců (27 mužů a 18 žen) ve 12 sportech.\n\n"}
{"id": "847031", "url": "https://cs.wikipedia.org/wiki?curid=847031", "title": "Atletika na Letních olympijských hrách 1980 – 400 metrů ženy", "text": "Atletika na Letních olympijských hrách 1980 – 400 metrů ženy\n\n"}
{"id": "847046", "url": "https://cs.wikipedia.org/wiki?curid=847046", "title": "Jižní Korea na Zimních olympijských hrách 2006", "text": "Jižní Korea na Zimních olympijských hrách 2006\n\nJižní Koreu na Zimních olympijských hrách v roce 2006 reprezentovala výprava 40 sportovců (26 mužů a 14 žen) v 9 sportech.\n\n"}
{"id": "847048", "url": "https://cs.wikipedia.org/wiki?curid=847048", "title": "Jan Jegla", "text": "Jan Jegla\n\nJan Jegla (* 17. prosince 1944) je český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Českomoravskou unii středu, jejímž předsedou byl v letech 1995-1996.\n\nOd roku 1987 pracoval jako vedoucí výroby v JZD Lipov.\n\nVe volbách v roce 1992 byl zvolen do České národní rady za Hnutí za samosprávnou demokracii - Společnost pro Moravu a Slezsko (později Hnutí za samosprávnou demokracii Moravy a Slezska) ve volebním obvodu Jihomoravský kraj). Zasedal v zemědělském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V roce 1993 se uvádí jako předseda poslaneckého klubu Hnutí za samosprávnou demokracii Moravy a Slezska. Podle jiného pramene v letech 1992-1994 zasedal v poslaneckém klubu Liberálně sociální unie (LSU), pak od prosince 1994 přešel do samostatné poslanecké frakce Českomoravské unie středu. V roce 1994 o něm Zemědělské noviny napsaly, že je podezřelý z podvodu při privatizaci podniku Agrodat, v němž Jegla působil jako jeho ředitel. Jegla reagoval s tím, že na novináře podá trestní oznámení.\n\nV únoru 1995 se stal předsedou Českomoravské unie středu (původně nazývána Českomoravská strana středu), do které se sloučily původní formace HSD-SMS, poslanci původní volební koalice LSU včetně Zemědělské strany. Na postu setrval do roku 1996, kdy rezignoval v důsledku neúspěchu strany v sněmovních volbách. I pak ale byl členem předsednictva ČMUS.\n\nV senátních volbách roku 1996 neúspěšně kandidoval za ČMUS (respektive za alianci moravistických stran Moravskoslezská koalice) do horní komory českého parlamentu za senátní obvod č. 81 - Uherské Hradiště. Získal ale jen 4 % hlasů a nepostoupil do 2. kola. Úspěšný byl naopak v komunální politice. V komunálních volbách roku 1994 byl zvolen za ČMUS do zastupitelstva obce Lipov. Mandát obhájil i v komunálních volbách roku 1998, komunálních volbách roku 2002 a komunálních volbách roku 2006, nyní jako bezpartjní. Profesně uváděn jako státní zaměstnanec. Do zastupitelstva se dostal i v komunálních volbách roku 2010, nyní jako člen ČSSD. Profesně uváděn jako právník.\n\n"}
{"id": "847049", "url": "https://cs.wikipedia.org/wiki?curid=847049", "title": "Thomas Christopher Collins", "text": "Thomas Christopher Collins\n\nThomas Christopher kardinál Collins (* 16. ledna 1947 Guelph) je kanadský římskokatolický kněz, arcibiskup Toronta, kardinál.\n\nStudoval v semináři v Hamiltonu. Kněžské svěcení přijal 5. května 1973. Poté pokračoval ve studiích v Římě, o rok později získal licenciát na Pontifikálním biblickém institutě. V roce 1986 získal doktorát z teologie na Papežské univerzitě Gregoriana. V dalších letech přednášel v Semináři svatého Petra v Londýně, kde se stal rektorem.\n\nDne 25. března 1997 byl jmenován biskupem-koadjutorem diecéze Saint Paul v kanadském státě Alberta. Biskupské svěcení přijal 14. května téhož roku. Řízení diecéze se ujal 30. června 1997 O dva roky později byl jmenován arcibiskupem-koadjutorem arcidiecéze Edmonton. V čele této arcidiecéze stanul 7. června 1999. Dne 16. prosince 2006 byl jmenován arcibiskupem Toronta, jedné z nejvýznamnějších diecézí v Kanadě, jako nástupce kardinála Ambrožiče. Od ledna 2010 je rovněž členem Papežské rady pro sdělovací prostředky.\n\nPapež Benedikt XVI. oznámil jeho jmenování kardinálem 6. ledna 2012, kardinálské insignie převzal na konzistoři 18. února téhož roku.\n\n\n"}
{"id": "847050", "url": "https://cs.wikipedia.org/wiki?curid=847050", "title": "Usuál", "text": "Usuál\n\nUsuál (lat. \"„Liber usualis Missae et Officii“\" nebo zkráceně \"„Liber usualis“\") je sbírka zpěvů gregoriánského chorálu. Svou dnešní podobu získala ve francouzském opatství sv. Petra v Solesmes a obsahuje přepisy textů a melodií zapsaných ve čtyřřádkové notaci. První vydání vyšlo v roce 1896 zásluhou mnichů ze Solesmes za opata Ondřeje Mocquereau (1849–1930). Následovala řada dalších vydání v latině, francouzštině a angličtině. Po Mocquereauově smrti převzal práci Dom Gajard. Poslední oficiální vydání v těchto třech jazycích je z roku 1962.\n\nV roce 1947 byl Dom Gajard pověřen opatem ze Solesmes, aby s několika dalšími mnichy připravil kritické vydání graduálu. Mezi jeho spolupracovníky byl i Dom Evžen Cardine, který vydal v roce 1966 Gradual neumé a začal se připravovat Graduale Triplex, který zachycuje i přepis (transkript) notace sangalleské a metské.\n\nPo zavedení Novus Ordo kolem roku 1970 následovalo v roce 1979 vydání Graduale Triplex upraveného pro Mši Pavla VI.\n\n\n\n"}
{"id": "847054", "url": "https://cs.wikipedia.org/wiki?curid=847054", "title": "Jižní Korea na Zimních olympijských hrách 2002", "text": "Jižní Korea na Zimních olympijských hrách 2002\n\nJižní Koreu na Zimních olympijských hrách v roce 2002 reprezentovala výprava 46 sportovců (31 mužů a 15 žen) v 9 sportech.\n\n"}
{"id": "847055", "url": "https://cs.wikipedia.org/wiki?curid=847055", "title": "Javier Lozano Barragán", "text": "Javier Lozano Barragán\n\nJavier kardinál Lozano Barragán (26. ledna 1933 Toluca) je mexický římskokatolický kněz, vysoký úředník římské kurie, kardinál.\n\nStudoval v semináři v Zamoře, později na Papežské univerzitě Gregoriana v Římě, kde získal licenciát z filozofie a doktorát z teologie. Kněžské svěcení přijal 30. října 1955. Po návratu do vlasti byl profesorem a prefektem semináře v diecézi Zamora. Jako uznávaný teolog stanul v čele Mexického teologického sdružení a vedl Institut pastorální teologie při Konferenci biskupů Latinské Ameriky.\n\nDne 5. června 1979 byl jmenován pomocným biskupem v mexické metropoli. Biskupské svěcení přijal 15. srpna téhož roku. V roce 1984 stanul v čele diecéze Zacatecas, kterou řídil jako diecézní biskup do ledna 1997. O několik měsíců dříve (v říjnu 1996) ho papež Jan Pavel II. jmenoval předsedou Papežské rady pro pastoraci zdravotníků, získal rovněž titul osobního arcibiskupa.\n\nV říjnu 2003 byl jmenován kardinálem. V letech 2002, 2004 a 2005 se účastnil oslav Světového dne nemocných jako speciální vyslanec papeže. V dubnu 2009 přijal papež Benedikt XVI. jeho rezignaci na funkci v čele Papežské rady pro pastoraci zdravotníků. Jeho nástupcem se stal biskup Zygmunt Zimowski.\n\n\n"}
{"id": "847056", "url": "https://cs.wikipedia.org/wiki?curid=847056", "title": "Jižní Korea na Zimních olympijských hrách 1998", "text": "Jižní Korea na Zimních olympijských hrách 1998\n\nJižní Koreu na Zimních olympijských hrách v roce 1998 reprezentovala výprava 37 sportovců (26 mužů a 11 žen) v 8 sportech.\n\n"}
{"id": "847060", "url": "https://cs.wikipedia.org/wiki?curid=847060", "title": "Jižní Korea na Zimních olympijských hrách 1994", "text": "Jižní Korea na Zimních olympijských hrách 1994\n\nJižní Koreu na Zimních olympijských hrách v roce 1994 reprezentovala výprava 21 sportovců (11 mužů a 10 žen) ve 5 sportech.\n\n"}
{"id": "847062", "url": "https://cs.wikipedia.org/wiki?curid=847062", "title": "Buretová příze", "text": "Buretová příze\n\nBuretová příze\n(z franc.: \"bourre\" = vycpávka, chomáč) (angl.: \"silk noil yarn\", něm.: \"Bourettegarn\") je výrobek z vlákenných odpadů vzniklých při zpracování šapového hedvábí.\n\nBuretová spolu s šapovou přízí patří k tzv. \"předenému\" hedvábí vyráběnému jen v zemích, ze kterých pochází \"smotávané\" přírodní hedvábí (75% Čína, 22% Indie).\n\nSurovina sestává z výčesků (noils) a odpadů z přádelny šapového hedvábí s délkou vláken 10-60 mm, (cca 20-25 % z množství vyráběných šapových přízí) evtl. s příměsí trhaných hedvábných tkanin. Vlákna mají drsný, matný povrch a obsahují značné množství snopků a uzlíků. \n\nVlákna se zpracovávají podobným postupem jako česaná vlna (válcový mykací stroj, hřebenová protahovačka, česací stroj, křídlovka, prstencový dopřádací stroj), příze se zpravidla ská (3-6 x družená) a zčásti čistí postřihováním. Během výroby jde nejméně 75 % materiálu do odpadu.\n\nBuretové hedvábí se dá vypřádat cca do jemnosti 17 tex, příze s 80-100 zákruty na metr s pevností 10-14 cN/tex je poněkud nestejnoměrná, s typickými vlákennými smotky. \n\nPodle novějších odborných údajů se buretová vlákna zpracovávají na způsob mykané vlny na hrubší, měkčí příze. \n\nTkaniny pro oděvní účely např. pod obchodními názvy buret, \"dupion\", na bytové textilie, příze na vyšívání, ruční pletení, háčkování\n\n\nŠapová příze\n\nPřírodní hedvábí\n"}
{"id": "847064", "url": "https://cs.wikipedia.org/wiki?curid=847064", "title": "Jižní Korea na Zimních olympijských hrách 1992", "text": "Jižní Korea na Zimních olympijských hrách 1992\n\nJižní Koreu na Zimních olympijských hrách v roce 1992 reprezentovala výprava 23 sportovců (19 mužů a 4 ženy) ve 6 sportech.\n\n"}
{"id": "847069", "url": "https://cs.wikipedia.org/wiki?curid=847069", "title": "Alojz Gradnik", "text": "Alojz Gradnik\n\nAlojz Gradnik (3. srpna 1882, Medana, Slovinsko - 14. července 1967, Lublaň) byl slovinský básník, soudce a překladatel.\n\nAlojz Gradnik se narodil v Medani otci Jozefu Gradniku rozeném v Terstu a matce, pocházející z Krminu, dívčím jménem Godeas. Chodil na základní školu v Brdu v letech 1888–1891. Po základní škole nastoupil do chlapecké školy gorického Alojzijeviště, potom, v r. 1893, pokračoval ve vzdělávání na gymnáziu v Gorici, které ukončil v r. 1901. Po ukončení gymnázia se v r. 1901 zapsal na právnickou fakultu Vídeňské univerzity. V té době si vydělával jako domácí učitel. Studia práv ukončil v květnu 1906, jako doktor práv byl promován 25. 1. 1907 v Štýrském Hradci. Začal pracovat jako soudní praktikant v Gorici, zanedlouho byl ovšem přeložen do Krminu. Odtud se vrátil zpět do Gorice jako státní zastupitel. Poté pracoval v istrijských městech Vodnjan a Rovinj, od října 1909 potom jako soudní asistent v Pule. Začátkem prosince 1911 se vrátil do Gorice, kde pracoval jako vyšetřující soudce.\n\nKdyž v r. 1915 začala válčit Itálie s Rakousko-Uherskem, přesunul se do Cerkna, kde pracoval jako soudce. V r. 1920, po italské okupaci Primorske, se přesunul do Lublaně. Pracoval jako právní poradce na ministerstvu zahraničí. V květnu 1920 byl převelen do Bělehradu. Do Lublaně se vrátil v r. 1922 a pracoval až do r. 1929 u vyššího krajského soudu. Mezi lety 1936 a 1941 byl soudcem v Záhřebu. Během 2. světové války byl soudcem vrchního soudu v Lublani. V r. 1946 odešel do důchodu, stáhl se do ústraní a nadále se věnoval jen literatuře. Ke sklonku života trpěl cerebrální sklerózou. Zemřel 14. 7. 1967. Pochován je v rodné Medaně.\n\nGradnik patří mezi básníky slovinské moderny a expresionismu. Vzhledem k tematickému zaměření jeho básní, se mu také říká básník z Gorických Brd, nebo básník lásky a smrti. Básně publikované v almanachu \"Na novih potih\" (1902) vykazují značnou podobnost s díly Simona Jenka, Josipa Murna a Otona Župančiče, i když jsou velmi viditelné básníkovy vlastní charakteristiky. Většinou jde o milostné básně s rýmovanými jambickými čtyřveršími. Milostné téma se od začátku proplétá s tématem utrpení a smrti a dodává poezii melancholický podtón, démoničnost a osudovost; nevyslyšená mladická touha přerůstá ve vášnivou milostnou zkušenost. Láska v jeho poezii je díky své intenzivnosti spíše ženská než mužská. Smrt není hranice, ale přechod do věčnosti.Kromě milostné poezie je pro něj typická i rodná a vlastenecká poezie: Básně \"Motivi iz Istre\" a \"Motivi iz Brd\" byly slovinskými a chorvatskými modernisty oceněny jako typické Gradnikovo dílo, ve kterých viděli čerstvou slovinskou lyrickou novost.\n\nJeho první báseň vyšla v roce 1896 v časopisu Vrtec (báseň Materino gorje/ Matčin žal)). V jeho první básnické sbírce \"Padajoče zvezde\" (Padající hvězdy) se objevují motivy rodné krajiny, motivy lásky a smrti, štěstí a neštěstí. Ve sbírce \"Poti bolesti\" (Cesty smutku) najdeme historickou a intimní lyriku. Sbírka \"De profundis\" (Z hlubin) obsahuje převážně osobní lyriku. Ve sbírce \"Večni studenci\" (Věčné prameny) můžeme pocítit romantické city i nádech panteismu. Sbírka \"Zlate lestve\" (Zlatý žebřík) vypovídá o jeho pocitech a o strachu z další světové války. Osobní zpověď a rozmýšlení nad osudem člověka obsahuje sbírka \"Bog in umetnik\" (Bůh a umělec). Svou básnickou tvorbu ukončuje sbírkami \"Pesmi Maji\" (Básně Máji) a \"Pojoča kri\" (Zpívající krev), ve kterých mluví o hrůzách války a o osudu slovinského národa. Po 2. světové válce se poezii věnuje spíše příležitostně, tvoří převážně pro děti: sbírka \"Narobe svet in druge pesmi za mladino\" (Svět naruby a další básně pro děti).\n\nGradnik byl také vynikajícím překladatelem a to především z románských a slovanských jazyků. Přeložil například Danteho Peklo, Njegoševův Horský věnce, národní epos Smrt Smail-agy Čengiće chorvatského básníka Ivana Mažuraniće a mnoho dalších děl španělské, italské, činské, srbské a chorvatské literatury. Jeho překlady Danteho Nebe, Byronove Parisiny a Shakespearových Sonetů nebyly publikovány.\n\nGradnikova díla jsou přeloženy do angličtiny, francouzštiny, makedonštiny, chorvatštiny a srbštiny. V češtině se jeho básně objevují ve sbírce Jiřího Wolkra \"Bratrská poesie\" (1925), na které spolupracoval s Vojtěchem Měrkou a ve sbírce \"Hvězdy nad Triglavem: Moderní poesie slovinská\" (1940, 1946, 1983).\n\nGradnikovo básnické dílo je velmi rozsáhlé a v meziválečné době patřil mezi nejdůležitější básnické osobnosti Slovinska.\n\n\nGradnik se ve svém díle věnoval také dětem a dětskému pohledu na svět.\n\nSvou dětskou literaturu ze začátku publikoval v časopisech, v roce 1953 vyšla jeho sbírka \"Narobe svet in druge pesmi za mladino\" (Svět naruby a další básně pro děti). Ve sbírce jsou jak dětské básně, tak hádanky a je to jeho jediná sbírka určená dětem. Vzhledem k tomu, že sbírka vznikala ve stejném čase, kdy psal i poezii pro dospělé, jsou některé jeho básně příliš složité. Jakoby některé byly jen pokusem přepsat básně pro dospělé dětem. Tento jeho pokus dívat se na svět dětskýma očima byl kritikou roztrhán.\n\nI když se v básních opakují známá témata, těžko v nich najdeme něco, co jsme už slyšeli. Některé jsou výchovné, jiné vyprávěcí nebo nonsensové. Gradnikovu dětskou poezii můžeme rozdělit na dvě skupiny. V první jsou básně určené jen dětem, v druhé ty, o kterých nemůžeme s jistotou říct, zda jsou pro děti nebo pro dospělé. Básně pro děti neobsahují příliš metafor, protože jim dětská mysl ještě nemůže rozumět. Jsou psané vhodným jazykem s často se opakujícími refrény, obsahují slovní hry, humor, melodičnost a jsou krátké. Celý svět je v nich postaven na hlavu. Ve sbírce najdeme také hádanky s podobnými tématy jako v básních. Některé sám vymyslel, jiné převzal ze srbštiny.\n\nMotivy jeho dětské poezie jsou velmi podobné motivům poezie pro dospělé.\n\n\n"}
{"id": "847075", "url": "https://cs.wikipedia.org/wiki?curid=847075", "title": "Boletus sanguineus", "text": "Boletus sanguineus\n\nBoletus sanguineus je vědecký název, který byl používaný pro několik druhů hřibovitých hub:\n\n\n\"Boletus sanguineus\" znamená v překladu hřib krvavý.\n"}
{"id": "847078", "url": "https://cs.wikipedia.org/wiki?curid=847078", "title": "Klášter Saint-Lazare", "text": "Klášter Saint-Lazare\n\nKlášter Saint-Lazare (francouzsky \"Enclos Saint-Lazare\") bylo převorství a špitál svatého Lazara v Paříži. Rozkládal se v prostoru vymezeném dnešními ulicemi \"Rue de Paradis\" na jihu, \"Rue du Faubourg-Saint-Denis\" na východě, \"Boulevard de la Chapelle\" na severu a \"Rue du Faubourg-Poissonnière\" na západě v 10. obvodu.\n\nPrvní písemná zmínka o špitálu pro nemocné leprou pochází z roku 1110. Tato leproserie byla pod ochranou krále. Okolí kláštera se rozvíjelo i díky jarmarku, který povolil král Ludvík VI. a potvrdil Ludvík VII.\n\nV roce 1179 získal Saint-Lazare právo na stavbu vodovodu pro své vinice. Voda byla přiváděna z Le Pré-Saint-Gervais a z návrší Belleville. Vodovod napájel i první pařížské kašny.\n\nV klášteru se nacházel mlýn a farma, po které jsou dnes pojmenovány ulice \"Passage de la Ferme-Saint-Lazare\", ve které se dochovala stará studna, a \"Cour de la Ferme-Saint-Lazare\". V obou ulicích se dochovaly četné klenuté sklepy ze 17. století. Klášterní kostel Saint-Lazare byl zbořen v roce 1823 kvůli svému špatnému stavu.\n\nV 17. století se v okolí Paříže lepra začala vyskytovat častěji a 8. ledna 1632 zdejší převor Adrien Le Bon abdikoval a předal převorství Vincentu z Pauly, který zde založil kongregaci nazývanou podle mateřského kláštera Lazaristé.\nZ kláštera byly vysílány misie do zahraničí, např. do Tunisu (1645), Alžírska (1646), Madagaskaru (1648–1661) nebo Polska (kolem 1651).\n\nV severní části klášterního komplexu vznikl v roce 1644 dům pro rekonvalescenci kněžích a kolem roku 1645 nechal Vincent z Pauly zřídit dům pro ubytování nalezených sirotků. V roce 1653 zde byl zřízen starobinec pro 20 žen a 20 mužů ze zdejší čtvrti. Ten byl zbořen při stavbě Východního nádraží.\n\nVincent z Pauly zemřel v klášteře Saint-Lazare v roce 1660 a byl pohřben ve zdejším kostele Saint-Lazare.\nV noci z 12. na 13. července 1789 byl klášter vyrabován povstalci, kteří se domnívali, že jsou zde ukryté zbraně. Během Velké francouzské revoluce byl klášter zrušen a v roce 1791 sem měla být umístěna technická škola École des ponts et chaussées, ale k tomu nikdy nedošlo. Lazaristé, stejně jako jiné řády, byli zrušeni a Národní konvent v roce 1794 zřídil v klášteru vězení Saint-Lazare.\n\nPanství kláštera Saint-Lazare patřilo k největším v Paříži a jeho plocha se odhaduje v polovině 18. století přes 60 hektarů a přes 52 ha v roce 1789. Na jeho místě vzniklo v následujících letech množství jiných staveb, v 19. století to bylo mnoho dílen a obchodů.\n\nV roce 1770 prodal klášter část pozemků, na kterých vznikla kasárna. Nová kasárna byla postavená v letech 1932–1941 městem Paříží. V roce 1821 byla část pozemků bývalého kláštera prodána stavební společnosti na výstavbu nové čtvrti kolem dnešního náměstí \"Place Franz-Liszt\". Při té příležitosti byl v letech 1824–1844 postaven i kostel svatého Vincence z Pauly. V letech 1846–1854 byla postavena nemocnice Lariboisière. Další část pozemků byla využita pro stavbu Severního nádraží (1840 a 1861–1865) a Východního nádraží (1847–1850). Věznice Saint-Lazare byla v roce 1927 uzavřena a následně zbořena a přestavěna na nemocnici, která byla zrušena v roce 1998.\n\n\n"}
{"id": "847083", "url": "https://cs.wikipedia.org/wiki?curid=847083", "title": "Pojištění schopnosti splácet", "text": "Pojištění schopnosti splácet\n\nPojištění schopnosti splácet řeší platební neschopnost pojištěného a to v případě ztráty zaměstnání nebo dlouhodobé nemoci. \n\nNeschopnost splácet své závazky vůči finančním institucím lze pojistit pojištěním schopnosti splácet. Tento stav může nastat v situacích, kdy klient banky či jiné finanční společnosti nabízející úvěry přišel o zaměstnání, či je dlouhodobě nemocný. Nejčastěji tento druh pojištění je poskytován s nabídkou spotřebitelských úvěrů, splátkovým prodejem a hypotečním úvěrem při uzavírání těchto produktů. U spotřebitelských úvěrů a splátkového prodeje větší nelze pojištění schopnosti splácet dodatečně uzavřít. U hypotečních úvěrů lze pojištění sjednat i později nejdéle však do šesti měsíců od uzavření smlouvy.\n\nPojistné se u pojištění schopnosti splácet vypočítává individuálně, jak pro jednotlivá rizika tak i pro výši úvěru. Pojistné plnění nastává v případě ztráty zaměstnání po 40 až 60 dnech od registrace na úřadu práce. Následně pojišťovna uhradí 4 až 12 splátek po sobě jdoucích měsíčních splátek úvěru. V případě pracovní neschopnosti z důvodu onemocnění musí nemoc trvat 28 až 60 dní a následně pojišťovna plní 12 po sobě jdoucích měsíčních splátek úvěru.\n\n\n"}
{"id": "847085", "url": "https://cs.wikipedia.org/wiki?curid=847085", "title": "23 Solo Pieces for La Naissance de L'Amour", "text": "23 Solo Pieces for La Naissance de L'Amour\n\n23 Solo Pieces for La Naissance de L'Amour je soundtrackové album velšského multiinstrumentalisty Johna Calea. Album vyšlo v roce 1993 u vydavatelství Les Disques du Crépuscule. Album produkoval Jean-Michel Reusser.\n\nJde o hudbu k filmu \"Zrození lásky\" (ve francouzském originále \"\") francouzského režiséra Philippe Garrela. Skladby vznikaly improvizovaně, zatímco Cale sledoval film. S Garrelem později Cale spolupracoval ještě na filmech \"Le Vent de la nuit\" (1999) a \"Un été brûlant\" (2011).\n\nAutorem všech skladeb je John Cale.\n\n"}
{"id": "847092", "url": "https://cs.wikipedia.org/wiki?curid=847092", "title": "Alibertia patinoi", "text": "Alibertia patinoi\n\nAlibertia patinoi, dříve \"Borojoa patinoi\", je stálezelený strom s jedlým ovocem z tropů Centrální Ameriky, známý pod názvem borojó.\n\nPochází z atlantických příbřežních oblastí až do výšky 1200 m n. m., z dešťových lesů Kolumbie, Ekvádoru a Panamy. V oblasti jsou dešťové srážky okolo 4000 mm ročně a roční průměrná teplota okolo 28 °C. Zde roste ve stínu okolní vegetace.\n\nPříbuzné druhy \"A. sorbilis\", \"A. verticillata\" známé jako \"Puruí Bajo Amazonas\" se nachází v Amazonii a mají obdobné využití.\n\nStálezelený, malý, 3 až 5 m vysoký strom s podlouhlými oválnými listy. Květy jsou trubičkovité, krémově bílé, drobné. Plody jsou kulaté, se zbytky lístků na vrcholu, až 12 cm v průměru velké a 1 kg těžké. Nezralé jsou dlouho zelené, v plné zralosti červeno-hnědé, dužina je červená až hnědočervená. Semena jsou světlá, drobná, rozptýlená v dužině, početná.\n\nPlody jsou jedlé, s chutí podobné tamarindu. Využitelná červená až hnědavá dužina tvoří až 88 % plodu. Má vysoký obsah fruktozy, glukozy, železa, fosforu, hořčíku, vápníku, křemíku, vitamínů B a C, uhlohydrátů. Obsah aminokyselin převyšuje jejich obsah v čerstvém mase. Plodům se připisují antioxidační, léčebné a afrodisiakální účinky. Pro svou vysokou nutriční hodnotu jsou považovány za perspektivní potravinu a jsou předmětem výzkumu.\n\nPlody se mohou konzumovat syrové, více se však dužina používá k přípravě džemů, průmyslově vyráběných džusů a energetických nápojů, dezertů, zmrzliny apod. Oblíbený je nápoj lásky zvaný \"Jugo d´amor\".\n\nV domovině jsou sbírány plody z divoce rostoucích stromů, ale pěstuje se i v sadech.\n\nV ČR jsou nabízena semena této rostliny (pod starším názvem \"Borojoa\") a může se pěstovat jako stálezelená pokojová nebo skleníková rostlina.\n\n"}
{"id": "847096", "url": "https://cs.wikipedia.org/wiki?curid=847096", "title": "Cebiv (zámek)", "text": "Cebiv (zámek)\n\nCebiv je zámek ve stejnojmenné obci v okrese Tachov postavený v první polovině osmnáctého století v barokním slohu. Je chráněn jako kulturní památka České republiky.\n\nZ roku 1543 pochází první písemná zmínka o gotické tvrzi, která patřila Janu Drzdeřovi z Hrádku. Poté co zemřeli jeho mužští potomci, získala panství dcera Eva provdaná za Jindřicha Strojetického ze Strojetic, jehož potomkům patřilo do roku 1646, kdy statek zdědili páni z Vrtby. Roku 1657 tvrz vyhořela a pravděpodobně nebyla opravena. Nejvyšší purkrabí Jan Josef z Vrtby zámek prodal v roce 1712 Löwensteinům, kterým patřil až do roku 1945 a kteří na místě původní tvrze v první polovině osmnáctého století postavili barokní zámek.\n\nZámecká budova s mansardovou střechou má půdorys ve tvaru písmena H. Ve dvoupatrovém hlavním průčelí se nachází vstupní portály. Fasády jsou členěné lizénami. Některé místnosti mají křížové nebo valené klenby.\n\n\n"}
{"id": "847110", "url": "https://cs.wikipedia.org/wiki?curid=847110", "title": "Eurovision Song Contest 2013", "text": "Eurovision Song Contest 2013\n\n58. ročník Eurovision Song Contest hostilo švédské Malmö po vítězství zpěvačky Loreen s písní \"Euphoria\" v roce 2012. Přenos moderovala švédská komička Petra Mede.\n\nVítězkou se stala dánská zpěvačka Emmelie de Forest s písní \"Only Teardrops\", která obdržela 281 bodů s náskokem 47 bodů na ázerbájdžánského reprezentanta Farida Mammadova se skladbou \"Hold Me\". Třetí místo obsadila ukrajinská interpretka Zlata Ogněvič. Dánsko podruhé v historii zvítězilo na švédské půdě – v roce 2000 se ve Stockholmu vítězem stalo duo Olsen Brothers. Čtvrté a páté místo obsadilo Norsko a Rusko. Poprvé od roku 2004 do finálového kola postoupilo Nizozemsko díky zpěvačce Anouk, která skončila devátá. Po delší době místo v nejlepší desítce zaujali také zástupci Malty a Maďarska. Poprvé od roku 1985 ve finále nevystoupil žádný umělec ze zemí bývalé Jugoslávie – reprezentanti Srbska, Černé Hory, Makedonie, Slovinska a Chorvatska nepostoupili v semifinálových kolech. Bosna a Hercegovina spolu s Portugalskem a Slovenskem odmítli účast kvůli finanční zátěži vysílatelů, Turecko se odhlásilo kvůli nespokojenosti s pravidly.\n\nKrátce po finále byl Ázerbájdžán obviněn z nekalých praktik při hlasování. Dle obvinění mělo docházet k organizovanému zaplacenému verbování hlasujících v jiných zemích.\n\nDne 8. července 2012 veřejnoprávní televize SVT oznámila pořádání soutěže v Malmö a jeho víceúčelové hale Malmö Arena. Vzhledem k dohadům o možnosti využití tehdy nově otevřené Friends Arena ve Stockholmu, byla volba menšího místa konání vnímána jako paradox. SVT vyjádřila záměr uspořádat soutěž ve skromnějších poměrech, moderněji a šetrněji k prostředí a životu města ve srovnání s některými předchozími pořadateli. Celkový rozpočet ročníku činil 12 milionů €, více než jedenkrát méně ve srovnání s předcházejícím Baku. Třetím kandidátem po Stockholmu a Malmö byl Göteborg.\n\nMalmö je s třemi sty tisíci obyvateli třetím největším městem Švédska a správním centrem kraje Skåne. S dánskou Kodaní vzdálenou 25 kilometrů Malmö spojuje most Öresundsbron.\n\nMalmö Arena je po třech stockholmských víceúčelových halách největší švédskou zastřešenou arénou. Mimo utkání domovského hokejového klubu Malmö Redhawks každý rok uspořádá řadu sportovních i kulturních akcí, mimo jiné Mistrovství světa v házené mužů v roce 2011, koncerty Britney Spears, Lady Gaga či Toma Jonese, kola pěvecké reality-show Idol a\nsemifinále Melodifestivalenu, národního kola Eurovize. Běžně aréna pojme 13 až 15 tisíc lidí. Mimo pohnutku uspořádat komorně laděný ročník soutěže bylo faktorem pro volbu arény také dobré dopravní spojení v jejím okolí.\n\nNejdůslednější změnou v systému soutěže bylo upuštění od dřívějšího systému kombinace nejlépe ohodnocené desítky vystoupení od diváků a poroty v každé zemi. Nově bylo ustanoveno, že v poměru 50:50 bude zkombinováno pořadí všech písní od diváků s pořadím poroty – tento systém může zamezit vysokému ohodnocení písně, která byla oceněna pouze jednou hlasující skupinou. Dobrý výsledek tak ideálně zajišťuje pouze ocenění skupinami oběma. Výsledná nejlepší desítka dané země byla tradičně přepočtena na odpovídající bodové ohodnocení v systému 12, 10, 8 – 1 bod. Nově byla ustanovena možnost hlasovat přes oficiální Eurovision App.\n\nPoprvé v moderní historii soutěže bylo pořadí vystupujících během jednotlivých večerů určeno producenty soutěže po vzoru švédského kola Melodifestivalen na místo tradičního losování. Jediný los určil, v které polovině večera bude daný účinkující vystupovat. Záměrem je zamezit sledu podobných písní ihned za sebou a lepší umělecký dojem, rozhodnutí upustit od původního systému se však setkal se smíšenými reakcemi vzhledem k teoriím, že vystupování později během soutěžního večera zvyšuje šanci na úspěch a výsledky by takto bylo možné ovlivnit. Vítězové soutěže v několika posledních ročnících vystupovali vždy mezi posledními, pokaždé však šlo o vysoce favorizované písně. Pořadí semifinálových výstupů bylo zveřejněno 28. března. Hostící Švédsko v předstihu obdrželo 16. místo v pořadí vystupujících, zbylých pět automatických finalistů, tzv. Velká pětka (Itálie, Německo, Francie, Španělsko a Spojené království) si vylosovalo hlasovací právo do jednoho ze semifinálových kol.\n\nGrafické zpracování soutěže zajistila göteborská reklamní společnost Forsman & Bodenfors (F&B). V lednu bylo představeno oficiální logo, pestrobarevný motýl, doplněný sloganem \"\"We Are One\"\" (\"Jsme jeden\"), zdůrazňujícím rovnost a kulturní sblížení Evropy. Animace motýla doprovázela úvodní medailonek ke každému vystoupení. Skrz medailonky byli\n\nHlavními sponzory ročníku byly švédský mobilní operátor TeliaSonera, kosmetické firmy Schwarzkopf a IsaDora a řetězce ICA AB a Tetra Pak.\n\nKrátce po finále byl Ázerbájdžán obviněn z nekalých praktik při hlasování – litevský plátek 15 min zveřejnil zprávu, dle níž měli zástupci ázerbájdžánské delegace v Litvě, ale také v dalších post-sovětských republikách, Chorvatsku a Švýcarsku (celkem v patnácti zemích), uplácet skupiny jednotlivců k masivnímu hlasování za Ázerbájdžán pomocí SIM karet, které jim poskytli. Zpráva byla doplněna videem s tajným odposlechem. Hlavní producent soutěže Jon Ola Sand zdůraznil prioritu spravedlivých výsledků s ujištěním, že situace byla prošetřena a mezi ázerbájdžánskou televizí Ictimai a osobami na videu nebyla prokázána spojitost. Bez ohledu na to Ázerbájdžán z Litvy i dalších inkriminovaných zemí obdržel vysoká bodová ohodnocení. Ázerbájdžán se pod tlakem ze strany organizátorů ocitl již po několikáté po předchozích obviněních z uplácení porot a policejního vyšetřování občanů, kteří v minulosti hlasovali pro umělce z Arménie.\n\nÁzerbájdžán dále vzbudil ohlas, neboť ruská reprezentantka i přes tradiční vazby mezi zeměmi východní Evropy a Kavkazu neobdržela v tamějším hlasování žádné body, přestože v hodnocení diváků obsadila druhé místo. Ázerbájdžánský prezident Ilham Alijev přikázal důsledné prošetření kauzy, zatímco ruský ministr zahraničních věcí Sergej Lavrov označil hlasování za zfalšované a slíbil \"adekvátní odezvu\". Bonnie Tyler, zástupkyně Spojeného království, později v médiích prohlásila, že ruští delegáti si v zákulisí soutěže stěžovali na skutečnost, že nedostali \"deset bodů, které si zaplatili\".\n\nZ plagiátorství jiných písní bylo neoficiálně nařčeno několik soutěžních příspěvků – nejvýraznější pozornost médií si získalo obvinění německého projektu Cascada, jejichž píseň \"Glorious\" měla být kopií předešlé vítězné písně \"Euphoria\" zpěvačky Loreen. Obvinění byla označena za neopodstatněná.\n\nNa podporu legalizace gay manželství ve Finsku tamější reprezentantka Krista Siegfrids v závěru své písně \"Marry Me\" políbila jednu ze svých doprovodných zpěvaček. Toto gesto bylo s náležitou odezvou v médiích označeno za \"první lesbický polibek na Eurovizi\". V konzervativních zemích, především v Turecku, které záznam soutěže i přes neúčast mělo odvysílat, byl krok Siegfrids zkritizován, později se stal předmětem spekulací i kvůli ruskému federálnímu zákonu zakazujícímu \"propagaci homosexuality\" v médiích. Skutečnost, že Turecko nakonec soutěž neodvysílalo, byla v souvislosti s polibkem zmíněna v řadě médií, vysílatel TRT však uvedl jako důvod rozhodnutí \"nízký zájem diváků\".\n\nDalší polibek, tentokrát dvou mužů, byl součástí satirického vystoupení moderátorky Petry Mede během přestávky. Vystoupení obsahovalo směs stereotypů i reálných moderních přístupů švédské společnosti včetně liberálního postoje k homosexualitě.\n\nEric Saade, švédský zpěvák a moderátor v zákulisí během hlasování v jednom momentě předal slovo Petře Mede se slovy: \"Zpět k tobě, Petro. Hashtag: MILF.\" Komentář byl několika médii označen za urážlivý, britský vysílatel BBC na několik inkriminovaných sekund přerušil zvukový záznam, přestože nebylo potvrzeno, zda záměrně či kvůli poruše.\n\nPodruhé v řadě se reprezentantkou San Marina stala Valentina Monetta, která s písní \"Crisalide (Vola)\" nepostoupila ve finálovém kole. Při své třetí účasti v roce 2014 však finále dobyla – San Marino se tak ze semifinále probojovalo poprvé. Bulharsko podruhé vyslalo duo Elica Todorova & Stojan Jankulov, které v roce 2007 v Helsinkách obsadili páté místo. S písní \"Samo šampioni\" však do finále nepostoupili. Nevena Božović, jedna z členek srbského tria Moje 3, v roce 2007 obsadila třetí místo na Junior Eurovision Song Contest, odnoži soutěže pro dětské umělce. Zástupci Albánie, Moldavska, Estonska a Arménie v minulosti na pódiu Eurovize vystoupili coby doprovodní umělci.\n\n"}
{"id": "847115", "url": "https://cs.wikipedia.org/wiki?curid=847115", "title": "Fantom Paříže", "text": "Fantom Paříže\n\nFantom Paříže (\"Vidocq\") je francouzský hraný film z roku 2001, který režíroval Jean-Christophe Pitof podle vlastního scénáře. Snímek vyšel v ČR vyšel na DVD v roce 2003.\n\nPříběh začíná v Paříži v roce 1830 během Červencové revoluce. Ve městě řádí maskovaný vrah přezdívaný \"Alchymista\". Jeho totožnost se snaží odhalit policejní detektiv Eugène-François Vidocq. V souboji, který se odehraje ve sklárnách, je Vidocq svržen do hořící pece. Po Vidocqovi pokračuje v pátrání mladý novinář Etienne Boisset, který chce o detektivovi napsat knihu.\n\n"}
{"id": "847126", "url": "https://cs.wikipedia.org/wiki?curid=847126", "title": "Jorge Liberato Urosa Savino", "text": "Jorge Liberato Urosa Savino\n\nJorge Liberato kardinál Urosa Savino (28. srpna 1942 Caracas) je venezuelský římskokatolický kněz, arcibiskup Caracasu, kardinál.\nStudoval v seminářích v Caracasu a Torontu. V roce 1965 začal studia na Papežské univerzitě Gregoriana, která ukončil v roce 1971 doktorátem z dogmatické teologie. Během tohoto studia přijal 15. srpna 1967 kněžské svěcení. Po návratu do vlasti byl profesorem a rektorem semináře ve venezuelské metropoli a generálním vikářem arcidiecéze Caracas.\n\nV červenci 1982 byl jmenován pomocným biskupem arcidiecéze Caracas, biskupské svěcení přijal 22. září téhož roku. V březnu 1990 byl jmenován arcibiskupem venezuelské arcidiecéze Valencia. Poté, co v roce 2005 zemřel arcibiskup Caracasu Antonio Ignacio Velasco García, ho papež Benedikt XVI. jmenoval arcibiskupem této arcidiecéze.\nV únoru 2006 byla oznámena jeho kardinálská nominace, která byla završena při konzistoři v březnu téhož roku.\n\n\n"}
{"id": "847128", "url": "https://cs.wikipedia.org/wiki?curid=847128", "title": "Ramesse VIII.", "text": "Ramesse VIII.\n\nRamesse VIII. byl staroegyptský faraon pocházející z 20. dynastie, který vládl přibližně v letech 1129–1126 př. n. l. Byl jedním z posledních žijících synů Ramesse III. Jeho trůnní jméno, které přijal po svém nástupu na trůn, bylo Usermaatre Achenamon, což v překladu znamená „Silná je spravedlnost Reova, nápomocný Amonovi“.\n\nRamesse VIII. je nejtajemnějším vládcem 20. dynastie, neboť o jeho panovaní není k dispozici mnoho informací. Období jeho vlády bylo velmi krátké, neboť trvalo přibližně jeden až dva roky. Důvodem jeho krátké vlády může být fakt, že se k moci dostal v již pokročilém věku, neboť byl jedním z posledních žijících synů Ramesse III. Problém v královské posloupnosti rovněž naznačuje fakt, že na trůn nastoupil po Ramessovi VII., který byl jeho synovcem. Monumenty pocházející z období jeho vlády jsou vzácné a většina zmínek pochází z Medínit Habu. Zmínka o tomto faraonovi se také objevuje na stéle z Abydu a na jednom skarabovi. Jediná informace o délce jeho vlády pochází z nápisů nalezených v jedné thébské hrobce, kde byl uveden „Rok 1, I Peret, den 2“.\n\nRamesse VIII. je jediným faraonem 20. dynastie, jehož hrobka nebyla v Údolí králů jednoznačně identifikována. Někteří odborníci se však domnívají, že hrobka KV19 prince Mentuherchepšefa, který byl synem Ramesse IX., byla původně stavěna pro Ramesse VIII. Avšak po jeho nástupu na trůn nebyla shledána vhodnou pro účely královského pohřbu. V roce 1974 prohledával archeologický tým pod vedením Zahi Hawasse Údolí králů ve snaze nalézt Ramessovu hrobku, byl však neúspěšný.\n"}
{"id": "847129", "url": "https://cs.wikipedia.org/wiki?curid=847129", "title": "Jízda smrti (film, 2008)", "text": "Jízda smrti (film, 2008)\n\nJízda smrti (\"Skate or Die\", tj. \"Skejtuj nebo zemři\") je francouzský hraný film z roku 2008, který režíroval Miguel Courtois. Film se odehrává během jednoho dne v Paříži, kde zabijáci pronásledují dva mladíky. Snímek vyšel v ČR na DVD v roce 2011.\n\nMladíci Mickey a Idriss rádi jezdí na skateboardu a rozhodnou se zazávodit si v opuštěném parkovacím domě. Zde se stanou nedobrovolnými svědky trojnásobné vraždy mezi obchodníky s drogami. Zabijáci je zahlédnou a začnou je pronásledovat. Podaří se jim utéct a zbavit se pronásledovatelů skokem z mostu Debilly na projíždějící nákladní loď. Zajdou na komisařství, aby podali svědectví, které si natočili na mobily. Zde se však ukáže, že zabijáci jsou členové policie. Utečou tedy opět a jsou pronásledováni i policií. Za pomoci mladé policistky z komisařství se jim podaří pachatele usvědčit.\n"}
{"id": "847132", "url": "https://cs.wikipedia.org/wiki?curid=847132", "title": "Produktová fotografie", "text": "Produktová fotografie\n\nProduktová fotografie nebo katalogová fotografie je fotografický žánr, který nalézá své využití v reklamě a zachycuje vizuální vlastnosti inzerovaného produktu - jeho design, konstrukci a významné části. Je důležitou součástí reklamní fotografie. Na základě požadavků má za úkol vyfotografování zboží, předmětů nebo produktů ve sjednoceném stylu a kompozici. Pohled na zobrazený objekt by měl jasně „hovořit“ o důležitých funkčních vlastnostech produktu a jak se liší od konkurenčních výrobků.\n\nProduktová fotografie se využívá například v brožurkách, na internetových stránkách on-line obchodů, v periodikách, stejně jako v katalozích a uměleckých albech, pohlednicích, posterech a plakátech, atd. Velká část lidí se prý rozhoduje na základě vizuální informace. V mnoha případech je obrázek v brožuře, katalogu nebo na plakátu pro klienta nebo zákazníka jednou z mála příležitostí, jak posoudit všechny výhody zobrazovaného objektu. Zákazník pouze podle fotografií učiní určité závěry, které později ovlivní jeho rozhodování o uzavření obchodu.\n\nPokud je to nutné, musí fotograf využít další zařízení a speciální nástroje - speciální stůl, makroobjektiv, polarizační filtry, bezestínový box, různé zdroje světla nebo barevná pozadí. Při fotografování by fotograf měl odstranit zbytečné odlesky a odrazy, zdůraznit objem, hloubku, a strukturu povrchu objektu. Samozřejmostí je správné vyvážení barev a vyvážení bílé, musí být vzata do úvahy celá řada otázek, aby bylo dosaženo co nejpřesvědčivějších obrazových výsledků.\n\nMnoho fotografovaných produktů, jako jsou například lednička, žárovka nebo mechanické části strojů samy o sobě nejsou pozoruhodné nebo jsou méně atraktivní, dosahuje se estetické fotografické reprezentace často zajímavým osvícením s kreativními stíny, zajímavou perspektivou a případně pozoruhodnými doplňky nebo dekoracemi.\n\nPřitom svou roli hraje cílová skupina, pro kterou je fotografie určena a hraje zásadní roli. Při fotografování pro odborníky do odborného časopisu, katalogu nebo pro encyklopedii (například jako je Wikipedie) obecně nemá smysl mít sugestivně a přesvědčivě působící snímek, ale má spíše poskytovat faktické informace. Přechod od dokumentární informativní fotografie k produktové emotivní fotografii (případně výtvarné fotografii (zátiší) je postupný a záleží na divákovi a účelu.\n\nZvláštní oblastí produktové fotografie je takzvaný „foodstyling“, neboli fotografie potravin. Specialista v tomto oboru se věnuje komerční fotografii jídla v nejpříznivějším osvětlení. Neatraktivní organické potraviny bývají často nahrazovány plastovými nebo voskovými náhražkami. Potraviny jsou ošetřovány speciálními prostředky a laky, které jim přidávají bohatost a lesk, jsou nahrazovány kapalinami podobného vzhledu, aby snímek nejlépe vypovídal o jejich kvalitách. To je také důvod, proč amatérští fotografové nemohou tak snadno dosáhnout tak úspěšných a \"chutných\" fotografií jídla, jako jsou například publikovány ve specializovaných knihách a časopisech.\n\n\n"}
{"id": "847144", "url": "https://cs.wikipedia.org/wiki?curid=847144", "title": "Maratea", "text": "Maratea\n\nMaratea je italské městečko v provincii Potenza v oblasti Basilicata.\n\nSamotné město Maratea je od pobřeží zhruba kilometr na blízkém kopci. Zdejší hory dosahují výše i přes 1 000 m n. m. Vzhledem k tomu, že město leží prakticky na úrovni moře, hory zde vypadají úchvatně. Nad městem se nalézá jeho symbol - socha Ježíše Krista, která je třetí největší svého druhu.\n\nMaratea je častým cílem turistů, kteří navštěvují zdejší kraj. U Maratey je překrásné pobřeží, plné skal a jeskyní. Místo je často vyhledáváno šnorchlaři a potápěči.\n"}
{"id": "847149", "url": "https://cs.wikipedia.org/wiki?curid=847149", "title": "Babí hora (Slezské Beskydy)", "text": "Babí hora (Slezské Beskydy)\n\nBabí hora ( , 492 m n. m.) je nevysoký, částečně zalesněný kopec na západním okraji Slezských Beskyd. Leží asi 2 km východně od Třince a 1 km severně od Vendryně v okrese Frýdek-Místek (Moravskoslezský kraj). Přes sedlo, které odděluje Babí horu od Vružné (530 m), prochází červeně značená turistická trasa spojující Třinec a masiv Velké Čantoryje.\n\n"}
{"id": "847151", "url": "https://cs.wikipedia.org/wiki?curid=847151", "title": "František Králík (malíř)", "text": "František Králík (malíř)\n\nFrantišek Králík (* 23. června 1936 Brno) je český malíř a grafik. Jeho díla jsou vystavována v Rabasově galerii v Rakovníku a v řadě sbírek v Čechách, USA, Austrálii, Německu, Polsku a Kanadě. Je členem Středočeského sdružení výtvarníků.\n\nNejdříve prošel krátkým výtvarným odborným školením v letech 1952–1954 na Vyšší škole uměleckého průmyslu v Praze na Hollarově náměstí. Oborem jeho výtvarné činnosti je malba a grafika. Ve svých malířských počátcích se věnoval krajinomalbě, poté snovým obrazů a vizím. Byl členem surrealistické skupiny, přiklonil se k informelu, věnoval se abstrakci, ale posléze se navrátil k formám realistickým, které vlastně nikdy zcela neopustil: k figuraci, krajině a plenéru. Na přelomu 60. a 70. let 20. století, kdy patřil do okruhu surealistické skupiny kolem Vratislava Effembergera. V tomto období byl v kontaktu s Evou a Janem Švankmarovými, Luďkem Švábem, Emilou Medkovou a Martinem Stejskalem. V polovině 70. let, po kolizi mezi vnitřním světem surrealismu a vnější realitou tehdejších politických tlaků po sovětské invazi do Československa, se názorově rozešel se surrealismem. V této době byla jeho tvorba provázena střídáním figurativního a nefigurativního projevu. V letech 1976–1990 se stal odborný pracovníkem Národní galerie. Jako správce pracoval ve zbraslavském depozitáři Národní galerie, kde měl možnost získávat přímé konzultace a znalosti z oboru teorie umění od předních českých kunsthistoriků Jiřího Zeminy a Jiřího Kotalíka. V 80. a 90. letech 20. století spolupracoval s Krátkým filmem Praha a Českou televizí a v letech 1992–2000 byl ředitelem Melicharova vlastivědného muzea v Unhošti. V roce 2003 měl samostatnou výstavu v galerii F33 v Praze. Jeho snové obrazy naplňují fantazijní vize i vesmírné koráby pod barokními mračny. Mnohé jeho malby se vyznačují drsně realistickou formou, s prvky černého humoru a sociálně kritickým obsahem.\n\n"}
{"id": "847160", "url": "https://cs.wikipedia.org/wiki?curid=847160", "title": "Š'-ťing-šan", "text": "Š'-ťing-šan\n\nObvod Š'-ťing-šan () je jeden z městských obvodů Pekingu, hlavního města Čínské lidové republiky. Nachází se západně od historického centra, má rozlohu 86 čtverečních kilometrů a v roce 2000 v něm žilo bezmála půl milionu obyvatel.\n\n"}
{"id": "847169", "url": "https://cs.wikipedia.org/wiki?curid=847169", "title": "Kanada na Zimních olympijských hrách 2010", "text": "Kanada na Zimních olympijských hrách 2010\n\nKanada se účastnila Zimní olympiády 2010. Zastupovalo ji 201 sportovců (113 mužů a 88 žen) v 15 sportech.\n\n"}
{"id": "847171", "url": "https://cs.wikipedia.org/wiki?curid=847171", "title": "Nir Zidkyahu", "text": "Nir Zidkyahu\n\nNir Zidkyahu (* listopad 1967 v Rishon Lezion, Izrael) je studiový hudebník a bratr bubeníka skupiny Blackfield, Tomera Z. Na bicí hrál na osmi písních skupiny Genesis, v albu z roku 1997 \"Calling All Stations\" a také skupinu doprovodil na turné v roce 1998.\n\nV roce 2001 hrál na průlomovém albu Johna Mayera \"Room for Squares\". Od té doby hrál na bicí a perkusy pro různé umělce jako jsou Jason Mraz, Joss Stone a Alana Davis.\n"}
{"id": "847173", "url": "https://cs.wikipedia.org/wiki?curid=847173", "title": "Vružná", "text": "Vružná\n\nVružná ( , 571 m n. m.) je částečně zalesněný kopec v pásmu Čantoryje na západním okraji Slezských Beskyd. Leží asi 2 km severovýchodně od Vendryně a 4 km východně od Třince na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Vružná se nachází v hraničním hřebeni vybíhajícím z Malé Čantoryje nad údolí Olše směrem k Třinci (na západ). Kopec je budován těšínskými vápenci a břidlicemi. Pod severními (polskými) svahy kopce leží osada Leszna Górna, pod jižními (českými) svahy leží obec Vendryně.\n\nPřímo přes vrchol kopce prochází červeně značená turistická trasa z Třince na Velkou Čantoryji. V sedle mezi Vružnou a Malým Ostrým se na tuto trasu napojuje zelená značka vedoucí z Vendryně.\n"}
{"id": "847174", "url": "https://cs.wikipedia.org/wiki?curid=847174", "title": "Seznam dílů seriálu Castle na zabití", "text": "Seznam dílů seriálu Castle na zabití\n\nToto je seznam dílů seriálu \"Castle na zabití\". Americký detektivní seriál \"Castle na zabití\" začala vysílala americká televizní stanice ABC v letech 2009–2016. Seriál čítá osm řad s celkovým počtem 173 dílů. V České republice premiérově vysílala první čtyři řady v letech 2010–2013 televize Prima, zbytek seriálu vysílala v letech 2013–2017 stanice Prima Love.\n\n<onlyinclude></onlyinclude>\n\n"}
{"id": "847176", "url": "https://cs.wikipedia.org/wiki?curid=847176", "title": "Dead or Alive", "text": "Dead or Alive\n\nDead or Alive může být:\n\n"}
{"id": "847178", "url": "https://cs.wikipedia.org/wiki?curid=847178", "title": "Černé světlo", "text": "Černé světlo\n\nČerné světlo je světlo ve fotografii, u kterého je nebe tmavší než fyzické objekty před ním. Objevuje se obvykle před bouřkou a nejlépe vyzní v přímém slunečním světle.\n\nNa snímku působí tento druh světla velmi dramaticky a neobvykle. Vzniká v kombinaci přímého slunečního světla a tmavé oblačnosti. Ještě více vynikne, pokud se opírá do světlých objektů, které sluneční světlo ještě více zdůrazní a vznikne tak větší kontrast mezi světlým popředím a tmavým pozadím. Pokud je světlo šikmé, například ráno nebo v podvečer, je efekt ještě více zesílen. Při této kombinaci světel, tedy Slunce v zádech a tmavé bouřkové mraky se srážkami v popředí, se občas objeví na obloze duha.\n\n\n"}
{"id": "847179", "url": "https://cs.wikipedia.org/wiki?curid=847179", "title": "Ostrý vrch (Slezské Beskydy)", "text": "Ostrý vrch (Slezské Beskydy)\n\nOstrý vrch (někdy pouze \"Ostrý\", , 709 m n. m.) je zalesněná hora v pásmu Čantoryje na západním okraji Slezských Beskyd. Leží asi 2 km severně od Nýdku a 6 km východně od Třince na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Ostrý vrch se nachází v hraničním hřebeni, který vybíhá z Malé Čantoryje nad údolí Olše směrem k Třinci. Ostrý Vrch leží v katastru obce Vendryně. Na jižních svazích hory je roztroušena osada Ostrý spadající pod Nýdek. Po jižním úbočí obchází horu červená turistická značka vedoucí z Třince na Velkou Čantoryji.\n"}
{"id": "847182", "url": "https://cs.wikipedia.org/wiki?curid=847182", "title": "David Depetris", "text": "David Depetris\n\nDavid Alberto Depetris (* 11. listopadu 1988, San Jorge, Santa Fe, Argentina) je argentinský fotbalový útočník se slovenským a italským pasem, od léta 2016 hráč klubu CA Huracán, od léta 2017 na hostování v mužstvu Club Olimpico. Mimo Argentinu působil na klubové úrovni v Nizozemsku, Turecku, Česku, Mexiku a na Slovensku. Po získání slovenského pasu odehrál 2 přátelské zápasy za reprezentační A-mužstvo této země.\n\nNejlepší střelec 1. slovenské ligy 2012/13 (16 gólů), všechny své góly dal navíc v podzimní části soutěže.\n\nSvoji fotbalovou kariéru začal v Argentině v týmu CD San Jorge.\n\nV roce 2005 přestoupil do klubu Atlético de Rafaela, kde již nastupoval pouze za první mužstvo. Za tým během celého svého působení odehrál 32 utkání v nichž vstřelil 10 branek.\n\nV lednu 2008 přestoupil (společně s krajanem Aldo Omarem Baézem) do slovenského FK AS Trenčín. V mužstvu Depetris podepsal pětiletou smlouvu. V sezóně 2008/09 se stal s 21 góly nejlepším střelcem druhé slovenské ligy (měla poněkud matoucí název I. slovenská futbalová liga). Po hostování v nizozemském Almere City FC (v roce 2010) se stal oporou Trenčína. V sezóně 2010/11 ve slovenské druhé lize, po jejíž skončení klub postoupil do nejvyšší soutěže, vstřelil celkem 31 gólů a stal se opět suverénním králem střelců druhé ligy. V nováčkovské prvoligové sezoně dal 8 branek a po podzimní části sezony 2012/13 byl s 16 brankami nejlepším střelcem ligy, čímž vytvořil rekord nejvyšší ligy (nejvíce nastřílených branek v podzimní části 1. ligy). Tento počet mu nakonec stačil na zisk koruny střelců na konci sezóny 2012/13, ačkoli od ledna 2013 hrál již v tureckém Çaykuru Rizespor.\n\nV roce 2010 odešel na hostování do nizozemského Almere City FC, kde se v 10 utkáních prosadil celkem dvakrát.\n\nV zimě 2012/13 po konci smlouvy v Trenčíně přestoupil poněkud překvapivě do tureckého klubu Çaykur Rizespor hrajícího tehdy druhou tureckou ligu, kde podepsal smlouvu na 3½ roku. Debutuje 27. ledna 2013 v zápase proti hostujícímu klubu Adana Demirspor, kde nastoupil do druhého poločasu. Rizespor prohrál 1:2. 3. února vstřelil první dva góly v novém klubu proti domácímu Tavşanlı Linyitsporu, čímž pomohl k výhře 3:2. Prosadil se v 72. a 74. minutě. Během své premiérové sezóny vstřelil v Turecku ve 13 zápasech 6 gólů a pomohl Rizesporu k postupu do Süper Lig. V podzimní části sezony 2013/14 měl komplikovaný vztah s novým trenérem Rizesporu Rızou Çalımbayem, který ho prakticky vůbec neposílal na hřiště. V zimní ligové přestávce si hledal hostování. 10. 6. 2014 v Rizesporu předčasně skončil a stal se volným hráčem.\n\nV únoru 2014 odešel na půlroční hostování bez opce do SK Sigma Olomouc, stál o něj trenér Zdeněk Psotka, který jej znal z působení na Slovensku. Zajímavostí je, že v červenci 2011 se v dresu Trenčína podílel na debaklu Sigmy 0:6 v přípravném zápase, v němž vstřelil 4 góly. Ve svém prvním zápase za Sigmu 22. 2. 2014 vstřelil dva góly a pomohl týmu k vysoké výhře nad pražskou Slavií 5:1. Měl šanci i na hattrick, ale jeho další střelu zdálky brankář Matej Rakovan vytěsnil mimo tyče. Poté se prosadil až 25. května 2014 v souboji o uchování ligové příslušnosti proti 1. SC Znojmo, kde při výhře 2:0 vstřelil vítězný gól. Celkem odehrál v 1. lize za Olomouc 13 zápasů a vstřelil 3 góly, klub ale po sezoně sestoupil do druhé ligy.\n\nV červenci 2014 přestoupil jako volný hráč do Mexika do klubu CA Monarcas Morelia. V klubu působil rok, 1. července 2015 se stal volným hráčem.\n\nV září 2015 se vrátil na Slovensko, kde podepsal kontrakt do 30. 6. 2016 s týmem FC Spartak Trnava. Ve svém prvním ligovém zápase za Trnavu 13. 9. 2015 nastoupil proti svému bývalému klubu FK AS Trenčín a vstřelil mu dva góly, prohře 3:5 však se spoluhráči zabránit nedokázal. V sezóně 2015/16 Fortuna ligy nastřílel za Spartak 15 ligových gólů, za králem střelců Ginem van Kesselem z Trenčína zaostal o dvě trefy. V létě neprodloužil s klubem smlouvu a hledal si nové angažmá.\n\nV létě 2016 se vrátil do Argentiny a posílil klub Club Atlético Huracán.\n\nV létě 2017 odešel z CA Huracán na hostování do jiného argentinského klubu Club Olimpo (Olimpo de Bahía Blanca).\n\nDavid Depetris projevil zájem reprezentovat Slovensko. V březnu 2013 obdržel slovenské občanství (už třetí po argentinském a italském) a byl připraven reprezentovat. V květnu 2013 jej slovenští reprezentační trenéři Stanislav Griga a Michal Hipp nominovali na kvalifikační utkání na MS 2014 proti Lichtenštejnsku. V zápase nakonec nenastoupil (remíza 1:1). Možnost debutu mu dal nový reprezentační trenér Slovenska Ján Kozák 14. srpna 2013 během přátelského utkání s domácím Rumunskem, když jej poslal na hřiště v 79. minutě. Slovensko remizovalo se svým soupeřem 1:1. 19. listopadu 2013 dostal příležitost v základní sestavě v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů.\n\n\n"}
{"id": "847183", "url": "https://cs.wikipedia.org/wiki?curid=847183", "title": "Dávid Škutka", "text": "Dávid Škutka\n\nDávid Škutka (* 25. května 1988, Snina, Československo) je slovenský fotbalový útočník, od ledna 2017 bez angažmá. Mimo Slovensko působil na klubové úrovni v Česku.\n\nSvoji fotbalovou kariéru začal v MFK Snina, odkud v průběhu mládeže přestoupil do MFK Košice.\n\nV roce 2008 se propracoval do prvního mužstva, kde se postupně stal oporou. Během svého působení odehrál za tým dohromady 126 utkání, v kterých vstřelil 28 branek.\n\nPo skvělých výkonech během podzimní části sezony 2012/13 přestoupil do SK Slavia Praha, kde podepsal smlouvu na 3½ roku. Debutoval zde v prvním ligovém zápase jarní části sezóny 2012/13 24. února 2013 proti domácí Sigmě Olomouc, který Slavia prohrála 1:2. Škutka se dostal na hřiště v průběhu druhého poločasu a ke konci měl obrovskou šanci na vyrovnání, ale olomoucký brankář Zdeněk Zlámal vytáhl fantastický zákrok.\n\n16. března 2013 vstřelil premiérový gól za Slavii Praha proti Liberci (ve svém čtvrtém ligovém zápase), když zvyšoval na průběžných 2:1 pro Slavii. Utkání Gambrinus ligy nakonec skončilo vítězstvím pražského týmu 3:1. V prosinci 2013 Slavia oznámila Škutkovi, že si může hledat nové angažmá.\n\nV únoru 2014 odešel ze Slavie do FC Baník Ostrava na půlroční hostování, smlouva obsahovala i opci na trvalý přestup. Debutoval zde v prvním jarním ligovém zápase Ostravy 23. února 2014 proti Viktorii Plzeň (porážka 1:2). Celkem za Baník odehrál do konce sezony 2013/14 8 utkání a vstřelil 1 gól, poté se vrátil do Slavie.\n\nPřed sezonou 2014/15 se vrátil do Košic, kam zamířil na roční hostování. Během půl roku nastoupil k 15 střetnutím, ve kterých se 3x gólově prosadil.\n\nV únoru 2015 odešel na další hostování, tentokrát do FO ŽP ŠPORT Podbrezová, tehdejšího nováčka nejvyšší soutěže. Na jaře 2015 za klub vstřelil 6 gólů ve 13 zápasech.\n\nV létě 2015 Slavii definitivně opustil a podepsal roční kontrakt s klubem TJ Spartak Myjava. Po roce v mužstvu skončil. Za klub nastoupil k 21 střetnutím, dal v nich dvě branky.\n\nV létě 2016 se vrátil na východní Slovensko, posílil klub MFK Zemplín Michalovce. Působil zde pouze do konce kalendářního roku 2016.\n\n"}
{"id": "847185", "url": "https://cs.wikipedia.org/wiki?curid=847185", "title": "SOR TNB 12", "text": "SOR TNB 12\n\nSOR TNB 12 je nízkopodlažní trolejbus o délce 12 m, vyráběný firmou SOR Libchavy. Vznikl ve dvou odlišných verzích. První prototyp byl postaven v roce 2009 jako běžný trolejbus ve spolupráci s firmou Cegelec, coby dodavatelem elektrické výzbroje. Ve druhém případě jde o parciální trolejbusy s výzbrojí od firmy Rail Electronics CZ, které jsou vyráběny od roku 2016.\n\nKaroserii trolejbusů TNB 12 také využívá Škoda Electric pro výrobu trolejbusů Škoda 30Tr SOR.\n\nPo mechanické stránce vychází trolejbus TNB 12 z městského autobusu SOR NB 12, respektive jeho varianty poháněné zemním plynem se zesílenou střechou, která je označena jako NBG 12. Na ocelový svařovaný skelet jsou nalepeny plastové profily bočního opláštění. Vůz může mít troje nebo čtvery dveře, u druhých (resp. třetích) dveří se nachází výklopná plošina pro cestující na invalidním vozíku. Vozidlo je zcela nízkopodlažní s podlahou ve výši 360 mm nad vozovkou, přičemž ve vstupech je tato hodnota snížena na 320 mm. Interiér trolejbusu se od autobusu odlišuje přidáním dvojice sedaček na místo, kde má autobus chladič, a sníženou podestou se sedadly mezi druhými a třetími dveřmi (v případě čtyřdveřové verze), kde by se nacházela palivová nádrž autobusu. Přední náprava SOR má nezávislé zavěšení kol, tuhá zadní náprava VOITH je hnací.\n\nTrolejbus TNB 12 je vybaven střídavou elektrickou výzbrojí TV Europulse firmy Cegelec, která je shodná s výzbrojí částečně nízkopodlažního typu TN 12 C. Asynchronní trakční motor od firmy Pragoimex má výkon 175 kW a je uložen ve schráně za zadní nápravou. Zde se nachází i další komponenty elektrické výzbroje (statický měnič, stykače, pojistky, aj.), některé části (kontejner s trakčním měničem a brzdovými odporníky) se nachází na střeše vozu pod plastovou schránou.\n\nPo mechanické stránce jsou vozy téměř shodné s prototypem z roku 2009, odlišná je ovšem elektrická část vozu. Elektrická výzbroj pochází od firmy Rail Electronics CZ, jejíž spoluvlastníkem je společnost SOR. Zadní tuhou nápravu ZF pohání stejný motor jako u předchozího podtypu, tedy motor od firmy Pragoimex. Na střeše se nacházejí baterie KOKAM (celkem 228 článků), které pojmou energii o velikosti 56,4 kWh. Dojezd vozidla na baterie se předpokládá 10–15 km. Dobíjení baterií je zajišťováno nejen z trolejového vedení, ale i z energie získané rekuperací. Životnost baterií je udávána na 3000 nabíjecích cyklů. Prototyp je také vybaven poloautomatickými sběrači.\n\nČtyřdveřová karoserie prototypu trolejbusu TNB 12, včetně částečně zkompletovaného interiéru, byla vyrobena v závodě SORu v Libchavách a dne 17. července 2009 byla přetažena do ostravské trolejbusové vozovny, kde Dopravní podnik Ostrava (DPO) montoval trolejbusy Solaris Trollino. Po dokončení se vůz, který nebyl původně určen pro žádného konkrétního zákazníka a měl sloužit pro zkoušky a prezentace, vydal 5. ledna 2010 poprvé do ostravských ulic, kde od 27. ledna podstupoval na tamní trolejbusové síti zkušební jízdy bez cestujících. Do stavu DPO byl jako majetek Cegelecu zařazen 4. února 2010 s evidenčním číslem 9997. Mezitím zkušebně jezdil bez cestujících i v Banské Bystrici (29. března – 1. dubna) pod napětím 750 V. Do zkušebního provozu s cestujícími byl v Ostravě poprvé vypraven 26. dubna 2010. O měsíc později byl trolejbus, společně s prototypem kloubového vozu SOR TNB 18, nabídnut za celkovou cenu 9,920 miliónů Kč Dopravnímu podniku Ostrava, který tuto nabídku na konci června téhož roku akceptoval. Na začátku června 2010 byl vystaven na veletrhu Autotec v Brně. Po návratu do Ostravy trolejbus TNB 12 nadále jezdil ve zkušebním provozu, ke schválení typu Drážním úřadem došlo 22. prosince 2010. Poté již byl vypravován do běžného ostravského provozu, i když nadále se zkušebním číslem 9997. Od 3. února 2011 je označen definitivním číslem 3912.\n\nŽádný další trolejbus TNB 12 s výzbrojí TV Europulse již nebyl vyroben, od roku 2010 však SOR Libchavy spolupracuje se Škodou Electric na výrobě trolejbusu Škoda 30Tr SOR, který využívá karoserii vozu TNB 12, do níž je zabudována výzbroj Škoda.\n\nV roce 2016 byl vyroben ve spolupráci s Dopravním podnikem města Brna (DPMB) prototyp parciálního trolejbusu TNB 12, který obdržel přezdívku AcuMario. Vůz byl zkompletován v Brně ve vozovně Komín a byl unifikován s brněnskými autobusy NBG 12 a kloubovými trolejbusy Škoda 31Tr SOR. Oficiálně byl veřejnosti představen na veletrhu CZECHBUS 2016. Vůz byl v majetku společnosti SOR a v Brně měl vykonat typové zkoušky pro homologaci vozidla. DPMB jej označil dočasným evidenčním číslem 3703. Do zkušebního provozu s cestujícími poprvé vyjel 19. května 2017.\n\nNa podzim 2017 výrobce vůz zapůjčil Dopravnímu podniku hl. m. Prahy, který jej od října toho roku zkoušel na nově postavené trati v Prosecké ulici. Trolejbus získal číslo 9505, které navazuje na číselnou řadu původních pražských trolejbusů, z nichž poslední nesl číslo 9504. V květnu 2018 byl zkušební provoz vozu TNB 12 v Praze ukončen (nahradil jej vůz Škoda 30Tr SOR č. 9506) a trolejbus se vrátil zpět do Brna, kde byl od června 2018 opět v provozu. V květnu 2019 byl trolejbus odstaven a v červnu opustil Brno z důvodu prodeje do Banské Bystrice. S tímto prodejem souvisí rovněž úprava na napětí 750 V.\n\nDva parciální trolejbusy TNB 12 zkompletoval v roce 2017 také Dopravný podnik mesta Banská Bystrica. Vzhledem k různým problém ale zůstaly odstaveny a do zkušebního provozu s cestujícími byly v Banské Bystrici zařazeny až v červenci 2018.\n\n"}
{"id": "847186", "url": "https://cs.wikipedia.org/wiki?curid=847186", "title": "Andrej Hodek", "text": "Andrej Hodek\n\nAndrej Hodek (* 24. května 1981, Bratislava) je slovenský fotbalový útočník, od července 2014 bez angažmá.\n\nSvoji fotbalovou kariéru začal tento útočník v FK Inter Bratislava, odkud v roce 2000 přestoupil do Slávia Ekonóm Bratislava. Po 3 letech se ale vrátil zpět do FK Inter Bratislava, kde tentokrát strávil s výjimkou hostování v FC Družstevník Báč v roce 2004 pět a půl let. Poté v roce 2009 podepsal FC Petržalka 1898. V roce 2010 se vydal na první zahraniční angažmá a přestoupil do českého FC Zbrojovka Brno. Tým ale po sezoně 2010/11 sestoupil do druhé nejvyšší soutěže a hráč tak odešel zpět na Slovensko do FC ViOn Zlaté Moravce.\n\nPřed sezonou 2013/14 přestoupil jako druhý nejlepší střelec slovenské ligy do FC Spartak Trnava. V Trnavě se mu ale příliš nevedlo, v 26 ligových zápasech vstřelil 6 gólů. Měl i určité zdravotní problémy. Po sezoně 2013/14 v klubu skončil.\n\n"}
{"id": "847188", "url": "https://cs.wikipedia.org/wiki?curid=847188", "title": "De Havilland Hornet", "text": "De Havilland Hornet\n\nDe Havilland DH.103 Hornet byl stíhací letoun poháněný pístovými motory, který i nadále využíval průkopnickou dřevěnou konstrukci společnosti de Havilland, která se proslavila hlavně letounem de Havilland Mosquito. Letoun vstoupil do služby těsně po skončení 2. světové války, kdy nastoupil do služby jako denní stíhací letoun u Královského letectva (RAF). Později se úspěšně účastnil bojů v Malajsii. Verze Sea Hornet mohla sloužit i na palubách letadlových lodí.\n\nLetoun byl navržen bez objednávky od letectva jako soukromý vývoj společnosti de Havilland. Mělo se jednat o stíhací letoun na dlouhé vzdálenosti určený pro tichomořské bojiště proti Japonsku na základě specifikací britského ministerstva letectví F.12/43, které byly na takový typ vypsány. Od počátku vývoje bylo počítáno s tím, že by letoun mohl být používán i na palubách letadlových lodí. Z tohoto důvodu byl velký důraz kladen na snadnou ovladatelnost, zvlášť při nízkých rychlostech, a dobrý výhled pro pilota. Konstrukce byla založená na smíšené dřevěné konstrukci z balzy a překližky podobně jako tomu bylo u letounu Mosquito, ale Hornet navíc používal i hliníkové plechy Alclad s využitím lepených spojů. Konstrukce křídel byla přepracována tak, aby odolaly většímu přetížení.\n\nKromě přepracované vnitřní konstrukce křídla byl na základě nových aerodynamických poznatků přepracován i tvar křídla. Výsledkem bylo mnohem tenčí křídlo, přičemž konstruktéři využívali laminárního proudění, podobně jako u křídel letounů P-51 Mustang a Hawker Tempest. Ovládací plochy se skládaly z hydraulicky ovládaných dělených klapek na vnitřní části křídel až za motorové gondoly (tak jako u Mosquita), přičemž součástí systémů klapek byla i zadní část motorové gondoly. Na koncích křídel se nacházely hliníkem potažená křidélka. Toto uspořádání dávalo letounu vynikající ovladatelnost.\n\nHornety používaly „štíhlé“ motory Rolls-Royce Merlin s vhodně umístěnými přídavnými zařízeními tak, aby byla co nejvíce minimalizována čelní plocha i tím i odpor prostředí. Neobvyklé pro britskou konstrukci bylo, že vrtule motorů se neotáčely stejným směrem, ale byly protiběžné. Oba motory byly ve skutečnosti shodné a otáčely se stejným směrem, ale motor Merlin 131 měl přidán jeden převod, který obracel směr otáčení vrtule. To kompenzovalo točivý efekt, který se projevuje u letounů, kde se vrtule otáčejí jedním směrem. Letoun byl vybaven takovými motory a velkými klapkami proto, aby byly vyloučeny jakékoliv problémy s ovladatelností během vzletu a přistání. Toto uspořádání také snižovalo nežádoucí vybočování letounu způsobené opravami letu pomocí křidélek a všeobecně přispívalo ke stabilnějšímu a předvídatelnějšímu chování letounu během letu. Sériové Hornety měly standardní motor Merlin 130 na levém křídle a opačně se otáčející Merlin 131 na pravém křídle.\n\nPřívody vzduchu pro kompresor a karburátor byly umístěny v náběžné hraně křídla, stejně tak i hlavní chladiče. Čtyři vnitřní palivové nádrže měly maximální kapacitu 1 964 l (verze F 3). Tyto nádrže byly samotěsnícího provedení a byly umístěny v křídlech pod odnímatelnými panely na spodní ploše křídel.\n\nPro usnadnění proudění vzduchu kolem křídel byly motorové gondoly umístěny nízko, což znamenalo, že podvozkové nohy byly menší. To zlepšilo i výhled pro pilota. Rovněž kola byly menší a lehčí.\n\nPilot seděl v nepřetlakovém kokpitu, který byl umístěn poměrně vpředu. Kryt koptu byl vypouklého provedení, byl vyroben z plexiskla a odsouval se směrem dozadu. Čelní sklo bylo sestaveno ze třech částí a bylo vyrobeno z neprůstřelného skla. Kokpit byl rovněž chráněn pancéřováním. Pod a za kokpitem byla umístěna zásoba střeliva pro 4 letecké kanóny Hispano V ráže 20 mm se zásobou 190 nábojů na zbraň.\n\nDřevěná konstrukce trupu složená z balzy a překližky byla totožná jako u letounu Mosquito. K lepení bylo použito formaldehydové lepidlo. Celý trup byl potažen leteckým plátnem. Součástí trupu byla i svislá ocasní plocha, která byla charakteristická pro společnost de Havilland. Vodorovné ocasní plochy byly celokovové konstrukce.\n\nLetoun Hornet F.3 byl navržen tak, aby mohl na křídlech nést další výzbroj. Pod každým křídlem mohly být neseny dvě až čtyři rakety RP-3 (27 kg). Také byla možná kombinace čtyř raket a jedné letecké pumy až do hmotnosti 454 kg nebo přídavné nádrže pod každým křídlem až do objemu 909 l. Kapacita vnitřních palivových nádrží byla zvětšena z 1 636 l na 1 964 l. Bylo přidáno i další vybavení. Letoun dostal i větší vodorovné ocasní plochy. Ve své době letoun velice rychle zastarával, protože v té době běžel na plno vývoj a výroba proudových stíhaček jako byly například de Havilland Vampire, de Havilland Venom a Gloster Meteor. Verze F.3 byla poslední variantou letounu Hornet, která byla přijata do služby u RAF.\n\nLetoun Hornet PR.2 byl zamýšlen jako letoun dlouhého doletu pro fotografický průzkum. Kanóny Hispano byly odstraněny a do zadní části trupu byly umístěny kamery. Celková kapacita vnitřních palivových nádrží byla zvětšena na 2 400 l. Letouny \"PX216\", \"PX220\" a \"PX249\" byly přestavěny z verze Mk.I jako prototypy tohoto letounu. Následovalo je pět dalších. Poptávka po těchto letounech však rychle opadla s koncem 2. světové války v Tichém oceánu. Všechny letouny byly použity jen ke zkouškám a byly sešrotovány ještě před dodáním k RAF.\n\nDvanáct letounů FR.4 bylo upraveno z verze F.3 ke stejnému účelu, ale kanóny zůstaly zachovány a mírně se snížila kapacita vnitřních palivových nádrží. Tyto letouny FR.4 zažily službu u RAF v Malajsii a Hong Kongu na počátku 50. let 20. století.\n\nLetouny Hornet byly od počátku navrhovány i pro službu u námořnictva na letadlových lodích. Proto bylo nutné, aby byl letoun dobře ovladatelný při nízkých rychlostech a pilot musel mít dobrý výhled ven. Původní Hornet plnil tyto požadavky na výbornou.\n\nKrátce poté, co poprvé vzlétnul prototyp letounu Hornet, byly vydány specifikace britského ministerstva letectví \"N.5/44\", které upravovaly úpravu letounu Hornet pro námořní službu. U společnosti Heston Aircraft Company byla objednána přestavba třech původních letounů F.1. Úprava letounů zahrnovala instalaci hydraulického mechanismu na sklápění křídel pro úsporu místa na letadlové lodi. Letouny dostaly i štěrbinové klapky, aby bylo ještě více vylepšeno jejich ovládání při nízkých rychlostech.\n\nZadní část trupu byla více vyztužena a byla vybavena přistávacím hákem. Letoun byl vybaven i ocelovými háky, které umožňovaly jeho start na katapultu letadlové lodi.\n\nPodvozkové nohy společnosti de Havilland s gumovým odpružením nemohly absorbovat rázy vyvolané během přistání na palubě letadlové lodi. Proto byly nahrazeny konvenčnějšími podvozkovými nohami s hydraulickými tlumiči. Letouny byly osazeny motory Merlin 133/134 (výkon snížen z 2 070 hp/1 543 kW na 2 030 hp/1 535 kW).\n\nLetouny dostaly i další specializované námořní vybavení (hlavně různé radiové vybavení). Také mohly být vybaveny trojicí kamer v zadní části trupu – po jedné po stranách trupu a jedna dole. Na letounech Sea Hornet F.20 byly také uplatněny vylepšení letounů Hornet F.3, ačkoliv kapacita jejich vnitřních palivových nádrží byla 1 557 l, což bylo o něco méně než u letounů F.1. Celkově vlivem všech úprav vzrostla hmotnost letounu o 249 kg. To způsobilo pokles maximální rychlosti o 11 mph (18 km/h).\n\nLetoun Sea Hornet NF.21 byl navržen na uspokojení potřeby na noční námořní stíhací letoun. Na výfuky motorů byly instalovány speciální tlumiče plamenů a do zadní části trupu přímo nad odtokovou hranu křídla byl instalován druhý kokpit. V tomto kokpitu seděl proti směru letu operátor radaru / navigátor. K usnadnění přístupu do tohoto kokpitu byla ve spodní části trupu umístěna malá dvířka. Překryt tohoto kokpitu byl pevný, bublinového tvaru, který mohl být v případě nebezpečí odhozen a poskytoval dobrý výhled z letounu. Pod podlouhlým krytem na nose letounu byl umístěn radar ASH. Vodorovné ocasní plochy měly větší rozpětí. Vliv všech těchto úprav na výkony letounu byl minimální.\n\nSea Hornet PR.22 byla verze letounu F.20 určená pro fotografický průzkum. Kanóny byly odstraněny a otvory jejich hlavní byly zaslepeny. V zadní části trupu byly instalovány tři kamery jak pro snímání v noci tak za dne. Celkem bylo postaveno 23 letounů PR.22.\n\nJediným Hornetem s civilní registrací byl Sea Hornet F 20 \"„TT193“\". Letoun byl původně poslán do Edmontonu v Kanadě pro zkoušky v zimních podmínkách. Po jejich skončení byl místo přepravy zpět do Anglie prodán do soukromých rukou. Dostal registraci CF-GUO a létal pro Spartan Air Services a Field Aviation do 11. června 1952, kdy musel pro poruchu motoru nouzově přistát. Zbytky letounu zůstávají i nadále v soukromých rukou.\n\nPrototyp Hornetu s číslem \"RR 915\" poprvé vzlétnul 28. července 1944. V kokpitu seděl sám Geoffrey de Havilland Jr. Letoun byl poháněn dvojicí motorů Merlin. Jednalo se o nejrychlejší pístovými motory poháněný letoun ve službách RAF. Hornet byl také nejrychlejším dřevěným letounem všech dob a druhým nejrychlejším dvoumotorovým vrtulovým letounem, přičemž byl jen o něco málo pomalejší než nekonvenční německý Dornier Do 335 Pfeil.\n\nPrototyp letounu dosahoval ve vodorovném letu rychlosti 780 km/h. Druhý kus (PR919) dostal plnou výzbroj čtyř kanónů British Hispano ráže 20 mmve spodní části trupu a navíc závěsníky pro dvě pumy po 454 kg, osm raket po 27 kg, nebo pro přídavné nádrže pod křídlem. Sériové letouny dosahovaly ve vodorovném letu rychlosti 760 km/h. Hornet vstoupil do služby v roce 1946 u 64. perutě RAF na základně Horsham St.Faith. Zácvik pilotů probíhal na základně RAF Molesworth.\n\nBěhem své relativně krátké služby se letoun zúčastnil pokusů o několik leteckých rekordů. Například 15. září 1949 letěl Flight Lieutenant H. Peebles ze základny RAF Bovingdon na Gibraltar průměrnou rychlostí 574,445 km/h, čímž ustanovil nový britský rekord. Tento rekord vydržel jen tři dny, protože při zpáteční cestě letěl Group Captain A.P.C. Carver průměrnou rychlostí 701,466 km/h.\n\nV operační službě vydržel Hornet I (později F.1) jen velmi krátce, než byl nahrazen verzí F.3. První Hornet F.3 \"PX 366\" byl představen na letecké přehlídce ve Farnborough v červnu 1946.\n\nNovými jednotkami, které obdržely tyto letouny, byly 33., 45. a 80. peruť RAF. Společně s 64. perutí působili v Malajsii, kde nahradily letouny Bristol Beaufighter a Supermarine Spitfire během akcí proti komunistickým povstalcům během Malajské krize. Letouny létaly vyzbrojeny raketami a/nebo leteckými pumami o hmotnosti 454 kg. Hornety se svým dlouhým doletem a dobrou vytrvalostí byly schopny více než dvě hodiny zůstávat nad cílovou oblastí a čekat na navedení na cíl. Tím se prokázaly jako velice užitečné. Například 45. peruť se základnou v Singapuru uskutečnila během pěti let 4 500 operačních letů.\n\nVšechny Hornety byly staženy z operační služby do poloviny roku 1956. Ani jeden kompletní letoun se do dnešních dnů nedochoval, ačkoliv ve Velké Británii probíhá rekonstrukce přední části trupu letounu.\n\nPrototyp letounu Sea Hornet F.20 (\"PX 212\"), který neměl mechanismus na sklápění křídel, poprvé vzlétnul 19. dubna 1945. Letoun \"PX 212\" byl později přestavěn na prototyp NF.21, který poprvé vzlétnul 9. července 1946.\n\nJedinou jednotkou, která byla 1. června 1947 plně vybavena letouny Sea Hornet F.20, byla 801. peruť na královské letecké námořní základně Ford. Tyto letouny následně sloužily na letadlových lodích HMS \"Implacable\" (R86) a HMS \"Indomitable\" (92).\n\nOstatní Sea Hornety byly přiděleny k různým námořním perutím, včetně třech strojů, které byly přiděleny k 806. námořní letecké peruti. Tyto byly společně s letounem Vampire a dvojicí letounů Sea Fury umístěny na kanadské letadlové lodi HMCS \"Magnificent\" (CVL 21) při její předváděcí cestě do Severní Ameriky v roce 1948. Sea Hornety předvedly několik velkolepých leteckých ukázek na mezinárodní letecké výstavě v New Yorku mezi 31. červencem a 8. srpnem.\n\nV lednu 1949 byla letouny Sea Hornet NF.21 vybavena 809. námořní letecká peruť na královské námořní letecké základně Culdrose. Poté byly letouny přemístěny na letadlovou loď HMS \"Illustrious\" (87) a poté v květnu 1951 na HMS \"Vengeance\" (R71). Jednotka byla nakonec umístěna na Maltě, kde byla v roce 1954 rozpuštěna.\n\nJeden letoun Sea Hornet (\"TT 213\") získalo RAAF. Letoun byl používán v Austrálii hlavně k testování a ke zkouškám v tropických podmínkách.\n\nTak jako v případě letounu Hornet se do dnešních dnů nedochoval jediný exemplář.\n\nHornet F.1\nHornet PR.2\nHornet F.3\nHornet FR.4\nSea Hornet F.20\nSea Hornet NF.21\nSea Hornet PR.22\n\n\"Technické údaje pocházejí z publikací „Jane’s Fighting Aircraft of World War II“ a „Hornet and Sea Hornet“\".\n\n\n\n Austrálie\n Kanada\n\n\n\n"}
{"id": "847191", "url": "https://cs.wikipedia.org/wiki?curid=847191", "title": "Róbert Pich", "text": "Róbert Pich\n\nRóbert Pich (* 12. listopadu 1988, Svidník) je slovenský fotbalový záložník či útočník, od ledna 2017 hráč klubu Śląsk Wrocław. Mimo Slovensko působil na klubové úrovni v Česku, Polsku a Německu.\n\nSvoji fotbalovou kariéru začal v MŠK Tesla Stropkov, odkud v průběhu mládeže přestoupil do SK Slavia Praha. Klub se stal hráčovým prvním zahraničním angažmá. V roce 2008 se vrátil zpět na Slovensko a podepsal smlouvu s FO ŽP ŠPORT Podbrezová. V týmu se mu dařilo a po roce zamířil do FK Dukla Banská Bystrica. Před jarní částí sezony 2010/11 podepsal kontrakt s MŠK Žilina. S týmem vyhrál ligový titul a získal prvenství ve slovenském poháru.\n\nV zimním přestupovém období 2013/14 byl původně přeřazen do rezervy, protože smlouvu, která mu končila po konci sezony neprodloužil, a nové angažmá nesehnal. Nakonec ale přestoupil v únoru 2014 do polského klubu Śląsk Wrocław tehdy vedeného trenérem Stanislavem Levým. Hráč podepsal smlouvu na 2 roky. Do konce sezóny 2013/14 odehrál 13 zápasů v Ekstraklase, gól nevstřelil. Zato začátek sezóny 2014/15 mu vyšel náramně, ve třech úvodních ligových utkáních vstřelil 4 góly. Celkem za tým nastoupil k 57 střetnutím, ve kterých vsítil 14 gólů.\n\nV srpnu 2015 se o hráče zajímal polský tým Legia Varšava a Kasımpaşa SK z Turecka, ale fotbalista přestoupil údajně za 350 tisíc eur do německého klubu 1. FC Kaiserslautern, kde podepsal tříletý kontrakt. V dresu tohoto německého klubu však na podzim 2015 mnoho přiležitostí nedostával a v únoru 2016 se vrátil do Śląsku Wrocław na hostování do konce sezóny 2015/16.\n\nV prosinci 2016 se dohodl na ukončení smlouvy s Kaiserlauternem a v lednu 2017 podepsal kontrakt do června 2018 se staronovým zaměstnavatelem, polským klubem Śląsk Wrocław.\n\n"}
{"id": "847193", "url": "https://cs.wikipedia.org/wiki?curid=847193", "title": "Majmana", "text": "Majmana\n\nMajmana (paštúnsky/uzbecky میمنه) je město v severním Afghánistánu. Je správním centrem provincie Fárjáb. V roce 2004 mělo 75 900 obyvatel. Nachází se v nadmořské výšce 877 m n. m.\n\nJeho území je kontinuálně osídleno již od doby železné. Středověké město se zbavilo svých hradeb v 20. století, kdy začalo být také komplexněji rozvíjeno. V polovině století mělo asi 35 000 obyvatel. Majmana je centrem zemědělské oblasti, která se táhne v blízkosti řeky Kejsar. V současné době ve městě sídlí provinční rekonstrukční tým NATO s norskou a lotyšskou účastí.\n\n26. října 2012 bylo během sebevražedného atentátu v místní mešitě usmrceno nejméně 41 obětí a dalších víc než 50 zraněno. Mešita byla plná lidí připomínajících si začátek svátku oběti Íd al-adhá.\n"}
{"id": "847196", "url": "https://cs.wikipedia.org/wiki?curid=847196", "title": "Ivana Uhlířová", "text": "Ivana Uhlířová\n\nIvana Uhlířová (* 23. července 1980 Rýmařov) je česká divadelní a filmová herečka.\n\nStředoškolské studium absolvovala na ostravské Janáčkově konzervatoři. Poté působila 2 roky v Divadle Petra Bezruče v Ostravě. Následovalo angažmá v divadle v Karlových Varech, které trvalo dva a půl roku. Kvůli nespokojenosti se zaměřením karlovarského divadla jej opustila a tři až čtyři roky se živila jednoduchými nekvalifikovanými zaměstnáními.\n\nPoté se jí podařilo prosadit se v několika profesionálních divadlech v Praze i v Brně. Nejvýznamnější bylo působení v Divadle Komedie. V současné době působí ve Studiu Hrdinů (Veletržní palác) a dokonce hostovala jako jediná česká žijící herečka coby německy mluvící ve Vídni, v Mnichově, Brémách, ale i ve švýcarském Zürichu.\n\nDvakrát získala Cenu Alfréda Radoka, poprvé jako Talent roku 2006 a o čtyři roky později (Ženský herecký výkon roku 2010) za roli Alžběty v inscenaci \"Víra, láska, naděje\".\n\n"}
{"id": "847197", "url": "https://cs.wikipedia.org/wiki?curid=847197", "title": "Valencia Open 500 2012", "text": "Valencia Open 500 2012\n\nTenisový turnaj ATP Valencia Open 500 2012, španělsky \"Open de Tenis Comunidad Valenciana 2012\", se konal ve dnech 20. až 28. října ve španělské Valencii. Hrál se na uzavřených dvorcích s tvrdým povrchem v komplexu Ciutat de les Arts i les Ciències. Turnaj byl zařazen do kategorie ATP World Tour 500 series. Odměny činily 1 424 850  eur.\n\nŠpanělský tenista Juan Carlos Ferrero zde odehrál poslední turnaj profesionální kariéry před jejím ukončením. Obhájcem singlového titulu byl španělský hráč Marcel Granollers, který ve čtvrtfinále nestačil na Ukrajince Alexandra Dolgopolova. Soutěž dvouhry vyhrál nejvýše nasazený Španěl David Ferrer, který ve finále zdolal Dolgopolova po setech 6–1, 3–6 a 6–4. Deblový titul si připsala druhá nasazená rakousko-brazilská dvojice, když v boji o titul přehrála španělský pár David Marrero a Fernando Verdasco po dvousetovém průběhu utkání 6–3 a 6–2.\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "847199", "url": "https://cs.wikipedia.org/wiki?curid=847199", "title": "Jiří Pecka", "text": "Jiří Pecka\n\nJiří Pecka může být:\n"}
{"id": "847201", "url": "https://cs.wikipedia.org/wiki?curid=847201", "title": "Kohout plaší smrt", "text": "Kohout plaší smrt\n\nKohout plaší smrt je československý film z roku 1961. Prosadil se i na zahraniční plátna kin pod názvy a .\n\nV poetickém začátku divák sleduje v doprovodu veršů Františka Halase zahalené ňadro sotva dospělé recitátorky. Poté vynikající česko-slovenské herecké obsazení rozehraje v kulisách beskydské přírody napínavé špionážní drama agentů StB. Film tendenčně líčí skutečný případ dvojích agentů StB a francouzské tajné služby známý ve spisech Státní bezpečnosti pod názvem Akce Mýtina a Akce Štědrý. Herec Jan Tříska účinkuje ve filmu v roli ve které je tendenčně zobrazen Miloslav Štědrý. Film je jedním z propagačních děl tehdy vládnoucí KSČ. Prakticky obhajuje násilnou kolektivizaci venkova v padesátých letech 20. století a vykresluje provokatéry Státní bezpečnosti jako nebojácné obránce komunismu.\n"}
{"id": "847203", "url": "https://cs.wikipedia.org/wiki?curid=847203", "title": "Swiss Indoors 2012", "text": "Swiss Indoors 2012\n\nTenisový turnaj ATP Swiss Indoors 2012 se konal ve dnech 22. až 28. října v basilejském komplexu St. Jakobshalle. Hrálo se na uzavřených dvorcích s tvrdým povrchem. Turnaj byl zařazen do kategorie ATP World Tour 500 series. Odměny činily 1 404 300 eur\n\nObhájcem singlového titulu byla švýcarská světová jednička Roger Federer, která ve finále nestačila na argentinskou turnajovou dvojku Juana Martína del Potra po třísetovém boji 6–4, 6–7 a 7–6. Soutěž čtyřhry vyhrál nejvýše nasazený kanadsko-srbský pár Daniel Nestor a Nenad Zimonjić, když o vítězství proti filipínsko-britské dvojici Treat Conrad Huey a Dominic Inglot rozhodl po setech 7–5 a 6–7, až supertiebreak v poměru [10–5]. Zimonjić tak obhájil titul z předchozího ročníku.\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n"}
{"id": "847206", "url": "https://cs.wikipedia.org/wiki?curid=847206", "title": "Tábor J. A. Komenského", "text": "Tábor J. A. Komenského\n\nTábor J. A. Komenského (dříve Letní tábor Komenského a odtud zkratka LTK) je ubytovací zařízení situované jihovýchodně od obce Běleč nad Orlicí u hráze Mlýnského rybníka. Jeho činnost byla zahájena v roce 1929 vlivem aktivity skupiny nadšenců z Českobratrské církve evangelické (především z blízkého královéhradeckého sboru). Pozemek, na němž tábor stojí, získala církev od Josefa Pokorného, jenž byl jeho majitelem. Předsedou tábora byl Jiří Sedmík.\n\nBěhem komunistického režimu v Československu byl sice tábor církvi odebrán, ale v roce 1993 se do jejího vlastnictví opět navrátil. Objekty v táboře byly rekonstruovány a mohou v něm tak během celého roku probíhat rodinné rekreace i pobyty rodin s postiženými dětmi. Pořádají se zde také letní tábory, rekreace seniorů či víkendové pobyty sborů církve. Kapacita tábora činí asi 100 lůžek v letních měsících a asi 30 až 50 lůžek po zbytek roku.\n\nDne 19. prosince 1994 vzniklo v Praze uskupení „Spolek tradic Letního tábora Komenského v Bělči nad Orlicí“ sdružující dřívější návštěvníky tábora.\n\n\n"}
{"id": "847209", "url": "https://cs.wikipedia.org/wiki?curid=847209", "title": "Chloumecký hřbet", "text": "Chloumecký hřbet\n\nChloumecký hřbet (někdy zván též \"Chlumecký hřbet\" či častěji jednoduše \"Chlum\") je geomorfologický okrsek při jižním okraji Turnovské pahorkatiny ležící v okrese Mladá Boleslav, ve Středočeském kraji. Území okrsku zvenčí vymezují sídla Mladá Boleslav na severozápadě, Domousnice na východě, Ledce na jihovýchodě a Dobrovice na jihu. Na hřbetu a zejména jeho svazích leží množství dalších menších sídel (obce a vesnice).\n\nHřbet tvoří rozvodí mezi Klenicí na severu a Vlkavou na jihu, rozvodnice probíhá při hraně příkřejšího zalesněného severního svahu. Na několika místech Chloumeckého hřbetu jsou příčná údolí se sezónními či trvalými drobnými toky, z nichž nejvýznamnější jsou Žerčický potok a Trnávka se soustavami rybníčků. V celém území je několik malých vrstevných pramenů a při úpatí svahů menší rybníky (u Jemník, Dolánek, Března). Hřbet je zalesněn ze 40%, především na obvodových svazích středně velkými lesy s převahou dubu a habru. Na severním svahu rostou bučiny a hojné borové a smrkové porosty, na jižních svazích jsou četnější sady a křoviny.\n\nV západní části leží výrazný val \"Švédské šance\" – zbytky slovanského hradiště z 9. století a místo dalekých výhledů k západu. Další hradiště, a později i tvrz, stávaly o kilometr jižněji za vsí Chloumek v místě zvaném \"Na Hrádku\" – zachovaly se ale jen terénní nerovnosti. Na území hřbetu jsou vyhlášeny přírodní parky Chlum a Čížovky.\n\nOkrsek Chloumecký hřbet náleží do celku celku Jičínská pahorkatina a podcelku Turnovská pahorkatina. Dále se již nečlení. Hřbet sousedí s dvěma okrsky Turnovské pahorkatiny (Mladoboleslavská kotlina na severu, Jičíněveská pahorkatina na východě) a s dvěma okrsky Dolnojizerské tabule (Luštěnická kotlina na západě a jihu a Jabkenická plošina na jihovýchodě).\nNejvyšším bodem Chloumeckého hřbetu je vrchol \"U Doubku\" (367 m n. m.).\n\n\n"}
{"id": "847217", "url": "https://cs.wikipedia.org/wiki?curid=847217", "title": "Monika Plocová", "text": "Monika Plocová\n\nMonika Plocová (8.května 1966) je odbornou specialistkou v oblasti léčby závislostí na návykových látkách. Je autorkou unikátního intenzivního terapeutického programu pro překonání závislostí v délce 33 dní. Je zakladatelkou 1.soukromého zařízení pro překonání závislosti v Čechách – Branického sanatoria Moniky Plocové. Je autorkou unikátního terapeutického systému \"Cesta konstruktivní změny\" pro překonání závislosti na návykových látkách (návykovém chování). Je spisovatelka, lektorka, adiktolog, pedagog.\n\nMaturovala v roce 1984. Studovala na Pedagogické fakultě UK v Praze, studium však nedokončila z osobních důvodů. Na přelomu roku 1999/2000 absolvovala léčbu závislosti na alkoholu v kombinaci OCD (Obsedantně kompulzivní porucha). Od téhož roku úspěšně abstinuje od všech návykových látek. Vystudovala magisterský obor speciální pedagogika a vychovatelství při Univerzitě Jana Amose Komenského v Praze. \n\nPo ukončení vlastní léčby závislosti se v roce 2001 začala věnovat problematice onemocnění závislostí na alkoholu a dalších návykových látkách. V letech 2001 – 2010 působila jako terapeutka na oddělení závislostí žen v Psychiatrické léčebně Bohnice.\nV roce 2008 založila o.s. ALMA FEMINA a Centrum následné péče pro ženy ALMA v Praze. Roku 2010 získává od MZČR specializaci adiktologa, tedy specialisty v léčbě návykových nemocí. Napsala 4 autentické knihy.\n\nV tomtéž roce na základě vlastních i zahraničních zkušeností s léčbou závislosti na návykových látkách vytváří systém intenzivní pobytové léčby v délce trvání 33 dnů. V prosinci 2011 založila 1. soukromé pobytové zařízení pro léčbu závislostí v ČR – terapeutické sanatorium Dům Moniky Plocové v Praze. Vedle odborného vzdělání je terapeutický systém postaven na přístupu lidském a přístupu sebezkušenosti terapeutů, tj. jejich vlastní zkušenosti v oblasti závislosti, úspěšném překonání závislosti a následném žití zdravého života bez návykových látek.\n\nV prosinci roku 2015 vykazuje terapeutické zařízení více než 30% úspešnost. Na základě těchto výsledků rozšiřuje své služby. Zakládá Centrum Moniky Plocové, ambulantní centrum, stacionář. Vytváří intenzivní krátkodobé i dlouhodobé ambulantní programy na míru individuality každého člověka. Rozvíjí se tak systematické ambulantní služby, které jsou postaveny na řešení příčin závislosti, změně životního stylu, nalezení smyslu života, pochopení, změny osobnosti člověka v touhu a posléze rozhodnutí žít svůj život bez alkoholu a dalších návykových látek.\n\nV roce 2016 založila Branické sanatorium Moniky Plocové, komplexní terapeutické zařízení s psychosomatickým a celostním přístupem, které rozšiřuje činnost Domu Moniky Plocové a Centra Moniky Plocové. Komplex sanatoria tvoří pobytová část, ambulantní část Centrum Moniky Plocové a Centrum pro rodiny s dětmi. Se vznikem nové celistvé podoby sanatoria vytváří unikátní systém pro překonání závislosti na návykových látkách a návykovém chování \"Cesta konstruktivní změny\". Shromažďuje zde dosud načerpané praktické i odborné zkušenosti v oboru adiktologie a pedagogiky závislých. Za dobu fungování Branického sanatoria Moniky Plocové dosahuje úspěšnosti léčby, tedy dosažení abstinence od návykových látek a návykového chování v průměru více než 60%. Úspěšnost je nesrovnatelně vyšší než ve státních léčebnách. \n\nOd roku 2016 se Monika Plocová věnuje také lektorské, přednáškové a pedagogické činnosti.\n\n\n\n"}
{"id": "847219", "url": "https://cs.wikipedia.org/wiki?curid=847219", "title": "Kanada na Zimních olympijských hrách 2006", "text": "Kanada na Zimních olympijských hrách 2006\n\nKanada se účastnila Zimní olympiády 2006. Zastupovalo ji 191 sportovců (108 mužů a 83 žen) v 15 sportech.\n\n"}
{"id": "847220", "url": "https://cs.wikipedia.org/wiki?curid=847220", "title": "Julien Ries", "text": "Julien Ries\n\nJulien kardinál Ries (19. dubna 1920 Arlon − 23. února 2013) byl belgický římskokatolický kněz, církevní historik, kardinál.\n\nKněžské svěcení přijal 8. prosince 1945 a byl inkardinovaný do diecéze Namur. Doktorát získal na Katolické univerzitě v Lovani. V letech 1979 až 1985 byl konzultorem Papežské rady pro mezináboženský dialog.\nDne 6. ledna 2012 byla ohlášena jeho kardinálská nominace, kterou papež Benedikt XVI. oficiálně završil při konzistoři 18. února téhož roku. Vzhledem k věku se nemohl účastnit konkláve a jeho povýšení do kardinálské hodnosti tak znamenalo především čestné ocenění.\n\n\n"}
{"id": "847223", "url": "https://cs.wikipedia.org/wiki?curid=847223", "title": "Raúl Eduardo Vela Chiriboga", "text": "Raúl Eduardo Vela Chiriboga\n\nRaúl Eduardo kardinál Vela Chiriboga (1. ledna 1934 Riobamb, Ekvádor) je ekvádorský římskokatolický kněz, emeritní arcibiskup Quita, kardinál.\n\nKněžské svěcení přijal 28. července 1957 a byl inkardinovaný do diecéze Riobamba. Dne 20. dubna 1972 ho papež Pavel VI. jmenoval pomocným biskupem v diecézi Guayaquil, biskupské svěcení mu udělil kardinál Pablo Muñoz Vega, tehdejší arcibiskup Quita. O tři roky později, 29. dubna 1975 byl jmenovaný sídelním biskupem v diecézi. Dne 8. července 1989 se stal vojenským biskupem ekvádorské armády, na tuto funkci rezignoval 7. března 1998.\n\n21. března 2003 ho papež Jan Pavel II. jmenoval arcibiskupem Quita. Po dovršení 75 let požádal o uvolnění z funkce. Papež Benedikt XVI. jeho rezignaci přijal 11. září 2010, jeho nástupcem se stal arcibiskup Fausto Gabriel Trávez Trávez.\n\nDne 20. října 2010 byla ohlášena jeho kardinálská nominace. Kardinálské insignie převzal na konsistoři 20. listopadu téhož roku.\n\n\n"}
{"id": "847224", "url": "https://cs.wikipedia.org/wiki?curid=847224", "title": "Tigon", "text": "Tigon\n\nTigon je kříženec tygřího samce (\"Panthera tigris\") a lvice (\"Panthera leo\"). V přírodě se tito kříženci nevyskytují, neboť areály výskytu obou druhů se nepřekrývají. Tigoni se občas vyskytnou v zoologických zahradách, ať už jako výsledek úmyslného či neúmyslného křížení.\n\nGenom tigona obsahuje sekvence DNA od obou rodičů, proto tigon může vykazovat znaky obou druhů. Může mít skvrny po matce (lvi nesou gen pro skvrnitost, jejich mláďata se rodí skvrnitá) i pruhy po otci. Samčí hříva je vždy výrazně kratší a méně nápadná, než hříva lva. Tigoni nedosahují velikosti svých rodičů, neboť dědí po matce geny, které působí jako růstové inhibitory. Nevykazují však znaky trpasličího vzrůstu (nanismu). Často váží až kolem 180 kg.\n\nPodobně jako u ligerů, samci jsou sterilní, zatímco samice nikoliv. V zoo v Kalkatě došlo v 70. letech 20. století k úspěšnému zkřížení samce indického lva (\"Panthera leo persica\") se samicí tigona. Postupně se zde narodilo celkem sedm koťat, z nichž některá dorostla impozantní velikosti. Například litigon (jak se tento kříženec odborně nazývá) jménem Cubanacan vážil 363 kg, měřil 1,32 metru v kohoutku a celková délka těla činila 3,5 metru. Existují i zprávy o úspěšném zkřížení samice tigona s tygrem, takový kříženec se nazývá titigon.\n\nDvojice tigonů žije v Národní ZOO v Canbeře v Austrálii. Sourozenci, samec Aster a samice Tangier, se narodili neúmyslným zkřížením v cirkuse. Ve věku pěti let (v roce 2000) pak našli nový domov v ZOO. Nyní (2016) je jim 20 let a těší se dobrému zdraví.\n\n\n"}
{"id": "847225", "url": "https://cs.wikipedia.org/wiki?curid=847225", "title": "Kanada na Zimních olympijských hrách 2002", "text": "Kanada na Zimních olympijských hrách 2002\n\nKanada se účastnila Zimní olympiády 2002. Zastupovalo ji 150 sportovců (85 mužů a 65 žen) v 13 sportech.\n\n"}
{"id": "847236", "url": "https://cs.wikipedia.org/wiki?curid=847236", "title": "Kanada na Zimních olympijských hrách 1998", "text": "Kanada na Zimních olympijských hrách 1998\n\nKanada se účastnila Zimní olympiády 1998. Zastupovalo ji 144 sportovců (81 mužů a 63 žen) v 12 sportech.\n\n"}
{"id": "847237", "url": "https://cs.wikipedia.org/wiki?curid=847237", "title": "2013 ve fotografii", "text": "2013 ve fotografii\n\nTento článek obsahuje významné fotografické události v roce 2013.\n\nNa závěr fotografické soutěže \"FRAME012\", jedné z nejprestižnějších soutěží svého druhu, které se zúčastňují studenti vysokých škol a mladí profesionálové. Výsledky pak hovoří o stavu fotografie nastávající generace, na jejichž základě je možné formulovat stanoviska jak se o to pokusila slovenská porotkyně Bohunka Koklesová: „Značnou část souborů lze zařadit mezi tzv. inscenované fotografie, mnohdy dotvořené v počítači. Dále fotografie mapující periferie, okraje měst nebo obcí s banálními pohledy, které mohly vzniknout doslova „všude a nikde”. Zatímco inscenované fotografie většinou zaznamenávaly jakési psychologicky působící stavy, které se prostřednictvím „bezprizorního” jedince či podivného zátiší vyrovnávají se stavem dnešní společnosti, fotografie periferií byly naopak záměrně indiferentní, bez určení identity místa a prostoru. Podle mého názoru se mnohé fotografické soubory jako by „vezly” na křídlech určitých trendů současné fotografie, nebo lépe nedávné fotografie. Bylo z nich cítit vyčerpanost a zvětralost, i když disponovaly výraznou barevností a spektakulárně působící dramaturgií.\n\nVšeobecným faktem je, že téměř zcela chyběla dokumentární nebo reportážní fotografie. Tato absence je přítomná nejen na vysokých školách, ale i ve výstavních síních. Na školách se skutečně programově dokumentu věnuje jen několik zájemců. Možná to souvisí i s tím, že autorita pravdy v rámci dokumentární fotografie dostala řádně zabrat vstupem digitálních médií na scénu. A proto převládla potřeba ovládnout a mít při inscenování obrazu absolutní kontrolu na tím, co fotografujeme. To, co mne ještě na některých přihlášených pracích zaujalo, je jistý návrat k modernistické fotografické tradici. Většinou šlo o nenápadné projekty, které laborovaly na poli experimentu, abstrakce, obyčejnosti a černobílé barevnosti. Nedokážu ještě přesně pojmenovat, co to znamená, ale myslím si, že jde o polohu v současné fotografii, která bude postupem času sílit. A možná opět poskytne určitý druh stability ve světě postaveném na tekutosti a permanentní proměnlivosti.”\n\n\n\n\nStejně jako v jiných letech, byla udělena celá řada fotografickcýh cen a ocenění.\n\n\n\n\n\n\n\n\n\n\n\n\n\n\n\nPřehled vybraných významných výstav:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPřesný datum neznámý:\n\n\n"}
{"id": "847238", "url": "https://cs.wikipedia.org/wiki?curid=847238", "title": "Lyman (Washington)", "text": "Lyman (Washington)\n\nLyman je město v okrese Skagit v americkém státě Washington, patřící do metropolitní oblasti Mount Vernon-Anacortes. Roku 2010 mělo 438 obyvatel, z nichž 95 % tvořili běloši, 1 % původní obyvatelé a necelé 1 % Asiaté. 3 % obyvatelstva byla hispánského původu. Město je začleněno od roku 1909, své jméno mu dal jeho první poštmistr B. L. Lyman. Rozloha města činí 2 km², 13 % z toho tvoří voda.\n"}
{"id": "847239", "url": "https://cs.wikipedia.org/wiki?curid=847239", "title": "Kapitán Dabač", "text": "Kapitán Dabač\n\nKapitán Dabač je slovenský válečný film z roku 1959, který režíroval Paľo Bielik podle námětu Vladimíra Mináče. Jde o válečné psychologické drama osamělého slovenského důstojníka, muže, který se proti své vůli ocitl ve víru druhé světové války a Slovenského národního povstání a který zde prožívá velkou osobnostní krizi, která vyvrcholí jeho osamělým partyzánským odbojem vůči německým okupantům i slovenským gardistům. Hlavní úlohu kapitána Vlado Dabače zde ztvárnil slovenský herec Ladislav Chudík, pro něhož to byla jeho první velká filmová role. Snímek je dodnes ceněn pro svůj neotřelý pohled na problematické postavení člověka ve válce, který byl v tehdejším československém dobovém kontextu velmi novátorský a neotřelý.\n\n\n\n"}
{"id": "847240", "url": "https://cs.wikipedia.org/wiki?curid=847240", "title": "Marblemount", "text": "Marblemount\n\nMarblemount je obec v okrese Skagit v americkém státě Washington, kde je částí metropolitní oblasti Mount Vernon-Anacortes. Roku 2010 zde žilo 203 obyvatel, z nichž 86 % tvořili běloši, 5 % původní obyvatelé a 1 % Asiaté. 3 % obyvatelstva byla hispánského původu. Rozloha obce je 6,4 km², z čehož 4 % tvoří vodní plocha.\n"}
{"id": "847244", "url": "https://cs.wikipedia.org/wiki?curid=847244", "title": "Brass", "text": "Brass\n\nBrass může být:\n\n\n\n"}
{"id": "847247", "url": "https://cs.wikipedia.org/wiki?curid=847247", "title": "Seznam kulturních památek ve Vranově nad Dyjí", "text": "Seznam kulturních památek ve Vranově nad Dyjí\n\n"}
{"id": "847254", "url": "https://cs.wikipedia.org/wiki?curid=847254", "title": "Zooropa", "text": "Zooropa\n\nZooropa je osmé studiové album irské rockové skupiny U2. Jeho nahrávání probíhalo od února do května 1993 ve studiích Windmill Lane Studios, The Factory a Westland Studios v Dublinu. Jeho producenty byli Flood, Brian Eno a The Edge a album vyšlo v červenci 1993 u vydavatelství Island Records.\n\n\n"}
{"id": "847258", "url": "https://cs.wikipedia.org/wiki?curid=847258", "title": "Psycho-Pass", "text": "Psycho-Pass\n\nPsycho-Pass ( サイコパス, \"Saiko Pasu\", někdy psáno jako PSYCHO-PASS) je japonský anime seriál vytvořený studiem Production I.G. V Japonsku se vysílal od 11. října 2012 do 22. března 2013 v televizním pásmu noitaminA. Druhá řada, kterou vytvořilo studio Tacunoko Pro, byla v tomtéž pásmu odvysílána na podzim 2014. V lednu 2015 měl v japonských kinech premiéru stejnojmenný film.\n\nDěj seriálu se odehrává v blízké budoucnosti, kdy je možné okamžitě změřit a vyhodnotit duševní stav člověka, jeho charakter a pravděpodobnost, že daná osoba spáchá v budoucnu trestný čin. Tyhle informace měří zařízení zvané psychometr, které má na sobě každý občan. Pokud je hodnota tzv. součinitele zločinu příliš vysoká, je nutno danou osobu zadržet, v horších případech rovnou zneškodnit nebo zabít. Tento úkol má na starosti speciální tým tzv. naháněčů, což jsou potenciální kriminálníci, kteří stíhají ostatní kriminálníky, a vyšetřovatelů, jejichž úkolem je dohlížet na to, aby jim přidělený naháněč jednal opravdu ve jménu spravedlnosti. Každý naháněč a vyšetřovatel vlastní tzv. Dominátor; zbraň, jež dovoluje střílet pouze na ty, jejichž hodnota součinitele zločinu je nebezpečně vysoká.\nHlavními hrdiny seriálu jsou Šin'ja Kógami a Akane Cunemori, dvojice naháněče a vyšetřovatele, která řeší různé detektivní případy. Často se stane, že i obětím zločinu se hodnota součinitele zločinu zvýší hodně vysoko (většinou kvůli strachu, kdy je člověk schopen udělat cokoli aby přežil), takže naháněči a vyšetřovatelé musí zneškodnit popřípadě zabít.\n\n\nSkladatelem hudby k anime \"Psycho-Pass\" je Júgo Kanno. Úvodní skladbu \"Abnormalize\" k prvním dvanácti dílům nazpívala skupina Ling Tosite Sigure a závěrečnou znělku \"Namae no nai kaibucu\" ( 名前のない怪物, v překladu \"Bezejmenná příšera\") nazpívala zpěvačka s pseudonymem Egoist. Ta nazpívala i závěrečnou znělku \"All Alone With You\" ke zbylým dílům, zatímco úvodní znělkou je od třináctého dílu píseň \"Out of Control\" od skupiny Nothing's Carved in Stone.\n"}
{"id": "847262", "url": "https://cs.wikipedia.org/wiki?curid=847262", "title": "Rána deštníkem", "text": "Rána deštníkem\n\nRána deštníkem (\"Le Coup du parapluie\") je francouzský hraný film z roku 1980, který režíroval Gérard Oury podle vlastního scénáře. Film popisuje osudy roztržitého pařížského herce, který se omylem připlete mezi mafiány. Snímek vyšel v ČR na DVD v roce 2007.\n\nHerec Gregoire Lecomte se snaží najít dobrou práci, ale dostává pouze malé role v divadle a nebo v reklamách. Jednoho dne dostane pozvání od producenta, který shání herce do role chladného zabijáka. Gregoire si však splete dveře a vejde do kanceláře mafiánského bosse Barbariniho, který očekává nájemného vraha Moskovitze. Gregoire převezme nabídku v domnění, že se jedná o film. Má zabít na objednávku afrického diktátora milionářského obchodníka se zbraněmi Krampeho, který pořádá velkou narozeninovou party v Saint-Tropez. Jako zbraň má použít deštník s vystřelovací jehlou napuštěnou jedem. Gregoire považuje deštník za pouhou rekvizitu.\n\nGregoire má v soukromém životě mnoho milenek a žije se žárlivou policistkou Josyane, která ho nechává sledovat svými kolegyněmi. Současně na něj nasadí policie, která ho rovněž považuje za Moskovitze, mladou policistku Sylvette.\n\nGregoire se Sylvette společně odlétají do Saint-Tropez, kam se vydají i zabiják a Gregoirova přítelkyně Josyane. Cestou nechtěně zabije dva nájemné vrahy, které na něho poslal Krampe.\n\nKrampe se ho pokusí koupit, ale je sám zabit pravým zabijákem Moskowitzem, který opět získal otrávený deštník. V tom momentu jej Sylvette zastřelí. Když Gregoire pochopí, že to nebylo hrané, dostane nápad využít příběh pro vlastní film. Přemluví mafiána Barbariniho, aby tento film produkoval. Film má úspěch a je uveden následujícího roku na filmovém festivalu v Cannes.\nAlbert Jurgenson byl v roce 1981 nominován na cenu \"César\" v kategorii nejlepší střih (vítězkou se ale stala Martine Barraqué za \"Poslední metro\").\n\n\n"}
{"id": "847273", "url": "https://cs.wikipedia.org/wiki?curid=847273", "title": "Josef Ježek", "text": "Josef Ježek\n\nJméno a příjmení Josef Ježek má více lidí:\n\n"}
{"id": "847274", "url": "https://cs.wikipedia.org/wiki?curid=847274", "title": "Alois Hajn", "text": "Alois Hajn\n\nAlois Hajn (31. května 1870, Solnice – 8. ledna 1953, Praha) byl český novinář, publicista, překladatel a politik; bratr novináře, politika a nakladatele Antonína Hajna (1868–1949). \n\nVystudoval gymnázium v Rychnově nad Kněžnou. Studoval filozofii na české univerzitě v Praze (žák T. G. Masaryka) a na univerzitě ve Vídni, studia však nedokončil. Byl jedním z vůdců pokrokářského hnutí. V roce 1896 vystoupil z katolické církve. V období 1894–97 vydával časopisy Lid a Ruch, 1897–1914 a 1919–1920 časopis Osvěta lidu (střídavě v Pardubicích a v Hradci Králové). V letech 1897–1903 byl členem vedení radikálně pokrokové strany, roku 1903 se s ní pro svůj kritický postoj k nacionalismu a důraz na sociální otázku rozešel. V letech 1903–1905 byl předsedou Občanského klubu pro Pardubicko a Chrudimsko, který v roce 1905 převedl do Masarykovy realistické strany.\n\nZa první světové války organizoval domácí odboj ve východních Čechách (vedl východočeskou pobočku Maffie). Po likvidaci realistické strany vstoupil v roce 1919 do sociálně demokratické strany, jejímž členem zůstal až do roku 1948. Od roku 1921 do penzionování v roce 1938 měl na starosti tiskovou službu ministerstva zahraničních věcí a redigoval revui \"Zahraniční politika\".\n\nJe autorem několika publikací: \"Proces s tzv. Omladinou\" (1894), \"České strany politické\" (1921), \"Novomalthusianism\" (1921), \"Odluka církve od státu\" (1925) aj. V knize \"Život novinářův\" (1930) uveřejnil vzpomínky na Solnici a gymnazijní studia v Rychnově nad Kněžnou.\n"}
{"id": "847285", "url": "https://cs.wikipedia.org/wiki?curid=847285", "title": "Hrobník", "text": "Hrobník\n\nHrobník je pracovník, který na veřejném či neveřejném pohřebišti na základě smlouvy s provozovatelem pohřebiště a odsouhlasení krajským úřadem zajišťuje tak zvanou správu hřbitova, kdy v rámci vymezení ke konkrétním činnostem, muže provádět tyto činnosti: výkopové práce související s pohřbením a exhumací, pohřbívání lidských pozůstatků a lidských ostatků do hrobů nebo hrobek, provádění exhumací, ukládání, rozptyl a vsyp zpopelněných lidských pozůstatků, správu a údržbu veřejného pohřebiště, včetně komunikací a okolní zeleně, pronájem hrobových míst a vedení související evidence.\n\nPři své činnosti se řídí zákonem č. 256/2001 Sb. o pohřebnictví a je kontrolován krajským úřadem. Mimo samostatné činnosti může dále organizovat a provádět dozor při kopání hrobů, ukládání lidských pozůstatků do hrobů a ukládání uren do kolumbárních schránek, provedení pohřbu, jinou právnickou nebo fyzickou osobou podnikající.\n\nZískat profesní kvalifikaci hrobníka je možné po absolvování kurzu a úspěšném zakončení zkouškou, která v je provedena před akreditovanou osobou a během které musí budoucí hrobník nejen uspět v teoretické části, ale také musí předvést znalosti v praktické části. Předpokladem pro výkon této činnosti je znalost, či zájem o oblast religionistiky, či fyzická zdatnost.\n\nHrobník může být buď zaměstnancem obce nebo může pracovat jako osoba podnikající podle zákona č. 256/2001 Sb. o pohřebnictví. Profese hrobníka je specifická činnost ve veřejném zájmu, kdy hrobník není živnostník a při své profesi musí vždy upřednostňovat kulturní, etické a pietní jednání, nad klasickým živnostníkem, který se chová tržně, tedy nad zájmy druhých upřednostňuje svůj vlastní zisk.\n\nDržitel profesní kvalifikace hrobník, může dále absolvovat kurz profesní kvalifikace stavitel podzemní hrobky, což je nástavbový obor, který umožňuje stejně tak po absolvování kurzu a úspěšném zakončení zkouškou, která v je provedena před akreditovanou osobou a během které musí budoucí stavitel podzemní hrobky nejen uspět v teoretické části, ale také musí předvést znalosti v praktické části.\n"}
{"id": "847292", "url": "https://cs.wikipedia.org/wiki?curid=847292", "title": "Josef Ježek (poslanec, 1940)", "text": "Josef Ježek (poslanec, 1940)\n\nJosef Ježek (* 25. listopadu 1940, Hronov) je bývalý český politik, v 90. letech 20. století poslanec České národní rady a Poslanecké sněmovny za Občanské fórum, pak za Občanskou demokratickou alianci, ODS a opětovně za Občanskou demokratickou alianci.\n\nProfesí byl geografem a kartografem, vystudoval ekonomickou a regionální geografii na Přírodovědecké fakultě Univerzity Karlovy. V letech 1966-1976 pracoval v územním plánování v Krajském urbanistickém středisku v Ústí nad Labem. V letech 1977-1989 se zabýval v Československé akademii věd v Praze, Ústavu pro filozofii a sociologii - sociologické sekci problematikou migrace a otázkami lokálních společenství. Ve volbách v roce 1990 byl zvolen za Občanské fórum do České národní rady. V roce 1991 se v rámci ČNR přidal k poslaneckému klubu Občanské demokratické aliance. Jako člen ODA se zmiňuje ještě v prosinci 1991, ale v březnu 1992 už se uvádí jako člen klubu ODS. V ČNR se zaměřoval na otázky obecní samosprávy a rozvoje měst a obcí. Opětovně byl zvolen do ČNR ve volbách v roce 1992, nyní za ODS (volební obvod Severočeský kraj). Zasedal v zahraničním výboru. Ve volebním období 1990-1992 byl členem Výboru pro územní správu a národnosti. Angažoval se v kauze obnovení místní samosprávy po padesáti letech, podílel se na přípravě volebního zákona pro komunální volby v listopadu 1990. Koncem roku 1992 zasedal ve vládní komisi pro přípravu ústavy a nadále se specializoval na otázky komunálního a regionálního rozvoje.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Byl členem Stálé komise poslanecké sněmovny pro reformu veřejné správy v souvislosti s přípravou ústavního zákona o vytvoření vyšších územních samosprávných celků - zemí nebo krajů. V letech 1992-1996 byl členem kolegia ministra vnitra pro civilně správní úsek. V lednu 1994 opustil poslanecký klub ODS. Šlo o první případ koaličního poslance, který změnil klubovou příslušnost. Důvodem pro odchod z parlamentní frakce ODS byl Ježkův nesouhlas s vývojem postojů občanských demokratů k územněsprávnímu uspořádání České republiky. Po několika měsících jako nezařazený poslanec vstoupil od června 1994 do poslaneckého klubu ODA.Byl členem delegace pro Evropský parlament, od roku 1995 členem Parlamentního výboru přidružení. V letech 1994-1996 byl předsedou Komise zahraničního výboru, později Podvýboru pro přeshraniční a regionální spolupráci.\n\nV březnu 1996 ostře kritizoval předsedu sněmovny Milana Uhdeho za jeho komentáře k návštěvě britské královny v České republice (Uhde vyslovil obavy z nízké účasti poslanců při královnině projevu, v důsledku čehož podle Ježka královna svou řeč ve sněmovně zrušila). Vedení ODA se od postupu Josefa Ježka ovšem distancovalo. V srpnu 1996 oznámil, tedy již po ukončení své poslanecké dráhy, že vystupuje z ODA a že bude na podzim kandidovat do senátu jako nezávislý kandidát. Nezískal totiž od místní organizace ODA v Děčíně dostatečnou podporu. Jako jeden z důvodů svého odchodu ze strany označil „\"arogantní centralismus v ODA\".“ V září 1996 ale svá slova vzal zpět, ohlásil setrvání v ODA a vzdal se plánů na senátní kandidaturu.\n\nV komunálních volbách roku 1994 neúspěšně kandidoval za ODA do zastupitelstva města Rumburk. Členem zastupitelstva se stal jako náhradník v roce 1997. Opětovně se bez úspěchu pokoušel o zvolení do tamního zastupitelstva v komunálních volbách roku 1998, nyní za formaci Volba pro město. V letech 1991-1995 se angažoval ve věci vytvoření euroregionů Nisa, Šumava, Krušnohoří a Egrensis. Profesně se uvádí jako geograf.\n\n"}
{"id": "847293", "url": "https://cs.wikipedia.org/wiki?curid=847293", "title": "Deriváty aminoacetonitrilu", "text": "Deriváty aminoacetonitrilu\n\nDeriváty aminoacetonitrilu (anglicky: Amino-Acetonitrile Derivates, zkratka: AADs) je nová skupina anthelmintik odvozená od sloučeniny aminoacetonitrilu. Objev této nové třídy anthelmintik byl publikován v roce 2008, tedy více než 30 let od objevu ivermektinu. Dosud jediným zástupcem AAD je látka monepantel, vyráběná v preparátu Zolvix. AAD byly objeveny ve výzkumných laboratořích firmy Novartis a představují jedno z řešení v boji proti anthelmintické rezistenci střevních hlístic na makrocyklické laktony a benzimidazoly. \n\nNově objevená molekula monepantelu má zcela odlišný mechanismus účinku než dosud známé anthelmintika. Váže se na specifický receptor na acetylcholinu tzv. Hco-MPTL-1, který je přítomen jen u nematod, a způsobuje tak paralýzu parazitických střevních hlístic.\nÚčinek na jiné skupiny parazitů jako jsou motolice a tasemnice zatím není znám.\n\nPrvní a zatím jediným léčivem ze skupiny AAD je monepantel (komerční název ZOLVIX), jež je vyráběn pouze jako orální odčervovadlo pro ovce. Je doporučován zejména v chovech, kde již existuje resistence na běžné přípravky. Zolvix byl uveden na trh v březnu 2009, zatím je však registrován jen v několika zemích (např. Austrálie, Nový Zéland, Spojené království).\n\n"}
{"id": "847296", "url": "https://cs.wikipedia.org/wiki?curid=847296", "title": "Důkaz (Asimov)", "text": "Důkaz (Asimov)\n\nDůkaz ( „Evidence“) je vědeckofantastická povídka spisovatele Isaaca Asimova, která vyšla poprvé v září 1946 v časopise \"Astounding Science Fiction\". Byla následně zařazena do sbírek \"I, Robot\" (1950), \"The Complete Robot\" (1982) a \"Robot Visions\" (1990). Česky vyšla ve sbírkách \"Já, robot\" (Triton, 2004) a \"Robohistorie II.\" (Triton, 2004). Je to první povídka, ve které autor použil myšlenku humanoidního robota, který se stal předstupněm pro R. Daneela Olivawa, humanoidního robota ze série o robotech. Zároveň je jedinou povídkou, kterou Asimov napsal během své služby v armádě USA (období od 1. listopadu 1945 do 26. července 1946).\n\nPříběh pojednává o možné záměně člověka s robotem. Protagonista příběhu Stephen Byerley (jenž je nařčen svým protivníkem Francisem Quinnem, že je humanoidní robot) se objevuje i v jiné autorově povídce „Konflikt nikoli nevyhnutelný“, kde zastává vysokou funkci světového koordinátora.\n\n\nStephen Byerley je úspěšný právník, slušný muž, který nikdy nepožaduje trest smrti. Kandiduje na místo starosty nejmenovaného amerického velkoměsta. Při kampani se jej snaží zdiskreditovat Francis Quinn, který tvrdí, že Byerley je humanoidní robot (robot s lidskou podobou téměř nerozeznatelnou od člověka). Pokud by se to prokázalo, antirobotická hysterie (tzv. Frankensteinův komplex) by Byerleye zruinovala, protože nikdo z lidí by si nedokázal představit robota v politické funkci, navíc roboti nejsou na Zemi ani běžně povoleni. Quinn navštíví jediného výrobce pozitronických mozků pro roboty, firmu AKRaML. Obrátí se na čestného ředitele výzkumu dr. Alfreda Lanninga, u rozhovoru je přítomna i dr. Susan Calvinová. Quinn argumentuje, že Byerlye nikdy nikdo neviděl spát, ale dokonce ani jíst a pít. Zatímco Lanning je ve věci skeptický, dr. Calvinová připouští nepatrnou možnost, že je to pravda (Calvinová zde vystupuje mnohem rozhodněji než ředitel Lanning).\n\nVšechny pokusy dokázat Byerleyho (ne)humanitu selhávají. Při setkání s Calvinovou a Lanningem pozře jablko, což však podle robopsycholožky ještě nic neznamená, může být vybaven i žaludkem (podobně jako např. humanoidní robot R. Daneel Olivaw v jiných Asimovových příbězích). Quinn učiní pokus svého soka zrentgenovat, ale Stephen Byerley nosí u sebe stínící zařízení. Při všech těchto pokusech zůstává klidným a nevzrušeným poukazujíce na to, že pouze brání svá občanská práva. Quinn tvrdí, že žádná taková nemá, protože je robot, ale Byerley kontruje, že to nebylo dokázáno. Quinn se zaměřil na jeho starého zmrzačeného učitele, o němž si myslí, že je pravým Stephenem Byerlyem a Byerley ve veřejné funkci je pouze jeho humanoidní výtvor. Opírá se o fakt, že Byerley měl v minulosti vážnou dopravní nehodu.\n\nCalvinová upozorní, že by bylo vhodnější použít psychologii. Pokud je Stephen Byerley skutečně robot, musí dodržovat zákony robotiky, jakékoliv porušení by jej paralyzovalo. Pokud by zákony robotiky evidentně porušil, je to důkaz, že je člověkem. Nicméně pokud zákony robotiky dodržuje, ještě to neznamená, že je robot, protože tyto zákony jsou jistým morálním kodexem, kterým se v obecné rovině může řídit i jakýkoli slušný člověk.\n\nAby se dokázalo, že je člověkem, musel by např. zaútočit na člověka. Obviněný právník ale nehledí na rozpoutanou aféru kolem své osoby a nevydává žádná prohlášení, které by Quinnovo tvrzení vyvracely. Kampaň zaměřená proti němu nabývá na síle. Při jednom projevu na balkónku jeho řeč naruší jeden z protestujících mužů. Je předveden nahoru a Byerley mu dá slovo. Muž chce důkaz, že kandidát na starostu není robot a požaduje, aby jej uhodil do tváře. Byerley to udělá přede všemi přítomnými lidmi, což jim jako důkaz stačí. Quinnova štvavá kampaň je v troskách a Byerley ve volbách zvítězí.\n\nV závěrečné scéně hovoří dr. Susan Calvinová s čerstvě zvoleným starostou Byerleym. Podotýká, že robot by byl ideální starosta, nepodléhal by korupci, svou funkci by zastával díky robotickým zákonům co nejlépe a vždy ve prospěch lidí. Byl by imunní vůči lákadlům moci, předsudkům a hlouposti. Poznamená, že robot může obejít první zákon robotiky pouze v jediném případě - že totiž jeho protivník je také humanoidní robot. Tím je naznačeno (nikoli vysvětleno), že muž na balkóně mohl být nastrčený humanoidní robot, což by v takovém případě nedokazovalo, že Byerley je člověk.\n\nZávěrem se Calvinová loučí slovy, že jej snad za 5 let podpoří při dalších volbách.\n\n"}
{"id": "847299", "url": "https://cs.wikipedia.org/wiki?curid=847299", "title": "Léon Crémière", "text": "Léon Crémière\n\nLéon Crémière (1831-1913) byl francouzský fotograf aktivní v 19. století.\n\nPracoval jako asistent André Adolphe Eugène Disderiho, který si založil své vlastní fotografické studio v Paříži v roce 1862 a specializoval se na fotografování loveckých psů a koní.\n\nSídlo měl na 28 rue de Laval v Paříži, v roce 1866 se stal dvorním fotografem Napoleona III. Využíval uměleckého pseudonymu \"Lazare\".\n\nVydal sbírky fotografií a v roce 1866 založil ilustrovaný týdeník \"Le Centaure\" věnovaný sportovnímu lovu, zemědělství a umění, který vydával až do roku 1868. Tyto tisky byly často ilustrovány fotografiemi.\n\n"}
{"id": "847301", "url": "https://cs.wikipedia.org/wiki?curid=847301", "title": "František Kačenka", "text": "František Kačenka\n\nFrantišek Kačenka (* 4. dubna 1948) byl český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Českomoravskou unii středu.\n\nVe volbách v roce 1990 byl zvolen do České národní rady za Hnutí za samosprávnou demokracii - Společnost pro Moravu a Slezsko (HSD-SMS). Mandát obhájil ve volbách v roce 1992, opět za HSD-SMS (volební obvod Severomoravský kraj). Zasedal v ústavněprávním výboru. Koncem roku 1992 zastupoval HSD-SMS ve vládní komisi pro přípravu české ústavy.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996, přičemž přestoupil do klubu Českomoravské unie středu (původně nazývána Českomoravská strana středu), do které se sloučily původní formace HSD-SMS, poslanci původní volební koalice Liberálně sociální unie včetně Zemědělské strany. V roce 1994 předložil ve sněmovně návrh na rozdělení státu na dvě země, českou a moravskoslezskou, s hlavním městem Prahou jako zvláštní územní jednotkou. Návrh nezískal podporu sněmovny a premiér Václav Klaus jej označil za naprosto nepřijatelný.\n\nV komunálních volbách roku 1998 byl zvolen do zastupitelstva města Nový Jičín za Moravskou demokratickou stranu. Profesně se uvádí jako právník. V roce 2000 v době krajských voleb 2000 se angažoval v alianci Moravskoslezská koalice, kterou utvořilo několik moravistických stran. V senátních volbách roku 2004 neúspěšně kandidoval coby nestraník za ČSSD za senátní obvod č. 67 - Nový Jičín. Získal ale jen 6 % hlasů a nepostoupil do 2. kola.\n\n"}
{"id": "847303", "url": "https://cs.wikipedia.org/wiki?curid=847303", "title": "Pila (Piemont)", "text": "Pila (Piemont)\n\nPila je italská obec v provincii Vercelli v oblasti Piemont.\n\nK 31. prosinci 2011 zde žilo 142 obyvatel.\n\nPettinengo (BI), Piode, Scopello\n"}
{"id": "847306", "url": "https://cs.wikipedia.org/wiki?curid=847306", "title": "Mnet Asian Music Awards", "text": "Mnet Asian Music Awards\n\nMnet Asian Music Awards (většinou zkracováno na MAMA) je jednou z hlavních ceremonií K-popu, která se koná každoročně v Jižní Koreji za účasti několika známých herců a idolů Mnet Media. Řadí se mezi nejdůležitější události v jihokorejském hudebním průmyslu a účastnilo se jich mnoho velmi známých a úspěšných K-popových hvězd jako Bi Rain, BoA, TVXQ, SS501, Super Junior, Big Bang, Girls' Generation, KARA, 2NE1, Wonder Girls a dalších umělců hudebně aktivních v Jižní koreji.\n\nPředávání cen začalo v roce 1999 pod názvem „M.net KM Music Festival“ (MKMF) až do roku 2008.\n\nV roce 2009 byl název změněn na „M.net Asian Music Awards“. Došlo ke změně konceptu a způsobu správy hlasování jednotlivých cen. V roce 2009 bylo předávání hudebních cen vysíláno živě v Číně, Japonsku, Hong Kongu a v Jihovýchodní Asii kanálem „Channel V“. Speciální hlavní událostí byla „Cena globálního umělce“. \n\nV roce 2010 se konal \"M.net Asian Music Festival\" mimo Jižní Koreu v Benátském resortu v Macau.\n\nV roce 2011 se konalo předávání cen na singapurském stadionu a vystoupili na něm hvězdy apl.de.ap a will.i.am z The Black Eyed Peas, Dr. Dre, Snoop Dogg a Koda Kumi.\n\nBest Asian Artist Japan: AKB48 – „Uza“ \n"}
{"id": "847308", "url": "https://cs.wikipedia.org/wiki?curid=847308", "title": "Anthony Okogie", "text": "Anthony Okogie\n\nAnthony Olubunmi kardinál Okogie (* 16. června 1936 Lagos) je nigerijský římskokatolický kněz, bývalý arcibiskup Lagosu, kardinál.\n\nStudoval v semináři v Ibadanu, na další studia odejel do Říma. V roce 1966 získal licenciát z teologie. Po návratu do vlasti přijal 11. prosince 1966 kněžské svěcení. Plnil řadu duchovních funkcí v arcidiecézi Lagos, mj. v arcidiecézní kurii. Zabýval se katolickým školstvím a náboženskými rozhlasovými stanicemi.\n\nDne 5. června 1971 byl jmenovaný pomocným biskupem diecéze Oyo, biskupské svěcení přijal 29. srpna téhož roku. O dva roky později, 13. dubna 1973, ho papež Pavel VI. jmenoval arcibiskupem Lagosu. Při konzistoři 21. října 2003 ho papež Jan Pavel II. jmenoval kardinálem. Účastnil se konkláve v roce 2005.\n\nPo dovršení kanonického věku nabídl svoji rezignaci na funkci arcibiskupa Lagosu. Papež Benedikt XVI. přijal jeho rezignaci 25. května 2012. Jeho nástupcem se stal arcibiskup Alfred Adewale Martins.\n\n\n"}
{"id": "847313", "url": "https://cs.wikipedia.org/wiki?curid=847313", "title": "FCD Treviso Academy SSD", "text": "FCD Treviso Academy SSD\n\nACD Treviso je italský klub hrající v sezóně 2018/19 v nejvyšší regionální lize a sídlící ve městě Treviso. Klub byl založen v roce 1909 jako \"Foot Ball Club Treviso\". V roce 1993 se klub dostává do potíží a končí. Je založen klub nový – \"Treviso Foot Ball Club\". Pod tímhle názvem se šplhá od regionální ligy až do Serie A kterou hraje poprvé ve své historii (2005/06). Vydrží v ní jen jednu sezonu a padá do Serie B. Posléze po sezoně 2008/09 se klub po finančních problémech rozhodl ukončit hraní v profesionálních soutěží a zanikl tak. Následně je založen klub nový \"Associazione Sportiva Dilettantistica Treviso 2009\" a hraje regionální ligu. V roce 2013 přichází krach další. Na sezonu 2013/14 je založen klub nový \"Associazione Calcio Dilettanti Treviso\" a hraje regionální ligu.\n\nNejvyšší soutěž hráli jednou a to v sezoně 2005/06, obsadili v ní 19. místo a sestoupili.\n\n"}
{"id": "847317", "url": "https://cs.wikipedia.org/wiki?curid=847317", "title": "Atletika na Letních olympijských hrách 1984 – 100 metrů muži", "text": "Atletika na Letních olympijských hrách 1984 – 100 metrů muži\n\n"}
{"id": "847319", "url": "https://cs.wikipedia.org/wiki?curid=847319", "title": "Velký Sošov", "text": "Velký Sošov\n\nVelký Sošov ( , 886 m n. m.) je částečně zalesněná hora v pásmu Čantoryje v západní části Slezských Beskyd. Leží asi 4,5 km jihovýchodně od Nýdku a 6,5 km severovýchodně od Jablunkova na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Severně od vrcholu na polské straně hranice se nachází turistická chata \"Schronisko na Soszowie Wielkim\", která byla zbudována v roce 1932 a lyžařské středisko Soszów.\n\nPřímo přes vrchol prochází hřebenová cesta v úseku Beskydské sedlo - Malý Stožek, která je na české straně značena modře, na polské červeně (\"Główny Szlak Beskidzki\"). Ze západu stoupá na vrchol z údolí Hluchové žlutě značená turistická stazka. Modrá značka, která stoupá do hor od východu z údolí Visly (od osady Jawornik), končí u polské chaty, kde se napojuje na hlavní hřebenovou stezku.\n"}
{"id": "847320", "url": "https://cs.wikipedia.org/wiki?curid=847320", "title": "Alex Kingston", "text": "Alex Kingston\n\nAlexandra Elizabeth Kingston (* 11. března 1963, Londýn, Spojené království) je anglická herečka.\n\nVyrůstala v Epsomu v Surrey. Byla inspirována k herectví jedním ze svých učitelů na škole pro dívky Rosebery. Později dokončila tříletý studijní program na Royal Academy of Dramatic Arts a připojila se k Royal Shakespeare Company.\n\nAlex se objevila v řadě britských televizních dramat – Grange Hill, Crocodile Shoes, The Fortunes and Misfortunes of Moll Flanders, The Knock, The Bill. Hrála také v řadě filmů – The Cook, the Thief, His Wife & Her Lover (1989), A Pin for the Butterfly (1994), The Infiltrator (1995), Croupier (1998), Essex Boys (2000), Boudica (Warrior Queen)(2003) kde hrála hlavní roli Sweet Land (2005) a Crashing (2007).\n\nV září 1997 se stala známou v USA poté, co byla obsazena do televizního seriálu Er. Poprvé se objevila v premiéře čtvrté série jako Elizabeth Corday, chirurg přijíždějící z Británie. Alex hrála tuto roli do odchodu v říjnu 2004, v jedenácté serii, ve čtvrté epizodě. Na jaře 2009 se do Er vrátila, v průběhu 15. a poslední série.\nV listopadu 2005 hrála Alex jako host v dlouho běžícím dramatu Beze stopy ve 4. sérii, v šesté epizodě (Černá vdova).\n\nV roce 2008 se poprvé objevila ve sci-fi seriálu Doctor Who (Pán času), ve dvoudíle Ticho v knihovně–Les mrtvých, jako archeoložka profesorka River Song. V říjnu toho roku se objevila v dramatu CSI: Crime Scene Investigation v 9. sérii, ve 3. epizodě.\n\nV únoru 2009 se objevila ve dvou epizodách Law & Order: Special Victims Unit.\nK Law & Order: Special Victims Unit se vrátila roku 2010. Ve 12. sérii, v 7. epizodě.\nV roce 2011 hrála Helen Maynard v Marchlands.\n\nV září roku 1993 se Alex vdala za herce Ralpha Fiennese. S tím se rozvedla v říjnu 1997. V prosinci roku 1998 se znovu vdala za německého spisovatele Floriana Haertela. Spolu mají dceru Salome Violettu Haertel. Narodila se 28. března 2001. Alex a F. Haertel žijí od roku 2011 odděleně.\n"}
{"id": "847322", "url": "https://cs.wikipedia.org/wiki?curid=847322", "title": "Seznam lodí Klingonské říše", "text": "Seznam lodí Klingonské říše\n\nVe fiktivním vesmíru Star Treku používá Klingonská říše několik tříd hvězdných lodí. Klingoni jsou popsáni jako válečnická rasa, pro kterou je nejdůležitější čest a sláva, takže jejich plavidly jsou téměř výhradně válečné lodě. To kontrastuje hlavně s výzkumným a průzkumným účelem plavidel Hvězdné flotily. V původním seriálu Star Trek se jako první klingonská loď objevuje bitevní křižník třídy D7, který navrhl Matt Jeffries tak, aby tvarem připomínal Mantu obrovskou. Vpředu se nacházel zakulacený trup spojený dlouhým můstkem se zbytkem lodě, ke kterému byly po stranách připojeny gondoly warp pohonu. Přestože se od té doby objevilo několik dalších typů lodí, všechny se víceméně stále drží této předlohy. Dlouhou dobu byly pro potřeby seriálů vyráběny zmenšené repliky lodí, teprve později s rozvojem výpočetní techniky je nahradily počítačové modely. Postupem času byly mnohé originální studiové modely prodány v aukcích.\n\nVšechny klingonské lodě jsou vybaveny jak nějakou formou impulsního pohonu, tak nadsvětelným warp pohonem. Jsou obvykle těžce vyzbrojené, vybavené částicovými paprskovými zbraněmi zvanými disruptory a fotonovými torpédy s antihmotovou hlavicí. Později začnou využívat také maskovacího zařízení. Pro seriály a navrhl design klingonských lodí Rick Sternbach tak, aby reflektoval mírovou smlouvu mezi Fedrací a Klingonskou říší. Naopak v seriálu jsou lodě primitivnější, aby lépe zapadly do chronologického vývoje univerza. Vnitřek plavidel je velmi praktický, má za cíl napodobit vnitřek starých ponorek. Názvům klingonských lodí přechází předpona IKS, což znamená \"Imperial Klingon Starship\" (Imperiální klingonská hvězdná loď).\n\nJedná se o bitevní křižníky Klingonské imperiální flotily z 23. století, které byly postupem času nahrazeny výkonnější třídou K't'inga. Ve službě zůstaly minimálně do poloviny 24. století, kdy sloužily jako průzkumná plavidla. Poprvé se loď třídy D7 měla objevit v epizodě Elaan z Troyiu, ale kvůli změně pořadí epizod se tak nakonec stalo v epizodě Případ Enterprise. Je ukázáno, že je vyzbrojena několika disruptorovými bankami, které pálí v pulsech, a také odpalovači fotonových torpéd v přední části. V jedné epizodě animovaného Star treku Další trable s tribbly je křižník třídy D7 vybaven stázovou zbraní, schopnou paralyzovat nepřátelské plavidlo. Pohon se skládá jak z podsvětelných impulsních motorů, tak nadsvětelných warp motorů. Maskovací zařízení třída D7 původně mít neměla; to se změnilo v epizodě \"Případ Enterprise\", ve které bylo několik klingonských bitevních křižníků pod kontrolou Romulanů. Jako součást technologické výměny mezi těmito rasami získali Klingoni také maskovací zařízení.\n\nPlavidlo navrhl Matt Jeffries tak, aby bylo diváky u obrazovek rychle rozpoznatelné. Protože Jeffries také chtěl, aby vzhled třídy D7 byl výhrůžný, nebo dokonce surový, zvolil design a barvy Manty obrovské. Primární trup má tvar širokého křídla, k němuž je pomocí dlouhého krku připojen kulovitý velitelský modul. Tento vzor poté převzali všechny následující klingonská plavidla. Jeffriesův originální model třídy D7 se nyní nachází ve Smithsonian Institution National Air and Space Museum ve Washingtonu, spolu s původním studiovým modelem USS Enterprise (NCC-1701). Vzhled třídy D7 byl postupem času upravován, zbrusu nový studiový model vytvořil Greg Jein pro epizodu seriálu . Tento model je podrobnější a původní šedou barvu nahradila zelená. Loď třídy D7 se také objevila v epizodě seriálu Proroctví, ale protože nebyl k dispozici Jeinův CGI model, byla loď zobrazena jako bitevní křižník třídy K't'inga. Při remasterování původní série byla všechna plavidla třídy D7 nahrazena novým CGI modelem vytvořeným Michaelem Okudou.\n\nVybraná plavidla:\n\nStejně jako předchůdce, třída D7, se jedná o bitevní křižníky, které sloužily na konci 23. století v Klingonské imperiální flotile a v polovině 24. století v Klingonských obranných silách. Jsou dlouhé 350 metrů a posádka čítá 800 osob. Má stejně rozložené zbraně jako třída D7, včetně šesti disruptorových kanónů a odpalovače torpéd ve velitelském modulu. Navíc má maskovací zařízení, zadní odpalovač torpéd a je schopen vystřelit silný disruptorový paprsek z velitelského modulu. Podle epizody Vzpomínka lodě třídy K't'inga používají také explozivní šokové výboje. Plavidla třídy mohou být využita také jako lůžkové lodě cestující vesmírem mnoho let, zatímco je posádka v umělém spánku (epizoda Posel). Vnitřní prostory navrhl Douglas Turnbull s úmyslem evokovat „nepřátelskou ponorku během druhé světové války, která je na moři příliš dlouho“.\n\nTato třída vznikla modernizací bitevních křižníků třídy D7 a byla určena pro seriál . Když byl seriál zrušen, příběh pilotního dílu byl transformován na , kde se bitevní křižníky třídy K't'inga objeví v úvodní scéně. Za designem stojí Andrew Probert, jméno třídě dal Gene Roddenberry v novele Hrozba z vesmíru. Přestože sdílí stejnou konfiguraci jako třída D7, hlavním rozdílem je zvýšení detailů, aby loď působila více realisticky. Kromě toho má také jiné impulsní trysky. Model třídy K't'inga byl později upraven firmou Industrial Light & Magic pro potřeby filmu . Dostal svítící warpové gondoly a barva trupu byla změněna na světle zelenou se zlatými a vínově červenými detaily. ILM tak učinila proto, aby ho odlišil od hladké a jednobarevné Enterprise-A, zatímco klingonské plavidlo mělo být vznešené až okázalé. CGI verze s mírně upraveným designem gondol byla vytvořena pro pozdější sezóny seriálu . Tento model byl posléze chybně použit jako reprezentant starých klingonských lodí v epizodách \"Proroctví\" a Nečekané setkání. Originální studiový model bitevního křižníku třídy K't'inga byl prodán v roce 2006 v aukci za 102 tisíc amerických dolarů.\n\nVybraná plavidla:\nAčkoli se ve světě Star Treku objevuje více variant, oficiálně existují pouze dvě třídy Válečných ptáků: B'rel a K'Vort. Obě využívají stejný studiový model, liší pouze proporční velikostí k ostatním lodím. B'rel jsou 160 metrů dlouhá průzkumná plavidla s posádkou pouhých 12 osob určená ke špionáži, menší šarvátkám a přepadům. K'Vort je lehký křižník dlouhý 320 metrů s posádkou přes 300 Klingonů. Oba typy jsou vyzbrojeny disruptorovými kanóny na křídlech a odpalovačem fotonových torpéd v přední velitelské části lodi. Samozřejmostí je maskovací zařízení, impulsní i warp pohon. Interiér podobný ponorce vychází z návrhů Douglase Trumbulla pro třídu K't'inga; někteří ptáci jsou dokonce vybaveni periskopem, aby kapitán mohl osobně zaměřit nepřítele. I přes zdánlivě lehkou výzbroj jsou velmi efektivní, dokázali totiž zničit jak Enterprise-A, tak značně vyspělejší Enterprise-D. Normálně může Válečný pták střílet pouze pokud není zamaskovaný, ale ve filmu vyvinuli Klingoni typ, který může střílet i během maskování.\n\nTato třída je jednou z nejznámějších ve světě Star Treku. Poprvé se objevila ve filmu , poté v dalších pěti filmech a často také v seriálech \"Nová generace\" a \"Stanice Deep Space Nine\". ILM vytvořilo Válečného ptáka pro Star Trek III za asistence režiséra filmu, Leonarda Nimoye. Podle prvních návrhů to měla být romulanská loď; tento nápad byl sice posléze opuštěn, ale maskovací zařízení jí zůstalo, protože bylo důležitou součástí zápletky filmu. Zobrazení ptačího peří na křídlech podle romulanského vzoru také zůstalo. Válečný pták je první třída klingonských lodí standardně vybavených maskovacím zařízením, všechny chronologicky následující lodě v seriálech mohou tuto techniku využívat také. Křídla jsou pohyblivá: při útoku se sníží, v letovém módu jsou v horizontální poloze a při přistávání se zvednou. Bohužel se studiovému modelu rozbil mechanismus pro pohyb křídla, takže v dalších seriálech jsou křídla pevně fixovaná buď v letovém, nebo útočném módu. To se změnilo až po zavedení CGI modelu. Originální studiový model Válečného ptáka byl prodán v roce 2006 v aukci: celý model za 307,2 tisíc amerických dolarů, zvětšená křídla použitá pro detailní záběry ve filmu za 8,4 tisíc dolarů.\n\nExperimentální letoun Boeing Bird of Prey postavený firmou McDonnell Douglas divizí Phantom Works byl pojmenován po klingonském Válečním ptákovi.\n\nVybraná plavidla:\nTřída silných útočných křižníků, která debutovala v epizodě \"Nové generace\" Opět spolu. Jeho bojová účinnost je srovnatelná s těžkým křižníkem. Vor'cha je první klingonská třída, která se neobjevila v původní sérii. Její design navrhl Rick Sternbach, studiový model postavil Greg Jein. Sternbach vycházel z mírové dohody mezi Klingonskou říší a Spojenou federací planet tak, aby výsledný návrh reflektoval technologickou výměnu a spolupráci mezi oběma stranami. Proto jsou gondoly warp pohonu stejné, jako používá Hvězdná flotila, a barva lodi byla záměrně umístěna přesně mezi temně zelenou Válečných ptáků a temně šedou USS-Enterprise-D. Sternbachovy původní nákresy třídy Vor'cha byly prodány v roce 2003 v aukci za 850 dolarů, zatímco studiový model zničeného křižníku byl vydražen na eBay v roce 2006 za 1,025 dolarů.\n\nVznik třídy Vor'cha spadá do poloviny 24. století, vzhled zachovává tradiční klingonskou konfiguraci s velitelskou sekcí vpředu a krátkým spojujícím ramenem přecházejícím ve velký sekundární trup. Jedná se o jednu z největších klingonských lodí ve Star Treku, délka se pohybuje okolo 500 metrů a posádka činí 1 900 osob. Je těžce ozbrojena, včetně osmnácti disruptorových kanónů a tří odpalovačů fotonových torpéd. Kromě toho je přední část křižníku vybavena obzvlášť silným disruptorovým paprskem. Jako obvykle se zde nachází maskovací zařízení, impulsní i warp motory. V epizodě \"Stanice Deep Space Nine\" Návrat na výsluní je uvedeno, že křižník má dostatečnou palebnou sílu, aby ohrozil podzemní planetární základny orbitálním bombardováním. Vor'cha byla často k vidění v seriálech \"Nová generace\" a \"Stanice Deep Space Nine\": zpočátku jako vlajková loď klingonského impéria pod velením kancléřů K'mpeca a Gowrona, později jako páteřní plavidla impéria v ozbrojených střetnutích.\n\nVybraná plavidla:\nVálečné lodě třídy Negh'Var jsou největšími a nejvíce ozbrojenými klingonskými plavidly ve světě Star Treku. Třídu původně navrhl Rick Sternbach jako útočný klingonský křižník pro alternativní časovou linii v epizodě Všechno dobré... Studiový model vycházel z již existující třídy Vor'cha a byl poprvé použit v epizodě \"Stanice Deep Space Nine\" Cesta válečníka. CGI verze modelu byla nakonec použita v epizodě seriálu \"Voyager\" Dohra, když obsahovala prvky jak z epizod Cesta válečníka, tak Všechno dobré... Poté se objevila ještě v epizodách Roztříštěné zrcadlo a Císařovo nové maskování jako vlajková loď v zrcadlovém vesmíru: tato verze byla mnohem větší než běžné lodě třídy Negh'Var. Pro účely natáčení byl vyroben 25 stop dlouhý model, aby vedle něj v bojových sekvencích vypadal USS Defiant jako trpaslík. Originální studiový model třídy Negh'Var byl prodán v roce 2007 v aukci za 7,5 tisíc amerických dolarů. \n\nVálečná loď se poprvé představila v epizodě Cesta válečníka jako vlajková loď Klingonské říše pod vedením kancléře Gowrona a generála Martoka. Protože studiový model vycházel z třídy Vor'cha, sdílí obě třídy mnoho detailů v designu, včetně tvaru, barvy a gondol. Nicméně s délkou 700 metrů a posádkou 2 500 osob je podstatně větší než Vor'cha. Loď je vyzbrojena dvaceti disruptorovými bankami a čtyřmi odpalovači torpéd, stejně jako silným disruptorovým kanónem vyčnívajícím z přední velitelské sekce.\n\nVybraná plavidla:\nBitevní křižník třídy D4 měl být první klingonskou lodí, která se objeví v seriálu ve čtvrté epizodě Nečekané setkání. Návrh Johna Eavese měl představovat přímého předchůdce Jeffriesovy třídy D7: vzhled byl velmi podobný a sledoval původní linie tvarů, ale měl primitivnější konstrukci a robustnější vzhled. Eavesův tým byl schopný vytvořit počítačový model pro epizodu, ale producenti odmítli tento model, protože okna nebyla tak výrazná, jako u dalších lodí. Pár hodin před termínem dokončení epizody nebyl Eavesův tým, vyčerpaný prací na epizodě Setkání u Broken Bow, schopný přes noc pracovat na požadovaných změnách. Proto se producenti rozhodli využít starší CGI model třídy K't'inga pro seriál \"Stanice Deep Space Nine\". Tak vznikla chyba v sérii, protože stejný design beze změn byl k vidění celých 225 let. Z tohoto důvodu se producenti rozhodli, že model třídy K't'inga by neměl být používán znovu, protože to nesedělo s tematikou Enterprise. Dotčení návrháři později vyjádřili lítost nad tím, že je používán starší model, ale uznali, že kvůli vyčerpání týmu neexistovala jiná alternativa.\n\nBitevní křižník třídy D5 z poloviny 22. století je loď vybavená disruptorovými kanóny a fotonovými torpédy schopná vyvinout rychlost warp 6. Má standardní klingonské rozmístění: malá, dopředu vysunutá velitelská sekce je horizontálně spojená se sekundárním trupem, gondoly warp pohonu se nacházejí na stranách a trysky impulsního pohonu směřují dozadu. Nicméně design je odlišný od pozdější třídy D7: velitelská sekce je méně kulovitá a je proporčně větší, gondoly jsou kuželovité a jejich držáky vysunuté dozadu, nikoli dopředu.\n\nNová třída klingonských lodí ze seriálu \"Enterprise\", poprvé se objevila v epizodě Spící psi. Umělecké oddělení Hermana Zimmermana ji vyprodukovalo jako čistě počítačový model: John Eaves byl zodpovědný za vypracování uměleckého návrhu a Doug Drexler převedl náčrty na CGI síťový model pomocí programu LightWave 3D. Eavesovým úkolem bylo navrhnout mnohem primitivnější loď než další chronologicky následující klingonská plavidla, s viditelnými rozvody a robustní konstrukcí. Eaves řekl, že vzhledově vypadá \"jako by byla složená z několika různých dílů, které někdo spojil dohromady\". Několik návrhů ukázal Zimmermanovi, než byla vybrána konečná varianta třídy Raptor. Drexler se také podílel na některých detailech lodi, jako třeba na umístění hangáru. Konečný model byl později použit jako základ pro další klingonské lodě. \nPřestože jde o průzkumné plavidlo, jedná se o nebezpečnou loď. Její trup je dvakrát silnější než Enterprise (NX-01) a je schopná přežít tlak dva kilometry uvnitř atmosféry plynného obra. Ačkoliv se oficiálně jedná o předchůdce třídy D7, je podstatně menší a posádku činí pouze 12 osob. Je vyzbrojena dvěma odpalovači torpéd a disruptorovým paprskem v zadní části lodi. Má impulzní i warp motory. Přestože se třída Raptor objevuje pouze v jedné epizodě, její schematické nákresy se objevují i v dalších epizodách.\n\nVybraná plavidla:\nTento typ Válečného ptáka se poprvé objevil v epizodě \"Enterprise\" Delfská oblast. Byl těžce ozbrojen několika disruptorovými kanóny, a předním a zadním odpalovačem torpéd.\n\n\n"}
{"id": "847332", "url": "https://cs.wikipedia.org/wiki?curid=847332", "title": "Francisco Robles Ortega", "text": "Francisco Robles Ortega\n\nFrancisco kardinál Robles Ortega (* 2. března 1949 Mascota) je mexický římskokatolický kněz, arcibiskup Guadalajary, kardinál.\n\nStudoval v seminářích v Guadalajaře a v Zamoře. Kněžské svěcení přijal 20. července 1976. Poté pokračoval ve studiích v Římě, kde v roce 1979 získal doktorát z dogmatické teologie na Papežské univerzitě Gregoriana.\nPo návratu do vlasti působil jako kaplan ve farnosti Autlán. Ve zdejším semináři byl prefektem, později rektorem a předsedou kněžské rady. V letech 1985 až 1991 vykonával funkci generálního vikáře této diecéze.\n\nDne 30. dubna 1991 ho papež Jan Pavel II. jmenoval pomocným biskupem diecéze Toluca, biskupské svěcení přijal 5. června téhož roku. Po smrti diecézního biskupa Torrese 15. října 1995 se stal administrátorem diecéze a 15. června sídelním biskupem. Dne 25. ledna 2003 ho Jan Pavel II. jmenoval arcibiskupem Monterrey.\n\nNa podzim 2007 ho papež Benedikt XVI. jmenoval kardinálem, kardinálské insignie převzal na konzistoři 24. listopadu téhož roku. Dne 7. prosince 2011 byl jmenován arcibiskupem Guadalajary, do funkce byl slavnostně uveden 7. února 2012.\n\n\n"}
{"id": "847348", "url": "https://cs.wikipedia.org/wiki?curid=847348", "title": "Kanada na Zimních olympijských hrách 1994", "text": "Kanada na Zimních olympijských hrách 1994\n\nKanada se účastnila Zimní olympiády 1994. Zastupovalo ji 95 sportovců (66 mužů a 29 žen) v 10 sportech.\n\n"}
{"id": "847358", "url": "https://cs.wikipedia.org/wiki?curid=847358", "title": "Hajcman", "text": "Hajcman\n\nHajcman je důlní ocelová výztuž. Název je odvozen od prvního dodavatele této výztuže – firmy Heitzmann AG z Německa. Používá se na zajištění podzemních staveb a důlních štol.(v minulosti se používala výdřeva). Dle tvaru ražby štoly se montuje ze tří částí (u podkovovitého tvaru t.j. hlava + 2 nohy) nebo ze čtyř částí u tvaru uzavřeného-kruhového. Na rozdíl od výdřevy, která byla jen částečně poddajná, je tato oblouková výztuž poddajná při zvýšeném působení tlaku okolní horniny přičemž dochází k deformaci výztuže se zmenšením průřezu důlního díla.Zůstane však zachována únosnost a průchodnost výztuže a tím i bezpečnost horníků.\n\nSpojení jednotlivých částí se provádí pomocí třmenů a spojek. Spojky a třmeny se montují na jednotlivé oblouky přesahem 40 cm. Výztuž se vyrábí ve dvojím provedení: v původním \"TH\" profilu (TH značí původní vynálezce výztuže Thusaint a Heitzmann) a v novějším \"K\" profilu.\n\nPro výrobu hajcmanů a spojovacího materiálu je používána velmi kvalitní ocel jakosti 11500.0\nv souladu s ČSN 411500. Dle evropské normy ČSN EN 10025 je shodná s ocelí E 295.\nPro šlechtěné hajcmany je používána ocel 12130. Oblouky se před instalací v důlním díle upravují na příslušný rádius v dílnách technického zabezpečení podzemního díla.\n"}
{"id": "847359", "url": "https://cs.wikipedia.org/wiki?curid=847359", "title": "Andreas Laun", "text": "Andreas Laun\n\nMons. Andreas Laun OSFS (* 13. října 1942, Vídeň) je rakouský římskokatolický kněz, morální teolog a pomocný biskup salcburské arcidiecéze.\n\nNarodil se 13. října 1942 ve Vídni. Roku 1960 Gymnasium Borromäum v Salzburgu úspěšně odmaturoval. O dva roky později na Salzburské univerzitě začal studovat filosofii. Ve stejný rok vstoupil k Oblátům sv. Františka Saleského a noviciát probíhal v Eichstättu. Na Katholische Universität Eichstätt-Ingolstadt studoval teologii a na Freiburské univerzitě mimo teologie i francouzštinu. Dne 17. září 1966 složil své věčné sliby. Dne 29. června 1967 byl vysvěcen na kněze. V následujících letech byl vychovatelem v Ried im Innkreis a Ingolstadtu. Poté byl kaplanem v Döblingu a farním moderátorem. O rok později se stal odborným asistentem morální teologie na Vídeňské univerzitě.\n\nRoku 1976 založil „Initiative Pflegefamilien“ (Iniciativa pěstounských rodin), která byla později přeměna na klub se současným názvem „Eltern für Kinder“ (Rodiče pro děti). Zaměřuje se na poradenství a školení pro náhradní rodiny jako pěstounské nebo adoptivní rodiny.\n\nRoku 1981 habilitoval na Vídeňské univerzitě z morální teologie. Byl profesorem morální teologie na Philosophisch-Theologischen Hochschule Heiligenkreuz a na Philosophisch-Theologischen Hochschule Benediktbeuern. Roku 1985 se stal rektorem v Eichstättu. Poté sloužil jako generální sekretář Vídeňské katolické akademie a duchovní asistent Katolické rodinné práce.\n\nDne 25. ledna 1995 byl papežem Janem Pavlem II. ustanoven pomocným biskupem Salzburgu a titulárním biskupem z Libertiny. Biskupské svěcení přijal 25. března 1995 z rukou arcibiskupa Geoa Edera a spolusvětiteli byli biskup Jakob Mayr a biskup Josef Koukl.\n\nJe členem Evropské společnosti pro teologii a sociální etiku.\n\nVe svých knihách a teologických pracích se soustředí na bioetické otázky a sexuální morálku. Matice cyrilometodějská vydala český překlad tří jeho knih: \"Reforma, nebo nové štěpení?\" (analýza a kritika hnutí My jsme církev), \"Láska a partnerství z pohledu katolické církve\" a \"Homosexualita z katolického pohledu\".\n\nPravidelně se účastní četných pro-life akcí, mimo jiné se dvakrát zúčastnil pražského Pochodu pro život. \"Human Life International\" mu v roce 2007 udělila cenu kardinála Galena.\n\nPodle Andrease Launa se homosexualita dá vyléčit, ale není to pravidlem.\n\n"}
{"id": "847361", "url": "https://cs.wikipedia.org/wiki?curid=847361", "title": "Rockport (Washington)", "text": "Rockport (Washington)\n\nRockport je obec v okrese Skagit v americkém státě Washington, kde patří do metropolitní oblasti Mount Vernon-Anacortes. Roku 2010 měla 109 obyvatel, z nichž 96 % tvořili běloši a 1 % původní obyvatelé. 2 % obyvatelstva byla hispánského původu. Obec má rozlohu 1 km², z čehož vše je souš.\n"}
{"id": "847362", "url": "https://cs.wikipedia.org/wiki?curid=847362", "title": "Bow (Washington)", "text": "Bow (Washington)\n\nBow je nezačleněná obec v okrese Skagit v americkém státě Washington, kde patří pod metropolitní oblast Mount Vernon-Anacortes. Dalšími nedalekými obcemi jsou Bay View, Edison a Burlington. Obec se nachází na břehu Samišského zálivu.\n\nPůvodně se obec jmenovala Brownsville po zdejším osadníkovi Williamu J. Brownovi, který si zde postavil usedlost roku 1869. Příchod železnice zde vyvolal nárůst počtu obyvatel, a tak získala obec i vlastní poštu. Právě inspirován železnicí se Brown rozhodl obec přejmenovat na Bow po tehdejší velké železniční stanici v Londýně. Někteří však tvrdí, že se tak jmenuje po jiném osadníkovi, Jamesi T. Bowovi.\n"}
{"id": "847365", "url": "https://cs.wikipedia.org/wiki?curid=847365", "title": "Juan Sandoval Íñiguez", "text": "Juan Sandoval Íñiguez\n\nJuan kardinál Sandoval Íñiguez (* 28. března 1933 Yahualica, Mexiko) je mexický římskokatolický kněz, bývalý arcibiskup Guadalajary, kardinál.\nKněžské svěcení přijal 27. října 1957 v Římě. Zde také studoval na Papežské univerzitě Gregoriana, kde v roce 1961 získal doktorát z teologie. Po návratu do vlasti působil v arcidiecézi Guadalajara jako kněz, ředitel a prefekt semináře. Byl členem kněžské rady arcidiecéze, jednu dobu i jejím předsedou.\nDne 3. března 1988 byl jmenován biskupem koadjutorem diecéze Ciudad Juárez, biskupské svěcení přijal 30. dubna téhož roku. Vedení diecéze se ujal v dubnu 1992. O dva roky později, v dubnu 1994, ho papež Jan Pavel II. jmenoval arcibiskupem Guadalajary. Jeho kardinálská nominace byla oznámena na podzim 1994, kardinálské insignie převzal na konzistoři 26. listopadu téhož roku. V prosinci 2011 odešel na odpočinek, jeho nástupcem ve funkci arcibiskupa se stal kardinál Francisco Robles Ortega. V březnu 2013 dovršil 80 let a ztratil tak možnost zúčastnit se příštího konkláve.\n\n\n"}
{"id": "847369", "url": "https://cs.wikipedia.org/wiki?curid=847369", "title": "Samish Island", "text": "Samish Island\n\nSamish Island je nezačleněná obec na Samišském ostrově v okrese Skagit v americkém státě Washington. Ostrov je spojen s pevninou díky systému hrází vybudovaných na začátku 20. století. Kdysi patřil ostrov pod území indiánského kmene Samišů, patřícího mezi Pobřežní Sališe.\n"}
{"id": "847370", "url": "https://cs.wikipedia.org/wiki?curid=847370", "title": "Milada Kadlecová", "text": "Milada Kadlecová\n\nMilada Kadlecová (* 19. listopadu 1940) byla česká politička, v 90. letech 20. století poslankyně České národní rady a Poslanecké sněmovny za ODS.\n\nVe volbách v roce 1992 byla zvolena do České národní rady za ODS (volební obvod Severočeský kraj). Zasedala ve výboru pro právní ochranu a bezpečnost.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrvala do konce funkčního období, tedy do voleb v roce 1996. V sněmovních volbách roku 1996 neúspěšně kandidovala za ODS.\n\nV komunálních volbách roku 1998 a komunálních volbách roku 2002 neúspěšně kandidovala za Unii svobody do zastupitelstva městské části Praha 2. Nebyla ale zvolena. Profesně se uvádí jako lékařka a členka správní rady PČR ÚDV. Na ÚDV se zaměřovala na dokumentaci obětí sovětské invaze do Československa z roku 1968.\n\n"}
{"id": "847371", "url": "https://cs.wikipedia.org/wiki?curid=847371", "title": "Saw 4", "text": "Saw 4\n\nSaw 4 je americko-kanadský hororový film z roku 2007, který natočil režisér předchozích dvou dílů Darren Lynn Bousman.\n\nGeniální Jigsaw, známý díky krutým činům prováděných na jeho obětech, je mrtvý a s ním i jeho komplic Amanda Youngová. I přesto ale Jigsaw připravil poslední hru, ve které se ocitne velitel zásahové jednotky Daniel Rigg. Ten skoro celý svůj život stojí na straně zákona a Jigsaw jej chce prozkoušet, zda dokáže i těm nejhorším (nyní Jigsawem zajatým) kriminálníkům odpustit jejich činy. Pokud těžkými krvavými zkouškami projde, může zachránit svého přítele Erica Matthewse. Mezitím se tým FBI snaží s detektivem Markem Hoffmanem hádanku rozluštit.\n"}
{"id": "847375", "url": "https://cs.wikipedia.org/wiki?curid=847375", "title": "Břetislav Kaláb", "text": "Břetislav Kaláb\n\nBřetislav Kaláb, uváděn též jako Břetislav Kalab (* 1943), byl český politik, počátkem 90. let 20. století zvolen jako poslanec České národní rady za SPR-RSČ.\n\nVe volbách v roce 1992 byl zvolen poslancem České národní rady za SPR-RSČ (obvod Středočeský kraj. Mandát ale nepřevzal a poslanecký slib nesložil. Jako náhradník pak místo něj nastoupil Zdeněk Vlček.\n\n"}
{"id": "847380", "url": "https://cs.wikipedia.org/wiki?curid=847380", "title": "Bonita (finančnictví)", "text": "Bonita (finančnictví)\n\nBonita ( \"credit worthiness\") je převrácená hodnota úvěrového rizika a vyjadřuje důvěryhodnost ekonomického subjektu (firmy, jednotlivce, ale i obce nebo státu) na finančním trhu. Souvisí s hospodařením subjektu a vyjadřuje tak jeho solventnost, kredibilitu, schopnost a ochotu dostát svým závazkům, případně zhodnotit vkládaný kapitál. V širším pohledu souvisí i s dobrou pověstí.\nAčkoli často bývá ztotožňována s \"ratingem\", který představuje schopnost splácet své dluhy, bonita má širší rozsah a rating je jen jednou z jejích složek.\n\nBonita subjektu je nejčastěji posuzována bankami před poskytnutím úvěru nebo jinými subjekty před majetkovým vstupem do firmy, investováním nebo navázáním obchodního partnerství. Obecně hraje hodnocení bonity významnou roli ve věřitelsko-dlužnických vztazích. Shledá-li banka klienta úvěruschopným, vyjadřuje tak svou důvěru v jeho schopnost plnit své závazky. Čím lepší je bonita firmy, tím méně rizikovou se může jevit pro případné věřitele a tím levnější zdroje financování je schopna získat.\n\nV minulosti probíhalo hodnocení bonity dlužníka spíše subjektivním posouzením. V první polovině 19. století funkci bank plnili soukromí směnárníci a ti individuálně posuzovali úvěrovou bonitu soukromníků a státu a podle toho jim půjčovali peníze za různě vysoký úrok. S nástupem nepřímého financování a zejména pro potřeby institucionálních věřitelů\nbylo zapotřebí hodnocení více objektivizovat, podrobněji upravit a sjednotit postupy. Začaly se částečně využívat různé matematicko-statistické modely. Jedním z nejpoužívanějších takových nástrojů v bankovním prostředí je tzv. \"credit scoring\", který se snaží zařadit subjekt ke špatným nebo dobrým úvěrům na základě odhadu pravděpodobnosti selhání. Složitější obdobou scoringu je \"rating\". Příklady ratingových modelů jsou CreditMetrics, CreditRisk+ nebo KMV. Dalšími známými modely pro předpovídání budoucí situace hodnoceného subjektu jsou např. Kralickův Quick test, Tamariho model, Argentiho model, Taflerův bankrotní model, Altmanův model (Z-skóre) a jeho modifikace, Indikátor bonity, Indexy IN.\nK utvoření standardního rámce pro hodnotící postupy přispěl mimo jiné Basilejský výbor pro bankovní dohled prostřednictvím svých legislativních doporučení. Konkrétní hodnotící postupy jsou součástí know-how banky nebo ratingové agentury, a proto jejich podrobnosti nejsou zveřejňovány.\n\nDílčí oblastí řízení rizik v bankovním sektoru je řízení úvěrového rizika (další rizika představují úrokové, měnové, likviditní a kapitálové riziko).\nKaždý věřitel či investor posuzuje rizika při svém výběru, kam umístí a jak rozloží své finanční prostředky. Taková rizika se snaží minimalizovat, a proto věnuje posouzení bonity patřičnou pozornost. Rozhodování o bankovních obchodech je ze zákona podrobeno přísnějším měřítkům a kritériím obezřetnosti než u jiných finančních institucí nebo obchodních společností. Proto mají výsledky bonitního posouzení bankou nemalou váhu. Přitom platí, že čím nižší je bonita úvěrového žadatele, tím vyšší úrok banka při poskytnutí půjčky stanoví, a tak si vyšší úvěrové riziko kompenzuje vyšší cenou půjčených prostředků.\n\nHodnocení bonity určitého bankovního klienta je výsledkem úvěrové analýzy (kreditního scoringu), která je součástí úvěrového procesu. Jde o poměrně efektivní nástroj řízení rizika, který má za cíl indikovat, jak moc je člověk schopný dostát svým úvěrovým závazkům.\n\nPo žádosti o úvěr následuje fáze zkoušky úvěrové způsobilosti žadatele (analýza úvěrové schopnosti), v jejímž rámci se analyzují tři hlavní oblasti: právní poměry žadatele, osobní důvěryhodnost žadatele a jeho hospodářská a finanční situace.\n\nU individuálních žadatelů banka posuzuje osobní údaje jako věk, pohlaví, vzdělání, profesi, rodinný stav a také trvalé příjmy a pravidelné výdaje žadatele či celé domácnosti.\n\nBanka zkoumá také žadatelovu úvěrovou historii a platební morálku. Za příklad zdroje informací může sloužit Centrální registr úvěrů České národní banky, který shromažďuje informace o úvěrech a dlužnících z podnikatelské sféry od všech českých bank i poboček zahraničních bank působících v Česku.\n\nBonita podniku se skládá z finančních a nefinančních aspektů.\n\n"}
{"id": "847381", "url": "https://cs.wikipedia.org/wiki?curid=847381", "title": "The Last Temptation", "text": "The Last Temptation\n\nThe Last Temptation je dvacáté studiové album rockera Alice Coopera. Vyšlo u vydavatelství Epic Records v červenci 1994. Jedná se o první nahrávku po Cooperově konverzi ke křesťanství a jeho první konceptuální album od vydání \"DaDa\". Je pojato jako temná mravoučná bajka, popisující příběh chlapce Stevena pokoušeného přízračným principálem, aby se připojil k jeho snovému divadlu a zůstal v něm navždy. Ke skladbám „Lost in America“ a „It's Me“ vznikl videoklip.\n\nNa námětu alba spolupracoval Cooper se spisovatelem a komiksovým scenaristou Neilem Gaimanem, ten na motivy alba vytvořil i stejnojmenný komiks (česky vyšel pod názvem Alice Cooper: Poslední pokušení).\n\nZa scénářem komiksu inspirovaného albem stojí Neil Gaiman, grafickou podobu obstaral kreslíř Michael Zulli. Komiks vyšel u Marvel Comics, později ho přetisklo nakladatelství Dark Horse Comics. Česky komiks vydalo Comics Centrum v roce 2003.\n\nHlavním protagonistou je ustrašený patnáctiletý chlapec Steven hledající zábavu. Steven je v příběhu prolínajícím sny s realitou pokoušeného přízračným principálem, aby se navždy připojil k jeho snovému divadlu skutečna – nejúžasnějšímu Guignolu. Postava Stevena se objevuje již v textech na albu \"Welcome to My Nightmare\" i pozdějších Cooperových albech, principál se nepředstavuje, ale v komiksovém zpracování používá pro Alice Coopera typickou jevištní image s cylindrem a líčením okolo očí.\n\nAlbum otvírá skladba „Sideshow“ (\"Doprovodný program\"), následuje „Nothing's Free“ (\"Nic není zadarmo\"), dávající tušit háček.\n\nSkladby „Bad Place Alone“ (\"Sám na špatném místě\"), „Lost in America“ (\"Ztracen v Americe\") a „You're My Temptation“ (\"Jsi mé pokušení\") jsou částmi hry, které principál pro Stevena připravil, aby ho přesvědčil, že ho v obyčejném životě nic nečeká a zlákal ho k tomu, aby v divadle zůstal navždy.\n\nSteven opouští divadlo („Stolen Prayer“ – \"Ukradená modlitba\") a vrací se do skutečného života, nadále ale svádí boj s pokušením („Unholy War“ – \"Nesvatá válka\"). Následující dvě písně popisují sny. V baladě „It's Me“ (\"Jsem to já\") vystupuje dobrá andělská postava, v „Lullaby“ (\"Ukolébavka\") naopak pod postelí ožívají Stevenovy dětské noční můry. Album uzavírá „Cleansed By Fire“ – \"Očista ohněm\". Steven se vrátil do divadla aby odmítl principálovu nabídku a snové divadlo nechává shořet.\n\nSám Alice o albu v rozhovoru pro on-line magazín HM prohlásil: „The Last Temptation pro mě mělo dobrou dějovou linku, bylo o dítěti kterému bylo nabídnuto vše, a samozřejmě to byla paralela ke Kristu pokoušenému na poušti. \"[...]\" Cirkus je jakoby synonymem světa. Showman \"[principál]\" synonymem pro věci spojené se Satanem.“\n\n\n\n"}
{"id": "847382", "url": "https://cs.wikipedia.org/wiki?curid=847382", "title": "Seznam kulturních památek ve Frýdku-Místku", "text": "Seznam kulturních památek ve Frýdku-Místku\n\n"}
{"id": "847387", "url": "https://cs.wikipedia.org/wiki?curid=847387", "title": "Jaromír Kalus", "text": "Jaromír Kalus\n\nJaromír Kalus (* 27. prosince 1947 Opava) je český muzejník a politik, dlouholetý ředitel Slezského zemského muzea v Opavě, v 90. letech 20. století poslanec České národní rady a Poslanecké sněmovny za ODS.\n\nOd počátku 90. let 20. století působil jako ředitel Slezského zemského muzea v Opavě. Publikoval odborné práce. Zaměřoval se na numismatiku.\n\nVe volbách v roce 1992 byl zvolen do České národní rady za ODS (volební obvod Severomoravský kraj). Zasedal v zahraničním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996. V lednu 1996 patřil mezi několik českých poslanců, kteří v Radě Evropy hlasovali proti přijetí Ruska do této organizace. Prohlásil tehdy: „\"přijmout Rusko znamená popřít základní principy Rady Evropy\".“ V únoru 1996 ho sněmovna zvolila vedoucím stálé české delegace při Radě Evropy. Během vládní krize a rozkolu v ODS na přelomu let 1997-1998 zůstal loajální k ODS.\n\nV komunálních volbách roku 1994 byl zvolen za ODS do zastupitelstva města Opava. Opětovně byl do tamního zastupitelstva zvolen v komunálních volbách roku 2006, opět za ODS. Profesně se uvádí jako ředitel muzea. Mandát neobhájil v komunálních volbách roku 2010, kdy kandidoval opětovně za ODS.\n\nOd roku 2009 působil v Ústavu pro studium totalitních režimů. V roce 2010 ho nový ředitel této instituce Jiří Pernes jmenoval prvním náměstkem ředitele. Poté, co ale krátce po svém nástupu Jiří Pernes v čele ústavu skončil, odešel z postu náměstka i Kalus.\n\n"}
{"id": "847389", "url": "https://cs.wikipedia.org/wiki?curid=847389", "title": "Remain in Light", "text": "Remain in Light\n\nRemain in Light je čtvrté studiové album americké new wave skupiny Talking Heads. Jeho nahrávání probíhalo od července do srpna 1980 v Compass Point Studios v Nassau na Bahamách a v Sigma Sound Studios v New Yorku. Album produkoval Brian Eno, který se na něm podílel i hudebně. Album vyšlo v říjnu 1980 u Sire Records.\n\n\n"}
{"id": "847391", "url": "https://cs.wikipedia.org/wiki?curid=847391", "title": "Tarascon", "text": "Tarascon\n\nTarascon je francouzské město, nacházející se v departementu Bouches-du-Rhône, v regionu Provence-Alpes-Côte d'Azur na řece Rhône. Žije zde asi 13 000 obyvatel.\n\nSídliště na místě dnešního města založili v roce 48 Římané. S Tarasconem je spojena legenda o svaté Martě. Podle ní se měla po ukřižování Ježíše odebrat spolu se svými sourozenci Lazarem a Máří Magdalenou na území dnešní Provence, kde se věnovali misijní činnosti. Obyvatelé dnešního Tarasconu byli sužováni drakem Tarasconem. Marta ho za pomoci kříže a svěcené vody přemohla. Sídlo získalo jméno podle draka, Marta byla pohřbena ve zdejším kostele. Příběh je obsažen ve sbírce středověkých textů označovaných jako Legenda aurea. Drak je od té doby symbolem města. Událost je připomínána každoročně o Velikonocích slavnostním průvodem.\n\nKostel sv. Marty byl postaven v románském slohu ve 12. století na základech raně křesťanské stavby, z níž se dochovala jen krypta ze 3. století s údajným hrobem sv. Marty. Ve 14. století získal dnešní gotickou podobu. Impulzem ke stavbě kostela bylo objevení Martiných ostatků v raně křesťanském sarkofágu v roce 1187.\n\nNejvýznamnější památkou ve městě je mimořádně dobře dochovaný hrad (\"Château de Tarascon\"). S jeho stavbou začal v roce 1400 sicilský král Ludvík II., který byl pánem Provence. Hrad chránil zemské hranice, které tehdy tvořila Rhôna. Pro nároky nového renesančního způsobu života upravil interiéry hradu Ludvíkův syn, král René I. Od 16. století se začal hrad užívat jako státní vězení. Bývali zde umisťováni zajatci z válek, které Francie vedla. Z té doby se na zdech dochovaly osobité kresby lodí, graffiti svého druhu, které zajatí námořníci vytvářeli.\n\nHrad postupně chátral, jeho interiéry byly poničeny za Velké francouzské revoluce. K záchraně hradu přispěl Prosper Mérimée, který ho ve 30. letech 19. století navštívil ve funkci státního inspektora nemovitých památek. Ve 20. letech 20. století bylo hradní vězení zrušeno a začalo se s rekonstrukcí objektu pod vedením architekta Julese Formigé. Další rozsáhlé opravy hradu, který je celoročně přístupný, proběhly ve 40. a 80. letech 20. století.\n\nMěsto Tarascon je dějištěm románu Alphonse Daudeta \"Tartarin z Tarasconu\" z roku 1872.\n\n"}
{"id": "847409", "url": "https://cs.wikipedia.org/wiki?curid=847409", "title": "Antonín Vojtíšek", "text": "Antonín Vojtíšek\n\nAntonín Fabián Jan Alois Vojtíšek (20. ledna 1771 Rataje nad Sázavou – po r. 1820) byl český hudební skladatel.\n\nZákladní hudební vzdělání získal v rodině. Od osmi let zpíval v chlapeckém sboru Sázavského kláštera. Klášter byl v roce 1785 v rámci reforem císaře Josefa II. zrušen a chlapec pak navštěvoval normální školu v Praze. Stal se učitelem a několik let učil na školách v okolí Prahy.\n\nUčitelské povolání ho však neuspokojovalo a tak v následujících letech vystřídal řadu povolání. Zpíval na pražských kůrech, vyučoval hudbu, stal se korepetitorem italské opery v Praze a pracoval i jako písař univerzitní knihovny.\n\nSkladatelsky se prosadil zejména jako autor četných singspielů na německá libreta a chrámové hudby. Kromě toho však zkomponoval i četné klavírní skladby a písně.\n\n\n\nMnoho drobných klavírních skladeb, mší a další chrámové hudby.\n\n\n"}
{"id": "847413", "url": "https://cs.wikipedia.org/wiki?curid=847413", "title": "NoitaminA", "text": "NoitaminA\n\nnoitaminA ( ノイタミナ) je programový blok japonské televize Fuji TV věnovaný anime. Byl spuštěn s účelem vysílat anime pro starší cílovou skupinou diváků, zejména pro ženy ve věku kolem 20 let. Původně se tento blok vysílal každou noc ze čtvrtka na pátek od 00:45 do 01:15, ovšem v roce 2010 byl prodloužen na celou hodinu (od 00:45 do 01:45). V dubnu 2015 pak byl blok opět zkrácen na půl hodiny, a to z důvodu vytvoření prostoru pro odvysílání šesti animovaných filmů z produkce noitaminA.\nPrvním odvysílaným seriálem v bloku \"noitaminA\" byl v roce 2005 anime seriál \"Med a čtyřlístek\". Doposud jediným neanimovaným seriálem vysílaným v tomto bloku byla hraná adaptace mangy \"Mojašimon\" v roce 2010.Název bloku je anagramem slova „animation“ (je psán pozpátku).\n\n"}
{"id": "847435", "url": "https://cs.wikipedia.org/wiki?curid=847435", "title": "Odřivous", "text": "Odřivous\n\nOdřivous (polsky či ) je polský šlechtický rod, který má stejný erb jako čeští Benešovci, a mohl tedy pocházet z Moravy. K rodu (podle erbu) se však řadí již dominikán Ivo Odřivous (1160–1229, syn Saula, studoval také v Boloni, kde působil Svatý Dominik), který byl biskupem v Krakově, jeho synovec blahoslavený Česlav (1184–1242), který studoval mj. v Praze, a jejich příbuzný svatý Jacek neboli Hyacint (1183–1257), který je patronem Litvy (od roku 1686). Ovšem nejstarší rodová zmínka pochází až z roku 1350 (Piotr), ale erb je také velmi podobný rodu Ogończyk.\n\n"}
{"id": "847439", "url": "https://cs.wikipedia.org/wiki?curid=847439", "title": "Xylóza", "text": "Xylóza\n\nXylóza je monosacharid, patří mezi aldopentózy (aldózy s pěti atomy uhlíku). Jeho sumární vzorec je CHO. Existují dva enantiomery, D-xylóza a L-xylóza. Vzniká jako jeden z produktů rozkladu hemicelulózy. Podobně jako většina monosacharidů může v závislosti na podmínkách vytvořit různé izomerní struktury a díky volnému poloacetalovému hydroxylu je (společně se všemi monosacharidy) redukujícím sacharidem.\n\nAcyklická forma xylózy má vzorec HOCH(CH(OH))CHO. V roztocích se mnohem více vyskytují cyklické hemiacetalové izomery - pyranózy, s šestičlenným CO kruhem, a furanózy s pětičlenným CO kruhem a skupinou CHOH. Každá z nich má pak další izomery. Pravotočivá D-xylóza se vyskytuje v živých organismech, levotočivá L-xylóza se v přírodě nevyskytuje, ale lze ji připravit uměle.\n\nXylóza je hlavní složkou hemicelulózy xylanu, jenž tvoří 30 %hmoty některých rostlin (například břízy) a mnohem méně u jiných (kolem 9 % u smrku a borovice). Poprvé ji izoloval finský vědec Koch roku 1881, ovšem komerčně využitelnou, s cenou podobnou ceně sukrózy se stala až kolem roku 1930.\n\nKysele katalyzovanou degradací hemicelulózy vzniká furfural, průmyslové rozpouštědlo a prekurzor syntetických polymerů.\n\nXylóza je metabolizována v lidském organismu, ačkoli nejde o hlavní živinu a je vylučována ledvinami.\n\nRoku 2014 byl oznámen objev procesu, při kterém se z xylózy za teploty 50 °C a atmosférického tlaku uvolňuje vodík s téměř 100% účinností. Do procesu je zapojeno 13 enzymů.\n\nRedukcí (katalytickou hydrogenací) xylózy vzniká cukerný alkohol xylitol. Oxidací aldehydové skupiny vzniká kyselina xylová.\n"}
{"id": "847458", "url": "https://cs.wikipedia.org/wiki?curid=847458", "title": "USS Philippine Sea (CG-58)", "text": "USS Philippine Sea (CG-58)\n\nUSS \"Philippine Sea\" (CG-58) je raketový křižník Námořnictva Spojených států třídy \"Ticonderoga\". Je pojmenována po bitvě ve Filipínském moři z druhé světové války a je druhou lodí tohoto jména v americkém námořnictvu. \"Philippine Sea\" byla první americkou lodí, které vystřelila své rakety proti iráckým jednotkám během války v Perském zálivu z roku 1991. Od roku 2001 se také zúčastnila vícera akcí během operace Trvalá svoboda.\n\nK roku 2003 sloužila loď u 12. skupiny křižníků-torpédoborců v Atlantském oceánu.\n\nV září 2007 se zúčastnila cvičení Expeditionary Strike Group Integration spolu s USS \"Nassau\" (LHA-4) a v prosinci téhož roku 17denního cvičení Composite Unit Training Exercise. V roce 2010 loď neprošla inspekcí Board of Inspection and Survey (INSURV). Dne 7. května 2011 opustila přístav Mayport, aby podstoupila naplánované zámořské nasazení v oblasti působnosti 5. a 6. amerického loďstva. Dne 3. června 2011 navštívila německý přístav Kiel, aby se podílela na vícenárodnostním cvičení Baltic Operations 2011 (BALTOPS-2011), kterého se účastnili mimo amerických lodí také lodě ruské, dánské, polské a francouzské. Cvičení skončilo 21. června. Dne 1. července 2011 proplula \"Philippine Sea\" Suezským průplavem a 6. července zachránila 26 filipínských námořníků ze supertankeru \"Brilliante Virtuoso\", vlastněného Marshallovými ostrovy a plujícího pod vlajkou Libérie jihovýchodně od jemenského přístavu Adenu poté, co byl tento zapálen útokem pirátů používajících RPG.\n\nDne 14. září 2012 byly z její paluby rozprášeny pozůstatky amerického astronauta Neila Armstronga do Atlantského oceánu.\n"}
{"id": "847461", "url": "https://cs.wikipedia.org/wiki?curid=847461", "title": "Žabinec", "text": "Žabinec\n\nJméno Žabinec má více významů:\n"}
{"id": "847491", "url": "https://cs.wikipedia.org/wiki?curid=847491", "title": "Univerzita Jižní Kalifornie", "text": "Univerzita Jižní Kalifornie\n\nUniverzita Jižní Kalifornie ( ) je soukromá nezisková výzkumná univerzita v Jižním Los Angeles v Kalifornii ve Spojených státech amerických. Založena byla roku 1880, což jí dělá nejstarší kalifornoskou soukromou výzkumnou univerzitou. Má nejvíce zahraničních studentů z univerzit Spojených států, což odráží kosmopolitní charakter Los Angeles.\n\nZákladním čtyřletým studiem procházelo roku 2011 17 414 studentů, na univerzitě se vzdělává také 20 596 postgraduálních studentů vrůzných oborech včetně ekonomiky, práva, sociální práce a medicíny. Univerzita má velmi vysokou úroveň vědeckých výzkumných aktivit.\n\n"}
{"id": "847502", "url": "https://cs.wikipedia.org/wiki?curid=847502", "title": "Bitva u Posady", "text": "Bitva u Posady\n\nBitva u Posady (9. listopadu 1330 – 12. listopadu 1330) bylo střetnutí sil Basaraba I., knížete valašského, a Karla Roberta, uherského krále.\n\nMalému valašské vojsku, vedenému Besarabem, tvořenému jízdou, pěšími střelci a také místními rolníky, se podařilo zaútočit a porazit třicetitisícovou uherskou armádu v horské oblasti poblíž hranice mezi Olténií a severinským panstvím..\n\nBitva vyústila v zásadní valašské vítězství a pohromu pro Karla Roberta. Ta se stala bodem obratu v uherských plánech, muselo být zanecháno naději na rozšíření království k Černému moři. Pro Valašsko znamenalo vítězství vzrůst morálky a vědomí nezávislosti a možnost dalšího samostatného vývoje státu.\n"}
{"id": "847505", "url": "https://cs.wikipedia.org/wiki?curid=847505", "title": "Sanfranciská mírová smlouva", "text": "Sanfranciská mírová smlouva\n\nSanfranciská mírová smlouva byla mírová smlouva mezi Japonskem a Spojenci, která oficiálně ukončila druhou světovou válku mezi těmito stranami. Byla podepsána 8. září 1951 v tehdejší opeře v San Francisku a vešla v platnost 28. dubna 1952.\n\nSmlouva řešila také kompenzace občanům Spojených států a vojenským zajatcům, kteří byli vystaveni válečným zločinům ze strany Japonska. Ze zúčastněných 52 ji podepsalo 49 států; smlouvu odmítl podepsat Sovětský svaz a jeho satelity (Československo a Polsko).\n\nV průběhu druhé světové války proběhlo několik konferencí na nejvyšší úrovni. Cíle spojenců ve válce s Japonskem byly definovány nejprve v r. 1943 v Káhirské deklaraci a potom v Postupimské deklaraci. Sovětský svaz se těchto jednání nezúčastnil, protože měl s Japonskem uzavřenu smlouvu o neutralitě, která byla platná až do dubna 1946. Přesto se na konferenci v Jaltě v únoru 1945 zavázal, že do tří měsíců po porážce Německa vstoupí do války proti Japonsku. Za to dostal příslib anektovat jižní Sachalin a Kurilské ostrovy. V průběhu postupimské konference bylo Japonsko vyzváno Postupimskou deklarací, aby kapitulovalo, jinak bude rychle a úplně zničeno.\n\nAtomové bombardování (6. a 9. srpna 1945) a napadení Sovětským svazem 8. srpna donutilo Japonsko Postupimskou deklaraci přijmout, což se stalo 15. srpna 1945 rozhlasovým projevem japonského císaře a oficiální kapitulace byla podepsána 2. září 1945. Spojenecké jednotky se začaly vyloďovat na japonském území již 28. srpna. Z japonských území obsadili Američané hlavní ostrovy a souostroví na jihu (Rjúkjú), zatímco Sověti obsadili Kurilské ostrovy. Sovětský požadavek na přidělení okupačního pásma na ostrově Hokkaidó zůstal nevyslyšen.\n\nOproti původním záměrům se postavení Japonska změnilo nástupem studené války. Dobytí kontinentální Číny Maovými komunisty (1949) a především korejská válka (1950 – 1953) podtrhly strategický význam japonských ostrovů. Této situace využila japonská diplomacie k upevnění mezinárodního postavení Japonska uzavřením mírové smlouvy, aby na něj přestalo být nahlíženo jako na poraženou mocnost.\n\nNa konferenci bylo pozváno následujících 55 států:\n\nArgentina, Austrálie, Barma, Belgie, Bolívie, Brazílie, Cejlon, Československo, Dominikánská republika, Ekvádor, Egypt, Etiopie, Filipíny, Francie, Guatemala, Haiti, Honduras, Chile, Indie, Indonésie, Irák, Írán, Japonsko, Jihoafrická unie, Jugoslávie, Kambodža, Kanada, Kostarika, Kolumbie, Kuba, Laos, Libanon, Libérie, Lucembursko, Mexiko, Nikaragua, Nizozemsko, Norsko, Nový Zéland, Pákistán, Panama, Paraguay, Peru, Polsko, Řecko, Salvador, Saúdská Arábie, Sovětský svaz, Spojené království, Spojené státy, Sýrie, Turecko, Uruguay, Venezuela a Vietnam.\n\nBarma, Indie a Jugoslávie pozvání odmítly. Nebyli pozváni zástupci Číny, protože vládly rozepře ohledně legitimity čínské vlády, když občanská válka nebyla považována za uzavřenou. Z důvodů trvající korejské války nebyli pozváni ani zástupci korejských států. Dokonce nebyla pozvána ani Itálie, a to přesto, že vypověděla válku Japonsku v červenci 1945, a ani Portugalsko, i když Japonsko porušilo jeho neutralitu obsazením Východního Timoru.\n\nKonference byla zahájena 1. září 1951. Texty byly připraveny Spojenými státy spolu s Velkou Británií. Sovětská delegace vedená Andrejem Gromykem, tehdy prvním náměstkem ministra zahraničí, se pokusila konferenci rozbít. Když se jí to nepodařilo, tak vydala sáhodlouhé stanovisko, v němž bylo obsaženo množství námitek: chybějí záruky proti vzestupu japonského militarismu, komunistická Čína nebyla přizvána na konferenci, Sovětský svaz se nepodílel na přípravě dokumentů, na japonském území zůstanou zachovány americké vojenské základny, což zatahuje Japonsko do protisovětské vojenské koalice, jde o separátní mírovou smlouvu, smlouva upírá právo Čínské lidové republiky na Tchaj-wan a některé další ostrovy, část japonských ostrovů byla předána Spojeným státům bez jakékoli legitimity, smlouva v rozporu s Jaltskými dohodami neuznává sovětskou suverenitu nad jižním Sachalinem a Kurilami apod.\n\nNa druhé straně cejlonská delegace vyjádřila přání, aby smlouva byla k Japonsku velkorysá, což bylo blízké stanovisku Indie, která se z podobných obav konference nezúčastnila a chtěla uzavřít samostatnou smlouvu na principu rovného s rovným.\n\nMírová smlouva byla podepsána 8. září zástupci 48 spojeneckých států a Japonska. Sovětský svaz, Československo a Polsko smlouvu nepodepsaly.\n\nSmlouva nabyla účinnosti 28. dubna 1952.\n\nSmlouva má 27 článků v 7 kapitolách. Smluvní státy kromě Japonska jsou ve smlouvě nazýváni jako Spojenci.\n\n\n\n\nV souladu s čl. 14 smlouvy zkonfiskovaly spojenecké síly všechen majetek japonské vlády, společností, organizací a japonských občanů ve všech obsazených zemích. Na Čínu se vztahoval čl. 21 a znovu tak nabyla veškerý japonský majetek v Mandžusku a Vnitřním Mongolsku, především doly a železnice. Podobně se tento článek týkal Korey. Odhad japonského jmění v zámoří v r. 1945 uvádí následující tabulka:\nPodle téhož článku vstoupilo Japonsko do jednání se signatáři smlouvy Filipínami a Vietnamem a uzavřelo s nimi dohody o reparacích. Podobně postupovalo i v případě Barmy a Indonésie. Výši těchto reparací uvádí následující tabulka:\n\nReparace nezahrnuly náhradu za japonskou válečnou měnu, zavedenou Japonci v průběhu války v Hong Kongu, Nové Guneji, Barmě, Filipínách a jinde, která nebyla po válce v těchto zemích uznána, což tam způsobilo značné těžkosti. Pozdější nároky vznesené některými organizacemi (\"Hong Kong Reparation Association\") z tohoto titulu byly zamítnuty.\n\nV souladu s čl. 16 smlouvy Japonsko zaplatilo Červenému kříži 4 500 000 £ na odškodnění válečných zajatců. Tento článek zamezil bývalým spojeneckým zajatcům nárokovat další odškodnění, jak rozhodl tokijský soud v r. 1998 s odvoláním na Sanfranciskou smlouvu.\n\n\n"}
