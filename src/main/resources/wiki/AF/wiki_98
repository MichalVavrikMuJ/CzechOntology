{"id": "963940", "url": "https://cs.wikipedia.org/wiki?curid=963940", "title": "EuroFlow", "text": "EuroFlow\n\nEuroFlow je asociace, která byla založena v roce 2005 jako \"EU-FP6\" financovaný projekt, který byl odstartován na jaře roku 2006. Zpočátku bylo Euroflow tvořeno 18 dignostickými výzkumnými skupinami a dvěma SME (anglicky \"Small an Medium Enterprises, \"česky \"Malé a střední podniky\"), celkově z 8 různých evropských zemí, se vzájemně se doplňujícími znalostmi na poli průtokové cytometrie a imunofenotypizace leukémií. Během roku 2012 obě SME projekt opustily a EuroFlow tak zanechaly plně vědecky nezávislým. Cílem EuroFlow je inovace a standardizace průtokové cytometrie tak, aby došlo ke zlepšení a pokroku při diagnóze a individualizaci léčby pacientů trpících zhoubnými nádorovými onemocněními krevního původu (dále hematologické malignity, například leukémie a lymfomy).\" \n\nOd 90. let se imunofenotypizace pomocí protilátek konjugovaných s fluorochromy a jejich následná detekce průtokovým cytometrem stala preferovanou metodou při diagnóze hematologických malignit. Výhodou této metody je rychlost a nenáročnost a také možnost detekovat vice jak 6 parametrů současně, dále také široká aplikovatelnost v lékařské diagnostice a přesné zaměření na nádorové populace. Vzhledem k rychlému vývoji nových protilátek, fluorochromů a mnohobarevných digitálních cytometrů se stalo důležitou otázkou, jak cytometrická data správně interpretovat a jak dosáhnout standardizovaných a srovnatelných výsledků mezi laboratořemi. I přesto, že byl zaveden jistý konsensus doporučení a směrnic, jednalo se jen o částečnou standardizaci, nebral se ohled na různé zdroje reagencií (hlavně klony protilátek, fluorochromy a jejich optimální kombinace) nebo na postup přípravy vzorků. Vzhledem k těmto mezilaboratorním rozdílům je cytometrie vnímána jako metoda vysoce závislá na odbornosti s limitovanou reprodukovatelností při studiích probíhajích ve více centrech.\n\n\nBěhem uplynulých let dosáhlo EuroFlow většiny svých cílů. Ustanovilo osmibarevné panely protilátek pro diagnostiku, klasifikaci a následné kontrolní vyšetření hematologických malignit. Panely jsou tvořeny testovací zkumavkou a několika doplňujícími charakterizačními zkumavkami a jsou založeny na zkušenostech a literatuře. Jsou i nadále optimalizovány a rozsáhle testovány na velkých souborech vzorků paralelně v několika výzkumných centrech konsorcia EuroFlow. Proběhla selekce fluorochromů i standardizace nastavení přístroje a laboratorních protokolů, tedy celkový vývoj standardizovaných operačních procedur. Klony protilátek a fluorochromy a další reagencie od různých výrobců byly podstoupeny detailnímu testování a srovnání. Zároveň byl pro analýzu těchto obsáhlých a komplexních dat vyvinutý software schopný multidimenzionálního statistického srovnávání dat normálních vzorků (zdravých kontrol) se vzorky pacientů. Dále byly vyvinuté nové klony protilátek proti pečlivě vybraným epitopům fúzních proteinů, které jsou typické pro chromozomální translokace (detekce nejfrekventovanějších fúzních proteinů) při akutních leukémiích a chronické myeloidní leukémie a byla zavedená detekce fúzních proteinů pomocí kuličkových testů\n\n"}
{"id": "963941", "url": "https://cs.wikipedia.org/wiki?curid=963941", "title": "Rooms", "text": "Rooms\n\nRooms je první studiové album skotské rockové skupiny Goya Dress, vydané v roce 1996 u vydavatelství Nude Records. Vedle členů skupiny se na albu podílelo ještě několik dalších doprovodných hudebníků. Jeho producentem byl John Cale. Píseň „Scorch“ v roce 2012 vyšla na kompilaci \"\".\n\n"}
{"id": "963944", "url": "https://cs.wikipedia.org/wiki?curid=963944", "title": "Vyšná Magura", "text": "Vyšná Magura\n\nVyšná Magura ( , 2095 m n. m.) je hora v Západních Tatrách na Slovensku. Nachází se v jižní rozsoše Hrubého vrchu (2137 m) zvané Otrhance mezi vrcholy Jakubina (2194 m), který je oddělen Jakubinským sedlem (2069 m), a Ostredokem (2050 m), který je oddělen Rysím sedlem (2030 m). Západní svahy spadají do Jamnícké doliny, východní do Račkové doliny. Hora je budována převážně žulami.\n\n\n"}
{"id": "963946", "url": "https://cs.wikipedia.org/wiki?curid=963946", "title": "Guillaume-Joseph Chaminade", "text": "Guillaume-Joseph Chaminade\n\nBlahoslavený Guillaume-Joseph Chaminade (8. dubna 1761, Périgueux – 22. ledna 1850, Bordeaux) byl francouzský kněz, zakladatel kongregace Společnost Marie a Dcer Neposkvrněné Panny Marie.\n\nNarodil se 8. dubna 1761 v Périgueux ve velice věřící rodině. Ve 14 letech soukromě složil slib čistoty, chudoby a poslušnosti. O 2 roky později se svým bratrem Louis Xavierem vstoupil do kněžského semináře. V roce 1785 byl vysvěcen na kněze pro diecézi Bordeaux. Během francouzské revoluce kdy kněží kteří odmítly se podřídit Občanské ústavě duchovenstva byly vyhnáni ale on tam zůstal jako černý pasažér. Roku 1797 byl vyhnán z Francii a odstěhoval se do Španělska. Měl velkou úctu k Panně Marii která mu dodávala sílu k jeho kněžské službě. Roku 1816 založil kongregaci Dcer Neposkvrněné Panny Marie spolu s Adèle de Batz de Trenquelléon, u které v současné době také probíhá proces svatořečení, a roku 1817 Společnost Marie. Zemřel dne 22. ledna 1850 v Bordeaux.\n\nTento proces začal roku 1909 v arcidiecézi Bordeaux. Dne 18. října 1973 ho papež Pavel VI. prohlásil ctihodným. Zázrak na jeho přímluvu byl potvrzen papežem Janem Pavlem II. dne 20. prosince 1999 a blahořečen byl dne 3. září 2000 na Náměstí svatého Petra spolu s Janem XXIII., Columbem Marmionem, Piem IX. a Tommasem Reggiem. Druhý zázrak na jeho přímluvu se zkoumá ve Vatikánu, tento zázrak se stal v Saint Louis, kde se uzdravila žena z rakoviny kostí.\n\n"}
{"id": "963953", "url": "https://cs.wikipedia.org/wiki?curid=963953", "title": "Debbie Flintoff-King", "text": "Debbie Flintoff-King\n\nDebra Lee (Debbie) Flintoff-King (* 20. dubna 1960 Melbourne) je bývalá australská atletka, olympijská vítězka na čtvrtce s překážkami.\n\nNa mistrovství světa v atletice v roce 1987 získala v běhu na 400 metrů překážek stříbrnou medaili. O rok později zvítězila v této disciplíně v olympijském finále v Soulu.\n\n"}
{"id": "963954", "url": "https://cs.wikipedia.org/wiki?curid=963954", "title": "Bailly (kráter)", "text": "Bailly (kráter)\n\nBailly je rozlehlá valová rovina nacházející se v jihozápadním sektoru přivrácené strany Měsíce, jde o největší kráter na přivrácené polokouli. Kráter takových rozměrů lze směle zařadit mezi měsíční kotliny (pánve). Vzhledem ke své poloze blízko měsíčního okraje jej pozorovatel ze Země vidí značně zkresleně. Má průměr cca 303 km. Jeho dno je nerovné, uvnitř se nachází několik dalších satelitních kráterů.\n\nJižně od Baillyho leží kráter Le Gentil a západně Hausen. Dále na západ lze nalézt pohoří Montes Dörfel (neoficiální název).\n\nPojmenován je podle francouzského astronoma a politika Jeana Sylvaina Baillyho.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy (v tomto případě Bailly). Jsou to A, B, C, D, E, F, G, H, J, K, L, M, N, O, P, R, T, U, V, Y, Z.\n\n"}
{"id": "963965", "url": "https://cs.wikipedia.org/wiki?curid=963965", "title": "Fani Chalkiáová", "text": "Fani Chalkiáová\n\nFani Chalkia ( ) (* 2. února 1979, Larisa) je bývalá řecká atletka, olympijská vítězka na čtvrtce s překážkami.\n\nV mladí se specializovala na skok do výšky. V roce 2001 však musela s výškou skončit kvůli zranění nohy. V roce 2002 se dostala do tréninkové skupiny bývalého řeckého sprintera Jeorjose Panajotopulose (Georgios Panagiotopoulos) a soustředila se na disciplínu 400m a 400m překážek. Jejím domovským klubem byl Pelasgos Larisas. Na mezinárodní scéně na sebe poprvé výrazně upozornila na březnovém halovém mistrovství světa v maďarské Budapešti v roce 2004, kde v disciplíně 400m obsadila ve finále 6. místo. V letní olympijské sezoně začátkem června v polském Bydhošti vylepšila řecký rekord na 400m překážek na čas 54,16 a v červenci se o setinu dostala pod hranici 54 sekund. Na olympijské hry v Athénách startovala s osmým nejlepším časem sezony 53,99. Ve čtvrtém rozběhu zlepšila řecký rekord o 11 setin a postoupila do semifinále. Ve druhém semifinálovém běhu šokolova sportovním věřejnost časem 52,77, kterým se zařadila na páté místo nejlepších časů všech v disciplíně 400m překážek. Svoji výkonnost potvrdila za tři dny ve finále, kde zvítězila časem 52,82 a získala před domácím publikem zlatou olympijskou medaili. \n\nPo odpočinkové sezoně 2005 se v roce 2006 vrátila a na mistrovství Evropy ve švédském Göteborgu doběhla ve finále na druhém místě. V roce 2007 však přišel výkonnostní pokles, který vyústil v olympijském roce 2008 v pozitivní dopingový nález na steroid metribolone, během tréninkového soustředení řeckého týmu v Japonsku před olympijskými hrami v Pekingu. Po dvouletém zákazu startu se na atletický ovál nevrátila.\n"}
{"id": "963978", "url": "https://cs.wikipedia.org/wiki?curid=963978", "title": "Hainzel (kráter)", "text": "Hainzel (kráter)\n\nHainzel je největší a nejstarší z trojice navzájem se překrývajících kráterů jihozápadně od měsíčního moře Lacus Timoris (Jezero strachu) na přivrácené straně Měsíce. Dalšími krátery v tomto útvaru jsou Hainzel A (nejmladší z trojice, průměr 53 km) a Hainzel C. Složený kráterový útvar není na povrchu Měsíce ojedinělým úkazem, jako další příklady lze jmenovat kupř. Van de Graaff nebo Fauth.\n\nHeinzel má průměr 70 km. Pojmenován je podle německého astronoma Paula Hainzela, spolupracovníka Tycha Brahe.\n\nJihovýchodně sousedí s Hainzelem rozpadlý kráter Mee a východně leží kráter Epimenides.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "963982", "url": "https://cs.wikipedia.org/wiki?curid=963982", "title": "Chris White", "text": "Chris White\n\nJméno a příjmení Chris White nosí více různých osob:\n\n"}
{"id": "963983", "url": "https://cs.wikipedia.org/wiki?curid=963983", "title": "Chris White (kontrabasista)", "text": "Chris White (kontrabasista)\n\nChris White (* 6. července 1936 New York − 2. listopadu 2014) byl americký jazzový kontrabasista a aranžér. V padesátých letech byl členem skupiny klavíristy Cecila Taylora, počátkem šedesátých let doprovázel zpěvačku Ninu Simone a následně hrál do roku 1966 s Dizzym Gillespiem. Rovněž spolupracoval s mnoha dalšími hudebníky, mezi které patří Lalo Schifrin, Ramsey Lewis nebo Quincy Jones, a věnoval se pedagogické činnosti.\n"}
{"id": "963985", "url": "https://cs.wikipedia.org/wiki?curid=963985", "title": "Harold Budd", "text": "Harold Budd\n\nHarold Budd (* 24. května 1936 Los Angeles) je americký ambientní hudebník a hudební skladatel. Studoval u skladatele Ingolfa Dahla na Univerzitě Jižní Kalifornie v Los Angeles. Později často spolupracoval například s Brianem Enem; Eno produkoval Buddovo album \"The Pavilion of Dreams\" z roku 1978 a o dva roky později natočili společné album \"The Plateaux of Mirror\". Jejich spolupráce pokračovala i v pozdějších letech. Během své kariéry spolupracoval i s dalšími hudebníky, mezi které patří Robin Guthrie, Hector Zazou nebo John Foxx.\n\n"}
{"id": "963986", "url": "https://cs.wikipedia.org/wiki?curid=963986", "title": "Eponyma v medicíně", "text": "Eponyma v medicíně\n\nEponyma v medicíně jsou termíny užívané v medicíně, které jsou pojmenovány po lékařích (někdy místech a věcech).\nNové objevy jsou často pojmenovávany tradičně po jejich objevitelích. Díky tomuto jevu bylo vzniklo velké množství eponym:\n\n\n"}
{"id": "963987", "url": "https://cs.wikipedia.org/wiki?curid=963987", "title": "Andrés D'Alessandro", "text": "Andrés D'Alessandro\n\nAndrés Nicolás D'Alessandro (* 15. duben 1981, Buenos Aires) je argentinský fotbalista. Hraje na pozici záložníka.\nRoku 2001 se stal mistrem světa do 20 let. Získal zlatou medaili na olympijských hrách roku 2004. Za argentinskou seniorskou reprezentaci odehrál 25 utkání a vstřelil 3 branky.\n\nS SC Internacional vyhrál roku 2010 Pohár osvoboditelů (Copa Libertadores), nejprestižnější jihoamerickou klubovou soutěž.\n\nRoku 2010 byl vyhlášen nejlepším fotbalistou jižní Ameriky.\n\n"}
{"id": "963989", "url": "https://cs.wikipedia.org/wiki?curid=963989", "title": "Longomontanus (kráter)", "text": "Longomontanus (kráter)\n\nLongomontanus je rozlehlý kráter typu valové roviny nacházející se v jižním sektoru přivrácené strany Měsíce. Má průměr 145 km. Jeho dno je relativně ploché, uvnitř se nachází několik dalších satelitních kráterů a skupinka nevysokých středových vrcholků, které jsou však posunuty více na západ. Okrajový val je rozrušen mnoha dalšími impakty, nejvíce postižená je jeho severní část.\n\nSeverně leží kráter Montanari, jihovýchodně ještě větší Clavius (průměr 225 km).\n\nPojmenován je podle dánského astronoma Christiana Sørensena Longomontana, asistenta Tycha Brahe.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "963990", "url": "https://cs.wikipedia.org/wiki?curid=963990", "title": "Mistrovství světa juniorů v ledním hokeji 2015", "text": "Mistrovství světa juniorů v ledním hokeji 2015\n\n39. Mistrovství světa juniorů v ledním hokeji 2015 se konalo od 26. prosince 2014 do 5. ledna 2015 v kanadských městech Toronto a Montréal. Juniorské mistrovství světa se na území Kanady konalo už po jedenácté.\n\nVe dvou základních skupinách hrálo vždy pět týmů systémem každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 minutové prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nZ obou skupin postoupila čtyři mužstva, která hrála čtvrtfinále křížovým způsobem (vítězové skupin se čtvrtými týmy z opačných skupin, druzí hráli se třetími). Páté týmy základních skupin hrály spolu sérii na dva vítězné zápasy, poražené mužstvo ze série (Německo) sestoupilo z elitní skupiny.\n\nV playoff se v případě nerozhodného výsledku po základní hrací době prodlužovalo deset minut (ve finále dvacet), případně následovala trestná střílení. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B (ve III. divizi skupiny nejsou). Vítěz A skupiny I. divize postoupil mezi elitu, poslední spadl do B skupiny a nahradil jej vítěz skupiny B. Nejhorší tým B skupiny I. divize sestoupil do A skupiny II. divize, jejíž vítěz se posunul do B skupiny I. divize a poslední sestoupil do B skupiny. V B skupině II. divize poskočil vítěz do A skupiny a poslední sestoupil do III. divize, jejíž vítěz jej\nnahradí.\n\nHráč byl oprávněn hrát na Mistrovství světa juniorů v roce 2015, jestliže:\n\nHráč, který se narodil v roce 1995 musel mít své dvacáté narozeniny v období, kdy se šampionát konal, to znamená, že pokud měl nějaký hráč dvacáté narozeniny v průběhu sezóny 2014/15 mohl se ještě šampionátu zúčastnit. Hráč, který se narodil v roce 2000 musel mít své patnácté narozeniny v příslušný rok, v jakém se šampionát konal, tedy v období mezi 1. - 5. lednem 2015.\n\nIIHF nominovala na Mistrovství světa juniorů 12 hlavních rozhodčích a 10 čárových sudích.\n\nToto je seznam vysvětlivek použitých v souhrnech odehraných zápasů.\n\"Všechny časy jsou uvedeny v středoevropském čase (SEČ). Data jsou skutečné místní termíny zápasů, zápasy od 1:00 či 2:00 se tak hrály po středoevropské půlnoci (v následující den).\"\n\n\"Poznámka: Švýcarsko vyhrálo 2:0 na zápasy a udrželo se, Německo sestoupilo do A skupiny I. divize.\"\n\nToto je pořadí hráčů podle dosažených bodů, za jeden vstřelený gól nebo přihrávku na gól získává hráč jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40% hrací doby za svůj tým.\n\n\"Záp. = Odehrané zápasy; Čas = Čas na ledě (minuty); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\n Kanada\n\nBrankáři: Eric Comrie, Zach Fucale\nObránci: Madison Bowey, Dillon Heatherington, Joe Hicketts, Samuel Morin, Josh Morrissey, Darnell Nurse, Shea Theodore\nÚtočníci: Lawson Crouse, Max Domi, Anthony Duclair, Robby Fabbri, Frédérik Gauthier, Curtis Lazar, Connor McDavid, Nick Paul, Nic Petan, Brayden Point, Sam Reinhart, Nick Ritchie, Jake Virtanen\nTrenér: Benoit Groulx.\n\nBrankáři: Denis Kostin, Ilja Sorokin, Igor Šesťjorkin\nObránci: Alexandr Bryncev, Nikita Čerepanov, Dmitrij Judin, Vladislav Gavrikov, Zjat Pajgin, Ivan Provonov, Rušan Rafikov, Rinat Valijev\nÚtočníci: Ivan Barbašjov, Pavel Bučnevič, Vladimir Brjukvin, Alexandr Dergačjov, Ivan Fišenko, Nikolaj Goldobin, Anatolij Golyšev, Vladislav Kameněv, Vjačeslav Lešenko, Maxim Mamin, Alexandr Šarov, Sergej Tolčinskij\nTrenér: Valerij Bragin.\n\nBrankáři: Denis Godla, Daniel Gibl, Dávid Okoličány\nObránci: Patrik Bačik, Erik Černák, Marco Hochel, Matúš Holenda, Christián Jaroš, Dominik Jendroľ, Branislav Pavúk, Mislav Rosandić\nÚtočníci: Radovan Bondra, Peter Cehlárik, Michal Kabáč, Patrik Koyš, Róbert Lantoši, Matej Paulovič, Samuel Petráš, Dominik Rehák, Martin Réway, Pavol Skalický, Matúš Sukeľ, Dávid Šoltés\nTrenér: Ernest Bokroš.\n\nSkupina A I. divize proběhla v Itálii ve městě Asiago od 14. do 20. prosince 2014.\n\nSkupina B I. divize proběhla v Maďarsku ve městě\nDunaújváros od 14. do 20. prosince 2014.\n\nSkupina A II. divize proběhla v Estonsku ve městě Tallinn od 7. do 13. prosince 2014.\n\nSkupina B II. divize proběhla ve Španělsku ve městě Jaca od 13. do 19. prosince 2014.\n\nIII. divize proběhla na Novém Zélandu ve městě Dunedin od 20. do 25. ledna 2015.\n\n\n"}
{"id": "963991", "url": "https://cs.wikipedia.org/wiki?curid=963991", "title": "Římskokatolická farnost Obyčtov", "text": "Římskokatolická farnost Obyčtov\n\nŘímskokatolická farnost Obyčtov je územním společenstvím římských katolíků v rámci děkanátu Žďár nad Sázavou brněnské diecéze s farním kostelem kostelem Navštívení Panny Marie.\nPůvodní kostel byl vystavěn před rokem 1234 – dle pověsti Mikulášem Smilem, pánem z Obyčtova. Od počátku byl místem poutním, zasvěcený byl Panně Marii. Kostel byl spojen s farou. Historicky doloženou duchovní správu zde vedli kněží johanitského řádu ze Starého Brna, od roku 1516 cisterciáci a v letech 1550–1625 protestanté. Ve třicetileté válce (1618–1648) byl kostel patrně velmi poškozen nebo vypálen, roku 1672 však byl znovu vysvěcen, duchovní správa byla obstarávána ze Žďáru nad Sázavou.\n\nNový kostel byl vystavěn na místě starého rozhodnutím opata žďárského cisterciáckého kláštera Václava Vejmluvy kolem roku 1734. Mohutná věž byla po zboření původní sakristie vystavěna až v roce 1798, stejně jako márnice a hřbitovní zeď kolem kostela. Dvě boční kaple u presbytáře byly roku 1829 zbořeny, opět vystavěny v roce 1964. Duchovní správa zde byla znovu obnovena v roce 1784. \n\nV letech 1979–2007 farnost spravoval jezuita Josef Hložek, SJ. Farářem je od 1. srpna 2007 R. D. Mgr. František Koukal, který zároveň spravuje ex currendo farnost Ostrov nad Oslavou.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. duben. Adorační den připadá na nejbližší neděli po 30. květnu.\n\nVe farnosti se pořádá tříkrálová sbírka. V roce 2016 se při sbírce vybralo 13 075 korun. \nVe farnosti slavil primiční mši svatou 2. července 2014 R. D. Tomáš Šíma. \n\n"}
{"id": "963992", "url": "https://cs.wikipedia.org/wiki?curid=963992", "title": "Spišská zástava", "text": "Spišská zástava\n\nSpišská zástava ( ; ; ) nebo polská zástava ( ) je název pro celkem 34 měst a obcí historického kraje Spiš (na severu dnešního Slovenska), které od 8. listopadu 1412 do 9. listopadu 1772, tj. po dobu 360 let, byly do určité míry odtrženy od Uherského království a náležely pod správu Polské koruny. Tyto enklávy byly Polsku původně dočasně předány uherským králem Zikmundem Lucemburským jako forma ručení na splacení vysoké finanční půjčky; ovšem vlivem různých okolností, jakož i nechuti polské strany se bohaté spišské oblasti vzdát, ke splacení dluhu nikdy nedošlo a nečekaně dlouho trvající zástava musela být nakonec od Polska získána zpět vojenskou silou.\n\nV rámci Polska, resp. Polska-Litvy, území tvořilo Spišské starostenství (\"Starostwo spiskie\" či \" Starostia Spisz\"), které patřilo pod Krakovské vojvodství, a to zase (od roku 1569) pod Malopolskou provincii.\n\nV roce 1410 byl římským králem korunován uherský král Zikmund Lucemburský. Ten usiloval i o získání Dalmácie, kterou jeho protivník o získání královské koruny (Ladislav Neapolský) prodal Benátčanům. Zikmund toužil po získání Dalmácie, ale ve válce mu bránily neurovnané vztahy s Polskem. Jako římský císař byl totiž i ochráncem Řádu německých rytířů, kteří v té době bojovali právě s Polskem. Po jejich porážce u Grünwaldu (1410) nutně potřeboval urovnat vztahy se svým švagrem, bývalým protikandidátem na získání uherského trůnu a polským králem Vladislavem II. Jagellem. Téhož roku došlo v Kežmarku k setkání krále Zikmunda a bratrance polského krále, litevského velkoknížete Vitolda. Zikmund přislíbil, že bude u velmistra Řádu žádat zastavení bojů s Polskem.\n\n19. října 1411 došlo ve Vyšných Šromovcích (dnešní Polsko) k podpisu smlouvy o příměří mezi Polskem a Uherskem, kterou se Polsko zavázalo zastavit boje proti Řádu a Zikmund zase k tomu, že Řád nenapadne Polsko. Příměří mělo trvat do 15. srpna 1412, stejně tak došlo k dohodě o setkání obou panovníků. To se uskutečnilo 15. března 1412 na ľubovňanském hradě, kde se králové údajně dohodli na společném boji proti Řádu.\n\n16. října 1412 se obě země dohodly na půjčce, kterou poskytlo Polsko uherskému králi na válku proti Benátkám. Řád německých rytířů musel Polsku jako odškodné za válku zaplatit 100 tisíc kop českých grošů. Vladislav Jagello z těchto peněz půjčil 37 tisíc kop (zhruba 8 t mincí!) uherskému králi. Důvodem bylo i to, že si ho tímto počinem zavázal k plnění dohod ze strany Řádu německých rytířů. Jako ručení za půjčku dal Zikmund Vladislavovi II. do zástavy šestnáct měst a osmnáct obcí na Spiši.\n\nZástavní smlouva byla podepsána 8. listopadu 1412 v chorvatském Záhřebu, její originál je uchován v knihovně Czartoryských v Krakově. Ačkoliv podle smlouvy mohl polský panovník spravovat zastavené území vlastním správným aparátem, města i nadále zůstala součástí Uherska a Ostřihomské arcidiecéze.\n\nV zástavní smlouvě se však uherský panovník i uherští preláti a baroni zavázali, že města Polsku nikdy neodejmou násilím ba naopak, proti takovému počinu sami vystoupí a města opět vrátí do polské zástavy. Kdyby se to neuskutečnilo, musí Uhersko Polsku vyplatit uvedenou částku nebo dát do zástavy jiné území. Pokud ani to nesplní, může Polsko vzít do vězení jakéhokoliv uherského obyvatele nebo samo zabrat jakýkoliv majetek či svobodně v Uhersku rabovat, dokud nebudou splněny podmínky smlouvy.\n\nV polské zástavě se ocitlo 13 spišských měst z původní Provincie 24 spišských měst. Některé z nich se v 2. polovině 20. století staly místními částmi sousedního města, jiné už od 19. stol. klesly na úroveň vsí a jedna obec úplně zanikla (Ruskinovce).\nTato města vytvořila novou Provincii XIII spišských měst. Kromě této provincie se součástí zástavy stalo i Ľubovňansko-podolínecké královské dominium, které vedle ľubovňanského a podolíneckého hradu obsahovalo také 3 města:\nDo tohoto dominia dále patřilo 16 vesnic: Hraničné, Chmeľnica, Jakubany, Jarabina, Káče, Kamienka, Kremná, Krendžeľovka, Litmanová, Medzibrodie, Mníšek nad Popradom, Nová Ľubovňa, Pilhov, Podsadok, Veľký Sulín a Závodie; kromě toho i 2 osady v okolí Podolínce: Nižné Ružbachy a Vyšné Ružbachy.\n\nDůvodem, proč se právě spišská města ocitla v polské zástavě bylo i to, že se jednalo o v té době jeden z nejbohatších a nejkulturnějších krajů tehdejší Evropy. V polské zástavě se ocitla města na významných křižovatkách tehdejších obchodních cest. Polsko jejich správou získalo kontrolu nad obchodem s rudami (například mědí) a také se kontrolou Spišského Podhradí, Vlach či Nové Vsi ocitlo přímo ve středu tohoto rozvinutého kraje, blízko dalších hornických měst – Gelnice a Smolníku. Výběr míst tedy vůbec nebyl náhodný. Spiš byla také vstupní branou do Uher ze severu, což bylo jasně viditelné zejména během husitských válek, kdy husité do Horních Uher a zejména na Spiš vpadávali ze severu, z Polska.\n\nPolsko bylo oprávněno jmenovat správce (\"starostu\") zastavených měst, jenž sídlil na ľubovňanském hradě a spravoval jejich ekonomické a daňové záležitosti. Polsko také mohlo udržovat vojenské jednotky na důležitých cestách i mimo tato města. Díky své mezinárodní zprostředkovatelské pozici tato města zažila ekonomický rozkvět. Nebýt zástavy, pravděpodobně by upadla na úroveň poddanských vesnic, jak se to stalo v případě ostatních jedenácti měst bývalé Provincie 24 měst.\n\nZastavená města tvořila silnou konkurenci svobodným královským městům na Spiši, Kežmarku a Levoči, ale i dalším na východním Slovensku. Císař Ferdinand I. roku 1560 nařídil, aby ostatní města nemohla vybírat od obchodníků 13 spišských měst mýtné či vyžadovat právo skladu. Zpočátku se to požadovalo jen od Levoče, ale o rok později se tato spišská výsada rozšířila i vůči dalším městům (Košice, Prešov, Bardejov, Sabinov). Během trvání zástavy však stále docházelo ke konfliktům mezi městy Provincie a královskými městy Uherska a privilegia měst se často měnila (většinou však k jejich prospěchu). Městům však potvrzoval a rozšiřoval jejich výsady často i polský král. Obyvatelé zastavených měst totiž využívali stav, kdy byli poddanými jak Polska, tak i Uherska.\n\nJelikož Polsko nebylo ochotno vrátit prosperující města, úsilí Uherského království vyplatit dluh (zvláště v letech 1419, 1426, 1436 a 1439) selhalo a později nikdo nebyl schopen zaplatit tuto obrovskou sumu peněz, ačkoliv celé království mluvilo o potřebě tak učinit. Přestože v roce 1419 byl polský král Vladislav II. ochoten vrátit spišská města Uhersku i bez vyplacení zálohované částky, na nátlak polského kléru k tomu nedošlo. Polská katolická církev totiž toužila po ovládnutí severní Spiše a dále živila legendy o historické přináležitosti Spiše k Polsku.\n\n8. března 1440 polský král Vladislav III. Varnenčik vydal listinu, kterou přislíbil vrácení zastavených míst Uhersku hned po své korunovaci uherským králem. Jelikož jej však příprava na cestu na korunovaci do Uher finančně vyčerpala, půjčil si peníze od krakovského biskupa a předal mu města až do splacení svého dluhu. Přestože koncem roku 1440 vydal příkaz k obnovení staré Provincie 24 spišských měst a likvidaci zástavy, k jejímu zániku nedošlo pro boje mezi Vladislavem III. a vojsky Jana Jiskry.\n\nRoku 1489 byl uherský král Matyáš Korvín ochoten Polsku vyplatit zastavenou částku, což však Polsko odmítlo. Matyáš Korvín proto podal na Polsko žalobu před papežskou kurii. Pro napětí mezi Římem a Matyášem Korvínem však disputace mezi polskými a uherskými preláty roce 1490 ve Vratislavi rozhodla, že zastavená města se mají navěky stát součástí Polska.\n\nK zániku zástavy mělo opět dojít v letech 1490–1507, jelikož polský král toto území přislíbil rodu Zápolských za jejich podporu jeho aspiracím na uherský trůn, ale ani po jeho zvolení uherským králem roku 1492 k zániku zástavy nedošlo.\n\nPo nástupu Habsburků na uherský trůn sněm od nich požadoval, aby co nejdříve vyřešili otázku zástavy. Ale ani Ferdinand I., ani jeho syn Maxmilián II. této žádosti nevyhověli.\n\nSpišská města v roce 1586 obsadila císařská vojska během bojů o polský trůn mezi Habsburky a švédským princem Zikmundem Vasou. Po porážce však byl císař Rudolf II. roku 1589 přinucen tato města opět vrátit Polsku.\n\nPokusy o vymanění spišských měst ze zástavy pokračovaly i během 17. a 18. století, ale bránily tomu tehdejší geopolitické souvislosti – ohrožení rakouských zemí a Uherska Turky a nutnost polské pomoci při bojích proti nim.\n\nPotřebu vymanit se z polského područí začali v 18. století pociťovat i samotní občané zastavených měst, jelikož byli enormně ekonomicky využíváni, zejména za vlády hraběte Teodora Konstantina Lubomirského, královny Marie Josefy (od roku 1744 starostky zastavených měst) a hraběte Henricha Brühla. Když 29. března 1769 pod velením generála Josefa Bierzinského Starou Ľubovňu a ľubovňanský hrad obsadili barští konfederáti, hrad zpustošili a na zastavená spišská města uvalili nové, vlastní daně (zároveň zakázali spišským měšťanům platit daně polskému králi), zastavená města se obrátila na uherskou královnu Marii Terezii, aby jim zajistila bezpečnost. Marie Terezie se vojenskému řešení bránila, ale její syn a spoluvládce Josef II. se rozhodl útok vojsk vzbouřené polské šlechty na spišská města využít a na podzim 1769 nechal oblast obsadit císařskou armádou. V rámci prvního dělení Polska, k němuž se nakonec Marie Terezie nechala přesvědčit, byla okupovaná oblast definitivně Polsku odejmuta – 5. listopadu 1772 složili zástupci 13 spišských měst ve Spišské Nové Vsi přísahu věrnosti uherské královně do rukou spišského župana Jana Csákyho, a ten o čtyři dny později převzal do uherské správy i ľubovňanský hrad. 10. listopadu složili do jeho rukou přísahu věrnosti i zástupci měst Stará Ľubovňa, Podolínec a Hniezdne. Formálně byla zástava zrušena 18. září 1773, kdy příslušnou dohodu podepsal ve Varšavě polský král Stanislav II. August Poniatowski.\n\nProvincie 13 měst ovšem znovupřipojením k Uhrám nezanikla, ale byla jí vrácena stará práva z 13. století a roku 1778 byla ještě rozšířena o zbylá města Ľubovňansko-podolíneckého dominia. Oba výsadní celky – zvětšená provincie i dominium – existovaly až do 19. století, kdy byly definitivně zrušeny a sloučeny se župou.\n\nZastavené území spravovali polští velitelé-starostové sídlící na ľubovňanském hradě. Od 21. srpna 1591 úřad starostů zastávala hrabata z rodu Lubomirských (který díky tomu velmi zbohatl a mohl dokonce aspirovat na polsko-litevský trůn); od roku 1634 už dědičně.\n\nV úřadě starosty zastavených míst se postupně vystřídalo 23 starostů:\n\n"}
{"id": "963995", "url": "https://cs.wikipedia.org/wiki?curid=963995", "title": "Provincie 24 spišských měst", "text": "Provincie 24 spišských měst\n\nProvincie 24 spišských měst byl samosprávný celek spišských měst v letech 1344-1412.\n\nVznikl ze Společenství spišských Sasů, kterým uherský král Štěpán V. Uherský udělil v roce 1271 rozsáhlá privilegia, vlastní samosprávu se sídlem v Levoči, soudnictví apod.\n\nÚzemní rozsah Společenství se postupem času měnil, původně do něj patřila i Levoča a Kežmarok, v roce 1344 se již v historických záznamech připomíná jako Gilda (Svaz) 24 spišských měst, do které patřily: Spišská Nová Ves, Spišské Vlachy, Spišské Podhradie, Poprad, Veľká, Spišská Sobota, Stráže pod Tatrami, Matejovce, Spišská Belá, Vrbov, Ľubica, Ruskinovce, Tvarožná, Spišský Štvrtok, Iliašovce, Žakovce, Hrabušice, Kurimany, Mlynica, Veľký Slavkov, Odorín, Harichovce, Bystrany a Vlkovce.\n\nProvincie se řídila zvláštním spišským právem (\"Zipser Wilkür\"), města byla vyňata z pravomoci Spišské župy. Provincie se v roce 1412 v důsledku spišské zástavy rozpadla na Provincii 11 spišských měst a Provincii 13 spišských měst.\n\n"}
{"id": "963996", "url": "https://cs.wikipedia.org/wiki?curid=963996", "title": "Zipser Wilkür", "text": "Zipser Wilkür\n\nZipser Wilkür (\"wil(e)kür\" ve střední horní němčině znamenalo „rozhodnutí vůle“ nebo „libovůli“) neboli spišské právo byl souhrn právních norem a zvyklostí Spišských Sasů.\n\nPrivilegium uherského krále Štěpána V. z roku 1271 dalo německým kolonistům na Spiši i výsadu řídit se vlastními zvyklostmi, které si přinesli z německých zemí. V roce 1312 uherský král Karel Robert I. z Anjou jeho platnost omezil na čtyřiadvacet spišských měst a obcí. Původní zvykové městské právo (německé právo), vycházející z tzv. Saského zrcadla (\"Sachsen Spiegel\") se dále na Spiši modifikovalo, později bylo sepsáno do právní knihy a v roce 1370 kodifikováno jako tzv. \"Zipser Wilkür\".\n\nPředstavovalo uzavřený právní systém ustanovení v trestních a občanských záležitostech. Původně se jím řídila všechna spišská města, která vznikla v rámci tzv. saské kolonizace. Nejdéle, do roku 1774 se jím řídila provincie 13 spišských měst.\n\nPůvodní exemplář \"Zipser Wilkür\" z roku 1370 se nezachoval, mezi jeho nejvýznamnější středověké opisy patří redakce z poloviny 15. století ze Spišské Soboty, ze začátku 16. století ze Spišské Nové Vsi a z let 1516 a 1540 z Levoče.\n\nNejúplnější text původního \"Zipser Wilkür\" se objevil v roce 1774 v práci \"Analecta Scepusii et profani\", vydané ve Vídni.\n\n"}
{"id": "964002", "url": "https://cs.wikipedia.org/wiki?curid=964002", "title": "Provincie 11 spišských měst", "text": "Provincie 11 spišských měst\n\nProvincie 11 spišských měst byl samosprávný celek spišských měst v letech 1412-1465.\n\nVznikl v důsledku spišské zástavy a rozpadu Provincie 24 spišských měst na spolek 11 spišských měst. Do provincie patřily Spišský Štvrtok, Iliašovce, Žakovce, Hrabušice, Kurimany, Mlynica, Veľký Slavkov, Odorín, Harichovce, Bystrany a Vlkovce.\n\nJeho samosprávné postavení bylo takové, jaké mělo v Provincii 24 spišských měst, volil si vlastního hraběte i ostatní správní instituce a měl vlastní erb a pečeť.\n\nProvincie zanikla v roce 1465, kdy se všechna jeho města dostala do poddanské závislosti na Spišském hradu.\n\n"}
{"id": "964003", "url": "https://cs.wikipedia.org/wiki?curid=964003", "title": "Provincie 13 spišských měst", "text": "Provincie 13 spišských měst\n\nProvincie 13 spišských měst byl samosprávný celek spišských měst v letech 1412-1778.\n\nVznikl z měst patřících do spišské zástavy a tvořily ho: Spišská Nová Ves, Spišské Vlachy, Spišské Podhradie, Poprad, Velká, Spišská Sobota, Stráže pod Tatrami, Matejovce, Spišská Belá, Vrbov, Ľubica, Ruskinovce a Tvarožná.\n\nPolští králové městům potvrdili všechna dosavadní privilegia uherských panovníků a ponechali původní, byť značně okleštěnou samosprávu. V roce 1769 zastavená města obsadilo uherské vojsko a v roce 1772 byla opět včleněna do Uher (formálně 18. září 1773). Provincie jako samostatný celek trvala ještě několik let, do června 1778, kdy byly k původní třináctce přičleněna města Stará Ľubovňa, Podolínec a Hniezdne a utvořena Provincie 16 spišských měst.\n\nO existenci znaku nejsou spolehlivé důkazy. Polské zdroje (Polská Wikipedie, heslo Herb Starostwa Spiskiego) hovoří o znaku v podobě barevně pozměněného znaku Horních Uher - v modrém poli na zeleném trojvrší stříbrný patriarší kříž. Takto je znak starostwa údajně zachycen v knize LIBER INSIGNIORUM Erazma Kamieńia.\n\nPečeť (překreslená) je vystavená v expozici na Ľubovňanském hradě. Nese opis: S. ULADISLAI REGID POLONIE TREDECIM CIVIT TERRAE SCEPUS - a v pečetním poli barokní štít s nekorunovanou orlicí, provázenou v rozích čtyřmi neidentifikovatelnými symboly (\"možná se jedná o číslice letopočtu\"). Výstavní panely na hradě neuvádí vročení. Stejná kopie pečeti je zobrazena v textu Mílniky histórie města Spišská Nová Ves, část 3.\n\n\n"}
{"id": "964008", "url": "https://cs.wikipedia.org/wiki?curid=964008", "title": "Provincie 16 spišských měst", "text": "Provincie 16 spišských měst\n\nProvincie XVI spišských měst ( ; ; ) byl samosprávný celek 16 spišských měst (na severu dnešního Slovenska) v rámci Uherského království. Existoval v letech 1778–1876. Byl to poslední existující samosprávný útvar na spišském území, mimo tamní župu.\n\nTento spolek byl nástupnickým útvarem Provincie 13 spišských měst, která do roku 1772 spadala pod správní pravomoc Polsko-litevské unie v rámci tzv. spišské zástavy. Rakouská císařovna a uherská královna Marie Terezie získala při prvním dělení Polska tato území zpět pod vládu uherské koruny a o 6 let později, dne 5. června 1778, potvrdila těmto městům jejich privilegia z předchozích staletí a statutem jim určila vlastní samosprávu. K třinácti původním spišským městům připojila ještě Starou Ľubovňu, Podolínec a Hniezdne, čímž vznikla Provincie 16 spišských měst se sídlem ve Spišské Nové Vsi.\n\nV politických záležitostech byla provincie přímo podřízena Uherské místodržitelské radě, v hospodářských a finančních otázkách Uherské královské komoře. V čele provincie stál volený hrabě (\"Landgraf, comes terrestris\"), jemuž se správou pomáhali tři přísedící, notář a právní zástupce; dále provincie měla vlastní soud s hrdelním právem, znak a pečeť. Jednotlivá města si volila rychtáře, přísežné, notáře a městskou radu.\n\nV rámci josefínských reforem byla provincie v dubnu 1785 začleněna do Košického distriktu a krátce nato, 1. listopadu téhož roku, úplně zrušena a včleněna do Spišské župy. V říjnu 1791 se však v souvislosti se zrušením reforem císařem Leopoldem II. provincie opět osamostatnila. Nicméně, župní úřady od té doby vyvíjely důslednou snahu, aby všechna stará spišská výsadní území (vedle šestnácti měst ještě Stolice X spišských kopiníků, Královské dominium Ľubovňa a Podolínec a svobodná královská města) byla zrušena a podřízena plně župní pravomoci.\n\nBěhem revoluce byl roku 1849 provinční hrabě nahrazen vládním komisařem a provincie byla zorganizována do nové správní formy – Vládního komisariátu XVI spišských měst. V důsledku porevolučního zrušení patrimoniální správy byla od roku 1850 města provincie začleněna přímo do župy a soudní agendu přebraly nově zavedené okresní soudy. Po obnovení ústavnosti v Rakouském císařství byla Provincie XVI měst sice roku 1861 znovu ustavena podle původního tereziánského privilegia, avšak v této podobě vydržela jen 9 let, když byla panovnickým nařízením její samospráva zformována podle jednotného župního vzoru a hrabě přestal být napříště volen, ale byl jmenován přímo panovníkem na návrh vlády. Roku 1876 byl tento už pouze formálně existující správní celek zrušen a definitivně sloučen se Spišskou župou.\n\nZnak provincie byl 16 spišským městům udělen ve formě pečeti královnou Marií Terezií a jejím spoluvládcem Josefem (II.) listinou z roku 1778. V barokním modře a červeně děleném štítě je nahoře skalnatá stříbrná hora o třech vrcholech v hlavě provázená utvářeným sluncem a šestihrotou hvězdou, dole dvě stříbrná vlnitá břevna. Ve zlatém srdečním štítku černé iniciály I(osephus) II M(aria) T(heresia). Na štítě spočívá otevřená koruna o třech viditelných listech a dvou hrotech s perlami. Štít drží dva gryfové. Dle barevného vyobrazení privilegia jsou nebeská tělesa, štítonoši, koruna, kartuše, i arabeska zlaté. Opis zní: SIGILLVM SEDECIM OPPIDORVM SCEPVSIENSIVM•1774. Po připojení provincie k „velké“ Spišské župě znak provincie zanikl.\n\n"}
{"id": "964009", "url": "https://cs.wikipedia.org/wiki?curid=964009", "title": "Buvajsar Sajtijev", "text": "Buvajsar Sajtijev\n\nBuvajsar (Buvajsa) Sajtijev (: ) nebo (: ), (11. března 1975 v Chasavjurtu, Dagestán, Sovětský svaz) je bývalý ruský zápasník – volnostylař dagestáské (čečenské) národnosti, trojnásobný olympijský vítěz. Odborníky označován ze nejlepšího volnostylaře v historii.\n\nVolnému stylu se věnoval od 10 let v rodném Chasavjurtu pod vedením Isaka Ibrajchanova. Ve 13 let mu při autohavárii zemřel otec Chamid a matka ho po roce poslala na internátní střední školu do dalekého Novokuzněcku. Po skončení střední školy v roce 1993 si ho stáhnul do zápasnického tréninkové centra v Krasnojarsku Dementre Mindyjašvili. V seniorské ruské reprezentaci se poprvé objevil v roce 1994. V roce 1995 již reprezentoval Rusko na seniorském mistrovství světa a přes vážné zranění kolene dokázal vybojovat svůj první titul mistra světa. V roce 1996 na olympijských hrách v Atlantě porazil ve finále Korejce Pak Čang-suna a získal první zlatou olympijskou medaili.\n\nV roce 1997 se v ruské reprezentaci začal objevovat jeho mladší bratr Adam. V roce 1998 se krátce kvůli bratrovi, který bojoval ve stejné váhové kategorii, objevil ve střední váze. V roce 2000 odjížděl na své druhé olympijské hry v Sydney ve své velterové váze. Turnaj byl specifický zavedením nového systému vyřazování. Do tříčlenné skupiny, ze které postupoval pouze vítěz dostal nalosovaného zkušeného Bulhara Plamena Paskovala a mezinárodně zcela neznámého Američana Brandona Slaye. Bulharovi nedal způsobem jemu vlastním šanci a o postup ze skupiny se utkal s Američanem, který rovněž Bulhara porazil. Hned v úvodu ho Slay zaskočil svým agresivním stylem boje a prohrával 0:3. Tuto ztrátu se mu do konce hrací doby podařilo smazat a zajistit prodloužení. V prodloužení však v úvodu opět zaváhal, Američan ho strhnul na zem a senzačně zvítězil. Byla to jeho první porážka na mezinárodní scéně a konečné 9. místo patřilo k největším senzacím zápasnických soutěží. Malou náplastí mu byla zlatá olympijská medaile jeho bratra Adama ve střední váze.\n\nV roce 2002 po dlouhé době prohrál na mistrovství Ruska s Magomedem Isagadžijevem a sezonu pojal odpočinkově. V roce 2004 byl opět v plné síle reprezentovat Rusko na olympijských hrách v Athénách. Postup z náročné základní skupiny si dokázal pohlídat, ve čtvrtfinále ustál krizovou situaci s Muradem Gajdarovem z Běloruska a postoupil do finále. Ve finále se utkal s Osetem Gennadijem Lalijevem reprezentujícím Kazachstán a po jednoznačním průběhu získal druhou zlatou olympijskou medaili.\n\nV roce 2006 utrpěl na mistrovství světa teprve druhou porážku na mezinárodní scéně, když ho z turnaje taktickým způsobem vyřadil Bulhar Michail Ganev. V roce 2007 se již zdála jeho kariéra u konce, když prohrál na mistrovství Ruska s Machačem Murtazalijevem. V roce 2008 však dokázal opět mobilizovat síly, na ruském mistrovství vrátil Murtazalijevovi loňskou porážku a vybojoval čtvrtou účast na olympijských hrách v Pekingu. Na olympijských hrách bez větších potíži postoupil pavoukem do finále, ve kterém porazil Oseta Soslana Tydžyjeva reprezentujícího Uzbekistán a získal třetí zlatou olympijskou medaili. Sportovní kariéru ukončil v květnu 2009. Věnuje se trenérské práci.\n\n"}
{"id": "964011", "url": "https://cs.wikipedia.org/wiki?curid=964011", "title": "Carl Ludwig Siegel", "text": "Carl Ludwig Siegel\n\nCarl Ludwig Siegel (31. prosince 1896 Berlín - 4. dubna 1981 Göttingen) byl německý matematik, který se zabýval hlavně teorií čísel, profesor v Göttingen a v Princetonu.\n\nPocházel z úřednické rodiny, od roku 1915 studoval astronomii, fyziku a matematiku v Berlíně, mimo jiné u Maxe Plancka, a specializoval se na teorii čísel. Protože roku 1917 odmítl narukovat, byl umístěn do blázince. Od roku 1919 pokračoval ve studiu v Göttingenu, roku 1920 promoval prací o aproximaci iracionálních čísel a roku 1922 se stal profesorem ve Frankfurtu. Protože se hlasitě zastával svých židovských kolegů a protestoval proti jejich diskriminaci, měl za nacistického režimu stále obtížnější situaci a roku 1940 nakonec emigroval do USA. Byl profesorem na Institute for Advanced Study v Princetonu a roku 1951 se vrátil do Göttingenu.\n\nVěnoval se hlavně teorii čísel, kterou rozšířil v oblasti transcendentních čísel, dále teorii funkcí a nebeské mechanice. Ostře se bránil tendenci ke stále abstraktnější matematice, kterou posměšně nazýval \"teorie prázdné množiny\".\n\nByl oceněn sedmi četnými doktoráty, civilním řádem Pour le Mérite (1963), německým Řádem za zásluhy (1964) a roku 1978 byl prvním laureátem Wolfovy ceny za matematiku.\n"}
{"id": "964013", "url": "https://cs.wikipedia.org/wiki?curid=964013", "title": "Zápolští", "text": "Zápolští\n\nZápolští byl uherský magnátský rod chorvatského původu, který pocházel z chorvatské osady Zapolja, od níž odvozoval své příjmení.\n\nMezi významné rody Uherska se dostal až v druhé polovině 15. století. Jeho členové postupně získali obrovské majetky po celém území Uherska. Na Slovensku kromě základních rodových majetků, panství Spiš a Kežmarok, získali další panství, hrady a majetky, zejména v Nitranské, Trenčínské, Oravské, Liptovské, Spišské a Šarišské stolici.\n\nVýznamně zasáhli i do veřejné správy země, zastávali nejvyšší funkce a sedmihradský vévoda Jan Zápolský se v roce 1526 stal uherským protikrálem. Rod vymřel v roce 1571 Janovým synem Janem Zikmundem.\n\n"}
{"id": "964014", "url": "https://cs.wikipedia.org/wiki?curid=964014", "title": "Imrich Zápolský", "text": "Imrich Zápolský\n\nImrich Zápolský (? – 12. září 1487) byl uherský zemský hodnostář, palatin, původně drobný chorvatský zeman. Pocházel z dynastie Zápolských.\n\nVyznamenal se ve službách gubernátora Jana Huňadyho. V roce 1458 se stal komorským hrabětem. Za své zásluhy obdržel od krále Matyáše Korvína v roce 1460 hradní panství Spiš a v roce 1461 Kežmarok. Stal se i oravským a spišským županem. Pro svou expanzivní zahraniční politiku se v roce 1465 dostal do sporu s králem Matyášem Korvínem a v roce 1467 byl jedním z vůdců povstání sedmihradské šlechty proti Matyáši Korvínovi.\nV roce 1468 byl omilostněn a po Matyášově boku se zúčastnil vojenské výpravy proti českému králi Jiřímu z Poděbrad. Za tuto pomoc byl v roce 1475 jmenován královským místodržícím a v roce 1486 palatinem.\n"}
{"id": "964016", "url": "https://cs.wikipedia.org/wiki?curid=964016", "title": "Římskokatolická farnost Sněžné na Moravě", "text": "Římskokatolická farnost Sněžné na Moravě\n\nŘímskokatolická farnost Sněžné na Moravě je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Kříže.\nZdejší kraj byl osídlen až poměrně pozdě, a to v polovině 13 století. Mohl za to neprostupný hluboký prales, drsné počasí a také nadmořská výška (práh kostela je 720 m n. m.). Fryšava a Německé (dnešní Sněžné) byly osídleny německými skláři, hutníky a horníky z Rudohoří, kteří se tu brzy počeštili. Nejstarší zmínky o kostele v Německém (dnešním Sněžném) jsou z roku 1662. Jednalo se o katolický filiální kostel nebo spíše o menší hornickou kapli zasvěcenou svaté Kateřině. Roku 1736 byla ustanovena v Německém kaplanská expozitura a roku 1750 bylo již v Německém stálé kaplanské místo. Stále však nebyla ustanovena stálá duchovní správa.\n\nPo zřízení železářských hutí narůstal v kraji počet obyvatel a tím i počet katolíků. Ti začali mezi sebou sbírat nejen na zřízení stálé duchovní správy, ale také na postavení důstojného kostela. Po zřízení stálé duchovní správy (lokálie) bylo přistoupeno ke stavbě nového kostela, a to na místě původní kaple. Samotná stavba začala roku 1753, dokončena bez věže byla v roce 1755. Téhož roku byl chrám vysvěcen Václavem Noskem, děkanem velkomeziřičským.\n\nAdministrátorem excurrendo byl od 1. srpna 2009 R. D. Mgr. Jiří Janoušek. Toho od začátku srpna 2017 vystřídal R. D. Mgr. Sylwester Jurczak.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. březen. Adorační den připadá na 16. září.\n\nVe farnosti se pravidelně koná tříkrálová sbírka. V roce 2016 se při sbírce vybralo ve Sněžném 21 093 korun. \n\n"}
{"id": "964023", "url": "https://cs.wikipedia.org/wiki?curid=964023", "title": "Dravci mého století", "text": "Dravci mého století\n\nDravci mého století (1965, Хищные вещи века) je vědeckofantastický román ruských sovětských spisovatelů bratrů Strugackých. Román se odehrává ve 21. století a úzce souvisí s tzv. \"Bykovovskou trilogií\", neboť jeho hlavní hrdina Ivan Žilin vystupuje v druhémm a třetím díle této trilogie, tj. v příbězích \"Cesta na Amalteu\" (1960, Путь на Амальтею) a \"Tachmasib letí k Saturnu\" (1962, Стажёры).\n\nRomán je napsán jako kritika tehdejší západní konzumní společností, ale popis bezduchého způsobu života většiny lidí v zemi, kde se příběh odehrává, je aktuální i dnes.\n\nPříběh románu se odehrává deset let poté, co se Ivan Žilin na konci knihy \"Tachmasib letí k Saturnu\" rozhodl opustit svou kariéru palubního inženýra kosmických lodí a zůstat na Zemi, protože na Zemi je to, co je pro něj v životě to hlavní. Nyní pracuje jako člen a tajný agent Bezpečnostní rady, což je orgán mezinárodní Světové rady. Svět je sice ještě rozdělen na relativně samostatné státy, ale je demilitarizovaný a pokročilé technologie zaručují důstojný život všem. V některých státech však probíhají ozbrojené vnitřní konflikty, kterým se Světová rada snaží zabránit.\nŽilin přijíždí do přímořského letoviska někde v Evropě, aby zde vyšetřil sérii záhadných úmrtí. Shodou okolností jde o místo, kde Žilin před několika lety bojoval jako součást mezinárodní brigády, která zde potlačila fašistické povstání. Vystupuje inkognito jako spisovatel. Nachází zde na první pohled atraktivní a prosperující svět. Obyvatelé, kteří se živí cestovním ruchem a mají všeho dostatek, se však starají jen o svou zábavu, v mnoha případech i o adrenalinovou nebo spojenou s braním drog. Jde o naprosto dekadentní produkt věku blahobytu, ve které elektronický generátor snů založený na vlnové psychotechnice zvaný třaska vyvolává příjemné sny pro velké davy lidí. Tzv. rybáci pořádají v podzemích tunelech Starého metra extrémně nebezpečné akce vyvolávající smrtelnou hrůzu, členové tajného spolku mecenášů zase kupují kradené obrazy a jiné umělecké předměty a rituálně je ničí. Další tajnou organizací jsou intlové, složení z univerzitních učitelů a studentů, jejichž (marnou) snahou je pomocí teroristických činů probudit společnost z jejího bahna.\n\nOd jednoho z rybáků se Žilin dozví o jakési droze zvané sleg. Postupně zjistí, že sleg stojí za sérií úmrtí, kterou vyšetřuje, Domnívá se, že jde o drogu distribuovanou gangstery, ale ke svému překvapení zjistí, že jde o běžnou radiosoučástku, kterou lze ve spojitosti s alkoholem a drogou zvanou devon a při ulehnutí do teplé vody ve vaně použít pro generování umělé reality. Lidé se na slegu stávají závislí, tráví čím dál více času v bezvědomí ve vaně a umírají na nervové vyčerpání a krvácení do mozku.\n\nŽilin se obává toho, že až ostatní lidé, kteří si zatím sleg kupují za drahé peníze od distributorů, zjistí, že jej mohou snadno a levně získat v běžném obchodě, dojde k jeho masivnímu rozšíření po celém světě. Odmítá však razantní řešení tohoto problému (izolaci města od ostatního světa). Rozhodne se vystoupit z Bezpečnostní rady a společně s dalšími pracovat na duchovní obnově společnosti zatím nepřipravené na věk blahobytu.\n\n\n"}
{"id": "964027", "url": "https://cs.wikipedia.org/wiki?curid=964027", "title": "Maria Consiglia Addatis", "text": "Maria Consiglia Addatis\n\nMaria Consiglia Addatis (5. ledna 1845, Neapol-11. ledna 1900, Neapol byla italská řeholnice a zakladatelka Kongregace Služebnic Panny Marie Bolestné. V současné době je Ctihodnou Katolické církve.\n\nMaria Consiglia Addatis původním jménem Emilia Pasqualina se narodila 5. ledna 1845 v Neapoly Paolovy Addatis a Marii Luise Burdò. Byla vychovávána v silné křesťanské víře. Ve 4 letech přišla o oba rodiče a v dětství trpěla pro nedostatek lásky. Jejím duchovním otce po dlouhé roky byl Gabriele M. Rinonapoli. Dne 18. března 1872 v kostele San Carlo alle Mortelle v Neapoli byla přijata do Třetího řádu svatého Františka. Roku 1876 přijala jméno Marie od Svatého Ducha a roku 1872 se třemi společníky se dostaly do Casolla in Nocera Superiore kde se staraly o sirotky, téhož roku založila Kongregaci Služebnice Panny Marie Bolestné. Zemřela 11. ledna 1900 v Neapoly a její ostatky odpočívají v Kostele dell'Addolorata v Neapoli a Portaromana. V současnosti probíhá její kanonizační proces. Dne 26. dubna 2016 byla prohlášena Ctihodnou.\n\n"}
{"id": "964029", "url": "https://cs.wikipedia.org/wiki?curid=964029", "title": "Julij Šokalskij", "text": "Julij Šokalskij\n\nJulij Michajlovič Šokalskij (, , Petrohrad – 26. března 1940, Leningrad) byl ruský oceánograf, geograf a kartograf.\n\nŠokalskij byl vnuk Anny Kernové, která proslula jako láska Alexandra Sergejeviče Puškina. Šokalskij vystudoval námořnickou akademii a celou kariéru strávil ve službách ruského a sovětského námořnictva. Pomohl založit Sevastopolskou námořní observatoř. Vytvořil řadu map a napsal množství odborných statí do časopisů (zhruba 300 zveřejnil v \"Marine Miscellanies\") a monografií, zejména \"Oceánografii \"(1917), v níž zkoumal vztahy mezi meteorologií a hydrologií a zdůrazňoval nutnost sledování námořních jevů pro pochopení globálních změn klimatu. V práci také zakotvil termín Světový oceán.\n\nOd roku 1914 do roku 1931 vedl Ruskou geografickou společnost.\n\nJeho jménem byly pojmenované Šokalského průliv mezi mořem Laptěvů a Karským mořem, ostrov Šokalského v Karském moři a polární loď \"Akademik Šokalskij\".\n"}
{"id": "964032", "url": "https://cs.wikipedia.org/wiki?curid=964032", "title": "Dešťová víla", "text": "Dešťová víla\n\nDešťová víla (anglicky \"The Rain Fairy\") je česká celovečerní výpravná filmová pohádka režiséra Milana Cieslara z roku 2010 natočená na motivy německé pohádky Theodora Storma.\n\nFilm byl natočen v roce 2009 v ateliérech na Kavčích horách, v obci Zubrnice a některé záběry byly použity i z Islandu.\n\n\n\n"}
{"id": "964033", "url": "https://cs.wikipedia.org/wiki?curid=964033", "title": "ATP World Tour 2014", "text": "ATP World Tour 2014\n\nATP World Tour 2014 představovalo 45. ročník nejvyšší úrovně mužského profesionálního tenisu hraného v roce 2014. Sezóna trvající od 30. prosince 2013 do 17. listopadu 2014 zahrnovala 65 turnajů, až na výjimky, organizované Asociací profesionálních tenistů (ATP).\n\nOkruh čítal čtyři turnaje Grand Slamu – organizované Mezinárodní tenisovou federací (ITF), devět události kategorií ATP World Tour Masters 1000, jedenáct ATP World Tour 500, čtyřicet ATP World Tour 250 a závěrečný Turnaj mistrů. Vedle toho byly součástí kalendáře týmové soutěže pořádané ITF – Davisův pohár a Hopmanův pohár, z něhož si hráči nepřipsali do žebříčku žádné body.\n\nJako světová jednička ve dvouhře vstoupil do sezóny Španěl Rafael Nadal. Potřetí v kariéře rok na prvním místě zakončil Srb Novak Djoković. Světové klasifikaci čtyřhry pak celou sezónu vévodili američtí bratři Bob a Mike Bryanovi, kteří neopustili čelo žebříčku ani na jeden týden. Jako první pár historie v průběhu roku překonali hranici 100 deblových titulů.\nŽenskou obdobou mužského okruhu byl WTA Tour 2014.\n\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –D/–Q/–Č/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\nSeznam uvádí tenisty (vítěze turnaje ATP, a/nebo ty, kteří byli klasifikováni alespoň jeden týden v Top 100 dvouhry a/nebo Top 50 čtyřhry žebříčku ATP), jež ohlásili ukončení profesionální kariéry, neodehráli za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2014:\n\n\nNávraty významných tenistů:\n\n\n"}
{"id": "964036", "url": "https://cs.wikipedia.org/wiki?curid=964036", "title": "Telendos", "text": "Telendos\n\nTelendos (druhý pád \"Telendu\") ( ) je řecký ostrov v souostroví Dodekanés v jihovýchodní části Egejského moře. Nachází se necelý 1 km západně od ostrova Kalymnos, s nímž tvoří jednu obec.\n\nOstrov má mírně protažený tvar ve směru východ západ. Rozloha ostrova je 4,648 km². Ostrov je převážně tvořen skalnatou horou Rachi, jejíž nejvyšší bod dosahuje nadmořské výšky 459 m. Její stěny spadají strmě do moře, zatímco vrchol je plochý a poskytuje výhledy horolezcům, kteří ostrov hojně navštěvují.\n\nV jihovýchodní části ostrova se nachází jediná vesnice. Stálých obyvatel k roku 2011 měla 94. Spojení zajišťuje vodní taxi z blízkého Myrties na ostrově Kalymnos.\n\nOstrov byl až do 6. století spojen s ostrovem Kalymnos. K oddělení došlo v důsledku série zemětřesení.\n\n"}
{"id": "964037", "url": "https://cs.wikipedia.org/wiki?curid=964037", "title": "Rongyos Gárda", "text": "Rongyos Gárda\n\nRongyos Gárda ( doslova \"otrhaná garda / roztrhaná garda / garda otrhanců\"; ze začátku Szegedi Garda – doslova \"Segedínská garda\"), na Slovensku známá také jako Horthyovská garda , byla maďarská polovojenská organizace založená v roce 1919 a aktivní v roce 1921, reaktivována koncem roku 1938. Segedínskou gardu založila skupina elitních maďarských důstojníků s vědomím Miklóse Horthyho ve městě Segedín.\n\nVznikla jako odpověď maďarského regentství na výsledek versailleských smluv podepsaných v roce 1920 o změně hranic po první světové válce. Jmenovitě šlo o hranici s Rakouskem, krajem Burgenland podle Saintgermainské mírové smlouvy. Úkolem Rongyos Gard bylo dělat nátlak na obyvatelstvo nejen v Šoproni, ale i v Zakarpatsku a jižních pohraničních obcích, aby hlasovalo v plebiscitu za připojení k maďarskému regentství.\n\nV srpnu 1921 se srazily oddíly Rongyos gardy s rakouskými oddíly pravidelné policie. Rongyos gardě velel Pál Prónay.\n\nMaďaři chtěli vyhlásit za pomoci těchto gard \"Litavský Banát\" (maď. \"Lajtabánság\"), s hlavním městem Šoproň na území celého původního Burgenlandu přiznaného Rakousku. Při ozbrojené srážce došlo k patové situaci. Proto byla zahájena \"benátská jednání\". \n\nTa rozhodla o plebiscitu o městě Sopron, který skončil kladně pro maďarské regentství i z důvodu ozbrojeného nátlaku Rongyos Gardy. Následně \"Rada vyslanců\" v Benátkách v roce 1922 přerušila plebiscit a jakékoli další vyjednávání.\n\nRongyos garda byla také nasazena jako dobrovolnické bojové jednotky při obsazování východního a jižního Slovenska jako doplněk armády maďarského státu, který podnikal útoky na státní území ČSR v jižních oblastech podél hranice s maďarským územím, v Košicích a okolí v roce 1919–21. Rongyos Garda vyzbrojená lehkými střelnými zbraněmi spolu s maďarskou armádou napadala civilní obyvatelstvo a plenila. Tato maďarská útočná formace byla nakonec zatlačena za jižní hranici nasazenými bojovými jednotkami československé armády sestávající i z legionářů z Československých legií.\nRongyos Garda byla oficiálně registrována Horthyho vládou jako nevládní nepravidelné dobrovolnické vojsko, ale reálně byla používána jako doplněk k pravidelným ozbrojeným jednotkám. Zásahem československé armády byly Rongyos Garda a Segedínská Garda elitních důstojníků spolu s pravidelnou maďarskou armádou poraženy, lze říci rozprášeny.\n\nV roce 1938 byla Rongyos Garda opět reaktivována a použita pro navrácení ustanovení První vídeňské arbitráže a byla poslána opět na jižní Slovensko a Zakarpatskou Ukrajinu, aby fyzicky potlačovala slovenské a rusínské obyvatelstvo a obsadila území přiznané Vídeňskou arbitráží. Rongyos Garda vyvíjela škodlivou činnost až do rozpadu Československa a nerespektovala dohodnutou demarkační linii po Vídeňské arbitráži. Tyto akce měly vyvolat dojem, že obyvatelstvo Zakarpatské Ukrajiny se bouří proti československé vládě.\n\nKromě této paravojenské organizace byly založeny ještě v roce 1938 tzv. Jednotky \"Szabadcsapatok\" se stejným posláním jako Rongyos Garda, podle vzoru sudetoněmeckého \"Freikorpsu\". Používali je paralelně na tytéž akce s důrazem na diverzní činnost na území Zakarpatské Ukrajiny a východního Slovenska.\n\nRongyos Garda a Szabadcsapatok byly aktivní na území Slovenska až do momentu prohlášení 1. Slovenské republiky a Protektorátu Čechy a Morava. Na anektováném území působily až do roku 1944. Během své diverzní činnosti zasahovaly na území cizích států (ČSR, Polsko, Rakousko, Slovenský stát, Rumunsko), aby tam záškodnickou činností šířily chaos a podnikaly z pohraničí výpady na území jiných států. Jejich činnost s výjimkou bojového nasazení v Šoproni neměla pro Maďarsko kladný politický efekt. Škody, které způsobily civilnímu obyvatelstvu, nebyly dosud vyčísleny ani uplatněny před soudy jako reparace.\n\nV roce 1960 dala zveřejnit komunistická vláda citáty z deníku Pála Prónayho – velitele gardy. Jeho obsah měl za následek rozšíření názoru, že maďarské gardy byly ve skutečnosti teroristická armáda zaměřena na plenění území, které chtěla anektovat. Proto se obvykle považuje akt použití Rongyos Gardy za státní terorismus, kterému dala rodný list právě vláda Horthyho regentství.\n\nDeník P. Prónayho byl kompletně publikován až v roce 1989.\n\n"}
{"id": "964038", "url": "https://cs.wikipedia.org/wiki?curid=964038", "title": "Facón", "text": "Facón\n\nFacón (\"El facón\" nebo \"cuchillo gaucho\", španělsky) je bojový a užitkový nůž široce používaný v Argentině, Brazílii nebo Uruguayi zejména mezi jihoamerickými gauči v tamní pampě. Facón je zbraň s vysoce zdobnou kovovou střenkou a pochvou, s čepelí o délce od 25 do 51 cm. Ve zdobném provedení se facón objevil ve 30. a 40. letech 19. století. Vzhledem k ceně materiálů, z nichž byl na počátku vyráběn, si ho mohli dovolit jen zámožní \"\"estancieros\"\" - farmáři a vlastníci půdy, vysocí vojenští důstojníci nebo politici.\n\nTypický facón je vyroben částečně ze zbytků zničených mečů, šavlí nebo bajonetů. Jeho |čepel je štíhlá a dlouhá, broušená jen po jedné straně - někdy je část ostří u špičky nože broušená po obou stranách. Záštita bývá nejčastěji ve tvaru písmene \"S\", obráceného \"U\" nebo jen jako krátká příčka. \n\nSlovo \"facón\" pochází z portugalského nebo katalánského \"faca\" - nůž. Právě pro svou velikost ve srovnání s konvenčním nožem byl pojmenován facón (velký nůž). Facón je nůž s velkou a silnou čepelí, který nosili při sobě portugalští cestovatelé a emigranti během osidlování a průzkumu Brazílie. Jelikož byli Španělé|španělští]] \"caballeros\" (šlechtici) v Jižní Americe různými vyhláškami a nařízeními zbaveni možnosti nosit meč, byli nuceni přijmout jako zbraň na svou obranu facón. Od nich ho později přijali na svou sebeobranu také gaučové a muži z venkova v Argentině a Uruguayi. Podle některých záznamů byl tento nůž také nástrojem bezpočtu smrtelných zranění a vražd. Ze zápisu z roku 1828 vypovídajícím o zajetí škuneru \"Las Damas Argentinas\" se španělsky mluvícími piráty se dochovala následující informace:\n\n\"Mezi těmito /myslí se zbraněmi/ bylo velké množství dlouhých nožů - zbraní, které Španělé obratně používali. Jsou přibližně stejně tak velké, jako běžný anglický vyřezávací nůž, až na o několik centimetrů delší a z obou stran naostřenou čepel.\"\n\nV důsledku své krvavé historie byly facón a jemu podobné nože mnohokrát postaveny mimo zákon jak v Uruguayi a Brazílii, tak v Argentině, avšak vždy bez jakéhokoli zjevného výsledku.\n\nNa přelomu 19. století, kdy se rozšířily opakovací palné zbraně, zaznamenalo použití facónu v boji z blízka úpadek. Přesto ho mnozí gaučové nadále nosili při sobě, byl však využíván pouze na krájení masa a jako užitkový nůž. Příležitostně byl používán při ochraně \"cti\" - v těchto situacích se oba účastníci snažili při svých výpadech zasáhnout protivníkův obličej. Boj ustal, jakmile jeden z protagonistů přes všudepřítomnou krev na obličeji nic neviděl. \n\nFormát facónů je různorodý. Původní typy se vyznačovaly vynikající povrchovou úpravou a často se vyráběly i z drahých materiálů (stříbro, zlato). Rozlišují se následující typy:\n\nVerijero je typický malý argentinský nůž o délce přibližně 15 cm s čepelí broušenou jen po jedné straně. Používal se na venkově v domácnostech jako užitkový nůž (krájení a servírování potravy, zabíjení nebo kastrace malých domácích zvířat, případně i jako drbátko na záda nebo zubní párátko). Tento nůž se nosí zastrčený na pásku v oblasti třísel (\"verija\" - odtud jej gaučové nazvali verijero). Bývá také předmětem uctívání nebo sběratelství - zejména mezi milovníky v Argentině hojně rozšířeného grilování. Na konci 19. a začátku 20. století sloužil verijero jako zbraň mezi pohlednými psanci, kteří se účastnili \"\"Milongy\"\" - místa, kde se tancovalo a zrodilo tango - v oblasti Buenos Aires.\n\nCuchillo macho je nůž zpravidla delší než 30 cm se špičatou čepelí broušenou jen na jedné straně. Používal se na venkově jako užitkový nůž (zejména jako řeznický nůž) nebo při bojích zblízka mezi gauči. Pojem \"\"macho\"\" - mužský/muž zřejmě odkazuje na dovednosti, které museli muži při zacházení s tímto nožem ovládat. Dnes jsou běžně používány mezi lidmi na venkově. \n\nSpeciálním typem může být \"\"Cuchillo de campo\"\" - vesnický nůž, který se objevil až koncem 19. století. Tyto nože jsou stopkovité konstrukce (spojená čepel s násadou) s dřevěnou nebo parohovou rukojetí upevněnou nýty. Tvar čepele je podobný typu puñal, jen o něco útlejší.\n\nDaga je nůž o velikosti 20 až 60 cm s čepelí broušenou po obou stranách. Využíval se především v bojích mezi gauči.\n\nPuñal je nůž o maximální délce přibližně 25 cm. Jedná se o nůž pouze s jedním ostřím rozšířený na území Argentiny, Uruguaye a jižní Brazílie, ve všech těchto regionech se však významně liší. Původ těchto nožů je stále neznámý, s jistotou však víme, že v Německu, Anglii, Belgii a Francii byly tyto nože často padělávány. Odhaduje se, že se tyto nože mohly objevit již v 18. století. Při bližším zkoumání lze usoudit, že velký vliv na vývoj tohoto nože měli Španělé i Němci. Takzvané \"středomořské dýky\" (dýky s jedním ostřím), které byly používány Španěly, Italy a Francouzi během 17. a 18. století, jsou považovány za původce loveckých nožů. Srovnáním těchto nožů lze usuzovat na jejich společný původ.\n\nCaronero je zajímavý podtyp nožů typu facón. Jedná se o nůž s velmi dlouhou čepelí (broušená po jedné i po obou stranách), který se nosil mezi \"\"caronas\"\" - kožená část koňského sedla. Nože caroneros nemají záštitu, aby se nezamotala do částí sedla. Navzdory obecně rozšířenému mýtu, nebyly caroneros mezi gauči běžné ani oblíbené. Používali je zločinní gaučové, vojáci nebo členové armády. Jen zřídka pak obyčejní lidé.\n\nZ článku pořízeného jedním z gaučů v roce 1830 je facón popisován jako vyřezávací nůž s čepelí dlouhou 14 palců (cca 35,6 cm), který byl nošen v kožené pochvě na šerpě kolem pasu, nebo zastrčený v kalhotách. Dnes se typicky nosí na zádech zastrčený za opaskem tak, aby ho mohl gaučo svou pravou rukou co nejrychleji vytasit. Facón se používá hlavně jako bojový nůž v domorodém stylu boje \"\"escrima criolla\"\". Při tomto způsobu boje je nůž držen v jedné ruce a okolo druhé je omotané pončo nebo jiný kabát tak, aby zachytil útoky soupeře. Tento typ boje je reminiscencí na tradiční boj v Andalusii, při kterém se používá španělský kapesní nůž s dlouhou čepelí nebo \"navaja sevilliana\". \nVětšina dnes vyráběných facónů je však jen hrubě zdobená a ne příliš kvalitně zpracovaná. Některé z nich jsou vyrobeny ze zmenšených mečů, čepel jiných pochází až z daleké Anglie.\n\n"}
{"id": "964039", "url": "https://cs.wikipedia.org/wiki?curid=964039", "title": "Pneumatický válec", "text": "Pneumatický válec\n\nPneumatický válec je mechanické zařízení používané pro převod síly stlačeného vzduchu na mechanický pohyb.\n\nStejně jako u hydraulických válců je síla přes píst převáděna na pístní tyč. Při porovnání s hydraulickými válci jsou pneumatické válce obecně jednodušší na použití, protože místo hydraulické kapaliny (olejová směs s přídavnými aditivy) využívají stlačený vzduch u kterého nehrozí znečištění okolí jeho únikem.\n\nObecně v pneumatice se pracuje s tlakem 2 bary až 16 barů (0,2 až 1,6 Mpa) a v hydraulice s tlaky od 20 barů až 5 000 barů (2 MPa až 500 Mpa). Z toho vyplývá, že v hydraulice máme k dispozici násobné síly na pístní tyči oproti pneumatice, při stejných konstrukčních rozměrech pístů.\n"}
{"id": "964040", "url": "https://cs.wikipedia.org/wiki?curid=964040", "title": "Dub na Novině", "text": "Dub na Novině\n\nDub na Novině je památný strom na okraji pastviny u příjezdové cesty na Novinu ve Slavkovském lese.\nSolitérní dub letní (\"Quercus robur\") má měřený obvod 409 cm, výšku 21,5 m (měření 2014). V době vyhlášení památným stromem bylo jeho stáří odhadováno na 200 let. Roste v nadmořské výšce nad 600 m, což je u velkých dubů hodně vzácné.\nStrom je ohrazen, aby jej nepoškozoval pasoucí se dobytek.\nZa památný byl vyhlášen v roce 2001 pro svůj vzrůst s rovným kmenem a širokou korunou, jako esteticky zajímavý strom a jako krajinná dominanta.\n\n\n"}
{"id": "964042", "url": "https://cs.wikipedia.org/wiki?curid=964042", "title": "Genius (elektronika)", "text": "Genius (elektronika)\n\nGenius je značka elektronické společnosti KYE Systems Corp. založené v roce 1983, se sídlem na Tchaj-wanu a s pobočkami ve Spojených státech, Velké Británii, Německu, Hong Kongu a Číně. Vyrábí počítačové zařízení jako: klávesnice, myši, grafické tablety a herní ovladače.\n"}
{"id": "964046", "url": "https://cs.wikipedia.org/wiki?curid=964046", "title": "Smrek (Západní Tatry)", "text": "Smrek (Západní Tatry)\n\nSmrek ( , 2072 m n. m.) je hora v Západních Tatrách na Slovensku. Nachází se v jižní rozsoše vrcholu Plačlivé (2127 m) mezi samotným Plačlivým, od kterého je oddělena Žiarským sedlem (1917 m), a Barancem (2184 m), od kterého je oddělena Sedlem nad Pustým (1968 m). Západní svahy spadají do horních partií Žiarské doliny, východní do Jamnícké doliny. Hora je budována krystalickými břidlicemi a rulami. Na hřebeni se zde nacházejí až 600 m dlouhé hřebenové (podélné) a úboční příkopy, které jsou pokračováním zlomu na Ostrém Roháči (2088 m). Ve sněhových výležiscích na dně příkopů se vyskytuje vrba bylinná (\"Salix herbacea\") a bika chlupatá (\"Luzula pilosa alpina\").\n\n\n"}
{"id": "964049", "url": "https://cs.wikipedia.org/wiki?curid=964049", "title": "Robert Hladil", "text": "Robert Hladil\n\nRobert Hladil (* 27. říjen 1978 Ostrava) je básníkem, organizátorem literárních akcí. V současnosti pracuje jako konzultant public relations.\n\nVystudoval obor Česká filologie na Slezské univerzitě v Opavě. Po studiích pracoval tři roky jako učitel češtiny a dějepisu na hotelové škole ve Vysočanech. Od roku 2007 pracuje v oboru public relations, začínal ve společnosti AMI Communications, od roku 2012 se profesi věnuje ve vlastní firmě Epic PR.\n\n\n\n"}
{"id": "964053", "url": "https://cs.wikipedia.org/wiki?curid=964053", "title": "Pneumatika (obor)", "text": "Pneumatika (obor)\n\nPneumatika je technický obor zabývající se přeměnou stlačeného vzduchu na mechanický pohyb. K velkému využití pneumatiky dochází hlavně v lehkém průmyslu, kde tvoří důležitou součást výrobních strojů.\n\n"}
{"id": "964056", "url": "https://cs.wikipedia.org/wiki?curid=964056", "title": "Vietnamské matematické šachy", "text": "Vietnamské matematické šachy\n\nVietnamské matematické šachy (vietnamsky: Cờ toán học Việt Nam) jsou desková hra pro dva hráče, která byla vymyšlena Vietnamcem jménem Vũ Văn Bảy. Hra obsahuje herní plochu a figurky.\n\nHerní plocha má 11 řádků a 9 sloupců. Každý hráč má 10 figurek, které jsou očíslovány počtem teček od 0 do 9. Hráči na začátku hry umístí své figurky vzestupně od čísla 1 na prvním a jedenáctém řádku, figurka 0 se umísťuje přesně na páté políčku druhého a desátého řádku.\n\nFigurky mohou očíslovány arabskou číslicí.\nFigurka 0 nemůže pohybovat. Ostatní se mohou pohybovat libovolně všemi směry, maximálně však o počet políček, který je na ní vyznačen.\n\nNapříklad: Figurka 1 může pohybovat o 1 políčko, figurka 2 může pohybovat o 1 nebo 2 políčka...\n\nPokud má hráč dvě sousedící figurky těsně vedle sebe (po sloupcích, řadách, diagonálách), může použít jednu z operací (+,-,*,/) na této figurky, získaný výsledek uvádí pole, ze kterého může odstranit soupeřovu figurku (pokud se tam nachází).\n\nVietnamské matematické her Hrát Vietnamské matematické šachy online.\n\nHerní plavidla Herní pravidla v angličtině.\n"}
{"id": "964061", "url": "https://cs.wikipedia.org/wiki?curid=964061", "title": "Bedřich Jetelina", "text": "Bedřich Jetelina\n\nBedřich Jetelina (* 11. červen 1963, Brno) je český publicista, scenárista a režisér. Od roku 2010 je členem a tajemníkem Ekumenického institutu Edmunda Schlinka na Teologické fakultě Jihočeské univerzity v Českých Budějovicích, kde také působí v rámci Střediska mediální výchovy.\n\nPůvodním povoláním technik. Od mládí se zajímal o společenské a náboženské otázky, získal titul bakaláře teologie a jako duchovní Církve adventistů sedmého dne působil v Novém Jičíně a ve Vsetíně. V roce 2010 získal magisterský titul v oboru Teologie služby na Teologické fakultě Jihočeské univerzity v Českých Budějovicích, v roce 2013 obhájil doktorát v oboru Teologická antropologie a etika na téže fakultě a v roce 2014 rigorózní práci na Cyrilometodějské teologické fakultě v Olomouci.\n\nV letech 2000–2004 pracoval jako vedoucí oddělení komunikace Česko-Slovenské unie Církve adventistů sedmého dne, mezi lety 2003–2011 byl ředitelem AWR studia, s.r.o.\n\nOd roku 2012 pracuje jako režisér a scenárista \"na volné noze\". V roce 2006 začal spolupracovat s Českou televizí, od roku 2014 pak jako externí dramaturg tvůrčí produkční skupiy náboženské tvorby. Podílí se na pořadech Cesty víry, Křesťanský magazín, Folklorika a Sváteční slovo a je autorem cyklu pro mládež Za obzorem.\n\nByl předsedou správní rady občanského sdružení Tramvaj Načerno, které vydávalo stejnojmenný literární online magazín.\n\n\n\n"}
{"id": "964062", "url": "https://cs.wikipedia.org/wiki?curid=964062", "title": "Dvojštítek", "text": "Dvojštítek\n\nDvojštítek (\"Biscutella\") je široký rod žlutě kvetoucích bylin rostoucích převážně v oblasti okolo Středozemního moře, ve Střední Evropě a hojně i na území západní Asie. V taxonomicky složitém rodě je rozeznáváno přibližně 45 až 50 druhů, v České republice se vyskytuje pouze jediný dvojštítek hladkoplodý.\n\nRostlina z rodu dvojštítek může být jednoletá až víceletá a lysá nebo porostlá jednoduchými chlupy. Bazální řapíkaté list bývají celokrajné, zubaté až lyrovitě dělené. Střídavé listy na vzpřímené či poléhavé lodyze jsou přisedlé a drobnější než přízemní, v jejich úžlabí vyrůstají odbočující větve.\n\nNa koncích rozvětvené lodyhy rostou drobné oboupohlavné stopkaté květy seskupené obvykle do hroznovitého nebo latnatého květenství. Pravidelné květy mají okvětí tvořeno čtyřmi vztyčenými nebo rozloženými nazelenalými kališními lístky a čtyřmi většími, široce vejčitými, žlutými korunními lístky střídajícími se s kališními. V květu je dále šest dvoumocných tyčinek s prašníky, nektaria a dvoudílný semeník s dlouhou čnělkou zakončenou kuličkovitou bliznou.\n\nPlody jsou nápadné, diskovitě ploché, jednosemenné, pukající šešulky s blanitým okrajem které jsou po dvou spojené čnělkou dohromady; vytvářejí útvar podobný brýlím. Semena bez křidélek nebo chmýru jsou okrouhlá a velmi plochá, do okolí jsou zanášena větrem. Velikost plodů je u jednotlivých druhů velmi variabilní, pohybuje se od 2,5 mm do 18,5 mm.\n\n\n \n"}
{"id": "964064", "url": "https://cs.wikipedia.org/wiki?curid=964064", "title": "Clavius (kráter)", "text": "Clavius (kráter)\n\nClavius je starý rozlehlý kráter typu valové roviny nacházející se v jižním sektoru přivrácené strany Měsíce. Je to třetí největší kráter na přivrácené polokouli. Má průměr 225 km.\n\nJeho dno je relativně ploché, uvnitř se nachází několik dalších satelitních kráterů a také skupinka nevysokých středových vrcholků, které se nalézají mezi krátery Clavius C a Clavius N. Okrajový val je polygonálního (mnohoúhelníkového) tvaru a je rozrušen mnoha dalšími impakty, přičemž dva nejvýraznější krátery na okraji jsou Rutherfurd (jihovýchodní část valu) a Porter (severovýchodní část valu). Západní část narušují menší Clavius L a Clavius K.\n\nZajímavý je řetězec postupně se zmenšujících kráterů, který se stáčí proti směru hodinových ručiček a může posloužit jako test pro amatérské dalekohledy. Obsahuje krátery Rutherfurd (největší), Clavius D, Clavius C, Clavius N, Clavius J, Clavius JA (nejmenší).\n\nZápadně od Clavia leží kráter Scheiner, severozápadně Longomontanus (průměr 145  km), jihozápadně Blancanus, severovýchodně Maginus.\n\nPojmenován je podle německého matematika a astronoma Christophera Clavia.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "964067", "url": "https://cs.wikipedia.org/wiki?curid=964067", "title": "Bojótie (historické území)", "text": "Bojótie (historické území)\n\nBojótie, Boiótie nebo Boeotie (řecky Βοιωτια, Boiótia) je historické území ve starověkém Řecku. Odpovídá přibližně stejnojmenné regionální jednotce v kraji Střední Řecko. \n\nBojótie leží na sever od východní části Korintského zálivu, na západě ji od Fókidy odděluje pohoří Elikóna, na jihovýchodě ji od Megaridy odděluje pohoří Kithairon, ale nejdelší hranici na jihovýchodě má s Attikou, na severu hraničí s Opuntskou Lokris a s Eubojským zálivem. Geograficky tvoří Boiotie přirozený celek a má z velké části přirozené hranice. Téměř celé území historického kraje v současnosti tvoří stejnojmennou regionální jednotku, náležející do kraje Středního Řecka, zasahuje však i do regionálních jednotek Fthiótidy, Euboie \"(malá severovýchodní část Bojótie, přiléhající k euboiskému městu Chalkis)\", malá část \"(bývalá obec Erythres)\" je v rámci regionální jednotky Západní Attiky součástí moderního kraje Attiky.\n\nV severní části leželo rozsáhlé jezero Kopais, odvodněné a proměněné na zemědělskou půdu roku 1892. Z jezera se už ve starověku odváděla voda zčásti podzemními umělými kanály.\n\nVe starověku a v řecké mytologii hrála Bojótie významnou roli. Důležitými městy byly Théby jako vojenská pevnost, Plataje a Orchomenos jako obchodní středisko. Protože byla etnicky homogenní, snažily se Théby po staletí o její politické sjednocení, dosáhly však jen volné federace (Bojótský spolek), hlavně s náboženským významem. Théby byly většinou rivalem Athén a často se proti nim spojovaly se Spartou; patrně také proto platili Bojóťané v Athénách za zabedněné hlupáky. Politický význam Bojótie a Théb skončil po zničení města Alexandrem Velikým roku 335 př. n. l. Z Bojótie pocházela řada významných mužů jako Pindaros, Hésiodos nebo Plútarchos a v Bojótii podle tradice zemřel evangelista svatý Lukáš.\n\n"}
{"id": "964068", "url": "https://cs.wikipedia.org/wiki?curid=964068", "title": "Jörg Guido Hülsmann", "text": "Jörg Guido Hülsmann\n\nJörg Guido Hülsmann (* 18. května 1966) je německý ekonom, hlásící se k rakouské ekonomické škole, a univerzitní profesor. V současné době učí na univerzitě ve francouzském Angersu, v minulosti působil na pařížské univerzitě Panthéon-Assas, University at Buffalo, a na Institutu Ludwiga von Misese v USA.\n\nZabývá se politickou ekonomií finančních trhů, teorií peněz a bankovnictví, a konceptuálními a filosofickými problémy ekonomické analýzy.\n\nDosáhl bakalářského titulu v oboru filozofie na Svobodné univerzitě Berlín a Master of Science v oborech inženýrství a ekonomická teorie na Technické univerzitě Berlín. Tam také v roce 1996 získal Ph.D. v ekonomii.\n\nV roce 2013 byl zvolen členem Evropské akademie věd a umění.\n\n\n"}
{"id": "964069", "url": "https://cs.wikipedia.org/wiki?curid=964069", "title": "Jilm pod Starou Ovčárnou", "text": "Jilm pod Starou Ovčárnou\n\nJilm pod Starou Ovčárnou je památný strom 300 m od křižovatky s komunikací v ulici Závodu míru v Sokolově.\n\nSolitérní jilm drsný, též horský (\"Ulmus glabra\") s nízkým válcovitým kmenem a hustou korunou tvořenou třemi silnými kosterními větvemi má měřený obvod 380 cm, výšku 20 m (měření 2008).\n\nZa památný byl vyhlášen v roce 2008 jako esteticky zajímavý strom, významný vzrůstem a dendrologicky cenný taxon a krajinná dominanta.\n\n\n"}
{"id": "964070", "url": "https://cs.wikipedia.org/wiki?curid=964070", "title": "Josef Čepický", "text": "Josef Čepický\n\nArmádní generál PhDr. Ing. Josef Čepický (15. srpna 1925 Horšice – 26. června 2005 Praha) byl český voják, náčelník Vojenské akademie Antonína Zápotockého.\n\nNarodil se ve vesnici Horšice jako syn zedníka. Za druhé světové války byl totálně nasazen na letišti Ruzyně. Ke konci války se mu podařilo z nasazení uprchnout a skrýval se v rodné vesnici. V r. 1945 ukončil studium na státním mužském ústavu učitelském v Plzni. Učitelský obor dostudoval po válce ve zrychleném kurzu.\n\nPrvní roky učil v Plzeňském kraji, později byl přemístěn do nově osidlovaného pohraničí. \nByl členem KSČ. Byl přijat do Československé lidové armády. V letech 1973–1986 byl náčelníkem Vojenské akademie Antonína Zápotockého.\n\n\n"}
{"id": "964071", "url": "https://cs.wikipedia.org/wiki?curid=964071", "title": "Lonchokarp", "text": "Lonchokarp\n\nLonchokarp (\"Lonchocarpus\") je rod rostlin z čeledi bobovité. Jsou to keře, stromy i liány se zpeřenými listy a purpurovými nebo bílými motýlovitými květy. Vyskytují se v tropické Americe a jeden druh také v Africe. Mnohé druhy obsahují rotenon a jsou domorodci používány jako tzv. \"barbasco\" k tradičnímu lovu ryb.\n\nLonchokarpy jsou stromy, keře a liány. Listy jsou střídavé, lichozpeřené, složené ze vstřícných, celokrajných lístků. Palisty u většiny druhů chybějí. Květy jsou motýlovité, purpurové nebo bílé, uspořádané v úžlabních nebo vrcholových složených hroznech. Kalich je miskovitý, na vrcholu zubatý až uťatý. Pavéza je široce vejčitá až obvejčitá, na bázi nehetnatá. Křídla jsou připojena ke člunku. Tyčinek je 10 a jsou dvoubratré, horní tyčinka je na bázi volná a zbývajících 9 je srostlých. Semeník obsahuje 2 až 12 vajíček. Plody jsou tenké, papírovité až tlusté a dřevnaté, většinou nepukavé, řidčeji pukající horním švem nebo rozpadavé na jednosemenné díly. Obsahují 1 až 12 semen.\n\nRod \"Lonchocarpus\" zahrnuje asi 120 druhů. Je rozšířen v tropické Americe od Mexika po Peru a severní Argentinu, druh \"Lonchocarpus laxiflorus\" se vyskytuje v tropické subsaharské Africe.\n\nU druhu \"Lonchocarpus utilis\" nejsou známy květy ani plody, přestože se jedná o v tropické Americe hojně pěstovaný druh. Množí se pouze vegetativně pomocí kořenových řízků.\n\nKořeny přinejmenším některých druhů, např. \"Lonchocarpus utilis\", \"L. urucu\" a \"L. floribundus\", obsahují flavonoid rotenon, toxický zejména pro ryby a vodní bezobratlé. Rotenon je z druhu \"L. urucu\" průmyslově získáván.\n\nRod \"Lonchocarpus\" je blízce příbuzný s rodem \"Derris\", pocházejícím z tropů Starého světa. V některých botanických systémech jsou z rodu \"Lonchocarpus\" vyčleňovány rody \"Deguelia\", \"Muellera\" a \"Philenoptera\".\n\nNěkteré druhy, např. \"Lonchocarpus utilis\", \"L. floribundus\" a \"L. urucu\", používají domorodí indiáni v tropické Americe k tradičnímu lovu ryb. Tyto rostliny jsou v Latinské Americe nazývány \"barbasco\". Šťáva z rostlin se nalije do vhodně vybrané vodní plochy a omámené ryby se poté posbírají z hladiny. \"L. floribundus\" je používán k přípravě šípového jedu a v Brazílii také k likvidaci mravenců atta.\n\nKůra \"L. pictus\" je v tropické Americe lokálně používána při ošetřování kožního onemocnění známého jako růže.\n\nDřevo druhu \"L. hedyosmus\" je pevné a dobře opracovatelné a je v Jižní Americe používáno zejména na stavby.\n"}
{"id": "964072", "url": "https://cs.wikipedia.org/wiki?curid=964072", "title": "Epifytické kaktusy", "text": "Epifytické kaktusy\n\nEpifytické kaktusy jsou kaktusy rostoucí v tropických vlhkých oblastech epifyticky v korunách stromů. Pokud do této skupiny řadíme celé rody, pak je výstižnější název lesní kaktusy, neboť řada druhů roste teresticky nebo semiepifyticky a jako popínavé rostliny nebo liány využívají ostatní vegetaci jako oporu. Vyžadují odlišné pěstování od kaktusů z pouštních a polosuchých oblastí, např. zeminu s vyšším podílem humusu, intenzívnější hnojení nebo částečné stínění. Mnohé jsou známé hrnkové a převislé rostliny.\n\nNěkteré kaktusy prošly zajímavým evolučním vývojem. Napřed prošly fází sukulence a přizpůsobily se suchému aridnímu prostředí. Poté se navrátily do vlhkých biotopů. Rostou v mlžných horských lesích, ve stálezelených tropických lesích či v galeriových lesích podél řek. Okrajově se vyskytují v polosuchých lesních formacích. V těchto oblastech rostou i primitivní listnaté kaktusy \"Pereskia\" a opunciovité \"Pereskiopsis\". Protože v prostředí bujné vegetace se svým pomalým CAM metabolismem nemohou konkurovat rychle rostoucím druhům bylinného patra, uchýlily se do korun stromů. Zde je silnější sluneční záření a voda po dešti rychle stéká a osychá. Rostou epifyticky a svým nositelům neškodí. Druhotně se nachází i na příkrých skalních stěnách.\n\nV průběhu evoluce ztratily listy a tak si musely potřebný povrch pro fotosyntézu zvětšit jinak. Některé zploštily své stonky do článků připomínajících listy tzv. fylokladia. Jiné stonky zúžily a protáhly do liánovitého tvaru dorůstající až několik desítek metrů délky. Na stonku se mnohdy vyskytují přídavné a přísavné kořeny, které vyrůstají na zastíněné straně stonku, kde hledají možnost opory (tzv. negativní fototropizmus) . Některé mají noční květy, které mohou být přes čtvrt metru široké.\n\nEpifytických kaktusů známe asi 200 druhů. Na rozdíl od ostatních kaktusů, u kterých pěstitelé upřednostňují čisté botanické druhy, se pěstují především hybridy, které jsou široce komerčně nabízeny.\n\nTropické epifytické kaktusy mají dvě centra výskytu. Skupina \"Rhipsalideae\" má centrum v atlantickém deštném pralese v jihovýchodní Brazílii s přesahem do Bolívie, okrajově až do Argentiny, Uruguaye, Paraguaye a Peru. Několik druhů zasahuje až do Střední Ameriky. Skupina \"Hylocereeae\" má centrum ve Střední Americe až Mexiku. Několik druhů migrovalo do Jižní Ameriky.\n\n\"Rhipsalis baccifera\" (dříve chápaný jako více druhů) se vyskytuje v Jižní a Severní Americe, ale i v tropické Africe, na Madagaskaru, na Srí Lance a na ostrovech Indického oceánu. Je tak nejvíce rozšířeným kaktusem vůbec. Je to jediný zástupce celé čeledi rostoucí mimo americký kontinent. Předpokládá se zavlečení ptáky.\n\nSeznam obsahuje epyfitické rody kaktusů uznané v klasifikaci kaktusů podle International Cactaceae Systematics Group. V závorce jsou častěji užívaná synonyma. (lit.: \"Anderson E. F.\", 2001). Obě skupiny patří do podčeledi \"Cactoideae\".\n\n\n\n\n\n\n\n\n\n\n\nZahrnuje druhy tvořící kompaktní nebo převislé keříky a trsy až několik metrů převislé. Stonky se skládají spíše z drobných článků. Nikdy nejsou šplhavé. Květy spíše menší, s holou trubkou. Otevírají se ve dne, zůstávají otevřené i v noci. Plody jsou malé, holé, kulovité bobule. Semena spíše menší. Skupina zahrnuje čtyři rody, ale z minulosti je známo mnoho synonym. Rod \"Schlumbergera\" má unikátní stavbu pylu a s ostatními se nekříží. Vymezení ostatních rodů je stále diskutováno.\n\nRod zahrnuje 6 druhů. Tvoří převislé keříky z mnoha kratších, navazujících a větvících se článků. Květy jsou stranově souměrné, zygomorfní. Patří sem známý vánoční kaktus.\n\nVánoční kaktus jsou hybridy 4 druhů rodu \"Schlumbergera\", dříve známé jako \"Zygocactus truncatus\" a ještě předtím jako \"Epiphyllum\". Vytváří keříky převislých větví z na sebe navazujících plochých článků. Jednotlivé články jsou asi 2 – 6 cm dlouhé, mají několik areol na okrajích a shluk areol na uťatém konci. Odtud vyrůstají další články a květy. Květy jsou stranově souměrné – zygomorfní a mají dvě série okvětních lístků za sebou. Původní formy měly oblé vroubkování článků, fialové květy a kvetly v zimě po podzimní periodě klidu. Tvorbu poupat indukovalo zkracování dne. Moderní hybridy mají cípaté články a květy všech barev a pěstírny je dodávají nakvetlé po celý rok.\n\nRod obsahuje 6 druhů, které tvoří převislé keříky z mnoha kratších, navazujících a větvících se článků. Květy se objevují na konci článků. Na průřezu oválné články a drobné květy má podrod \"Hatiora\" s druhy \"Hatiora cylindrica, Hatiora herminiae, Hatiora salicornioides\". Druhy podrodu \"Rhipsalidopsis\" mají ploché články a velké květy, jsou to \"Hatiora gaertneri, Hatiora rosea, Hatiora epiphylloides.\nVelikonoční kaktus zahrnuje dva druhy a jejich hybridy. \"Hatiora gaertneri\" je větší a známější. Stonek z plochých cípatých článků je k nerozeznání od vánočního kaktusu. Květy však mají jen krátkou trubku, jeden kruh symetrických okvětních lístků a jsou trychtýřovitě rozevřené, až 7 cm velké. Barva květů původního druhu je šarlatová. Menší \"Hatiora rosea\" má květy talířovité, 3 – 4 cm velké, růžové s tmavším středem. V čisté formě se pěstuje málo. Velikonoční kaktusy jsou známější pod rodovým názvem \"Rhipsalidopsis\" nebo také \"Epiphyllopsis\".\n\nDalší druh nabízený v obchodech je \"Hatiora salicornioides\". Články mají zajímavý tvar připomínající obrácenou láhev. První třetina článku je úzká, pak se válcovitě rozšiřuje a z tupého konce vyrůstají další články-lahvičky. Květy jsou velmi drobné, žluté až oranžové.\n\n\"Hatiora epiphylloides\" má drobné ploché články a žluté květy, \"Hatiora herminiae\" má drobné oválné články a růžovofialové květy, oba druhy jsou vzácné.\n\nNazývá se podle tvaru plodů také korálkový kaktus, nebo počeštěně ripsalky. Poměrně druhově početný (35 druhů) a tvarově rozmanitý rod. Rostou převážně převisle. Některé druhy mají drobné, válcovité články vytvářející husté keříky, jiné mají šlahouny dlouhé. Stonky mohou být válcovité, vícehranné s naznačenými žebry, nebo i listovitě zploštělé. Jsou převážně bez trnů. Květy jsou velmi drobné, početné, obvykle bílé. Drobné, kulovité, bílé, červené, fialové, méně často žluté a zelené plody připomínají korálky nebo plody jmelí. Jsou často nabízeny v květinářstvích jako převislé rostliny.\n\nRod zahrnuje 15 druhů. Stonky jsou převislé, listovitě ploché, případně mají více listovitých žeber. Větví se v bočních partiích. Mnohdy jsou otrněné. Drobné květy jsou převážně v odstínech červené a oranžové, dále také krémové a bílé (Lepismium houlletianum). Objevují se ve velkém počtu podél žeber stonku. Rostliny jsou podobné některým druhům \"Rhipsalis\", kam také byly často řazeny. \n\nEpifytické nebo i ze země šplhající liánovité rostliny. Zahrnuje druhy tvořící vzpřímené nebo převislé keře a trsy, často také rostliny šplhavé, až desítky metrů dlouhé. Stonky se skládají spíše z dlouhých článků, jsou zploštělé nebo nesoucí několik tenkých žeber. Květy jsou střední až velmi velké, s trubkou holou nebo s vlnou i trny. Květy jsou převážně noční, někdy denní. Otevírají se ve dne, zůstávají otevřené i v noci. Plody jsou kulovité bobule, někdy značně velké. Semena jsou střední až velká.\n\nRod zahrnuje asi 20 druhů. Tvoří keře o velikosti 0,5 – 3 m. \"Epiphyllum grandilobum\" je popínavé a může dosáhnout délky až 100 m. Mladé stonky jsou listovitě zploštělé. Někdy jsou výhony zpočátku vícežeberné, úzké a až později se zplošťují a rozšiřují. Staré bazální partie stonku mohou ztloustnot do kruhovitého tvaru a zdřevnatět. Areoly jsou většinou holé, bez trnů. Botanické druhy rodu \"Epiphyllum\" mají noční květy s velmi dlouhou trubkou s trny. Vnějšní okvětní lístky jsou úzké a řídké, sytěji zbarvené, často tmavě žlutě až zlatavě. Vnitřní lístky jsou široké, polouzavřené, převážně bílé, někdy krémové. Původní druhy rodu \"Epiphyllum\" pěstují jen botanické zahrady a specialisté. První exempláře dovezla do Evropy již Kolumbova výprava. Ne všechny druhy rodu \"Epiphyllum\" rostou epifyticky např. \"Epiphyllum oxypetalum\".\n\nZnačně nesourodý rod o asi 16 druzích. Zahrnuje druhy se stonky listovitě zploštělými, s více hranami i se silným stonkem s kulovitým průřezem. Květy jsou všech tvarů a velikostí, miniaturní trubičkovité, nebo zygomorfní souměrné, či symetrické, široce rozevřené. Jsou sem řazeny dva důležité druhy, \"Disocactus (Aporocactus) flagelliformis\", který je jedním z nejdéle pěstovaných kaktusů a \"Disocactus (Heliocereus) speciosus\", též dlouho pěstovaný, který přikřížením vnesl červenou barvu do původně bělokvětých listových kaktusů rodu \"Epiphyllum\".\n\nListový kaktus, taktéž ševcovský kaktus (byl pěstován za okny chudých řemeslníků) je známý i pod názvy, \"Phyllocactus, Epiphyllum\" nebo \"xEpicactus\". Jsou to hybridy a multihybridy, vznikly z botanických druhů epifytních kaktusů především z \"Disocactus (Nopalxochia) phyllanthoides\" a \"Epiphyllum crenatum\" přikřížením \"Disocactus (Heliocereus) speciosus\", který přinesl červenou barvu květů a vzpřímený vzrůst a dalších druhů. Vytváří trsy vzpřímeně či prohnutě rostoucích plochých zelených nebo načervenalých stonků, okolo 30 – 50 cm dlouhých. Na vroubkované hraně jsou areoly s nepočetnými štětinovitými trníčky. Kalichovité květy jsou 5 až 25 cm velké. Mají různé barvy, nejběžněji růžovou, červenou a bílou, moderní hybridy také Zahradnicky je pěstován již asi 350 let. Jsou velmi populární v USA a každoročně je registrováno několik nově vyšlechtěných odrůd.\nPojmenování \"ševcovský kaktus\" se používá pro kříženec Disocactus × jenkinsonii neboli Disocactus × hybridus. \n\nRod 18 druhů šplhavých cereusů, které koření v zemi a šplhají do korun stromů. Nejde tedy o pravý epifyt, ale o liánu. Dosahují délky několika desítek metrů a hmotnosti i stovek kg, rekordní změřená rostlina měla délku 100 m. Stonky jsou obvykle trojkřídlé, zaškrcené na jednotlivé segmenty-články. Tvoří přísavné kořeny. Areoly jsou plstnaté, bez trnů nebo s malými trníčky. Květy jsou velké, dlouhé až 35 cm a široké až 30 cm, noční, většinou bílé. Mají vnější užší, barevnější korunní lístky a vnitřní široké, tvořící bílý kalich. Vzácně jsou červené. Plody jsou velké, s dužinou plnou drobných semen. Plody \"Hylocereus undatus\" se nazývají \"\"Dračí ovoce\"\" nebo obecně Pitahaya. Pěstuje se v tropech nejen v Americe pro jedlé plody a též jako okrasná kvetoucí a pokryvná rostlina na zdech.\n\nZnačně nesourodý rod o asi 30 druzích. Rostliny jsou šplhavé či epifytické kaktusy. Stonek je různých tvarů, listovitě zúžený a hluboce vykrajovaný, nebo křídlatý, bičovitý až okrouhlý. Rostliny dosahují délky 5 m a více. Noční květy mají vnější užší, barevnější korunní lístky a vnitřní lístky široké. Plody jsou větší, trnité, s velkým množstvím drobných semen.\n\nKrálovna noci je druh \"Selenicereus grandiflorus\". Stonky jsou tenké a velmi dlouhé, bičovité, s několika nevýraznými žebry. Areoly nesou několik krátkých, sklovitě bělostných trnů. Noční květy mohou být až 30 cm velké a silně voní. První série úzkých zlatožlutých okvětních lístků je široce rozevřená do okolí. Druhá série vytváří bělostný polouzavřený kalich. Celý květ vypadá jako velký porcelánový šálek na zlatém podšálku. Je užívána i v lidové medicíně. Jako královna nebo princezna noci jsou pro stejné květy označovány i další druhy, \"Selenicereus hamatus, Selenicereus pteranthus, Selenicereus urbanianus\".\n\nJedlé plody poskytuje ananasový kaktus \"Selenicereus setaceus\" a žlutá pitahaya \"Selenicereus megalanthus\", dnes řazená do rodu \"Hylocereus\".\n\nRod o 6 druzích. Tvoří keříky ze zploštělých, beztrných článků. Květy jsou drobné, bílé až krémové. Drobné plody jsou bílé, někdy s růžovým nádechem.\n\nRod má 9 druhů a jeho centrem je Kostarika. Stonky jsou ploché, nebo křídlaté až 5žeberné, obvykle do 1 m délky. Jsou členěny na články. Trny jsou jemné. Noční květy jsou žlutobílé až růžové, 3 – 10 cm velké. Plody různých barev, kulovité.\n\n\n"}
{"id": "964077", "url": "https://cs.wikipedia.org/wiki?curid=964077", "title": "Lípa u pomníčku v Hruškové", "text": "Lípa u pomníčku v Hruškové\n\nLípa má dutý kmen, nepravidelnou korunu, jež se naklání nad silnici. Roste v nadmořské výšce 590 m. Koruna stromu sahá do výšky 22 m, obvod kmene měří 387 cm (měření 2007). Lípa je chráněna od roku 2007 jako krajinná dominanta, historický důležitý strom s významným vzrůstem a jako součást kulturní památky.\n\n"}
{"id": "964081", "url": "https://cs.wikipedia.org/wiki?curid=964081", "title": "Obléhání Bystrice", "text": "Obléhání Bystrice\n\nObléhání Bystrice (v originále Obliehanie Bystrice) je opera slovenského skladatele Jána Cikkera na vlastní libreto podle stejnojmenné novely Kálmána Mikszátha (\"Beszterce ostroma\", v češtině vyšlo jako \"Poslední hradní pán\").\n\nVe své předposlední opeře se Ján Cikker poprvé obrátil ke komické látce. Stejně jako u ostatních svých zralých oper si napsal libreto sám, a to podle stejnojmenného románu Kálmána Mikszátha. Ten vyšel ve slovenském překladu jako \"Posledný hradný pán\" (podobně v češtině: \"Poslední hradní pán\"), Cikker však libreto napsal na základě původní maďarské verze a rozhodl se ponechat opeře i její titul \"Obléhání Bystrice\" (\"Beszterce Ostroma\"), který považoval za přiléhavější a který navíc odkazuje na Cikkerovu rodnou Bánskou Bystrici, přestože děj se celý odehrává na hranicích Trenčianské župy.\n\nCikker svou motivaci sám popsal takto: „Jako by nad dílem už od Mikszátha vál humor podzimu – lidsky, vše chápající, opouštějící, vyrovnaný. Právě pro tento humor jsem sáhl k námětu Mikszáthova románu. Druhou příčinou bylo, že v něm jde tak trochu o historickou záležitost. Hrdina románu – podivín a výstředník hrabě Štefan Pongrácz – skutečně žil, měl kaštel v Nededzi, pochován je ve Varíně. A konečně, lákalo mne i prostředí příběhu, naše, slovenské, které i Mikszáth dobře znal a miloval, vždyť z něho sám vyšel.“\n\nSkladatel začal na libretu pracovat v roce 1978, od března 1979 do konce roku 1981 pak skládal hudbu. Premiéra opery se pak konala 8. října 1983 ve Slovenském národním divadle.\n\nCikker čtyři kapitoly zhruba dvousetstránkového románu přetvořil do tří dějství opery; každé dějství má tři obrazy spojené orchestrálními mezihrami. Přitom učinil řadu nutných změn. Především se soustředil na postavu hraběte Pongrácze a dějovou linii jeho se přímo týkající; vedlejší linie týkající se osudů osiřelé dívky Apolónie před jejím setkáním s hrabětem zůstala pominuta. Řadu detailů a popisů, například běžného života na Pongráczově zámku, musela rovněž ustoupit. Především však byl změněn závěr příběhu: v románu Pongrácz odkazuje všechen majetek Apolónii a páchá sebevraždu, v opeře se sebevražda sice také koná, ale jen naoko: Pongrácz ji předstírá a díky ní se zbaví některých příživníků.\n\nZajímavým ozvláštněním libreta jsou literární citáty: v prvním obraze Estella recituje úryvek z Romea a Julie, herec-řečník v posledním obraze druhého dějství deklamuje úryvek Petőfiho básně \"O vlasti\" (v překladu Jána Smreka), ve třetím dějství zase student Bakra přednáší začáteční verše Vergiliovy \"Aeneidy\".\n\nStejně jako v Mikszáthově knize je hlavním tématem falešnost a prodejnost „reálného“ světa, reprezentovaného hraběcími „dvořany“ (jedinou pozitivní výjimkou je Apolónie). Pongráczův útěk do vysněného romantického středověku je tak snáze pochopitelný, ba racionálně odůvodnitelný, a hrabě jako „poslední rytíř“ získává sympatie skladatele i obecenstva. Na rozdíl od románu, v němž je hrabě jednoznačně popisován jako choromyslný, nechává ostatně Cikker úsudek mnohem více na divákovi: „Zda je hrabě blázen, nebo si dělá blázny z ostatních – tuto otázku nechávám otevřenou… Významnější je, že na konci odpouští těm, kdo ho podváděli, a rozezvučí své ušlechtilé struny.“\n\nPodle režiséra první inscenace B. Krišky „příběh i jeho operní a dramaturgická podoba oplývají bizarností prostředí, charakterů i situací“. Tomu odpovídá i Cikkerova hudba, pohybující se na hranicích tragiky, lyriky a komiky, ve vykreslení Pongráczových dvořanů až grotesky. Zpěvní linie je o něco melodičtější než u bezprostředně předcházejících skladatelových oper, zejména hlavní hrdina má několik ariózních míst (přípitek Kateřině Medicejské v 1. dějství, přípitek na smířenou městu Bánské Bystrici v 2. dějství), vcelku však výrazně převažuje deklamační recitativ. Těžiště hudby se nalézá v orchestru, který má v průběhu příběhu mnoho příležitostí pro pregnantní taneční a pochodové plochy (tance na hradních slavnostech ve stylu 19. století i Pongráczova „středověku“, vojenské pochody i pompézní hudba „bystrického poselstva“…) – jsou to nejpůsobivější úseky díla. Jako v jiných operách zde Cikker v hudbě využívá paralelního kreslení dvou různých úrovní („popředí“ a „popředí“), což ve výsledku vede k polytonální až atonání melodii.\n\nCikker svůj úmysl v komické opeře, která pro něho byla novým žánrem, napsal: „… šlo mi v této opeře o humor jemný, nenásilný, ne groteskní, křiklavý, hlučný, jarmareční. Aby člověk vycítil, že tam úlohu hraje i lidské srdce.“ Podle názoru muzikologa Viléma Pospíšila „… komičnost příběhu vyjadřují více jevištní situace než Cikkerova hudba, protože skladatel zůstává většinou věrný stylu svých mistrovských vážných výtvorů, než aby objevoval v této sféře skutečně nové světy v odlehčených polohách hudebního vtipu a pravé veseloherní úsměvnosti.“\n\nNa své tvrzi v Nededzi žije koncem 19. století hrabě Štefan Pongrácz (1835–1886). Je to podivín a v očích většiny lidí blázen: před světem se uzavírá do své rytířské středověké fantazie, považuje se za pána nad životem a smrtí svých poddaných a středem jeho obdivu je Kateřina Medicejská. Okolo hraběte se to jen hemží různými příživníky, kteří ho ve svůj prospěch v bláznivých představách podporují a přistupují na jeho nápady. Mezi nimi je i tanečnice Estella: hrabě ji kdysi vykoupil z cirkusu, protože pro svůj hrad potřeboval „hradní paní“, její naděje na sňatek s hrabětem se však nenaplnily.\n\nPři veselé „středověké“ zábavě u stolu se hrabě dostane do půtky se svým synovcem, baronem dr. Behenczym, tajným Estelliným milencem, který se pokouší lékařsky vyšetřit Pongráczův duševní stav. Hrabě ho dává uvrhnout do šatlavy a hodlá nad ním uspořádat soud; rozešle všechny pro příslušné rekvizity a sám pronáší přípitek obrazu Kateřiny Medicejské. Estellina prosba o milost pro Behenczyho hraběte neoblomí. Přesto se baronovi podaří útěk, i s Estellou, a to do Bánské Bystrice. Hrabě Pongrácz se cítí uražen na cti a vyzývá město Bystrici, aby mu jeho hradní paní vydalo; dostane se mu přirozeně zamítavé a málo uctivé odpovědi. Hrabě je rozhodnut Bystrici pokořit vojensky a chystá výpravu proti ní.\n\nSirota Apolónie Trnovská ze žilinské měšťanské rodiny trpěla v péči řevnivých bratrů svého zemřelého otce tak, že jim utekla a pokusila se o sebevraždu ve Váhu; nakonec se jí ujme starosta Žiliny Blázy. Hrabě mezitím s pomocí svých „dvořanů“ sestavil „vojsko“ a táhne kolem Žiliny na Bystrici. Jeho společníci včetně starosty Blázyho si jsou vědomi, že pokud se o tomto nápadu dozvědí vyšší úřady, skončí hrabě v blázinci, a tím i jejich pohodlný život. Najmou tedy tlupu komediantů, kteří se vydávají za vyslance magistrátu města Bystrice. Ti se představí hraběcímu vojsku, hraběte poníženě odprosí a nabídnou mu za ztracenou hradní paní rukojmí – mladou Apolónii. Hrabě je usmířen a všichni připíjejí na zdar města Bystrice.\n\nProstá a živá Apolónie vnese do hraběcí rezidence jiný duch. Starý podivín k ní cítí otcovskou náklonnost a její přítomnost ho zlidšťuje, zato však přísně stráží její ctnost, a když na majálesové veselici při tanci políbí husar Erdödy, vyzve ho na souboj. Tím spíše nepřeje jejímu bratranci a snoubenci, advokátu Milanovi Trnovskému, kterého z kaštele vyžene. Milan se domluví s komedianty a s Estellou, která je za úplatek ochotna vrátit se na Nededzu, a brzy přichází zpět slavné „poselstvo magistrátu města Bystrice“, přivádí hraběti zpět uprchlou Estellu a žádá zpět svou rukojmí Apolónii, kterou Milan přichází „osvobodit“. Hrabě vyhotoví závěť v Apolóniin prospěch a předstírá svou smrt; to přinejmenším přiměje Estellu a „poselstvo“, aby odtáhli s nepořízenou. Pongrácz vstává z mrtvých, aby mladým snoubencům odpustil a slíbil vystrojit svatbu.\n"}
{"id": "964087", "url": "https://cs.wikipedia.org/wiki?curid=964087", "title": "PTAB", "text": "PTAB\n\nPTAB, nebo PTAB 2,5 je 2,5 Kg vážící pumička (1,5 Kg připadá na trhavinu) sovětské výroby (Rusky ПТАБ, zkratka z Противотанковая Авиабомба, \"Protitanková Letecká Bomba\") z období II. světové války. Byla hlavní zbraní Il-2 \"Šturmovik\" a dá se říci že teprve se zavedením této pumy do výzbroje se výše uvedené letadlo stalo opravdovým postrachem německých pancéřovaných jednotek (a nejen jich).\n\nJednalo se o pumu s kumulativním účinkem, která dokázala probít 60-70 mm homogenního ocelového pancíře, což v té době postačilo prakticky na každý tank, pokud přihlédneme k faktu, že tyto pumy na tank dopadaly shora, kde je pancíř slabší. Při její výrobě bylo současně pomýšleno na to aby byla snadno vyrobitelná a mohla se nasadit ve velkém množství. Každý Šturmovik byl schopen nést pod křídly 4 kontejnery a každý z nich obsahoval 48 těchto pumiček (v jiných zdrojích 72), nebo jich mohl nést v jednom prostoru 280. Minimální výška shozu, tak aby se puma stabilizovala a dopadla na cíl víceméně kolmo shora se uvádí 70 m. Pokud byl obsah kontejneru vypuštěn z výšky 70-100 m, což byla běžná operační výška pro tento typ zbraně, pumy zasáhly prakticky každé vozidlo v pásu 15×70 m, což umožňovalo i v té době asi 50% úspěšnost zničení cíle. Kontejner bylo možno v případě nouze odhodit celý. Při jednom útoku bylo možno vypustit 1-2 kontejnery.\n\nPumy byly vytvořeny v utajení a jejich první nasazení bylo 5. 6. 1943 v bitvě u Kurska a brzy si zajistily u posádek oblibu, takže do konce války jich sovětský průmysl vyprodukoval 14 615 916 kusů. Puma byla velmi spolehlivá a měla jednoduchý válcovitý tvar, kdy zadní cca 1/2 délky tvořily stabilizátory a přední část byla dutá (kumulativní nálož). Od roku 1943 byly považovány za hlavní protitankovou zbraň. Obsahovala 1,5 kg výbušné směsi TGA (směs tritolu, hexogenu a hliníkového prachu).\n\nKonstruktérem této zbraně byl inženýr Larion, kterému byl v lednu 1944 udělen Leninův Řád a v roce 1946 Státní cena SSSR. \n"}
{"id": "964088", "url": "https://cs.wikipedia.org/wiki?curid=964088", "title": "Jevgenij Něstěrenko", "text": "Jevgenij Něstěrenko\n\nJevgenij Jevgeňjevič Něstěrenko (: \"\", * 8. ledna 1938 Moskva) je ruský operní pěvec, přední basista své generace.\n\nNarodil se v Moskvě v rodině vojáka. S operou se seznámil z gramodesek, první celé operní představení viděl až v roce 1949, kdy se rodina přestěhovala do Čeljabinsku. Vystudoval nejprve Leningradský inženýrsko-stavební institut (měl se po otci stát vojenským inženýrem), ale už v té době začal brát soukromé hodiny od Marije Matvějevové. V roce 1965 ukončil studia na Leningradské konzervatoři Nikolaje Rimského-Korsakova (jeho spolužačkou byla např. Jelena Obrazcovová). V roce 1970 získal první cenu na IV. mezinárodní soutěži Petra Iljiče Čajkovského.\n\nJiž za studií na konzervatoři debutoval v roce 1962 jako kníže Gremin v Čajkovského \"Jevgeniji Oněginovi\" na scéně Malého operního divadla, kde se pak stal sólistou (1963 až 1967), dále působil jako sólista Kirovova leningradského divadla opery a baletu a od roku 1971 až do roku 2002 byl sólistou ve Velkém divadle v Moskvě. Mimo to ale hostoval na nejpřednějších světových scénách včetně La Scaly (debut jako Boris Godunov 1975), Metropolitní opery v New Yorku, Royal Opera House v Londýně atd.\n\nVynikal v ruských operách (mj. Čajkovskij: René v \"Jolantě\", Gremin v \"Jevgeniji Oněginovi\", Musorgskij: \"Boris Godunov\", Dosifej a Igor Chovanskij v \"Chovanštině\", Prokofjev: Kutuzov ve \"Vojně a míru\") a v operách Verdiho (Zachariáš v \"Nabuccovi\", Velký inkvizitor a Filip II. v \"Donu Carlosovi\", \"Attila\"), v Budapešti nastudoval Modrovouse v Bartókově \"Modrovousově hradu\" a v Praze byl prvním ruským umělcem, který v Národním divadle vystoupil v roli Vodníka v Dvořákově \"Rusalce.\" Dále vynikl jako Mefistofeles, a to jak v Gounodově \"Faustu a Markétce\", tak v Boitově \"Mefistofelovi\". Za jeho královskou roli je ale označován Boris Godunov, ztvárnil ho např. v New Yorku, Varšavě, Vídni, Buenos Aires, Washingtonu, Aténách, Bonnu, Budapešti, Paříži, Stockholmu, Tallinnu, Miláně, Tokiu, Hongkongu a také v Praze. Věnoval se též písním (Čajkovskij, Musorgskij, Rachmaninov, lidové písně a městské romance), v letech 1980 až 1981 realizoval unikátní cyklus čtyř koncertů, na kterém přednesl kompletní komorní dílo Modesta Petroviče Musorgského. Je uznávaným interpretem basového partu Šostakovičovy XIV. symfonie.\n\nMá plný hlas typicky ruské barvy a je nadaný a expresivní herec. Vynikající dikce mu dovoluje interpretaci rolí v originálním jazyce.\n\nDlouhá léta působí rovněž jako pedagog, zejména na moskevské Čajkovského konzervatoři (1975 až 1993, od r. 1981 profesor, po dlouhá léta také člen její rady) a na Musikhochschule ve Vídni. Je čestným profesorem Maďarské státní hudební akademie Férence Liszta. Působil v porotách mnoha mezinárodních pěveckých i jiných hudebních soutěží.\n\nNapsal celou řadu článků a publikací, zejména knihu \"Rozjímání o profesi \"(: \"\", 1985).\n\nV roce 1974 se stal členem Komunistické strany SSSR, v letech 1989 až 1991 byl členem Sjezdu lidových poslanců SSSR.\n\nJe ženatý, s manželkou Jekatěrinou roz. Alexejevovou má syna Maxima Něstěrenka, který působí jako grafik.\n\nV roce 1979 byl jmenován národním umělcem SSSR. Byl vyznamenán různými řády a vyznamenáními, např. Řádem Rudého praporu práce (1980), Leninskou cenou (1982), medailí Hrdiny socialistické práce (1988), Leninovým řádem (1988) a také maďarskými vyznamenáními Řádem Praporu a Řádem Míru a přátelství.\n\nZískal několik zlatých desek. Je nositelem rakouského titulu Komorní pěvec a řady oborových ocenění v různých zemích světa.\n\nJeho hlas je zaznamenán na více než 70 nahrávkách, z toho nejméně dvou desítkách operních kompletů. Vyšlo i několik alb písní v jeho podání. Jeho nahrávky vydávaly společnosti Melodija, EMI, Deutsche Grammophon, Ariola, Philips nebo Hungaroton.\n"}
{"id": "964090", "url": "https://cs.wikipedia.org/wiki?curid=964090", "title": "Varvara (Burgaská oblast)", "text": "Varvara (Burgaská oblast)\n\nVarvara je vesnice, jež se nachází asi 9 km od Careva v Burgaské oblasti v Bulharsku. Toto přímořské letovisko se nachází na pobřeží Černého moře, mezi městy Carevo a Achtopol, poblíž hranic s Tureckem.\n"}
{"id": "964091", "url": "https://cs.wikipedia.org/wiki?curid=964091", "title": "Krumova dynastie", "text": "Krumova dynastie\n\nKrumova dynastie byla bulharská chánská a carská (Preslav a Ochrid) dynastie v 9. a 10. století. Patřili do ní největší bulharští vládci Krum, Omurtag, Boris I., Symeon I. a Petr I. Bulharský. Mezi potomky Krumovy dynastie byli také vládci Sedmihradska.\n\n"}
{"id": "964101", "url": "https://cs.wikipedia.org/wiki?curid=964101", "title": "Bohumil Tomášek", "text": "Bohumil Tomášek\n\nBohumil Tomášek (21. června 1936 – 2. listopadu 2019) byl trenér, sportovní funkcionář a československý basketbalista, účastník Olympijských her 1960, dvakrát stříbrný medailista z Mistrovství Evropy 1959, 1967 a dvojnásobný mistr Československa 1960 a 1969. Vystudoval strojní fakultu ČVUT v Praze. Je zařazen na čestné listině zasloužilých mistrů sportu.\n\nS basketbalem začal při studiu na gymnáziu v Opavě. V československé basketbalové lize odehrál celkem 13 sezón v letech (1956-1969). V prvoligovém družstvu Spartak Sokolovo / od roku 1965 Sparta ČKD Praha odehrál 9 sezón (1956–1966), z toho jednu sezónu 1960/61 byl v Dukle Mariánské Lázně, dále tři sezóny (1966–1969) za Slavia VŠ Praha. Celkem získal devět medailí, se Spartakem Sokolovo šest medailí, jednu zlatou za titul mistra Československa 1960, stříbrnou za druhé místo (1959) a čtyři bronzové za třetí místa (1957, 1962, 1964, 1966), se Slavií VŠ Praha tři medaile, jednu zlatou za titul mistra Československa 1969 a dvě stříbrnjé za druhá místa (1967, 1968). V československé basketbalové lize po zavedení podrobných statistik zápasů (od sezóny 1962/63) zaznamenal 2645 bodů. V letech 1969–1972 hrál německou Bundesligu za SSV Hagen.\n\nS týmem Spartak Sokolovo / Sparta Praha se zúčastnil Poháru evropských mistrů v basketbale 1961, vyhráli 5 ze 6 zápasů. Vyřadili Wolves Amsterdam (Holandsko) a Torpan Pojat Helsinky (Finsko), neuspěli až ve čtvrtfinále proti CCA Steaua Bukurešť (Rumunsko), rozhodl rozdíl 8 bodů ve skóre ze 2 zápasů.\n\nS týmem Slavia VŠ Praha startoval třikrát ve FIBA evropských klubových pohárech. V Poháru evropských mistrů 1967 se probojovali do semifinále a skončili na třetím místě. V roce 1968 hráli ve finále soutěže FIBA - Pohár vítězů národních pohárů a v Athénách před 65 tisíci diváků prohráli s AEK Athény, Řecko 82-89. V roce 1969 tento pohár tým vyhrál po výhře ve Vídni nad Dynamo Tbilisi (Gruzie) 80-74.\n\nHrál na Olympijských hrách v Římě v roce 1960, dosažené páté místo je nejlepší umístění československého mužského basketbalu na OH. Na předolympijském turnaji (Bologna, Itálie) byl nejlepším střelcem Československa s 85 body v 5 utkáních (průměr 17 bodů na zápas) a na olympijském turnaji v 8 utkáních zaznamenal 103 bodů a s průměrem 12,9 bodu na zápas byl za Jiřím Baumrukem druhým nejlepším střelcem družstva, které v boji o 5. místo porazilo Jugoslávii 98-93 (Baumruk 34 a Tomášek 19 bodů).\n\nZúčastnil se pěti Mistrovství Evropy v letech 1959-67 se ziskem dvou stříbrných medailí. Hrál na Mistrovství Evropy 1959 v Istanbulu (2. místo), 1961 v Bělehradě (5. místo), 1963 ve Vratislavi, Polsko (10. místo), 1965 v Moskvě (7. místo) a 1967 v Helsinkách, Finsko (2. místo). Za reprezentační družstvo Československa odehrál za 12 let celkem 205 zápasů, z toho 46 utkání v oficiálních soutěžích FIBA, v nichž zaznamenal 417 bodů. V listopadu 1967 v Antverpách hrál dvě utkání za družstvo výběru Evropy.\n\nV roce 2001, v anketě o nejlepšího českého basketbalistu dvacátého století, skončil na 25. místě. V roce 2012 byl uveden do Síně slávy České basketbalové federace.\n\n\n\n\n\n\n\n\n"}
{"id": "964111", "url": "https://cs.wikipedia.org/wiki?curid=964111", "title": "Jozef Dunajovec", "text": "Jozef Dunajovec\n\nJozef Dunajovec (23. března 1933 Nesluša – 22. února 2007 Bratislava) byl slovenský novinář, publicista a autor literatury faktu.\n\nNarodil se v početné rodině v kysucké Nesluši, dětství prožil od svých pěti let ve Vinohradech nad Váhom. Vychodil vyšší rolnickou školu v Rakovici a pak odešel do Bratislavy, kde absolvoval Vysokou školu ekonomickou. Při studiu začal pracovat v redakci \"Smeny\" nejprve jako dopisovatel, později jako interní redaktor. Kromě toho působil v \"Roľníckých novinách\", \"Hospodárských novinách\", \"Novém slove\", \"Mladých rozletoch\", \"Predvoji\" a na Ministerstvu zemědělství a výživy SR. Externě přednášel budoucím žurnalistům na Filozofické fakultě Univerzity Komenského a psal pro ně vysokoškolské skripta. Svou novinářskou pouť na plný úvazek končil jako šéfredaktor časopisu \"Krásy Slovenska\".\n\nByl obdivovatelem přírody a jeho básnické srdce patřilo zejména Dunaji. Smysl svého života spojil s rytmem práce jednoduchých lidí slovenského venkova, který prošel pěšky křížem krážem. Jako rodák z chudých Kysuc měl vřelý vztah k obyčejným lidem, těžko vydělávajícím na každodenní chléb, rád s nimi rozmlouval a věnoval jim největší část své publicistické a knižní tvorby. Kromě mnoha zpráv, článků, statí, esejů i reportáží napsal osmnáct knih a byl spoluautorem dalších děl. Je nositelem prestižních literárních cen E. E. Kische a Vojtecha Zamarovského.\n\n"}
{"id": "964112", "url": "https://cs.wikipedia.org/wiki?curid=964112", "title": "Brigitte Nielsenová", "text": "Brigitte Nielsenová\n\nBrigitte Nielsenová (* 15. července 1963 Rødovre) je dánská herečka. Proslavila se v 80. letech 20. století, kdy si zahrála v několika velmi populárních snímcích. Popularitu podpořila neskrýváním svých fyzických předností, manželstvím se slavným americkým hercem Sylvestrem Stallonem (1985–1988) a hlavně skandály spojenými s jejich rozvodem.\n\nJe dcerou inženýra a knihovnice. Začínala jako modelka agentury \"Elite\". Fotografovala s Gregem Gormanem i Helmutem Newtonem. Roku 1985 si ji Dino De Laurentiis vybral pro titulní roli udatné červenovlasé bojovnice, která se s pomocí velekněze (Arnold Schwarzenegger) mstí kruté královně (Sandahl Bergmanová) za smrt svých rodičů ve fantasy snímku \"Rudá Soňa\" (\"Red Sonja\") (režíroval R. Fleischer), přestože nikdy nestudovala hereckou školu. Tím byla odstartována její hvězdná, byť nikoli dlouhá kariéra, podpořená i sňatkem se Sylvestrem Stallonem ve stejném roce. Jako svůdná Ruska Ludmila, olympijská vítězka v plavání, doprovázející svého manžela – amatérského mistra světa v boxu (Dolph Lundgren) – na setkání s americkým šampionem (Sylvester Stallone), účinkovala ve filmu \"Rocky IV\" (režíroval S. Stallone). O rok později se objevila v roli reklamní modelky Ingrid, kterou zachrání před sektou sadistických vrahů policejní specialista (Sylvester Stallone), v akčním kriminálním filmu \"Cobra\".\n\nDíky těmto dvěma filmům se její vzhled stal jedním ze symbolů nezávislé ženy 20. století: hrdé držení těla, mužské razantní pohyby, koketní obočí a pevně vyčesané, tužidlem zpevněné vlasy platinové blondýnky. Její poslední velká příležitost byla role sadistické profesionální vražedkyně Karly Fryové v kriminální komedii \"Policajt v Beverly Hills II\" (režíroval T. Scott). Pak už nezískala žádnou větší nabídku.\n\nSnažila se ještě prosadit v Evropě jako zpěvačka, a to deskou \"Every Body Tells a Story\" a hlavně společným duetem s rakouským zpěvákem Falcem (\"Body Next To Body\"), ale nepříliš úspěšně. Některé písně později produkovala i pod novým jménem Gitta Nielsen.\n\nPozději se definitivně přeorientovala na nenáročné „béčkové“ snímky. Dva z nich natáčela v 90. letech i v Československu – \"Peklo v řetězech II\" a \"Princezna Fantaghiro\".\n\n\n"}
{"id": "964127", "url": "https://cs.wikipedia.org/wiki?curid=964127", "title": "Rutherfurd (kráter)", "text": "Rutherfurd (kráter)\n\nRutherfurd je impaktní kráter oválného tvaru nacházející se na jihovýchodním okraji valové roviny Clavius v jižním sektoru přivrácené strany Měsíce. Má rozměry 48 × 54 km.\n\nRutherfurd je prvním a největším v řetězci postupně se zmenšujících kráterů uvnitř Clavia, který se stáčí proti směru hodinových ručiček a může posloužit jako test pro amatérské dalekohledy. Za ním následují Clavius D, Clavius C, Clavius N, Clavius J, Clavius JA (nejmenší).\n\nSevero-severovýchodně od Rutherfurda leží na severovýchodní části okrajového valu Clavia kráter Porter, jižně pak Gruemberger (průměr 94  km).\n\nPojmenován je podle amerického právníka a astronoma Lewise Morrise Rutherfurda, jenž proslul fotografiemi Slunce a Měsíce (tzv. astrofotografie).\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy a všechny leží vně kráteru Clavius.\n\n"}
{"id": "964134", "url": "https://cs.wikipedia.org/wiki?curid=964134", "title": "Svatobor (rozhledna)", "text": "Svatobor (rozhledna)\n\nRozhledna Svatobor je kamenná turistická vyhlídková věž s turistickou chatou na vrcholu hory Svatobor (845 m), která se nachází na severozápadě Šumavského podhůří a vytváří přirozenou dominantu nad městem Sušice. V anketě iDNES.cz v roce 2011 byla zvolena nejhezčí rozhlednou Plzeňského kraje. \n\nZ ochozu rozhledny se otevírá výhled na šumavský vrchol Ždánidla, protáhlé hřebeny Plesné a Poledníku a skalnaté temeno Velkého Javoru, na jihovýchodě je viditelný výrazný hřeben Boubína. V dálce je viditelný i useknutý kužel Přimdy, na severu se rýsuje hrad Radyně. Za zvlášť výborné dohlednosti jsou vidět dokonce i Alpy. \n"}
{"id": "964140", "url": "https://cs.wikipedia.org/wiki?curid=964140", "title": "Centrum transferu technologií VUT v Brně", "text": "Centrum transferu technologií VUT v Brně\n\nOdbor transferu technologií VUT v Brně (OTT) je součástí Vysokého učení technického v Brně a funguje jako prostředník mezi akademickou obcí a aplikační sférou, mezi vědci a podniky. Do září 2014 pracoviště existovalo pod názvem Útvar transferu technologií (ÚTT), v současnosti se pracoviště nazývá Odbor transferu technologií (OTT). Posláním OTT je ochránit duševní vlastnictví univerzity a pomáhat při uplatnění výzkumných výsledků v praxi. Během své existence OTT zajistilo právní ochranu desítkám vynálezů zaměstnanců VUT v Brně (na konci roku 2019 evidujeme již 660 ohlášených poznatků) a navázalo úspěšnou spolupráci s mnoha tuzemskými a mezinárodními podniky. OTT informuje vědce o oblasti ochrany duševního vlastnictví, zajišťuje ochranu vědeckých výsledků pomocí užitných vzorů, průmyslových vzorů a patentů a nabízí poradenství konkrétním podnikům při využití technologií z VUT v Brně.\n\nZa rok 2019 na OTT bylo ohlášeno celkem 70 nových poznatků, podařilo se ochránit 10 zaměstnaneckých vynálezů pomocí uděleného patentu, registrovalo se bezmála 20 užitných vzorů.\n\nV rámci ochrany duševního vlastnictví na evropském kontinentu byly na VUT v Brně v roce 2019 uděleny 4 evropské patenty.\nDalší zahraniční úspěchy potvrzuje udělení amerického, japonského a euroasijského patentu (2014) na \"holografický mikroskop\", vyvinutý na Fakultě strojního inženýrství, jehož licence byla prodána firmě Tescan již v roce 2011 a oceněna nejlepší spoluprací roku 2013 mezi firmami a výzkumnou sférou.\n\nChloubou roku 2013 je také prodej licence \"biotechnologie Hydal\" vyvinuté Centrem materiálového výzkumu Fakulty chemické společnosti NAFIGATE Corporation, o kterou je dále zájem i na čínském trhu.\n\nCentrum transferu technologií se podílí na realizaci těchto projektů:\n\n\n\n\n\n\n\n\n\n\n"}
{"id": "964143", "url": "https://cs.wikipedia.org/wiki?curid=964143", "title": "Transformní zlom", "text": "Transformní zlom\n\nTransformní zlom nebo transformní rozhraní je geologický termín popisující druh zlomu, u kterého je převládající pohyb na zlomu horizontální. Většina transformních zlomů je vázána na oblasti středooceánských hřbetů, kde dochází ke vzniku nové oceánské kůry, a tedy k akumulování napětí v zemské kůře. V těchto oblastech jsou tyto zlomy převážně ukryty pod mořskou hladinou. Nicméně nejvíce známé transformní zlomy, a současně i nejvíce nebezpečné, se nacházejí na okrajích tektonických desek. Typickým příkladem transformního zlomu je zlom San Andreas v Kalifornii či Severoanatolský zlom‎ v severním Turecku.\n\nTransformní zlom může být sinistrální či dextrální v závislosti na tom, jestli je pohyb pravostranný či levostranný. V případě, že se pohyb uskutečňuje proti směru hodinových ručiček (když pozorovatel stojí na jedné kře), jedná se o posun levostranný, tedy sinistrální, pokud se pohybují po směru hodinových ručiček je to pohyb pravostranný, tedy dextrální.\n"}
{"id": "964152", "url": "https://cs.wikipedia.org/wiki?curid=964152", "title": "Dord", "text": "Dord\n\nDord je irský bronzový roh; vykopané exempláře datují až do 1000 př.n.l., tedy do doby bronzové. Ví se o 104 originálních dordech, ke kterým přibyly koncem 20. století četné repliky.\n\nI když je původní hudební tradice spojená s dordem ztracena, soudobý irský hudebník Simon O'Dwyer se domnívá, že verze nástroje s velkým průměrem byly hrány podobně jako didgeridoo, verze s menším průměrem jako trubky či rohy . Při svých vystoupeních používá na nástrojích s velkým průměrem obě techniky, charakteristické pro hru na didgeridoo: cirkulární dech a modulaci barvy tónu. Simon O'Dwyer používá historicky věrné repliky dordů.\n\n\n"}
{"id": "964158", "url": "https://cs.wikipedia.org/wiki?curid=964158", "title": "Severoanatolský zlom", "text": "Severoanatolský zlom\n\nSeveroanatolský zlom (turecky Kuzey Anadolu Fay Hattı) je aktivní pravostranný transformní zlom probíhající Tureckem oblastí Anatolie v délce 1200 km až 1400 km, který vzniká na rozhraní dvou litosférických desek: Euroasijské a Anatolské. Zlom se rozkládá od Východoanatolského zlomu západně, propagující přes severní Turecko do Egejského moře. Výsledkem pohybu na zlomu je vznik extenzivní pánve, tzv. pull apart basin, v podobě Marmarského moře.\n\nNa zlomu probíhá aktivní pohyb, čímž vzniká řada různě silných zemětřeseních mající za následky různé škody na majetku a na životech. Z dlouhodobého pohledu byl ve 20. století znatelný pohyb výskytu zemětřesení na zlomu směrem na západ. Výzkum historických zemětřesení naznačuje, že pohyb výskytu zemětřesení má rychlost okolo 50 km/rok západním směrem. S ohledem na tento pohyb panují značné obavy o bezpečnost téměř 13 milionového Istanbulu, který leží 20 kilometrů severně od zlomu, a ke kterému se postupně zemětřesení přibližují.\n"}
{"id": "964159", "url": "https://cs.wikipedia.org/wiki?curid=964159", "title": "Josef Kasper", "text": "Josef Kasper\n\nJosef Kasper (28. března 1859 Slavětín – 24. března 1918 Mladé Buky) byl rakouský a český pedagog a politik německé národnosti, na počátku 20. století poslanec Českého zemského sněmu a Říšské rady.\n\nVystudoval reálnou školu a učitelský ústav v Trutnově a působil jako učitel v obci Mladé Buky. Byl členem okresního zastupitelstva a předsedal okresnímu hospodářskému spolku v Trutnově. Byl rovněž členem výboru Ústředního svazu německých zemědělských družstev v Čechách (\"Zentralverband\").\n\nNa přelomu století se zapojil i do zemské a celostátní politiky. V doplňovacích volbách v roce 1898 byl zvolen do Českého zemského sněmu. V zápisech z jednání sněmu je ale uvedeno, že poslancem se stal až po volbách konaných v dubnu 1900. Mandát obhájil v řádných volbách v roce 1901 v kurii venkovských obcí (volební obvod Trutnov). Politicky patřil k všeněmcům. Opětovně byl do zemského sněmu zvolen i ve volbách v roce 1908.Nyní se uvádí jako člen Německé radikální strany, stoupenec Karla Hermanna Wolfa.\n\nKromě toho byl zvolen ve volbách roku 1901 do Říšské rady (celostátní zákonodárný sbor), za kurii venkovských obcí, obvod Trutnov, Vrchlabí, Dvůr Králové atd. Uspěl i ve volbách roku 1907, konaných již podle všeobecného a rovného volebního práva (obvod Čechy 129). Mandát zde obhájil ve volbách roku 1911.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1907 usedl do poslaneckého klubu Německý národní svaz, v jehož rámci byl členem Německé radikální strany. V téže poslanecké frakci setrval i po volbách roku 1911.\n"}
{"id": "964172", "url": "https://cs.wikipedia.org/wiki?curid=964172", "title": "Jazýčkový kontakt", "text": "Jazýčkový kontakt\n\nJazýčkový kontakt je mechanický spínač ovládaný magnetickým polem. Byl vynalezen roku 1936 v Bell Telephone Laboratories. Jazýčkový kontakt se skládá z dvou feromagnetických jazýčků umístěných v hermeticky utěsněné skleněné trubičce. Kontakty jsou v klidovém stavu otevřeny a k jejich propojení dojde po přiblížení magnetického pole. Feromagnetický materiál jazýčků zesílí intenzitu přiloženého magnetického pole, čímž dojde k vytvoření dvou magnetů, které se svými protikladnými póly přitáhnou a vytvoří vodivé spojení. Po odstranění magnetického pole se jazýčky vrátí do své výchozí rozpojené pozice.\n\nOvládací magnetické pole může být generováno permanentním magnetem, nebo elektromagnetickou cívkou. Řešení s permanentním magnetem se využívá například pro detekci otevření dveří u zabezpečovacích systémů budov, nebo jako snímač přiblížení. Při ovládání jazýčkového kontaktu elektromagnetickým polem cívky vznikne jazýčkové relé.\n\nPřepínací jazýčkový kontakt je tvořen třemi jazýčky, z nichž dva jsou vyrobeny z feromagnetického materiálu a jeden z materiálu diamagnetického nebo paramagnetického. V klidovém stavu je přepínací jazýček spojen s diamagnetickým jazýčkem, který nezesiluje magnetické pole. Po přiblížení magnetického pole dojde k zesílení pole ve feromagnetických jazýčcích a následnému přepnutí. Po oddálení pole se přepínací jazýček opět vrátí do své výchozí polohy.\n\n"}
{"id": "964173", "url": "https://cs.wikipedia.org/wiki?curid=964173", "title": "Milan Voračka (1944)", "text": "Milan Voračka (1944)\n\nMilan Voračka (* 11. května 1944) je bývalý československý basketbalista, účastník Mistrovství světa v basketbalu mužů 1970, trenér a sportovní funkcionář. Je zařazen na čestné listině mistrů sportu.\n\nV československé basketbalové lize odehrál celkem 18 sezón v letech (1961-1979). Hrál 4 sezóny (1961-1965) za Spartak Tesla Žižkov, 10 sezón (1965-1969, 1971-1977) za tým Spartak Sokolovo / Sparta Praha, 2 sezóny (1969-1971) za RH Pardubice a 2 sezóny (1977-1979) za Slavia VŠT Košice. Se Spartou Praha získal 5 bronzových medailí za třetí místa (1966 až 1969 a 1976). V československé basketbalové lize (po zavedení podrobných statistik zápasů - od sezóny 1962/63) zaznamenal 8305 bodů a umístil se na 6. místě v historické tabulce střelců československé ligy.\n\nZa reprezentační družstvo Československa hrál na předolympijské kvalifikaci 1968 (Sofia) s umístěním na 4.místě, když ve 3 zápasech zaznamenal 31 bodů. Dále hrál na Mistrovství světa 1970 (Lublaň), kde Československo skončilo na 6.místě a v 5 zápasech zaznamenal 21 bodů. Celkem má na svém kontě 94 reprezentačních startů. \n\nJeho syn Milan Voračka (1977) hrál českou basketbalovou ligu a poté je trenérem a funkcionářem v oddíle basketbalu Sokol Pražský.\n\n\n\nCelkem 94 utkání za reprezentační družstvo Československa.\n\n\n\n"}
{"id": "964174", "url": "https://cs.wikipedia.org/wiki?curid=964174", "title": "Odd Future", "text": "Odd Future\n\nOdd Future Wolf Gang Kill Them All, zkráceně OFGKTA (OFWGK†Δ) nebo Odd Future je americká alternativní hip hopová skupina pocházející z Los Angeles. Lídrem skupiny je rapper a producent Tyler, the Creator, dalšími členy pak rappeři Hodgy Beats, Earl Sweatshirt, Domo Genesis a Mike G, zpěvák/rapper Frank Ocean (už není členem OF), producenti Left Brain, Syd Tha Kyd, Matt Martians, Hal Williams a dále Jasper Dolphin, Taco Bennetta a Lucas Vercetti. Skupina se pak dělí na několik menších hudeních uskupení: MellowHype, The Internet, The Jet Age of Tomorrow, EarlWolf, a MellowHigh.\n"}
{"id": "964176", "url": "https://cs.wikipedia.org/wiki?curid=964176", "title": "Karl Kirchhof", "text": "Karl Kirchhof\n\nKarl Kirchhof (27. ledna 1852 Liberec – 7. srpna 1929 Liberec) byl rakouský a český podnikatel a politik německé národnosti, na počátku 20. století poslanec Českého zemského sněmu.\n\nVystudoval obchodní akademii v Hamburku. Profesně působil jako velkoobchodník. V roce 1875 založil v rodném Liberci obchodní firmu. Od roku 1882 zasedal v liberecké obchodní komoře, v roce 1891 se stal jejím prozatímním prezidentem, od roku 1896 viceprezidentem. Poté, co zemřel prezident komory Alois Neumann, stal se Kirchhof roku 1915 jeho nástupcem v čele této podnikatelské korporace. Coby funkcionář komory se zasloužil o výstavbu železniční Severočeské transverzálky (\"Nordböhmische Transversalbahn\") spojující Liberec a Teplice.\n\nPočátkem 20. století se zapojil i do zemské politiky. Ve volbách v roce 1901 byl zvolen v kurii obchodních a živnostenských komor (volební obvod Liberec) do Českého zemského sněmu. Politicky patřil k Německé pokrokové straně (němečtí liberálové). Poslancem zemského sněmu pak byl ještě v letech 1910–1913 (ovšem jen formálně, sněm v té době pro trvalé česko-německé obstrukce fakticky nezasedal).\n\nDo veřejného života promlouval i po vzniku Československa, kdy byla rozpuštěna liberecká obchodní komora a Kirchhof se stal prezidentem její správní komise.\n\nZemřel v srpnu 1929.\n"}
{"id": "964179", "url": "https://cs.wikipedia.org/wiki?curid=964179", "title": "Percy Jones", "text": "Percy Jones\n\nJméno a příjmení Percy Jones nosí více různých osob:\n\n"}
{"id": "964180", "url": "https://cs.wikipedia.org/wiki?curid=964180", "title": "Percy Jones (hudebník)", "text": "Percy Jones (hudebník)\n\nPercy Jones (* 3. prosince 1947) je velšský baskytarista. Koncem šedesátých let byl členem skupiny The Liverpool Scene. V roce 1975 spoluzaložil skupinu Brand X, se kterou hrál až do jejího rozpadu pět let poté; v letech 1992 až 1999 skupina opět fungovala a Percy Jones byl opět jejím členem. V letech 1976 až 1977 byl členem skupiny Soft Machine a během své kariéry spolupracoval i s dalšími hudebníky, mezi které patří Brian Eno, Steve Hackett, David Sylvian nebo Suzanne Vega.\n\n\n"}
{"id": "964182", "url": "https://cs.wikipedia.org/wiki?curid=964182", "title": "Kosmas (pražský biskup)", "text": "Kosmas (pražský biskup)\n\nKosmas († 10. října nebo 10. prosince 1098) byl v letech 1091–1098 pražský biskup.\n\nO jeho původu není mnoho známo. Byl zvolen v roce 1091 pražským biskupem za zemřelého biskupa Jaromíra, kvůli sporům o říšský trůn a papežský stolec se jeho další potvrzení protáhlo. Investituru získal již na konci roku od Konráda v Mantově, ovšem biskupské svěcení přijal až roku 1095 od mohučského metropolity Rutharda (pražská diecéze byla součástí mohučské arcidiecéze).\n\nRoku 1096 prošli pražským podhradím účastníci lidové křížové výpravy vedení knězem Volkmarem a dopouštěli se násilí na Židech. Nutili je ke křtu, ty kteří se nechtěli podvolit, zabíjeli. Proti těmto výtržnostem se biskup Kosmas ostře postavil, neměl však takovou moc, aby jim dokázal zabránit, neboť kníže Břetislav II. byl toho času se svým vojskem v Polsku.\n\nKronikář Kosmas uvádí, že biskup Kosmas zemřel 10. prosince. Po Kosmově smrti byl zvolen biskupem Heřman.\n\nKosmas žil ve stejné době jako kronikář Kosmas, to někdy vede k záměně těchto osobností.\n"}
{"id": "964188", "url": "https://cs.wikipedia.org/wiki?curid=964188", "title": "Zora Jesenská", "text": "Zora Jesenská\n\nZora Jesenská (3. května 1909, Martin – 21. prosince 1972, Bratislava) byla slovenská spisovatelka, překladatelka, redaktorka, literární kritička. Byla neteří Janka Jesenského.\n\nPocházela z národně uvědomělé rodiny. Vzdělání získávala v Martině, později na Hudební a dramatické akademii v Bratislavě. Od roku 1935 pracovala v Martině jako učitelka klavíru, současně pracovala v ženském spolku \"Živena\", byla také redaktorkou časopisu Živena a pracovnicí Matice slovenské. V letech 1949-1950 vedla semináře v Bratislavě, v letech 1952-1956 byla redaktorkou, později se věnovala profesionálně překládání. Publikovala pod pseudonymem Neznámá čtenářka a E. Letričková. Aktivně se účastnila mezinárodních spisovatelských a novinářských akcích. V roce 1968 se výrazně angažovala, což způsobilo, že byla mezi prvními pronásledovanými intelektuály. Zemřela v Bratislavě, ale pohřbena je na Národním hřbitově v Martině. Jejím manželem byl Ján Rozner.\n\nZabývala se především teorií a kritikou překladu. Vynikla v uměleckém překladu ruské (Anton Pavlovič Čechov, Michail Šolochov, Fjodor Michajlovič Dostojevskij), francouzské, anglické (William Shakespeare), bulharské a německé literatury. Za své překlady ze slovanských jazyků získala Cenu Janka Jesenského a později národní cenu za překlad děl \"Válka a mír\" a \"Tichý Don\".\n\n\nvýběr\n"}
{"id": "964189", "url": "https://cs.wikipedia.org/wiki?curid=964189", "title": "Tufový prstenec", "text": "Tufový prstenec\n\nTufový prstenec je typ malé sopky vznikající jako výsledek interakce vystupujícího magmatu s povrchovou či podpovrchovou vodou v procesu nazývající se jako freatomagmatismus. Během kontaktu vody s magmatem dochází k přeměně vody na páru, její expanzi a následně k explozi. Exploze způsobuje fragmentaci magmatu a vede k následnému vzniku sopečného popela, který je následně ukládán a kompaktován do tufů. Charakteristickým vzhledem této sopky je velká kruhová, ale relativně mělká deprese, která má lehce vystouplé okraje tvořené vyvrženými kusy tufů a podložních hornin. Okraje, většinou nižší než 50 metrů, jsou tvořeny kompaktními uloženinami pyroklastického materiálu často tvořící snadno rozpoznatelné tenké vrstvy. Velikost klastů se většinou pohybuje v rozmezí sopečného popela až lapill. Příbuznými druhy sopek jsou maary a tufové kužele.\n\nTufové prstence vznikají v oblastech, kde se nachází blízko pod povrchem zdroj podzemní vody, či v mělkých tělesech povrchové vody. V některých případech může dojít k situaci, že se zdroj vody vyčerpá, či je její přívod do místa sopečné erupce přehrazen uloženými pyroklastiky, mechanismus erupce se může změnit z freatomagmatismu na jiný, například výlevný či Strombolského typu. Tufové prstence často vytvářejí rozsáhlá smíšená sopečná pole, ve kterých je možné pozorovat taktéž tufové kužele, maary a sypané kužele. \n\nCharakteristickým příkladem tufových prstenců je Diamond Head ležící na Havajských ostrovech, Caldera Blanca na Lanzarote, či Crater Elegante v Mexiku. Předpokládá se, že tufové prstence by mohly existovat i na Marsu, kde jsou známy na jeho povrchu důkazy výskytu jak tekoucí vody, tak i sopečné činnosti.\n"}
{"id": "964190", "url": "https://cs.wikipedia.org/wiki?curid=964190", "title": "Jojo Moyesová", "text": "Jojo Moyesová\n\nJojo Moyesová, rodným jménem Pauline Sara Jo Moyes Arthur (* 1969), je britská spisovatelka a novinářka. Je jedním z mála autorů, kteří dvakrát získali cenu pro nejlepší romantický román roku. Její knihy byly přeloženy do jedenácti světových jazyků. Mezi její nejznámější díla patří \"Poslední dopis od tvé lásky\" a \"Než jsem tě poznala\".\n\nNarodila se v roce 1969 v Londýně. Studovala na Royal Holloway a Bedford New College.\n\nV roce 1992 získala stipendium financované novinami The Independent na postgraduální studium žurnalistiky na City University v Londýně. Následně pracovala pro The Independent příštích deset let (s výjimkou jednoho roku, když pracovala v Hong Kongu pro Sunday Morning Post). V roce 2002 se stala dopisovatelkou pro noviny Arts and Media Correspondent.\n\nV roce 2002 se stala spisovatelkou na plný úvazek, když vyšla její první kniha \"Sheltering Rain\", nicméně stále ještě publikovala články pro The Daily Telegraph.\n\nJe jednou z mála autorů i autorek, kteří získali dvakrát cenu pro nejlepší romantickou knihu roku. Poprvé cenu vyhrála v roce 2004 za \"Foreign Fruit\" a poté v roce 2011 za \"Poslední dopis od tvé lásky\" (\"The Last Letter From Your Lover\"). \n\nŽije na farmě v Saffron Walden v Essexu se svým manželem, novinářem Charlesem Arthurem, a jejich třemi dětmi. Zastupuje ji literární agentka Sheila Crowley z agentury Curtis Brown.\n\n\n"}
{"id": "964191", "url": "https://cs.wikipedia.org/wiki?curid=964191", "title": "Ničivá vlna", "text": "Ničivá vlna\n\nNičivá vlna (1963, Далёкая Радуга) je vědeckofantastický román ruských sovětských spisovatelů bratrů Strugackých odehrávající se ve 22. století v tzv. Světě Poledne. Tématem románu je problém odpovědnosti vědců vůči jejich okolí za své pokusy\n\nRomán se odehrává roku 2156 na planetě Duha, kde se již třicet let provádějí pokusy s technologií nulové transportace (zkráceně nula-T) založené na teleportaci. Vedlejším produktem každého pokusu jsou vždy dvě energetické Vlny pohybující se od pólu k rovníku. Někdy jsou malé a ihned se rozpadají, jindy jsou větší a ničí části planety i s infrastrukturou. Doposud šly tyto velké Vlny vždy zastavit pomocí tzv. charybd, tj. velkých telemechanických tanků vybavených lapači energie.\n\nDěj se odehrává během jednoho dne, kdy se díky opakovaným pokusům zhroutí časoprostor planety a od obou pólů se směrem k rovníku blíží dvě gigantické Vlny. Brzy se zjistí, že jsou nezničitelné a nezastavitelné. Obyvatelé planety, mezi kterými jsou nejen vědci, ale i ženy a děti, se shromáždí v úzkém metropolitním pruhu podél rovníku. Autoři tak vytvořili prostředí, ve kterém mohou zkoumat chování lidí v kritické situaci.\n\nK planetě se blíží velká dopravní loď \"Střela\", ale ta nemůže dorazit včas. Na Duze je k dispozici pouze malá výsadková loď \"Tariel II\", které velí Leonid Gorbovskij. Zatímco rada Duhy projednává, jak, koho a co zachránit, přichází Gorbovskij s návrhem, který všichni nakonec přijmou. Nechá ze své lodi odstranit veškeré vybavení pro mezihvězdné cestování a nechá na ní nalodit děti a matky s novorozenci a naložit také ty nejcennější výzkumné materiály. Samotný Gorbovskij se svou posádkou odmítnou na loď nastoupit, aby udělali místo pro jiné. \"Tariel II\" je pak poslán na oběžnou dráhu kolem planety, aby vyčkal příletu \"Střely\".\n\nZbytek dospělého obyvatelstva pak čeká na okamžik, kdy se obě Vlny spojí v metropolitní oblasti. Plány vyhrabat hlubokou jeskyni nebo podplavat Vlnu se ukazují jako nereálné. Všem je jasné, že zahynou. Gorbovskij tráví své poslední hodiny důstojně a v klidu na pláži. Na konci románu se ale ukáže, že jeden z obyvatelů planety určitě přežije. Je to Camille, nesmrtelný kyborg, který je posledním z tzv. Ďáblovy třináctky, tj. ze skupiny vědců, kteří se rozhodli propojit se stroji. Camille však říká, že tyto pokusy se nezdařily. Člověk se nemůže stát necitelným strojem a přestat být člověkem.\n\n\n"}
{"id": "964196", "url": "https://cs.wikipedia.org/wiki?curid=964196", "title": "Ondrej Plachý", "text": "Ondrej Plachý\n\nOndrej Plachý, pseudonym \"A. P. Honoribus\" (18. ledna 1755, Čabradský Vrbovok - 7. srpna 1810, Nové Mesto nad Váhom) byl slovenský evangelický farář, vzdělanec, spisovatel, novinář a vydavatel.\n\nPocházel ze zemanské rodiny z Čabradský Vrbovok u Krupiny a vzdělání získával v Ipeľský Kosihe a Chrastincích u rodičů, později navštěvoval školy v Sudici, Malých Zlievcích, Rimavské Sobotě. V letech 1771–1777 studoval teologii na lyceu v Bratislavě a v letech 1777–1779 na univerzitě v Jeně. Vysvěcen byl v roce 1782. Po absolvování působil jistý čas jako vychovatel, později jako zástupce rektora banskoštiavnického gymnázia. Poté byl evangelickým farářem v Kostelných Moravcích, později dvacet let v Martině, kde žil ve velké bídě. Roku 1791 byl delegovaný člen sněmu Leopolda II. v Budíně a v Pešti. Od roku 1804 byl farářem v Novém Městě nad Váhom, kde i o šest let později zemřel.\n\nJako spisovatel byl velmi plodný. Je známo 23 jeho literárních a vědeckých prací, z nichž bylo 8 slovenských a ostatní latinské. Psal básně, překlady básní, historické studie, práce pedagogické, církevní agendy a mnohá další díla. V roce 1785 založil v Banské Bystrici učenou společnost \"Erudita societas slavica\", která vydávala měsíčník \"Staré noviny literního umění\". Jeho příspěvky zde i celková ideová linie Starých novin je poznamenána tzv. teistickým racionalismem i populární idealistickou filozofií předkantovskou, která vycházela z Leibnize a Christiana Wolffa. Plachý byl v tomto časopise odpůrcem francouzského materialismu, zejména ateisty Julien Geoffreye de la Metrieho i starověkého filozofa Epikura, přičemž zůstal na metafyzických pozicích (\"Epikurove zoufalství. Krivda nesmrtelné duše lidské, Atheizmus populární vyložený ...\"). Ve svých etických úvahách se důsledně stavěl za náboženskou toleranci, rovnoprávnost a spolupráci všech lidí bez ohledu na národní, rasové a sociální rozdíly. S tím korespondují i časté snahy redakce časopisu po propagaci náboženské snášenlivosti v rakouské monarchii.\n\n\n\n\n"}
{"id": "964198", "url": "https://cs.wikipedia.org/wiki?curid=964198", "title": "Hane Goši", "text": "Hane Goši\n\nHane Goši (跳ね腰) je judistická technika hodu, jedna z původních čtyřiceti od Jigora Kana. Patří do kategorie Nage Waza (techniky hodů) a do skupiny Koši Waza ( techniky prováděné pomocí boků ).\n\nTori vychýlí ukeho vpravo vpřed, současně přemístí špičku své pravé nohy k jeho pravé noze. Zakročením levou nohou provede tori obrat za stálého tahu obou paží. Zároveň soupeře nadráží pravým bokem a vnější částí stehna. Hod dokončí hlubokým předklonem, přičemž soupeře drží pevně přitisknutého ke svému boku.\n\n"}
{"id": "964203", "url": "https://cs.wikipedia.org/wiki?curid=964203", "title": "Australská hypotéka", "text": "Australská hypotéka\n\nAustralská hypotéka je finanční produkt Hypoteční banky. Jedná se o typ hypotečního úvěru s degresivním výpočtem úrokové sazby. To znamená, že čím více peněz si klient od banky půjčí, tím větší slevu na úrokové sazbě získá. Při vyšším úvěru tedy klient platí na úrocích méně (nižší sazbu). Odtud pochází i název – podle reklamního sloganu se jedná o hypotéku „se splátkami vzhůru nohama“.\n\nSlovní spojení „australská hypotéka“ je ochranná známka, zapsaná u Úřadu průmyslového vlastnictví v březnu 2013 s platností (právem přednosti) od 19. září 2012. Reklamní kampaň Hypoteční banky probíhala na podzim roku 2012, nová byla spuštěna na konci ledna 2014. \n\nPodobný výraz „Australian mortgage“ znamená v angličtině flexibilní hypotéku s možností předčasného splácení.\n\nAustralská hypotéka funguje jako klasický hypoteční úvěr. Je určena fyzickým i právnickým osobám a vždy je zajištěna zástavním právem k nemovitosti. Obvykle je zastavena nemovitost, která je zároveň úvěrem financována, není to ale pravidlem. Hypoteční úvěr může být účelový (vztažen ke konkrétní nemovitosti) nebo neúčelový (lze využít na cokoli).\n\nS americkou hypotékou, která je označována jako neúčelový hypoteční úvěr (tedy hypotéka na cokoli), nemá australská hypotéka nic společného.\n\nProtože se od klasického hypotečního úvěru příliš neliší, je zřejmé, že jde především o marketing. S marketingovým názvem a kampaní přišla Hypoteční banka v roce 2012 a spolu s ní lze vidět animovaného klokana. Díky neobvyklému názvu a vtipné postavičce klokana se název australská hypotéka v českém povědomí rychle uchytil.\n\nDegresivní výpočet úrokové sazby znamená, že se zvyšujícím úvěrem klesá úroková sazba. Takže při výši úvěru do 1 mil. Kč klient ušetří 0,1 procentního bodu, nad 1 mil. Kč klient ušetří 0,2 procentního bodu, nad 2 mil. Kč ušetří 0,3 procentního bodu, nad 3 mil. Kč pak 0,4 procentního bodu, atd.\n\nVyužití australské hypotéky je dle jejich podmínek výhodné v případě, že si klient přemýšlí o částce úvěru a jeho výši. V případě vyššího úvěru totiž může financovat jednak nemovitost, ale i rekonstrukci nemovitosti a vybavení (tehdy se jedná o kombinovanou australskou hypotéku, tedy účelovou i neúčelovou). Klient tak získá mnohem dříve vyšší komfort bydlení a díky tomu, že si vzal vyšší úvěr, dostane i slevu v rámci podmínek australské hypotéky. Kvůli své 5leté fixaci je vhodná pro osoby, které si plánují půjčit vyšší objem finančních prostředků na období 5 a více let.\n\nSlovní spojení „australská hypotéka“ je ochrannou známkou, zapsanou pod číslem 330408 u Úřadu průmyslového vlastnictví 20. března 2013 s platností (právem přednosti) od 19. září 2012, jejímž vlastníkem je Hypoteční banka, a.s. Na rozdíl např. od americké hypotéky, která je obecným názvem, jej tedy může na českém trhu používat pouze tato finanční instituce. Nemohou proto existovat srovnání „australských hypoték“ od různých institucí a samotná Hypoteční banka může v budoucnu dle svého rozhodnutí změnit podmínky poskytování, nebo dokonce využít tento název pro zcela jiný produkt.\n\nV angličtině výraz „Australian mortgage“ znamená flexibilní hypotéku, kterou může klient (dlužník) předčasně splatit pomocí mimořádných splátek, zpravidla za cenu vyšší sjednané úrokové sazby. Poprvé byly nabízeny v 80. letech v Austrálii a v 90. letech se odtud jako „australské“ rozšířily na americký a britský finanční trh.\n"}
{"id": "964209", "url": "https://cs.wikipedia.org/wiki?curid=964209", "title": "Marigny-en-Orxois", "text": "Marigny-en-Orxois\n\nMarigny-en-Orxois je francouzská obec v departementu Aisne v regionu Hauts-de-France. V roce 2011 zde žilo 472 obyvatel.\n\nBézu-le-Guéry, Bussiares, Coupru, Dhuisy (Seine-et-Marne), Gandelu, Lucy-le-Bocage, Montreuil-aux-Lions, Veuilly-la-Poterie\n\n\"Počet obyvatel\" \n\n"}
{"id": "964214", "url": "https://cs.wikipedia.org/wiki?curid=964214", "title": "WTA Tour 2014", "text": "WTA Tour 2014\n\nWTA Tour 2014 představovala 44. ročník nejvyšší úrovně ženského profesionálního tenisu, hranou v roce 2014. Sezóna trvala od 30. prosince 2013 do 9. listopadu 2014. Zahrnovala 58 turnajů, až na výjimky, organizované Ženskou tenisovou asociací (WTA).\n\nDo okruhu WTA Tour se řadil Grand Slam – spolupořádaný Mezinárodní tenisovou federací (ITF), kategorie WTA Premier Tournaments, WTA International Tournaments, dále pak závěrečné turnaje sezóny Garanti Koza Tournament of Champions a WTA Tour Championships, stejně jako týmové soutěže organizované ITF – Fed Cup a Hopmanův pohár, z něhož nebyly přiděleny tenistkám body.\n\nJako světová jednička ve dvouhře vstoupila do sezóny Američanka Serena Williamsová a po celý rok neopustila čelo žebříčku. Počtvrté v kariéře zakončila sezónu na čele světové klasifikace. Američanka také ovládla hlavní statistiky, když vyhrála nejvíce singlových turnajů (7), probojovala se nejvyššího počtu finále (7) a na odměnách získala nejvyšší částku 9 317 298 amerických dolarů. Světové klasifikaci čtyřhry pak v úvodu vévodily Italky Sara Erraniová a Roberta Vinciová, které také skončily na prvním místě. Mezi únorem až červencem je ve vedení vystřídaly čínská hráčka Pcheng Šuaj a Tchajwanka Sie Su-wej.\n\nMužskou obdobou ženského okruhu byl ATP World Tour 2014.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –D/–Q/–Č/–X uvádí počet hráček dvouhry/hráček kvalifikace dvouhry/párů čtyřhry/párů mixu, (ZS) – základní skupina.\"\nSeznam uvádí tenistky (vítězky turnaje WTA, a/nebo ty, které byly klasifikovány alespoň jeden týden v Top 100 dvouhry a/nebo Top 100 čtyřhry žebříčku WTA), jež ohlásily ukončení profesionální kariéry, neodehrály za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2014:\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "964217", "url": "https://cs.wikipedia.org/wiki?curid=964217", "title": "Mr. Universe", "text": "Mr. Universe\n\nMr. Universe je kulturistická soutěž pořádána Národní amatérskou asociací kulturistů (NABBA). Pořádány jsou také soutěže \"Miss Figure\" a \"Miss Toned Figure\". První soutěž Mr. Universe se konala v roce 1948, zpočátku byla jen pro amatérské mužské kulturisty. Samostatná soutěž pro profesionály byla přidána v roce 1952.\n"}
{"id": "964221", "url": "https://cs.wikipedia.org/wiki?curid=964221", "title": "Krasoumná jednota", "text": "Krasoumná jednota\n\nKrasoumná jednota (někdy Krasoumná jednota pro Čechy, původní německý název: Kunstverein für Böhmen) byla společnost pro podporu umění existující v letech 1835–1940. Byla založena roku 1835 jako zemský spolek pro podporu výtvarného umění a třetinu jejích členů tvořila aristokracie. Ta měla většinu i v osmičlenném správním výboru. Poté, co se roku 1839 stal jednatelem tehdejší prezident Společnosti vlasteneckých přátel umění, hrabě Franz Anton II. von Thun und Hohenstein, stala se nejdůležitějším uměleckým spolkem 19. století činným v českých zemích. I dalšími prezidenty Jednoty byli představitelé české šlechty: Albrecht Kaunitz a Karel Buquoy.\n\nPočet přispívajících členů kolísal kolem 70, nejvýznamnějšími mecenáši byli císař František Josef I. a František Ferdinand d'Este. Štědrými mecenáši byli Thun-Hohensteinové, Lobkowiczové, Nostitzové, Schwarzenbergové, Buquoyové, Kaunitzové, ale též stavitel Josef Hlávka nebo rytíř Vojtěch Lanna.\n\nJako čestní členové byli uváděni (i posmrtně) významní malíři (Christian Ruben, Jaroslav Čermák, Josef Vojtěch Hellich, Gabriel Cornelius Ritter von Max), sochař Emanuel Max, architekt Josef Schulz, mecenáši (Vojtěch Lanna, hrabě Ervín Nostitz) nebo též od roku 1877 Böhmische Sparkasse (Česká spořitelna), která zaplatila náklady 2 milióny zlatých na stavbu budovy Rudolfina.\n\nJednota pořádala výroční prodejní výstavy (salony), nakupovala umělecká díla, vydávala grafické prémie. Formálně byla akciovou společností, založenou po vzoru podobných spolků v Německu.\nVýroční výstavy se konaly v různých šlechtických sídlech, od roku 1852 v Akademii v prostorách Klementina, poté (1865) na Žofíně a od roku 1885 v Rudolfinu. Od podzimu 1929 byla výstavní síň Krasoumné jednoty (ve které vystavovali i jiní umělci) v Pštrossově ulici č. 12, Praha 1.\n\nPodle stanov byla jedna pětina příjmů Jednoty odváděna do Veřejného fondu a rezervována na přímou podporu umění. Tento fond umožnil Jednotě financovat některé filantropické projekty (malířská výzdoba Belvederu a kaple sv. Anny v Katedrále sv. Víta, pomníky Karla IV. na Křižovnickém náměstí a maršála Radeckého na Malostranském náměstí) a pořádat výstavy zahraničních umělců z Paříže, Drážďan, Mnichova, Berlína, Düsseldorfu, Vídně nebo Skotska.\n\nRoku 1920 Jednota uspořádala posmrtnou výstavu Bohumila Kubišty, 1921 Ladislava Sutnara. Na výstavách Krasoumné jednoty byli představeni Emil Nolde a Max Pechstein (1924), Josef Čapek (1924), Vlaho Bukovac, August Brömse, Wenzel Hablik (1925), Paul Klee (1926) a v roce 1929 Jednota zprostředkovala prodejní výstavu francouzských výtvarníků, kde bylo možno zakoupit díla Fernanda Légera, Henriho Matisse, Pabla Picassa, Georgese Rouaulta nebo Augusta Rodina.\n\n\n\n"}
{"id": "964223", "url": "https://cs.wikipedia.org/wiki?curid=964223", "title": "Myiáze", "text": "Myiáze\n\nMyiáze jsou onemocnění obratlovců působená mušími larvami. Obvykle mouchy (nejvíce různé čeledi střečků a bzučivkovitých) kladou vajíčka do ran či na pokožku hostitele, kde se vylíhnou larvy, které požírají buď již odumřelou a nebo živou tkáň. Larvy některých čeledí se mohou vyvíjet i např. v nosní dutině či urogenitálním systému.\n\nMyiáze dělíme do dvou základních typů. U traumatických myiáz se vyvíjí větší počet larev v jednom místě, naopak u furunkolózních myiáz se larvy vyvíjejí jednotlivě v samostatných podkožních ložiscích.\n\nMouchy způsobující myiáze můžeme rozdělit do tří ekologických skupin podle vývoje jejich larev. Saprofágní druhy se vyvíjí v rozkládajícím se organickém materiálu a mohou napadnout poškozenou či infikovanou tkáň hostitele. Fakultativní druhy se taktéž živí jako saprofágové, ale mohou sami napadnout tkáň hostitele. Obligatorní paraziti se vždy vyvíjí v živé tkáni.\n\nDělíme myiáze na kožní, tkáňové, ušní, nosní, oční, střevní a urogenitálního systému.\n\nNa území ČR se v dnešní době vyskytuje pouze jeden druh.Jedná se o koutuli (Clogmia albipunctata) jež je invazním druhem původně z tropických a subtropických oblastí.Výskyt byl poprvé potvrzen v roce 2011.V r.2014 bylo v Praze známo jediné stanoviště,ale nyní (2016)je rozšíření pravděpodobně častější. Běžné jsou i u nás myíáze divoké zvěře či ropuch.\nV oblastech Asie, jižní a střední Ameriky a Afriky, kde se myiáze často objevují, mohou působit snížení dojivosti, nízké váhy dobytka či úhyn zvířat.\n\nPři pobytu v prostředí s možností nákazy je vhodné používat repelenty, pokožku zakrývat oblečením, spát v prostorech chráněných např. sítěmi v oknech či pod moskytiérami. U dlouhodobě nemocných pacientů, seniorů či u osob mentálně postižených se můžeme i u nás setkat se sekundárními myiázemi.\n\nPři traumatickém onemocnění je nutné chirurgické odstranění larev a je vhodná aplikace lokálních antibiotik. U furunkulózních případů je možná samoléčba, kdy se na lézi nanese vazelína, mastný krém či např. špek. Larva se udusí a je jí možno vymáčknout z rány. Je nutné dbát na to, aby v ráně nezůstal zbytek larvy.\n\nLarvy bzučivkovitých jsou laboratorně množeny a využívány v medicíně k urychlení léčby špatně hojících se ran, bércových vředů či při závažném diabetu.\n\nTaktéž ve forenzní kriminalistice je možné určení přibližné doby smrti podle stádia vývoje larev jednotlivých saprofágních druhů much.\n"}
{"id": "964226", "url": "https://cs.wikipedia.org/wiki?curid=964226", "title": "Franz Kliemann", "text": "Franz Kliemann\n\nFranz Kliemann (??? – 12. června 1905 Soběchleby) byl rakouský a český politik německé národnosti, na počátku 20. století poslanec Českého zemského sněmu a Říšské rady.\n\nProfesí byl rolníkem, hostinským a starostou v domovských Soběchlebech.\n\nNa přelomu století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Karlovy Vary). Politicky patřil k všeněmcům. Kromě toho byl zvolen ve volbách roku 1901 i do Říšské rady (celostátní zákonodárný sbor), za kurii venkovských obcí, obvod Karlovy Vary, Jáchymov, Kadaň atd.\n\nPatřil mezi hlavní propagátory všeněmeckého hnutí na sudetoněmeckém venkově. Po vzniku samostatné Německé agrární strany do ní nepřestoupil a zůstal loajální k Všeněmeckému sjednocení Georga von Schönerera. Byl členem ústředního výboru zemské zemědělské rady.\n\nZemřel v červnu 1905 po dlouhé nemoci způsobené následky dávného onemocnění malárií z doby bosenského tažení rakousko-uherské armády. Pohřben byl na hřbitově v Bohosudově.\n"}
{"id": "964228", "url": "https://cs.wikipedia.org/wiki?curid=964228", "title": "Charly-sur-Marne", "text": "Charly-sur-Marne\n\nCharly-sur-Marne je francouzská obec v departementu Aisne v regionu Hauts-de-France. V roce 2011 zde žilo 2 711 obyvatel.\nBassevelle (Seine-et-Marne), Bonneil, Bussières (Seine-et-Marne), Citry (Seine-et-Marne), Coupru, Crouttes-sur-Marne, Domptin, Essômes-sur-Marne, Nogent-l'Artaud, Pavant, Romeny-sur-Marne, Saulchery, Villiers-Saint-Denis\n\n\"Počet obyvatel\" \n\n"}
{"id": "964242", "url": "https://cs.wikipedia.org/wiki?curid=964242", "title": "Státní znak Chile", "text": "Státní znak Chile\n\nStátní znak Chile je tvořen modro-červeným, zlatě lemovaným, horizontálně děleným štítem, se stříbrnou pěticípou hvězdou uprostřed. Na štítu je péřová čelenka v národních barvách (modro-bílo-červená). Štítonoši jsou andský jelen (heraldicky vlevo) a kondor (heraldicky vpravo), oba korunovaní zlatými korunkami. Pod štítem je zlatá ozdoba, přes kterou je položena stříbrná stuha se španělským heslem POR LA RAZŌN O LA FUERZA ().\n\nStříbrná hvězda na znaku, schváleném podle návrhu anglického umělce Charlese Taylora Wooda, symbolizuje chilské indiány. Čelenka (kterou nosili i první chilští prezidenti) symbolizuje výkonnou moc, štítonoši svobodný život chilského lidu. Jejich korunky připomínají prvního námořníka, který se zmocnil cizí lodi, a za svou udatnost byl korunkou odměněn.\n\nOd roku 1535 bylo chilské území postupně kolonizováno Španěly a od roku 1568 se stalo severní a střední Chile součástí Místokrálovství Peru. 18. září 1810 vyvrcholily snahy o nezávislost povstáním kreolského obyvatelstva v Santiagu, po kterém byla ustanovena junta a vyhlášena nezávislost. V témže roce byl zaveden státní znak, který tvořil sloup (představující strom svobody), zakončený zeměkoulí. Nad sloupem bylo kopí překřížené vavřínovou ratolestí, nad nimi bílá, pěticípá hvězda s černým obrysem. Nad výjevem bylo latinské heslo POST TENEBRAS LUX (), pod ním AUT CONSILIO AUT ENSE (). Sloup doprovázely dvě domorodé postavy (muž a žena) s tradičními zbraněmi. Celý výjev byl někdy pokládán na bílý, oválný štít.\n\nPovstání bylo již v roce 1814 potlačeno generálem Marianem Osoriem z Peru a zavedeny španělské symboly. 12. února 1817 byla, po bitvě u Chacabuca, kde vojska generálů San Martina a O'Higginse porazila Španěly, obnovena chilská nezávislost. V červnu 1817 byl zaveden nový znak, vycházející z prvního znaku z roku 1814. Oválný štít se sloupem, zeměkoulí a hvězdou doplňovalo heslo LIBERTAD (). V říjnu byly do znaku přidány dvě zkřížené vlajky (není obrázek).\n\n12. února 1818 vyhlásili Chile nezávislost, ale teprve 23. září 1819 schválil senát nový státní znak. Ten tvořil modrý oválný štít se sloupem na mramorovém podstavci, zakončený zeměkoulí, nad kterou je bílá stuha s heslem LIBERTAD. Nad stuhou a po obou stranách sloupu byly bílé, pěticípé hvězdy. Štít byl orámován vavřínovou a palmovou ratolestí, v dolní části svázané stuhou v národních barvách (modro-bílo-červená). Pod znakem a ratolestmi byly vyobrazeny zbraně všech druhů. Horní hvězda symbolizovala provincii Santiago, postranní města Concepción a Coquimbo.\n\n9. července 1826 byla vyhlášena Republika Chile, v srpnu 1832 byl v této souvislosti zaslán do kongresu návrh nového znaku. Znak, který navrhl anglický umělec Charles Taylor Wood, byl oficiálně zaveden 24. června 1834 a užívá se (v nezměněné podobě) dodnes.\n\nSpolu s dalšími státními symboly byl výnosem č. 1534 ze dne 18. října 1967 definován a přijat státní znak v dosavadní podobě.\n\n"}
{"id": "964244", "url": "https://cs.wikipedia.org/wiki?curid=964244", "title": "Voluntarismus (filosofie)", "text": "Voluntarismus (filosofie)\n\nPojem voluntarismus může mít ve filosofii různý význam:\n\n"}
{"id": "964247", "url": "https://cs.wikipedia.org/wiki?curid=964247", "title": "Space navigator", "text": "Space navigator\n\nSpace Navigator (též „3D myš“) je vstupní zařízení počítače, obdoba joysticku, ale v 3D. Rozlišuje pohyb ve 3 osách i rotaci kolem nich, má tedy 6 stupňů volnosti. Hlavní částí je puk, který snímá pohyb a je umístěna na podstavci s pomocnými tlačítky. Do stejné kategorie patří i bratříčci tohoto zařízení: Space Traveler, Space Explorer a Space Pilot. Jednotlivé zařízení se liší počtem tlačítek a vybavením.\n\nJe to výborný pomocník pro profesionální grafiky a architekty vytvářející špičkové modely prostorových objektů v CAD, CAE či CAM. Významným výrobcem těchto zařízení je společnost 3DConnexion (divize známé společnosti Logitech), která podporuje přes 100 významných softwarových aplikací, včetně aktuálního Adobe Photoshopu CS3.\n\n"}
{"id": "964249", "url": "https://cs.wikipedia.org/wiki?curid=964249", "title": "Josef Kotlář", "text": "Josef Kotlář\n\nJosef Kotlář (3. března 1859 – 3. února 1928 Pševes u Kopidlna) byl rakouský a český politik, na počátku 20. století poslanec Českého zemského sněmu a Říšské rady.\n\nDlouhodobě působil jako okresní starosta v Libáni. Bydlel v obci Pševes.\n\nPočátkem 20. století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Jičín). Politicky se uvádí coby člen agrární strany. Kromě toho byl zvolen ve volbách roku 1907 i do Říšské rady (celostátní zákonodárný sbor), za obvod Čechy 040. Ve vídeňském parlamentu usedl do poslanecké frakce Klub českých agrárníků.\n\nJeště v roce 1927 oslavil 30. výročí nástupu do starostenské funkce. Zemřel v roce následujícím.\n"}
{"id": "964262", "url": "https://cs.wikipedia.org/wiki?curid=964262", "title": "Rybovské sedlo", "text": "Rybovské sedlo\n\nRybovské sedlo, někdy nazývané též Sedlo Krížnej, je rozsáhlé travnaté sedlo na východním výběžku kríženského masivu ve Velké Fatře v nadmořské výšce 1317 m. Reliéfem nevýrazné sedlo se nachází v závěru Suché doliny a nad osadou Rybô, podle níž je pojmenováno.\n\nSedlem prochází Cesta hrdinů SNP z Krížné do sedla Velký Šturec, na kterou se zde připojuje stezka z Liptovské Revúce.\n\n\n"}
{"id": "964263", "url": "https://cs.wikipedia.org/wiki?curid=964263", "title": "Alois Kotrbelec", "text": "Alois Kotrbelec\n\nAlois Kotrbelec, literárně činný jako Věkoslav Lipanský (29. září 1849 Tábor – 7. února 1918 Tábor) ,byl rakouský a český advokát a politik, na počátku 20. století poslanec Českého zemského sněmu a starosta Tábora.\n\nPocházel z táborské měšťanské rodiny. Studoval v Jindřichově Hradci a Táboře a pak absolvoval práva na Karlo-Ferdinandově univerzitě v Praze. Profesně působil nejprve v soudnictví, později jako advokát. Byl činný i literárně, psal básně. V letech 1899–1918 zastával funkci starosty Tábora. Od roku 1886 zasedal v obecním zastupitelstvu a od roku 1889 i v městské radě. Zasloužil se o zřízení reálné školy a hospodářské akademie v Táboře. Za jeho starostování byla postavena elektrická dráha Tábor - Bechyně, nemocnice, vodárna a městské lidové lázně. Kotrbelec byl též členem okresního zastupitelstva a předsedou místní i okresní školní rady.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Tábor, Kamenice n. Lipou, Pelhřimov, Soběslav). Politicky se uvádí coby člen mladočeské strany. Mandát obhájil za týž obvod i ve volbách v roce 1908.\n\nByl mu udělen Řád Františka Josefa, válečný kříž II. třídy za občanské zásluhy. Město Tábor mu udělilo čestné občanství. Zemřel v únoru 1918.\n"}
{"id": "964266", "url": "https://cs.wikipedia.org/wiki?curid=964266", "title": "Suchá dolina (Velká Fatra)", "text": "Suchá dolina (Velká Fatra)\n\nSuchá dolina je údolí ležící na východní straně pohoří Velké Fatry na Slovensku. Protéká jí říčka Revúca. \n\nÚdolím prochází zeleně značený turistický chodník z Liptovské Revúce na Krížnou. Tato trasa začíná v části obce Vyšná Revúca jako zpevněná cesta; pokračuje údolím přes Hajabačku na rozcestí Rybovské sedlo, kde se napojuje na červenou značku směřující na Krížnou. Od Hajabačky vede též žlutá turistická značka směrem na Veterný vrch, Prašnicu, Valentovou a Horný Jelenec. Celá Suchá dolina je součástí národního parku Velká Fatra, kromě nejbližšího okolí říčky Revúce v nižších partiích. Pravý břeh říčky je v nižších partiích části ochranného pásma Národního parku Nízké Tatry.\n"}
{"id": "964283", "url": "https://cs.wikipedia.org/wiki?curid=964283", "title": "142857", "text": "142857\n\n142857 je šest periodických číslic čísla 1/7, formula_1, jedná se pravděpodobně o nejznámější cyklické číslo v desítkové soustavě. Pokud je vynásobeno 2, 3, 4, 5, nebo 6, výsledek je cyklická permutace sebe sama a koresponduje s opakujícími se číslicemi 2/7, 3/7, 4/7, 5/7, a 6/7.\n\nPokud se 142857 vynásobí číslem větším než 7, existuje poměrně jednoduchý proces jak dostat opět cyklickou permutaci čísla 142857. Sečtením pravých šesti číslic se zbylými číslicemi a opakováním, dokud nezůstane pouze 6 číslic. Vznikne opět cyklická permutace 142857, např.:\n\nNásobením násobkem čísla 7 vyjde opět po použití předešlého procesu číslo 999999.\n\nRozdíl kvadrátů prvního a druhého trojčíslí (kterékoli cyklické permutace 142857) dá (v absolutní hodnotě) opět cyklickou permutaci, např.:\n\nExistuje zajímavý model, podle kterého jde tato nekonečná řada sestavit. Krom toho, že se 1/7 skládá z opakování 142857, lze číslo napsat i s využitím zdvojení, řazení a sčítání, která dává 1/7.\n\nformula_2\n\nKaždý člen je dvojnásobek předchozího posunutý o dvě místa doprava.\n\n"}
{"id": "964286", "url": "https://cs.wikipedia.org/wiki?curid=964286", "title": "Plamének vlašský", "text": "Plamének vlašský\n\nPlamének vlašský (\"Clematis viticella\") je rostlina z čeledi pryskyřníkovitých (\"Ranunculaceae\").\n\nJedná se o dřevitou liánu, která dorůstá až do 3–6 m délky. Listy jsou 1–2x lichozpeřené, řapíkaté. Lístky jsou trojlaločné, celokrajné, lysé. Květy mají asi 4 cm v průměru, jsou modré, modrofialové až nachové, vyrůstají jednotlivě, úžlabní nebo vrcholové. Okvětní lístky jsou nejčastěji 4, lysé, jen vně tence plstnaté, široce vejčité, nejčastěji 15–25 mm dlouhé. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v červnu až v srpnu. Tyčinek je mnoho. Gyneceum je apokarpní, pestíků je mnoho. Plodem je nažka, která je na vrcholu zakončená jen krátkým přitiskle chlupatým přívěskem. Nažky jsou uspořádány do souplodí. Počet chromozómů je 2n=16.\n\nPlamének vlašský je přirozeně rozšířen v jižní Evropě, a to ve východním Středomoří od Itálie na východ, na Balkáně, v Malé Asii na východ po Kavkaz. Pěstovaný nebo i zdomácnělý ovšem může být i severněji. Člověkem zavlečený a zdomácnělý je i na několika místech v Severní Americe. V České republice není původní, ale pěstuje se jako okrasná liána, v teplých oblastech zřídka zplaňuje nebo je zdomácnělý.\n\n \n"}
{"id": "964288", "url": "https://cs.wikipedia.org/wiki?curid=964288", "title": "Gaderská dolina", "text": "Gaderská dolina\n\nGaderská dolina nebo Gader je údolí nacházející se ve středu turčanské části Velké Fatry. Dnes je jednou z nejznámějších údolí Slovenska, nejen proto, že je pohodlnou a zajímavou přístupovou cestou na Ostredok, Křížnou a ostatní vrcholy hlavního hřebene, ale zejména proto, že na tomto poměrně malém území je nahromaděno řada přírodních krás a zajímavostí.\n\nV roce 1921 Blatničtí rodáci bratři Siakeľovi v Gáderské dolině natočili první film o Jánošíkovi. Zde vznikly v třicátých a šedesátých letech 20. století i části druhého a třetího Bielikova filmu o tomto lidovém hrdinovi.\n\nSvéráznost a bohaté geologické členění Gaderské doliny ovlivnily horotvorné procesy v dávné minulosti. Ze skalních útesů Tlsté, stejně jako ze štíhlých věží Skalné k nám promlouvá dávná minulost. Šedé vápence a bílé dolomity jsou pozůstatky tropického moře, ve kterém kdysi vznikly. Pod Křížnou našli geologové úlomky korálových útesů a zkamenělé ulity dávno vymřelých mořských živočichů.\n\nO mohutných horotvorných přesunech, které celé toto území poznamenaly, svědčí impozantní stěny zvrásněných vápenců v Koňském dole, na Muráni, četné soutěsky a převisy v Dedošové, Lubené, Sokolově a celý vrcholový amfiteátr Tlsté.\n\nMěsto věží Skalná, vrchol Ostré, Pekárová a celá jižní dolomitická oblast s Blatnickou a Žarnovickou dolinou přitahují návštěvníky pitoreskností skalních útvarů. Jsou to však pouze drobné trhlinky v obrovských dolomitech. Vznikly při pohybu a tlaku celých ker, které byly základem pro toto velké sochařské dílo přírody. Do dnešních tvarů je pak vymodelovaly v průběhu mnoha tisíciletí slunce, voda, vítr a mráz.\n\nOd té doby, co se celá oblast stala souší, provedla voda velkolepé dílo zejména ve vápencích. Četné jeskyně, skalní dutiny, soutěsky, terasy, sloupy, brány a tunely se zde střídají s impozantními skalními věžemi z dolomitů a nápadně kontrastují s hladkými hřebeny sousední Necpalské doliny, nebo holnatými hřebeny Ostredku a Krížné, které údolí uzavírají. \n\nBranou do celého komplexu Gaderské doliny je vesnička Blatnica. Archeologické vykopávky svědčí o tom, že již v dávné minulosti zde sídlil člověk. Mezi nejvýznamnější památky patří sídliště Keltů, z doby železné, na blízké Plešovici. Z doby \"slovanské\" zase pochází vzácný blatnický meč, nalezený v roce 1876 v mohyle v katastru obce. \n\nAsi půl hodiny cesty od Blatnice vyčnívají na bradelnatém, smrky porostlém hřebeni zříceniny Blatnického hradu. Vznikl na přelomu 13. a 14. století, kdy ho dal postavit zvolenský župan Mikuláš Donč, aby hlídal cestu \"magna via\" (velká cesta), vedoucí z Nitry na Liptov a Oravu až do Polska. Poté byl ve vlastnictví kastelána Petra z Brezovca, v té době ztratil význam, protože se začala používat nová západnější cesta a z velké cesty se stala \"antiqua via\" (stará cesta). Posledními významnými vlastníky hradu byli od roku 1539 až do roku 1945 Révaiové, během jejich vlády prošel hrad rozsáhlou přestavbou. V roce 1742 byl hrad částečně zničen a od té doby postupně chátrá. Dnes jeho zříceniny zapadají do přírodní scenérie Gaderské doliny a hlásají zašlou slávu turčanských velmožů, kteří v středověku vládli nad tímto územím.\n\nPřímo nad Blatnicí se vypíná rozložitá Tlstá s mohutnými vápencovými galeriemi a kolmými stěnami, které klesají přímo do údolí. V masivu Tlsté se nacházejí četné díry a jeskyně různých velikostí. Nejznámější z nich je jeskyně Mažarná, v níž se našly zbytky jeskynního medvěda (dnes ve sbírkách SNM v Martině). Jeskyně byla i sídlem člověka z mladší doby kamenné. Z vrcholu Tlsté je úchvatný pohled na sousední Ostrou, Kozí skalu, hlavní hřeben Velké Fatry a na celou Turčianskou kotlinu.\n\nSměrem k hlavnímu hřebeni jsou úbočí strmější, mohutnější, údolí se zužuje a stěny soutěsky se přibližují. V horní části se Gader dělí na dvě větve, levostrannou Dedošovou dolinu, která pokračuje směrem do Drobkova a Větrného a pro pravostranné údolí Selenec. Do Selence se vstupuje přes mohutnou Čertovu bránu, za kterou se údolí rozšiřuje. Z rozeklaných dolomitových skal nejvíce vyniká město skalních věží Skalná dolina s nejvyšším bodem 1 290 metrů. Asi po pěti kilometrech uzavírá údolí národní přírodní rezervace Padva, domov medvěda hnědého. Je to pralesovitý kout se šumícími vodopády, který byl pro své výjimečné geomorfologické, botanické a zoologické hodnoty vyhlášen v roce 1972 Národní přírodní rezervací. Zatímco Dedošová dolina přechází v závěru do hlavního hřebene Velké Fatry, Selenec zakončují strmé svahy Smrekova s vyčnívajícími skalními jehlami, které jsou hustě porostlé kosodřevinou.\n\nOběma údolími tečou čisté potoky, které místy stékají strmými kaskádami. V čisté, studené vodě se objevují pstruzi a lipani. Po tisíciletích dravé proudy potoků vyhloubily dnešní údolí a vymodelovaly v ní různé útvary.\n\nGaderská dolina a její boční údolí jsou bohatě zalesněné. Rostou zde smíšené porosty s převahou buku, smrku a borovice. Místy se najde i javor, jedle a tis evropský. Staré jedle, smrky a borovice se vypínají na strmých srázech, galeriích a terasách Tlsté, Pekárové, Skalné a Koňského dolu. \n\nZvláštní pozornost návštěvníka si zaslouží květena Gaderské doliny, který je opravdovou botanickou zahradou. Na skalách kvete zlatavá prvosenka holá, nádherný koniklec slovenský, brambořík fatranský, bílozelený vemeník dvoulistý, protěž alpská, nápadný střevíčník pantoflíček, hvězdnice alpská, lilie zlatohlavá, jelení jazyk celolistý, vzácný lýkovec vonný a další druhy. Většinu z nich popsala první slovenská botanička Izabela Textorisová, která dlouhá léta působila v Blatnici. V Gaderské dolině a na západních svazích Velké Fatry roste i mnoho léčivých bylin, z nichž Blatničané lisovali v minulosti známé olejíčky. Později se z nich stali podomní obchodníci, bylinkáři, kteří cestovali se svými výrobky po celé Evropě, Malé Asii, pronikli dokonce i do Ruska a na Sibiř. Jejich stylové domy s typickými bránami jsou do dnešních dnů součástí architektury Blatnice.\n\nGader je bohatý i na různé druhy živočichů. Z lovné zvěře se zde vyskytuje především jelení zvěř, divočák, liška a vzácně i srnčí zvěř. V letech 1956-60 bylo do Gaderské doliny vypuštěno postupně 20 kamzíků alpského původu, kteří byli dovezeni z lokalit v České Kamenici a Jeseníků z České republiky. Kamzíkům se v Gaderské dolině dobře daří, zdržují se zejména na skalnatých místech v zóně nesouvislého lesa.\n\nHluboké lesy jsou domovem medvěda hnědého, jehož početní stavy se v poslední době výrazně zvýšily. Jeho rozšíření na Slovensku je ve Velké Fatře druhé největší po Nízkých Tatrách. Z dravců se v lesích vyskytuje i vzácný rys ostrovid a také vlk obecný. V údolí operují smečky vlků, které se sem tlačí z liptovské strany a z Ľubochnianské doliny. Jejich početní stavy se v poslední době zvýšily, čímž vzrostl i jejich tlak zejména na černou a vysokou zvěř, ale také na kamzíky.\n\nPestrou a druhově bohatou skupinu fauny zde tvoří ptactvo, zejména dravci v čele se vzácným a řídce se vyskytujícím orlem skalním, dále zde hnízdí výr velký, krkavec velký, poštolka obecná a také vzácný sokol stěhovavý. V hlubokých lesích žijí kurovití ptáci jako tetřev hlušec, jeřábek lesní. Zajímavým ptákem, který na sebe upozorňuje svým skřípavým hlasem, je ořešník kropenatý. Z datlů zde žije vzácný datlík tříprstý, datel černý a strakapoud bělohřbetý. V nemalé míře jsou zde zastoupeny i sýkory, králíčci, šoupálek, pěvuška modrá, křivka obecná, hýl obecný, čížek obecný a jiné. Typickým ptákem skal je vzácný zedníček skalní. V několika jeskyních kolem Tlusté se vyskytuje několik druhů netopýrů. Celkově zde žije okolo 110 hnízdících druhů ptáků.\nŠiroce je zastoupeno i drobné živočišstvo a hmyz. Z obojživelníků žijí ve zdejších lesích tři významné druhy čolků a to mlok skvrnitý, krásné zbarvený mlok horský a vzácný mlok karpatský. Ze žab jsou hojné skokan hnědý a kuňka žlutobřichá, vzácněji se vyskytují ropucha obecná a ropucha zelená. Z plazů jsou zde zastoupeni ještěrka obecná a ještěrka živorodá, kterou můžeme vidět i ve vyšších polohách. Na okrajích luk a slunných místech žije slepýš křehký, užovka hladká a také nejznámější slovenský had, zmije obecná. Z bohatého světa hmyzu zde žijí nápadní tesaříci, více druhů střevlíků, nosatci, mandelinky a jiné. Z motýlů zde poletují okáči, perleťovci, zákonem chráněný jasoň červenooký, otakárci a mnoho dalších. Svět hmyzu je pro návštěvníka nápadný zejména v horkých letních dnech, kdy je vzduch prosycen vůní kvetoucích květů, které jsou pro mnohé druhy velkým lákadlem.\n\nV Gaderské dolině se nacházejí téměř všechny chráněné druhy živočichů a rostlin, které se vyskytují v celé Velké Fatře. Je to téměř 3 000 druhů bezobratlých, 110 druhů ptáků a 60 druhů savců. I proto byl komplex Tlsté vyhlášen v roce 1972 Národní přírodní rezervací Tlstá a v roce 2002 Velká Fatra devátým slovenským národním parkem. Z Blatnice vede údolím na Blatnický hrad naučný chodník s pěti zastávkami a délkou trasy 1,8 km.\n\nPod pojem Gader se dnes zahrnují i ostatní údolí, které se nacházejí mezi Blatnici a hlavním hřebenem Velké Fatry. Součástí tohoto komplexu jsou již zmíněné údolí Dedošová a Selenec, ale i sousední Blatnická dolina, která se jim v mnohém podobá. Toto údolí je součástí zajímavého turistického okruhu Blatnica - Blatnická dolina - Kráľova studňa - Dedošová dolina - Gaderská dolina - Blatnica.\n"}
{"id": "964291", "url": "https://cs.wikipedia.org/wiki?curid=964291", "title": "Tlstá", "text": "Tlstá\n\nTlstá je výrazný vrch na západní straně Velké Fatry o nadmořské výšce 1373 m. Spolu s Ostrou tvoří výraznou dominantu horního Turce.\n\nHranice lesa probíhá pod jejím vrcholem, proto má vrcholová část formu luk s občasnými skalami. Jak už její samotný název napovídá, vrchol není ostrý, ale postupně se svažující. Je z něj rozhled na celou Turčianskou kotlinu.\n\n\n"}
{"id": "964293", "url": "https://cs.wikipedia.org/wiki?curid=964293", "title": "Tlstá (národní přírodní rezervace)", "text": "Tlstá (národní přírodní rezervace)\n\nNárodná prírodná rezervácia Tlstá ( \"Národní přírodní rezervace Tlstá\") je národní přírodní rezervace v oblasti Velké Fatry na Slovensku.\n\nNachází se nedaleko obce Blatnice v okrese Martin. Byla vyhlášená Úpravo Ministerstva kultúry SSR č. 3238/1981-32 z 30. června 1981 na rozloze 30 660 400 m. \n\nZachovalé porosty dubovo-bukového až smrkového lesního vegetačního stupně s výskytem vysokohorské, horské, teplomilné a slatinné vegetace. Od roku 1981 patří Tlstá mezi národní přírodní rezervace s rozlohou 3 066,04 ha. NPR Tlstá je tvořena výrazně skalnatým, zkrasovaným vápencově-dolomitovým komplexem. Sousedí s dvěma dalšími chráněnými územími a to NPR Veľká Skalná a NPR Padva.\n\nV chráněném území se nachází několik jeskyní, např.: Textorisové, Havranová, Stĺpová, Biela, Jelenia, V lome a Mažarná.\n\nPo žluté turistické značené trase č. 8639 (prochází NPR a končí na vrcholu Muráň), po modré turistické značené trase č. 2724 (prochází NPR), po zelené turistické značené trase č. 5641 (prochází NPR z vrcholu Ostrá na vrchol Tlstá).\n\n"}
{"id": "964295", "url": "https://cs.wikipedia.org/wiki?curid=964295", "title": "Blatnická dolina", "text": "Blatnická dolina\n\nBlatnická dolina je krasová dolina na západní straně Velké Fatry. Táhne se východo-západním směrem s délkou 8 km. Dolina je lemována vápencovými a dolomitovými útvary, které jsou porostlé vápencovými bučinami a borovicí.\n\nProtéká jí Blatnický potok a vede skrze ní zeleno značený chodník z Blatnice na Kráľovu studňu. Dolinou prochází též asfaltová cesta (se zákazem vjezdu motorových vozidel) a modře-značená cyklostezka. Odbočují z ní značkované chodníky přes Juriašovu dolinu na Ostrou a přes Rakytovskou dolinu na Drieňok.\n\n"}
{"id": "964296", "url": "https://cs.wikipedia.org/wiki?curid=964296", "title": "Kráľova studňa", "text": "Kráľova studňa\n\nKrálova studňa je hora ve Velké Fatře s nadmořskou výškou 1384 m. Leží v jejím hlavním hřebeni, západně od Krížné. Na jižních svazích je postaven Horský hotel Kráľova Studňa.\n\n\n"}
{"id": "964298", "url": "https://cs.wikipedia.org/wiki?curid=964298", "title": "Horský hotel Kráľova Studňa", "text": "Horský hotel Kráľova Studňa\n\nHorský hotel Kráľova Studňa je horský hotel a turistická ubytovna pod vrchem Kráľova studňa na Velké Fatře v nadmořské výšce 1277 m. Zařízení s celoročním provozem se nachází na cestě hrdinů SNP a dostupné je i cestou z Dolného Harmance. \n\nHotel začal fungovat v roce 1957 a v roce 2007 byl zrekonstruován. V současnosti nabízí ubytování v 16 pokojích (2, 3, 4 a 6 lůžkových) a 3 apartmánech v hotelové části nebo v 3 turistických pokojích. Pro nejnáročnější je k dispozici královský apartmán s vířivou vanou, krbem a velkou postelí.\n\nSlouží jako cíl vysokohorských túr i východisko pro výstupy na hlavní hřeben a vrchy (Krížna, Ostredok či Ploská). \n\n\n\n"}
{"id": "964300", "url": "https://cs.wikipedia.org/wiki?curid=964300", "title": "Seznam horských chat na Slovensku", "text": "Seznam horských chat na Slovensku\n\nToto je seznam horských chat na Slovensku.\n\n\n\n\n\n\n\n\n\n"}
{"id": "964302", "url": "https://cs.wikipedia.org/wiki?curid=964302", "title": "Georges Matheron", "text": "Georges Matheron\n\nGeorges François Paul Marie Matheron (2. prosince 1930 – 7. srpna 2000) byl francouzský matematik a geolog. Je znám jako zakladatel geostatistiky a spoluzakladatel (s Jean-Pierrem Serrou) matematické morfologie. V roce 1968 vytvořil na Pařížské důlní škole Centrum geostatistiky a matematické morfologie (\"Centre de Géostatistique et de Morphologie Mathématique\"). Je znám díky svému přínosu při definování krigování a matematické morfologie. Jeho klíčová práce je zveřejněna ke studiu a k nahlédnutí v online knihovně Centra geostatistiky ve Fontainebleau ve Francii.\n\nMatheron absolvoval \"École Polytechnique\" a později Pařížskou důlní školu (\"École de Mines de Paris\"), kde studoval matematiku, fyziku a teorii pravděpodobnosti (jako student Paula Lévyho).\nV letech 1954 – 1963 se podílel na francouzském geologickém průzkumu v Alžírsku a ve Francii. Byl ovlivněn prací Krigeho, Sichela a Wijse z jihoafrické školy zabývající se zlatými ložisky v pohoří Witwatersrand. Tento impulz ho vedl k vytvoření základů teorie pro odhad zdrojů, kterou nazval geostatistika.\n\nMatheronova [\"Formule de Minerais Connexes\"] se stala jeho \"Note Statistique No. 1\". 25. listopadu 1954. V tomto článku Matheron odvodil míru asociativní závislostí základních vzorků mezi olovem a stříbrem. 13. ledna 1955 upravil v jeho \"Rectificatif\" aritmetický průměr tříd olova a stříbra, protože jeho jádrové vzorky se odlišovaly v délkách. Odvodil, že délkově-váhový průměr olova a stříbra stoupne, ale nedokázal odvodit odchylky jeho vážených průměrů. Taktéž neodvodil míru asociativní závislosti mezi kovovými třídami základních vzorků jako měření prostorové závislosti mezi základními vzorky. Nezveřejnil jeho původní soubor údajů a pracoval většinou raději se symboly než se skutečně naměřenými hodnotami těchto zkušebních výsledků pro olovo a stříbro v základních vzorcích. 29. listopadu 1954 Matheronove \"Interprétation des corrélations entre variables aléatoires lognormales\" byli označeni za \"Note statistique No. 2\". V tomto dokumentu Matheron prozkoumal logaritmicko-normální proměnné a připravil půdu pro statistiku s používáním symbolů. Primární data mu umožnila posoudit, zda se olovnaté a stříbrné stupně odchýlí od lognormální distribuce nebo zobrazí prostorové závislosti podél hlavních vzorků ve svém vrtu.\n\nMatheron jako poprvé použil eponymům \"krigeage\" (kriging) v jeho \"Krigeage d'un Panneau Rectangulaire par sa Périphérie\" v roce 1960. V tomto \"Note géostatistique No. 28\", Matheron odvodil k* jako jeho odhad a předzvěst na kriging odhadu nebo kriging odhadce. V matematické statistice, Matheronovo k* je délkově-váhový průměr jednoho panneau v jeho dokumentu. Co se mu nepodařilo odvodit v tomto dokumentu bylo var(k*) jako rozptyl jeho odhadu. Matheron prezentoval jeho \"Stationary Random Function\" na prvním kolokviu geostatistiky v USA. Odvolával se na Brawnův pohyb s podmínkou kontinuity jeho Reimannovho integrálu, ale nevysvětlil, co Brawnův pohyb a rudné ložiska mají společného. Matheron, na rozdíl od John von Neumanne v roce 1941 a Anderse Halda v roce 1952, nikdy nepracoval s Reimannovými shrnutími. Nebyl to Profesor Dr. Georges Matheron, ale Dr. Frederik P. Agterberg, který odvodil délkově-váhový průměr ze souboru naměřených hodnot zjištěných u vzorků ve vybraných polohách s různými souřadnicemi v prostoru pro vzorky. Co Agterberg neudělal, bylo, že neodvodil rozptyl této funkce.\n\nMatheron skutečně odvodil délkově-vážené průměrné stupně jádrových vzorků a rudných bloků, ale neodvodil rozdílnost těchto funkcí. Časem, délkově-vážené průměry stupňů pro Matheronův trojrozměrný blokový stupeň, byly nahrazeny délkově-váženého průměru třídy pro Agterbergův nula rozměrný bod. Obě hlavní hodnoty se proměnili na zdvořilostní kriged odhady nebo kriged odhadcův. Nekonečná množina Agterbergových nula rozměrných bodů zapadá do všech rudových bloků, podél všech vrtů, anebo dovnitř každé vzorkovací jednotky nebo vzorkový prostor. Matheronovy blokové stupně a Agterbergovy bodové stupně jsou jedinečné, protože obě funkce jsou bez rozdílů.\n\nV roce 1964 Matheron vedl disertační práci Jeana Serry, která se zaobírala vyčíslením rudných vlastností Lorreaineových železných ložisek. Serra měl nápad použít strukturální prvky pro analýzu, což vedlo k pojmu nesoustavné proměny. Teoretická analýza této proměny vedla Matherona k odvození a zkoumání pojmů eroze, dilatace, otevření a zavření, které se později staly známými jako základní operátory. Vyvinul též nástroj pro granulometrii, tj. výpočet „distribuce velikostí“, kde se pojem velikosti charakterizuje matematicky. V prosinci 1964 nazvali Matheron a Serra spolu s Phillipem Formerym tuto metodu matematickou morfologií, která se do dnešní doby vyvinula do teorie a metody, jež se používá v celé řadě problémů a úkolů zpracování obrazu a zkoumá se po celém světě. Matheron se pak dál podílel v rozvíjení matematické morfologie. V 80. letech vyvinul společně se Serrou teorii morfologické filtrace, která se stala jejich nejznámějším příspěvkem v oboru.\n\nV roce 1968 otevřela Pařížská důlní škola ve Fontainebleau Centrum matematické morfologie (\"Centre de Morphologie Mathématique\") a jmenovala Matherona jeho prvním ředitelem. V roce 1979 bylo centrum přeměněno na Centrum geostatistiky a matematické morfologie (\"Centre de Géostatistique et de Morphologie Mathématique\") a v roce 1986 bylo současné centrum rozděleno na dvě samostatná střediska: \"Centre de Géostatistigue\" řízené Matheronem a Centre de Morphologie Mathématique řízené Serrou.\n\n\n\n"}
{"id": "964303", "url": "https://cs.wikipedia.org/wiki?curid=964303", "title": "Gavin Friday", "text": "Gavin Friday\n\nGavin Friday, rodným jménem Fionán Martin Hanvey (* 8. října 1959 Dublin) je irský zpěvák, hudební skladatel a herec. V roce 1977 spoluzaložil skupinu Virgin Prunes, se kterou hrál až do jejího rozpadu v roce 1986. Své první sólové album nazvané \"Each Man Kills the Thing He Loves\" vydal v roce 1989. Rovněž se věnuje skládání hudby k filmům. Prvním filmem s jeho hudbou byl \"Andělské dítě\" z roku 1995 a později složil například hudbu k filmům \"Boxer\" (1997), \"In America\" (2002) nebo \"Zbohatni nebo chcípni\" (2005). Jako herec se představil například ve filmu \"Snídaně na Plutu\" (2005). Rovněž namluvil komentář k loutkové hře \"The Fortune Teller\" od Erika Sanka.\n\n\n"}
{"id": "964304", "url": "https://cs.wikipedia.org/wiki?curid=964304", "title": "Chata pod Soliskom", "text": "Chata pod Soliskom\n\nChata pod Soliskom je nejmladší vysokohorskou chatou ve Vysokých Tatrách. Chata je v provozu celoročně.\n\nChata pod Soliskom byla postavena spolu se sedačkovou lanovou dráhou II, vedoucí ze Štrbského Plesa na Predné Solisko. Cílová stanice lanovky je jen několik metrů od chaty. Chata byla dána do užívání již v roce 1944 při tehdy nejdelším vleku v bývalém Československu, zcela dokončena byla až v roce 1946. Chata byla postavena jako útočiště pro lyžaře ve špatném počasí. Prvním Chatařem v ní byl František Bujak. V roce 2003 byla na místě původní chaty postavena nová, která slouží až do současnosti.\n\nChata je přístupná buď sedačkovou lanovkou ze Štrbského Plesa nebo po značeném chodníku vedoucím ze Štrbského Plesa do Furkotské doliny.\n\nZ chaty se dá jít na Predné Solisko po a zpět stejnou cestou.\n\nZ chaty vede turistický chodník na Štrbské Pleso a do Furkotské doliny (modrá značka) a také na vrchol Predného Soliska (červená značka).\n\n"}
{"id": "964305", "url": "https://cs.wikipedia.org/wiki?curid=964305", "title": "Džamál al-Džamál", "text": "Džamál al-Džamál\n\nDžamál Muhammad al-Džamál, arabsky (1957, Bejrút – 1. ledna 2014, Praha), byl palestinský diplomat a velvyslanec Státu Palestina v České republice.\n\nDžamál Muhammad al-Džamál se narodil v uprchlickém táboře Šatíla v jižní části Bejrútu v rodině, která během Palestinského exodu v roce 1948 odešla z Jaffy do Libanonu a žila poté v táboře Šatíla, kam libanonská vláda soustředila palestinské uprchlíky. V roce 1975 se Džamál stal členem hnutí al-Fatáh, v jehož čele stál Jásir Arafat. Od roku 1979 pracoval jako asistent velvyslance Organizace pro osvobození Palestiny v Bulharsku, v roce 1984 se přesunul na velvyslanectví do Prahy, kde následně pracoval jako úřadující velvyslanec. V letech 2005 až 2013 se Džamál stal palestinským konzulem v egyptské Alexandrii. Následovalo jmenování velvyslancem v Praze, kde se funkce ujal 11. října 2013.\n\nByl ženatý, měl dva syny a dvě dcery.\n\nDžamál al-Džamál zemřel v pražské Ústřední vojenské nemocnici 1. ledna 2014 následkem výbuchu, který nastal po otevření trezoru v novém sídle palestinské ambasády v Praze. Policie České republiky smrt prověřuje jako usmrcení z nedbalosti a nedovolené ozbrojování. V průběhu vyšetřování policie vyloučila, že diplomata zabil nástražný výbušný systém trezoru stejně tak vyloučila i teroristický útok. Jeho třicetiletá dcera Rana ale vyjádřila přesvědčení, že se jednalo o vraždu.\n\n"}
{"id": "964306", "url": "https://cs.wikipedia.org/wiki?curid=964306", "title": "Plamének palčivý", "text": "Plamének palčivý\n\nPlamének palčivý (\"Clematis flammula\") je rostlina z čeledi pryskyřníkovitých (\"Ranunculaceae\"). Je to bíle kvetoucí dřevnatá liána. Pochází ze Středomoří, v České republice je občas pěstována jako okrasná rostlina.\n\nJedná se o dřevitou liánu, která dorůstá až do 3–6 m délky. Listy jsou nejčastěji 2x lichozpeřené, řapíkaté, řapíkaté jsou i lístky. Lístky jsou celistvé až trojlaločné. Květy mají asi 2 cm v průměru, jsou bílé a jsou uspořádány do bohatých květenství, úžlabních i vrcholových vidlanů. Okvětní lístky jsou nejčastěji 4, jsou za květu rozestálé až nazpět ohnuté, bílé, lysé, jen dole na okraji běloplstnaté, úzce vejčité, nejčastěji 7–10 mm dlouhé. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v červnu až v srpnu. Tyčinek je mnoho. Gyneceum je apokarpní, pestíků je mnoho. Plodem je asi 4–5 mm dlouhá nažka, která je na vrcholu zakončená dlouhým zakřiveným odstále chlupatým přívěskem. Nažky jsou uspořádány do souplodí. Počet chromozomů je 2n=16.\nPlamének palčivý je přirozeně rozšířen ve Středozemí, izolovaně v severní Africe, v Malé Asii na východ po Írán. Jinde je jen pěstovaným, popř. zdomácnělý. V České republice je nepůvodní, ale je to často pěstovaná okrasná rostlina a vzácně zplaňuje.\n\n \n"}
{"id": "964308", "url": "https://cs.wikipedia.org/wiki?curid=964308", "title": "Sídliště Zličín", "text": "Sídliště Zličín\n\nZličínské sídliště bylo postaveno na počátku 80. let 20. století. Patří k městské části Praha-Zličín. Skládá se z 18 třípatrových panelových domů. Sídlištěm prochází ulice Nedašovská a Tasovská. \n\nUvnitř panelového sídliště se nachází sportoviště. Hraje se zde fotbal, basketbal a florbal. Jsou zde tři fotbalová hřiště a sportovní hala.\n\nV letech 2008–2013 bylo k sídlišti Zličín dostavěno ještě několik nových domů. Na západ od starých panelových domů bylo postaveno moderní sídliště pod jménem Metropole. \n\nZličínské sídliště má docela dobrou dopravní dostupnost. V ulici Hrozenkovská pod sídlištěm se nachází autobusová zastávka Sídliště Zličín a na sever od sídliště se nachází zastávka Halenkovská. Obě tyto autobusové zastávky obsluhuje linka městské hromadné dopravy 257, která jede ve směru Bílá hora a linka 180, která jede až na Dejvickou. Nedaleko sídliště se nachází také autobusové nádraží, odkud odjíždí autobusy do středočeského kraje a na letiště Václava Havla.\n\nStanice metra se nachází u autobusového nádraží.\n"}
{"id": "964309", "url": "https://cs.wikipedia.org/wiki?curid=964309", "title": "Kamenná chata pod Chopkom", "text": "Kamenná chata pod Chopkom\n\nKamenná chata pod Chopkom (hovorově i Kamienka) je vysokohorská chata s celoročním provozem, nacházející se pod vrcholem Chopku na hlavním hřebenu Nízkých Tater v nadmořské výšce 2000 m. Je třetí nejvýše položenou chatou na Slovensku po Chatě pod Rysy a Téryho chatě ve Vysokých Tatrách.\n\nNachází se těsně pod vrcholem Chopku a původně sloužila jako kamenná ubytovna pro dělníky na stavbě lanovky. Samotná chata začala fungovat v roce 1996, v roce 2003 byla dobudována dřevěná terasa a o 3 roky později začala rozsáhlá rekonstrukce, během níž se vybudovalo podkroví. V současnosti nabízí ubytování pro 25 lidí ve společné noclehárně. \n\nChata má vynikající polohu, neboť je situována jen pár desítek metrů od vrcholové stanice lanovky a kolem chaty vede Cesta hrdinů SNP. Je ideálním místem pro odpočinek a doplnění zásob vysokohorské turisty při zimních i letních přechodech hřebenem Nízkých Tater. \n\nSlouží jako cíl vysokohorských túr i východisko pro výstupy na nejvyšší hory pohoří (Ďumbier, Chopok, Dereše). Oblíbená je i mezi skialpinisty, pro které jsou v okolí ideální podmínky. \n\n\n\n"}
{"id": "964318", "url": "https://cs.wikipedia.org/wiki?curid=964318", "title": "Skeleton Key", "text": "Skeleton Key\n\nSkeleton Key je americká rocková skupina, kterou v roce 1995 založil baskytarista a zpěvák Erik Sanko. Sanko je jediným členem skupiny, který v ní hrál po celou dobu její existence. Ještě roku 1995 skupina vydala svůj první singl „Human Pin Cushion“. Roku 1996 pak vyšlo EP \"Skeleton Key\" a následně skupina podepsala smlouvu s vydavatelstvím Capitol Records a v roce 1997 vyšlo album \"Fantastic Spikes Through Balloon\". Album bylo nominováno na cenu Grammy v kategorii nejlepší obal (autorem obalu je Stefan Sagmeister). Později skupina vydala několik dalších alb; zatím poslední nazvané \"Gravity Is the Enemy\" vyšlo v roce 2012.\n\n\n"}
{"id": "964323", "url": "https://cs.wikipedia.org/wiki?curid=964323", "title": "Willian Borges da Silva", "text": "Willian Borges da Silva\n\nWillian Borges da Silva (* 9. srpna 1988, Ribeirão Pires, Brazílie) známý také pouze jako Willian, je brazilský fotbalový záložník a reprezentant, který aktuálně hraje v anglickém klubu Chelsea FC.\n\nWillian začal svou profesionální kariéru v klubu SC Corinthians Paulista, odkud v roce 2007 odešel do ukrajinského celku FK Šachtar Doněck. Se Šachtarem nasbíral celou řadu domácích trofejí a také s ním vyhrál Pohár UEFA v sezóně 2008/09. Koncem ledna 2013 přestoupil do ruského Anži Machačkala. V srpnu 2013 opět měnil dres, přestoupil z Machačkaly do anglického mužstva Chelsea FC, kde podepsal smlouvu na 5 let. Odhadovala se částka 30 milionů £ za přestup hráče.\n\n3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup.\n\nZúčastnil se Mistrovství Jižní Ameriky hráčů do 20 let v Paraguayi, které Brazílie vyhrála.\n\nOd roku 2011 je členem národního A-týmu Brazílie. Pod trenérem Mano Menezesem debutoval 10. listopadu v Libreville proti domácímu týmu Gabonu. Dostal se na hřiště v 72. minutě střetnutí, které skončilo vítězstvím Brazílie 2:0. První branku v dresu seniorského reprezentačního týmu vstřelil 16. listopadu 2013 v přátelském utkání v USA proti Hondurasu (výhra 5:0).\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat. Willian se dostal do hry v 71. minutě. Brazilci obsadili konečné čtvrté místo a zůstali bez medaile.\n\n"}
{"id": "964326", "url": "https://cs.wikipedia.org/wiki?curid=964326", "title": "Meandr (výtvarná skupina)", "text": "Meandr (výtvarná skupina)\n\nMeandr je výtvarná skupina ze Znojma\n\nVznikla na základě první výstavy v roce v roce 2007. Zde se prezentovali jednotliví výtvarníci: Otakar M. Baburek, Lenka Baburek, Pavel Černý, Pavel David, Simona Dunglová, Lenka Fialová, Miluše Ilková, Pavel Matyasko, Karel Pokorný, Vladimír Slezáček, Kristina Šilerová, Libuše Šuléřová, Vítězslav Vítek a Alexander Walter. Organizátorem a sponzorem se stal Karel Fiala. \n\nNa následné výstavě v roce 2008 už skupina vystupovala jako celek pod názvem MEANDR. Název uskupení navrhl znojemský spisovatel Jiří Svoboda, neboť jako řeka Dyje si klestí cestu hlubokým údolím v meandrech a vytváří tak přepočetné množství pohledů, tak i jednotliví výtvarníci vnímají svět pohledem svým, osobitým a originálním. \n\nPostupem let skupinu rozšířili další členové: Petr Pánek, Zuzana Straková a Petr Weiss.\n\nKarel Fiala charakterizuje v katalogu výstavy v roce 2012 Meandr následně: Toto neformální uskupení vzniklo na základě první společné výstavy, která byla ve skutečnosti jen prezentací jednotlivých výtvarníků. Vlastní název byl vybrán proto, že sám v sobě má zakódovanou nespoutanost a živelnost v čase i prostoru. Právě ona velká rozdílnost ve formě i tvaru je výrazným prvkem tohoto sdružení, jehož členové vidí svět zcela osobitě a každý z nich zachycuje realitu naprosto specificky. Přesto existuje jedno veliké pouto, které je jim skutečným pojítkem. Je to láska ke Znojmu a jeho okolí. Vždyť i to je místo, kde si řeka razí skalami, aby se nakonec rozlila do úrodné roviny, a vytváří podivuhodná zákoutí – sobě nepodobná – přesto na sebe logicky navazující. Tak i výtvarníci ze sdružení MEANDR přinášejí podivuhodné spektrum pohledů na jedinečnou realitu.\n\n\n"}
{"id": "964328", "url": "https://cs.wikipedia.org/wiki?curid=964328", "title": "Chata generála Milana Rastislava Štefánika", "text": "Chata generála Milana Rastislava Štefánika\n\nChata generála Milana Rastislava Štefánika (hovorově i Chata pod Ďumbierom, Štefánikova chata nebo Štefánička, během socialismu přechodně Chata hrdinů SNP) je vysokohorská chata s celoročním provozem, nacházející se v sedle pod vrchem Ďumbier na hlavním hřebeni Nízkých Tater v nadmořské výšce 1740 m.\n\nVybudována byla v letech 1924-1928 a je nejdéle provozovanou vysokohorskou chatou v Nízkých Tatrách. Slouží jako cíl vysokohorských túr, východisko pro výstupy na nejvyšší hory pohoří (Ďumbier, Chopok, Dereše), poskytuje útočiště - stravu a nocleh při přechodu hřebene Nízkých Tater. Oblíbená je i mezi skialpinisty, pro které jsou v okolí ideální podmínky. V blízkosti chaty se nachází Jeskyně mrtvých netopýrů - jediná vysokohorská jeskyně na Slovensku, zpřístupněna veřejnosti.\n\nChata nabízí ubytování v šesti osmipostelových pokojích, jídelna s vařenou stravou, v letní sezóně i bufet na terase. Všechno zboží a materiál na provoz chaty vynášejí horští nosiči přes Trangošskou dolinu (ročně přibližně 40 tun).\n\nPřímo na vrcholu Ďumbieru stála od roku 1902 malá kamenná útulna, nazývaná \"Karlova ochranná chata\"., kterou vybudoval Uherský karpatský spolek (Magyarországi Kárpát Egyesület - MKE) Zvolenské župy. Po zániku útulny rozhodlo ústředí Klubu československých turistů (KČST) v Praze na podnět místního odboru KČST Ďumbier v Podbrezové, založeného v roce 1922, o výstavbě nové turistické chaty v Ďumbierském sedle . \n\nZákladní kámen byl položen 20. července 1924. Stavbu začala realizovat moravská stavební společnost Josefa Jiráska z Uherského Brodu, ale ještě v roce 1924 zde své působení ukončila, pravděpodobně i pro náročné vysokohorské podmínky. Ve stavbě pak pokračovala firma stavitele Jozefa Šašinky z Popradu, která už měla zkušenosti se stavbami v prostředí Vysokých Tater. Stavba trvala čtyři roky a celkové náklady dosáhly 562 911 Kč. Chata byla slavnostně otevřena 9. září 1928. Prvním chatařem se stal Róbert Petrla, který byl stavbyvedoucím na stavbě chaty. Personál chaty spolu s ním tvořili i jeho manželka Ružena Petrlová a další spolupracovníci ze stavby a Róbert Petrla pak na chatě působil až do roku 1943.\n\nV roce 1938 převzal majetek KČST nově zřízený Klub slovenských turistov a lyžiarov (KSTL), který se stal novým vlastníkem chaty. V průběhu války bylo postupně zcela zničeno 56 turistických chat ve vlastnictví KSTL. Chatě M. R. Štefánika se překvapivě podařilo vyhnout tomuto osudu, a to přesto, že v Nízkých Tatrách působilo několik partyzánských skupin a přímo na chatě se také ukrývaly. 30. října 1944 však byla chata poškozena, když jídelnu zasáhl německý dělostřelecký granát. V době výbuchu granátu se v zasažené části nikdo nezdržoval, takže nedošlo ke ztrátám na životech ani ke zraněním. Po bojích v SNP byla pak chata opuštěná až do roku 1945.\n\nPo válce byla chata opravena a v 50. letech dostala, na počest povstaleckých bojovníků, ideologicky přijatelný název \"Chata hrdinů SNP\", který nesla až do počátku 90. let. \n\n21. července 1990 byla na průčelí chaty odhalena busta M. R. Štefánika a chata se oficiálně vrátila k původnímu názvu.\n\nV současnosti je chata majetkem Klubu slovenských turistů. Chatařem je od roku 1991 Ing. Igor Fabricius, který má chatu v dlouhodobém ekonomickém pronájmu.\n\nChata se nachází v Ďumbierském sedle na významné křižovatce vysokohorských turistických tras. Dostupná je pěšky:\n\n\n"}
{"id": "964334", "url": "https://cs.wikipedia.org/wiki?curid=964334", "title": "Ceny české filmové kritiky 2013", "text": "Ceny české filmové kritiky 2013\n\nCeny české filmové kritiky 2013 je čtvrtý ročník Cen české filmové kritiky.\n\n\n\n\n\n\n\n\n\n\n\n\n"}
{"id": "964337", "url": "https://cs.wikipedia.org/wiki?curid=964337", "title": "Fontána pro Zuzanu", "text": "Fontána pro Zuzanu\n\nFontána pro Zuzanu (slov. \"Fontána pre Zuzanu\") je slovenský hudební film natočený podle románu Eleonory Gáspárové. Hudbu k filmu složil Vašo Patejdl. Kromě Patejdla ve filmu pěvecky účinkují i Oľga Záblacká, Jožo Ráž, Robo Grigorov a Silvia Slivová. Robo Grigorov je kromě toho také hercem a ztvárňuje jednu z vedlejších postav.\n\nFontána z filmu stojí na Kupeckého ulici v Bratislavě.\n\nPříběh Fontány pro Zuzanu inspiroval stejnojmenný muzikál, který měl svou premiéru v říjnu 2008.\n\n\n"}
{"id": "964338", "url": "https://cs.wikipedia.org/wiki?curid=964338", "title": "Císař a tambor", "text": "Císař a tambor\n\nCísař a tambor je česká filmová pohádka režiséra Václava Křístka z roku 1998, natočená na motivy pověstí o císaři Josefovi II., který se v převlečení za tovaryše potuloval mezi svými poddanými. Film byl v kinech premiérově uveden 29. října 1998. Televizní premiéra se odehrála na stanici ČT1 24. prosince 1999, kdy byl odvysílán jako štědrovečerní pohádka České televize.\n\nCísař Maxmilián se vydává v přestrojení ze zámku mezi poddaný lid, aby poznal jeho život. Během jedné ze svých četných vycházek se setká s císařským tamborem, který se vrací z vojny. Společně pak zažívají všelijaká dobrodružství. Potkají lupiče, narazí na lidskou hloupost a setkají se i s věrolomností, která je téměř přivede až před kata. Nepříliš růžové vyhlídky na budoucnost v dobré obrátí láska.\n\n"}
{"id": "964341", "url": "https://cs.wikipedia.org/wiki?curid=964341", "title": "Tádžická Wikipedie", "text": "Tádžická Wikipedie\n\nTádžická Wikipedie je jazyková verze Wikipedie v tádžičtině. Její provoz byl zahájen v roce 2004. V lednu 2020 obsahovala přes 100 000 článků a pracovalo pro ni 6 správců. Registrováno bylo přes 27 000 uživatelů, z nichž bylo asi 110 aktivních. V počtu článků byla 63. největší Wikipedie. Má verzi psanou v cyrilici i latince.\n\n"}
{"id": "964343", "url": "https://cs.wikipedia.org/wiki?curid=964343", "title": "Plamének tangutský", "text": "Plamének tangutský\n\nPlamének tangutský (\"Clematis tangutica\") je rostlina z čeledi pryskyřníkovitých (\"Ranunculaceae\").\n\nJedná se o dřevitou liánu, která dorůstá až do 1–2 m délky, na chudých stanovištích může tvořit i trpasličí keříky. Listy jsou 1–2x lichozpeřené, řapíkaté. Lístky jsou kosočtverečně vejčité až úzce vejčité, celistvé až trojlaločné, na okraji zubaté. Květy mají asi 2–6 cm v průměru, jsou žluté a zpravidla jednotlivé, řidčeji až po 3 v chudých vidlanech. Okvětní lístky jsou nejčastěji 4, žluté, lysé, jen vně na okraji běloplstnaté, úzce vejčité, kopinaté až podlouhlé, nejčastěji 15–40 mm dlouhé a asi 6–14 mm široké. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v červnu až v září. Tyčinek je mnoho. Gyneceum je apokarpní, pestíků je mnoho. Plodem je asi 4,5 mm dlouhá nažka, která je na vrcholu zakončená dlouhým zakřiveným odstále chlupatým přívěskem. Nažky jsou uspořádány do souplodí.\n\nPlamének tangutský je přirozeně rozšířen v Číně s přesahem do Kazachstánu. V ČR to je často pěstovaná okrasná rostlina. V minulosti byl omylem udáván pod jménem plamének východní (\"Clematis orientalis\"), což je podobný druh, který však v ČR neroste. Plamének východní má však zpravidla květy v květenstvích po 3–15 a nikoliv jednotlivé, má menší květy a okvětní lístky více pýřité i na ploše, zvláště vně.\n\n \n"}
{"id": "964349", "url": "https://cs.wikipedia.org/wiki?curid=964349", "title": "Barvení příze", "text": "Barvení příze\n\nBarvení příze (angl.: \"yarn dyeing\", něm.: \"Garnfärbung\") je definováno jako proces, při kterém vniká do příze tekuté, obvykle horké barvivo. \n\nK textiliím, které se vyrábějí téměř výhradně z barvené příze, patří šicí nitě , příze na ruční pletení (na háčkování, vyšívání a ostatní ruční práce), pestře tkané a pletené textilie a osnovy na jeansové tkaniny. Podíl barvených přízí na množství vyráběných textilií není známý.\n\nVýjimky: Příze z materiálů, které se dají racionálně barvit jen před zvlákňováním (např. polypropylen), viguré, jaspé, imitáty pestře tkaných nebo pletených textilií vyrobené potiskováním (viz snímek ). \n\nNejstarší barevné textilie pocházejí z doby neolitu v Anatolii. Podle některých historiků byly až do poloviny 19. století všechny pestrobarevné textiie zhotoveny z barvených přízí (teprve v roc 1849 se začalo ve francouzském Lyonu s barvením v kuse). Barvení se provádělo ručně, ve vanách, většinou na přadenech. V 19.století došlo k prvním pokusům o mechanizaci barvení přaden, se stroji na barvení příze na potáčích a na kontinuální barvení osnovních nití.\n\nZa nejstarší stroj na barvení příze se považuje výrobek Němce \"Obermaiera\" z roku 1882, asi první patent na barvicí aparát obdržel v roce 1858 Francouz \"Weber\". Aparáty na barvení osnovních válů byly zavedeny do výroby v roce 1953 Američanem \"Newcombem\". \n\nV 21.století se k průmyslovému barvení příze používají barvicí aparáty na cívky a osnovní vály a barvicí stroje na přadena a na osnovy . U moderních zařízení je proces barvení vesměs řízen počítačem a stroje jsou často spojeny s technikou na dopravu materiálu. \n\nVýrobní postup sestává z \"návinování\" příze do vhodné formy, příp. \"paření\", vlastního barvení, \"odmáčení\", \"sušení\" a \"převíjení\". Bavlněné příze se před barvením často opalují a mercerují. \n\nKe zpracování se předkládají příze z téměř všech textilních materiálů. Jako barvivo se doporučují prakticky všechny známé látky. \n\nVýrobní zařízení je většinou specializované na určitou formu a velikost návinu příze, postup barvení je závislý zejména na druhu zpracovávaného materiálu a předpokládanému použití hotové příze.\n\nJedná se vždy o tzv. lázňové barvení, při kterém se barvivo postupně „vytahuje“ z lázně a dlouhodobě fixuje. \n\nK běžným způsobům barvení příze patří zejména:\n\nKonvenční aparáty jsou nádoby (kotle) s uzávěrem, do kterých naváží až 1000 kg příze. Cívky s přízí (500–2000 g) nasoukanou s tvrdostí cca 300–400 g/l jsou navlečeny na trnech nebo perforovaných rourách v horizontální nebo vertikální poloze. Barvicí lázeň se ohřívá obvykle na 60- 98°C a cirkuluje s pomocí čerpadla, kompresoru nebo obojího. U moderních aparátů se dosahuje poměr barvicí lázně pod 1:5, spotřeba vody se udává s 25–50 l/kg. \n\nNapř. barvení partie bavlněné příze trvá cca 4 hodiny,pro jádrovou přízi (90% CO/10% elastan) se udává včetně předchozího \"paření\" a bělení zhruba stejná doba. \n\n\nKonstrukce barvicího aparátu a technologie barvení je velmi podobná zařízení k barvení cívek. Aparáty se staví např. na 4 vály po 200 kg osnovní příze.\n\nOsnovy se používají na tkaniny s různobarevnými podélnými pruhy (snímek). \n\nU některých druhů příze, např. z přírodního hedvábí, z viskózových filamentů, z vlny s nesráživou úpravou, akrylu na ruční pletení, BCF příze na koberce aj. je barvení v přadenech výhodnější než barvení na cívkách. \n\nAparát na barvení přaden sestává z vany s cirkulující barvicí lázní, nad lázní jsou zavěšena přadena (s váhou do 5 kg a hustotou vinutí 80–130 g/l) na ramenech ovladatelných tak, že se přadena zčásti ponořují do barvicí lázně. Aparáty se staví s kapacitou od 10 do 1000 kg příze. Poměr barvicí lázně bývá 1:15 až 1:25. \n\nRuční barvení příze se provádí už několik tisíc let v nádobách různého tvaru, příze ve tvaru přadene se opakovaně protahuje horkou lázní a suší (viz snímky ). Na začátku 21. století se ruční barvení provozuje jako živnost v několika manufakturách např. v Indii, v Evropě se nabízejí pro amatéry kurzy a návody k barvení textilií. \n\nV článku Denim jsou popsány tři způsoby barvení osnovních nití, jednak \"v plné šíři\" tkalcovské osnovy a jednak \"v provazci\". \n\n\n"}
{"id": "964350", "url": "https://cs.wikipedia.org/wiki?curid=964350", "title": "Římskokatolická farnost Kalek", "text": "Římskokatolická farnost Kalek\n\nŘímskokatolická farnost Kalek (lat. \"Kalchium\") je zaniklé územní společenství římských katolíků v obci Kalek a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou v místě vedeny od roku 1671. Do roku 1702 byl Kalek filiálkou k Boleboři. Farnost byla kanonicky zřízena roku 1702.\nFarnost existovala do 31. prosince 2012 jako součást jirkovského farního obvodu. Od 1. ledna 2013 zanikla sloučením do farnosti děkanství Jirkov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\n\n"}
{"id": "964355", "url": "https://cs.wikipedia.org/wiki?curid=964355", "title": "Plamének východní", "text": "Plamének východní\n\nPlamének východní (\"Clematis orientalis\") je rostlina z čeledi pryskyřníkovitých (\"Ranunculaceae\").\n\nJedná se o dřevitou liánu. Listy jsou 1–2x lichozpeřené, řapíkaté. Lístky jsou úzce vejčité až kopinaté, celistvé až trojlaločné, na okraji celokrajné až zubaté, oboustranně sivé. Květy mají asi 1,8–3 cm v průměru, jsou žluté a zpravidla v chudých úžlabních vidlanech po 3 až 15 květech. Okvětní lístky jsou nejčastěji 4, jsou žluté, na vnitřní straně lysé až pýřité, na vnější pýřité, kopinaté až podlouhlé, nejčastěji 12–20 mm dlouhé a asi 3–6 mm široké. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v červnu až v srpnu. Tyčinek je mnoho. Gyneceum je apokarpní, pestíků je mnoho. Plodem je asi 3–3,5 mm dlouhá nažka, která je na vrcholu zakončená dlouhým zakřiveným odstále chlupatým přívěskem. Nažky jsou uspořádány do souplodí.\n\nPlamének východní je přirozeně rozšířen v Asii od Číny, přes střední Asii po jihozápadní Asii, sahá až na Ukrajinu. V ČR neroste. V minulosti byl pod tímto jménem omylem udáván podobný druh plamének tangutský (\"Clematis tangutica\"), který se ve střední Evropě pěstuje jako okrasná rostlina. Plamének tangutský má však zpravidla jednotlivé květy, jen řidčeji v květenstvích až po 3, má větší květy a okvětní lístky pýřité jen vně na okraji.\n\n \n"}
{"id": "964359", "url": "https://cs.wikipedia.org/wiki?curid=964359", "title": "Rovas", "text": "Rovas\n\nRovas (podle normy ISO 15924 oficiálně „\"staromaďarské písmo (maďarské runy)\"“) je písmo, užívané Maďary v raném středověku, v Transylvánii (mezi Sikuly) až do 17. století. Rovas se vyvinul ze staroturkického písma a Maďaři si ho ze střední Asie přinesli do Evropy. S nordickými runami ve skutečnosti nemá nic společného. Po korunovaci Štěpána I. králem stát oficiálně od rovasu upustil, i když místy se používal dál. V roce 1598 písmo zaznamenal učenec János Telegdi. O starou maďarštinu byl velký zájem v nacionalistickém 19. století. Písmo se čte zprava doleva. \n\nSkript měl 42 písmen a dále některé znaky, které měly vlastní význam, a nazývaly se \"capita dictionum\". Tyto však dosud nebyly rozluštěny.\n"}
{"id": "964366", "url": "https://cs.wikipedia.org/wiki?curid=964366", "title": "Anna Veselá", "text": "Anna Veselá\n\nAnna Veselá (* 11. června 1977, Frýdlant) je česká herečka.\n\nVystudovala brněnskou konzervatoř. V současnosti žije v Brně.\nPůsobila v brněnském HaDivadle a v brněnském Divadle v 7 a půl, dále v loutkovém Divadle Radost.\n\n"}
{"id": "964369", "url": "https://cs.wikipedia.org/wiki?curid=964369", "title": "Zákon o zvláštních řízeních soudních", "text": "Zákon o zvláštních řízeních soudních\n\nZákon o zvláštních řízeních soudních je zákon přijatý Parlamentem České republiky dne 12. září 2013. Zákon byl vyhlášen dne 27. září 2013 ve Sbírce zákonů pod č. 292/2013 Sb. a nabyl účinnosti v souvislosti s rekodifikací českého soukromého práva k 1. lednu 2014. Upravuje především nesporná řízení, která byla vyčleněna z občanského soudního řádu, a dále některá sporná řízení, která ale mají zvláštní povahu (např. řízení o rozvod manželství). \n\nNa českém území platil v letech 1855–1950 obdobný zákon č. 208/1854 ř. z., o soudním řízení v nesporných věcech právních, doplněný roku 1931 zákonem č. 100/1931 Sb. z. a n., o základních ustanoveních soudního řízení nesporného.\n\nZákon se skládá ze třech částí o celkem 518 paragrafech:\n\n\n"}
{"id": "964373", "url": "https://cs.wikipedia.org/wiki?curid=964373", "title": "Kanas", "text": "Kanas\n\nKanas je horské ledovcové jezero, které se nachází v okrese Burqin Ujgurské autonomní oblasti Sin-ťiang v Číně. Leží v ledovcovém údolí na okraji pohoří Altaj, nedaleko místa, kde se stýkají státní hranice Číny, Ruska, Kazachstánu a Mongolska.\n\nVodní hladina se nachází v nadmořské výšce 1340 m n. m. Maximální naměřená hloubka jezera činí 188,5 m.\n\nOblast kolem jezera o celkové rozloze 5 588 km² je chráněna jako přírodní rezervace. Důvodem ochrany je neporušená tajga se svou typickou flórou a faunou, jediný úsek tohoto biomu na území Číny.\n\nBřehy jezera obývá etnická menšina Tuvinců, kteří se živí především pastevectvím.\n"}
{"id": "964375", "url": "https://cs.wikipedia.org/wiki?curid=964375", "title": "Jozef Cíger-Hronský", "text": "Jozef Cíger-Hronský\n\nJozef Cíger-Hronský, původním jménem Jozef Cíger (23. února 1896, Zvolen – 13. července 1960, Luján) byl slovenský spisovatel, malíř, redaktor, nakladatel, autor literatury pro mládež, později tajemník a správce Matice slovenské. Byl úzce navázán na Hlinkovu slovenskou ľudovou stranu a establishment válečného Slovenského štátu, proto po roce 1945 emigroval do Argentiny, kde i zemřel.\n\nNarodil se ve Zvolenu v rodině tesaře Petra Pavla Cígera a Josefíny Cígerovej, rozené Markové. Pocházel ze sedmi dětí – měl čtyři bratry a tři sestry. Za manželku si vzal Annu Valérii, rozenou Ružinákovou, se kterou měl syna Juraje.\n\nV letech 1902–1907 navštěvoval lidový školní obor ve Zvolenu, později pokračoval v letech 1907–1910 na měšťanské škole v Krupině, a nakonec v letech 1910–1914 dokončil své vzdělání na maďarském učitelském ústavu v Levicích.\n\nPo dostudování učitelského ústavu působil od roku 1914 jako učitel na několika místech (Horní Mladonice, Senohrad, Krupina, Kremnica). V letech 1917–1918 se jako voják pěšího pluku účastnil vojenských operací na italské frontě. Nakonec se v roce 1927 na delší čas usadil v Martině – nejdříve jako učitel, od roku 1933 jako tajemník a od roku 1940 jako správce Matice slovenské, ve které působil až do roku 1945.\nZasloužil se o založení tiskárny Neografia v Martině, která měla šířit slovenskou literaturu v levných edicích mezi vesnickými obyvateli.\n\nHodně se věnoval i zakládání a redigování časopisů. Když učil v Krupině, spolupracoval s Pavolem Bujňákem při založení časopisu \"Hontiansky Slovák\". Na měšťance v Kremnici zase s Jaroslavem Kejzlarem založil a redigoval edici \"Mládež\". 19 let také redigoval časopis pro děti Slniečko. Na jeho návrh se uskutečnila v letech 1935–1936 cesta pracovníků Matice slovenské do USA za slovenskými vystěhovalci a krajanskými organizacemi. Jako předseda Matice slovenské přivedl tuto vrcholnou národní instituci na nebývalý stupeň rozvoje a prosperity a naplno rozvinul její vydavatelskou a výzkumnou činnost.\nV roce 1944 ho během Slovenského národního povstání povstalci zatkli a uvěznili, ale po krátkém čase byl propuštěn. Začátkem roku 1945 se pak přestěhoval z Martina do Bratislavy, odkud zanedlouho utekl do emigrace z obav před trestním stíháním.\n\nV roce 1945 se vydal nejdříve do Rakouska, kde žil v americké zóně. Později se rozhodl odejít do Itálie, konkrétně do Říma, kde zůstal až do února 1948. Po zatčení italskou policií se mu podařilo uprchnout a odešel do Argentiny, kde se usadil ve městě Luján. Zpočátku se mu tam žilo velmi těžko, na živobytí si vydělával jako kreslič pro textilní továrnu. Nadále však publikoval, zejména v časopisech. V roce 1956 se stal předsedou Slovenské národní rady v zahraničí a byl jmenován čestným předsedou \"Spolku slovenských spisovateľov a umelcov v zahraničí\". V roce 1959 založil \"Zahraničnú Maticu slovenskú\".\n\nPo pádu socialistického režimu, roku 1993, převezli jeho ostatky do Martina a uložili je na Národním hřbitově. Symbolicky ho pohřbili spolu se Štefanem Krčmérym, protože milovali tutéž ženu.\n\nZačínal psaním novel a krátkých próz, které později vyšly ve sbírkách \"U nás, Domov, Medové srdce\" nebo \"Podpolianske rozprávky\". Ve svých dílech často popisuje obyčejné slovenské lidí, často se vrací i ke vzpomínkám na dětství, takže některá jeho díla jsou silně autobiografická. Do svých děl pro děti zas vkládá dobrodružství a učení o křesťanské lásce. Často se soustředil na historickou látku, ale většinou sklouzl do oblasti legend, ačkoli v jeho příbězích vystupují reálné postavy z historie. Také upravoval slovenské lidové pohádky, ale vytvářel i své vlastní, které zcela odbočují od klasického schématu lidových pohádek, ale spíše dávají vyniknout fantazii či humoru. Některá jeho díla vyšla v angličtině, maďarštině, češtině, polštině nebo ruštině.\n\n\n\n\n\n"}
{"id": "964376", "url": "https://cs.wikipedia.org/wiki?curid=964376", "title": "Plamének alpský", "text": "Plamének alpský\n\nPlamének alpský (\"Clematis alpina\") je rostlina z čeledi pryskyřníkovitých (\"Ranunculaceae\").\n\nJedná se o dřevitou liánu, která dorůstá až do 1–2 m délky. Listy jsou 1–2x lichozpeřené (1–2x trojčetné), řapíkaté. Lístky jsou na okraji jednou až 2x hrubě pilovité. Květy mají asi 3–5 cm v průměru, jsou modré až fialové, vzácně bílé nebo růžové, vyrůstají jednotlivě na dlouhých stopkách, jsou nicí. Okvětní lístky jsou nejčastěji 4, vně jsou pýřité. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v květnu až v červenci. Tyčinek je mnoho, přítomna jsou i staminodia, kterých je asi 10–12, jsou uspořádaná do věnce, bílá a připomínají korunní lístek, nesou nektaria. Gyneceum je apokarpní, pestíků je mnoho. Plodem je nažka, která je na vrcholu zakončená asi 3–4 cm dlouhým chlupatým přívěskem. Nažky jsou uspořádány do souplodí. Počet chromozómů je 2n=16.\n\nPlamének alpský roste v horách jižní až střední Evropy, a to od Alp a Apenin po hory Balkánu a Karpaty. Od Ruska po Čínu roste příbuzný druh \"Clematis sibirica\", který byl někdy považován jen za poddruh plaménku alpského. V České republice neroste. Vyskytuje se ale ve slovenských Karpatech od Súľovských skal na západě, po Vihorlat na východě v montánním až subalpínském stupni.\n\nRoste na zarostlých skalnatých stráních, v křovinách a ve světlých lesích.\n\nNa Slovensku je chráněn zákonem a řazen mezi zranitelné druhy. V ČR se nevyskytuje.\n\n \n"}
{"id": "964379", "url": "https://cs.wikipedia.org/wiki?curid=964379", "title": "Piča z hoven", "text": "Piča z hoven\n\nPiča z hoven (PzH) nebo symbolicky ◊►≈ je česká alternativní hudební skupina z Brna. Členové kapely pochází z okruhu Fakulty výtvarných umění VUT. Značný ohlas vzbudilo jejich přezpívání slovenské státní hymny. \n\nHlavní charakteristika tvorby PzH je symbolika podtržená čistou lyrikou. Originalita PzH v rámci české alternativní scény spočívá v akcentu na temnou stylizaci, podtrženou skoro až hororovou vizuální složkou. Přes jistou mladickou touhu šokovat, jejich umělecká tvorba nevyznívá hloupě, a to především díky faktu, že zcela stírají hranici mezi ironií, sebeparodií a seriózností. \n\n\n\n"}
{"id": "964380", "url": "https://cs.wikipedia.org/wiki?curid=964380", "title": "Tisá (přítok Jílovského potoka)", "text": "Tisá (přítok Jílovského potoka)\n\nTisá je levostranný přítok Jílovského potoka v Ústeckém kraji. Délka jeho toku je 3,8 km. Plocha povodí měří zhruba 6 km².\n\nTisá pramení v obci Tisá v nadmořské výšce 550 metrů . V ní se 350 metrů od pramene vlévá do malého rybníku Kačák (Tisá).\nDále napájí další rybník stále patřící obci Tisá. Po celé své délce toku teče přibližně jižním až jiho-východním směrem.\nJižní směr si nejvíc udržuje za upuštění obce Tisá, kde prudce klesá převážně luční krajinou až k obci Libouchec. Ještě před ústím se na ni připojuje její největší přítok. V Libouchci se jako levostranný přítok vlévá do Jílovského potoka. Celý tok proto protéká jen dvěma obcemi.\n\n"}
{"id": "964384", "url": "https://cs.wikipedia.org/wiki?curid=964384", "title": "Sleepytime Gorilla Museum", "text": "Sleepytime Gorilla Museum\n\nSleepytime Gorilla Museum byla americká experimentální hudební skupina, založená v roce 1999 v Oaklandu v Kalifornii. Původní sestavu tvořili Dan Rathbun, Carla Kihlstedt, Nils Frykdahl, David Shamrock a Moe! Staiano. Později se ve skupině vystřídalo ještě několik dalších hudebníků. Své první album nazvané \"Grand Opening and Closing\" skupina vydala v roce 2001; následovala alba \"Of Natural History\" (2004) a \"In Glorious Times\" (2007). Svou činnost skupina ukončila v roce 2011.\n\n"}
{"id": "964385", "url": "https://cs.wikipedia.org/wiki?curid=964385", "title": "Plamének celolistý", "text": "Plamének celolistý\n\nPlamének celolistý neboli plaménka celolistá (\"Clematis integrifolia\") je rostlina z čeledi pryskyřníkovitých (\"Ranunculaceae\").\n\nJedná se o vytrvalou bylinu, která dorůstá výšky 25–60 cm s oddenkem. Lodyha je přímá, jednoduchá až chudě větvená, nahoře chlupatá, často purpurově až hnědě naběhlá. Listy jsou jednoduché, vejčité až široce kopinaté, přisedlé a vstřícné, nejčastěji 4–7,5 cm dlouhé a 2,5–4 cm široké, na okraji pýřité, celokrajné. Květy mají asi 3–5 cm v průměru, jsou modré až tmavě fialové, vyrůstají zpravidla jednotlivě na dlouhých stopkách. Okvětní lístky jsou nejčastěji 4, lysé, jen na okraji s plstnatým lemem, kopinaté až úzce vejčité, nejčastěji 35–45 mm dlouhé. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v květnu až v červnu. Tyčinek je mnoho. Gyneceum je apokarpní, pestíků je mnoho. Plodem je nažka, která je asi 4,5–5,5 mm dlouhá, na vrcholu zakončená asi 4–5 cm dlouhým zahnutým chlupatým přívěskem. Nažky jsou uspořádány do souplodí. Počet chromozómů je 2n=16.\n\nPlamének celolistý je přirozeně rozšířen ve střední až jihovýchodní Evropě, na východ přes Kavkaz až do střední Asie a na západní Sibiř. V České republice rostl kdysi dávno na Břeclavsku, naposledy udáván v roce 1912. Byl veden jako vyhynulý druh flóry ČR. Na území sousedního Slovenska a Rakouska je však poměrně běžný v loukách sv. \"Cnidion venosi\" v nivě řeky Moravy. V roce 2009 byl i v ČR znovu nalezen u Lanžhota. Proto je dnes považován za kriticky ohrožený druh flóry ČR.\n\n \n"}
{"id": "964389", "url": "https://cs.wikipedia.org/wiki?curid=964389", "title": "Přísavka (technika)", "text": "Přísavka (technika)\n\nPřísavka využívá podtlak plynů nebo kapalin pro přilnutí k neporézním povrchům. Tlak vzduchu na vnější straně přísavky je větší než pod přísavkou, čímž je přísavka přitlačována k pracovní ploše. Starodávné přísavky byly používány již ve třetím století našeho letopočtu. První moderní verze přísavek byly ale patentovány až roku 1866 a 1868 ve Spojených státech.\n\nJedná se nejjednodušší typ přísavky. Vzduch je z prostoru pod přísavkou vytlačen prostým přitlačením přísavky k povrchu. Doba, po kterou je přísavka přitlačována, je úměrná pórovitosti a rovinnosti použitého podkladu. Nevýhodou této přísavky je možnost jejího odtržení od povrchu pouze hrubou silou, proto se tento princip používá pouze pro malé přísavky o průměru v řádu jednotek až desítek milimetrů.\n\nPasivní přísavky bez ovládání se využívají převážně v akvaristice a pro zavěšování drobných předmětů.\n\nU přísavek s ovládáním se nejdříve přísavka přiloží k povrchu a následně se pomocí ovládací páky provede její přisátí odtažením středu přísavky od pracovního povrchu. Důsledkem tohoto principu je možnost dosažení větší přídržné síly. Doba přítlaku je ale stále úměrná pórovitosti a rovinnosti použitého podkladu. Důležitou výhodou tohoto řešení je možnost přísavku z povrchu snadno odstranit pouhým uvolněním ovládací páky. Princip se využívá u přísavek s průměry řádově desítky a stovky milimetrů.\n\nTypickým použitím ovládané přísavky je například přichycení GPS navigace k čelnímu sklu v autě, manipulace s tabulemi skla ve sklenářství, nebo uchycení různých kuchyňských pomocníků.\n\nAktivní přísavka primárně neslouží k vytváření vakua, ale vakuum je do přísavky přiváděno z externího zdroje. Typicky používaným zdrojem vakua pro tento účel jsou ejektory, nebo v omezenější míře také vývěvy. Výhodou tohoto řešení je použitelnost i pro povrchy s menší rovinností, nebo větší porézností. Veškerý přisávaný vzduch je průběžně z prostoru pod přísavkou odsáván, takže doba přichycení je zde prakticky limitována pouze činností zdroje vakua. Současně se také jedná o ovládaný typ přísavky, neboť uvolnění od povrchu lze snadno provést odpojením zdroje vakua a volitelně i aktivním odfouknutím přetlakem vzduchu.\n\nTento druh přísavky se typicky používá v průmyslu jako úchopný efektor robotů, ale i jako součást ostatních výrobních strojů.\n\n"}
{"id": "964392", "url": "https://cs.wikipedia.org/wiki?curid=964392", "title": "Chuang-kuo-šu", "text": "Chuang-kuo-šu\n\nChuang-kuo-šu () je známý vodopád v městské prefektuře An-šun (provincie Kuej-čou) v Čínské lidové republice. Jedná se o jeden z největších vodopádů v Číně i celé východní Asii.\n\nVodopád leží na řece Paj-šuej. Jeho hlavní část dosahuje výšky 74 m a šířky 81 m, ale doprovází jej ještě postranní proudy a větší množství dalších vodopádů. Za vodní clonou se ukrývá rozměrná vápencová jeskyně Vodní závěs, která dosahuje délky více než 100 m.\n\nOhromné množství vody padá z výšky desítek metrů do Nosorožčích jezírek. Průměrný průtok je 1000 m³ za sekundu, rychlost proudu dosahuje 17 m za sekundu. Hukot vody je tudíž slyšet na stovky metrů daleko a podle místní tradice se jedná o řev nosorožce, kterého rozlítil bílý drak (tj. vlastní vodopád), jenž se ze svého nebeského paláce vrhl do nosorožcova jezírka. \n"}
{"id": "964393", "url": "https://cs.wikipedia.org/wiki?curid=964393", "title": "Knižní trailer", "text": "Knižní trailer\n\nKnižní trailer je krátký videosnímek, jehož účelem je upoutat čtenáře na konkrétní knihu. Jde o obdobu filmových trailerů, ze kterých si bere inspiraci. Zatímco filmové upoutávky se promítají v kinech, působiště knižního traileru se nachází hlavně na internetových stránkách a sociálních sítích.\n\nProtože marketingové rozpočty na knihy se jen vzácně přibližují těm filmovým, jsou i knižní upoutávky skromnější a málokdy obsahují hrané scény. Pokud se zde přece jen objevují herci, tvůrci traileru se snaží neukazovat jejich tváře, aby čtenářům nezkazili dojem z knihy tím, že jim ukážou podobu hlavních postav.\n\nKnižní trailer je většinou vytvářen pomocí počítačové animace a snaží se vyvolat atmosféru přibližující žánr knihy. Některé knižní trailery někdy zobrazují autora, který na kameru představuje své dílo a láká potenciální čtenáře.\n\nČlánek o knižních trailerech na serveru DatabázeKnih.cz\n\nBlog Booktrailers.cz představující knižní trailery českých vydavatelů\n"}
{"id": "964394", "url": "https://cs.wikipedia.org/wiki?curid=964394", "title": "Horké vtoky", "text": "Horké vtoky\n\nSystém horkých vtoků je soustavou vyhřívaných součástek, která se využívá při výrobě plastů ve vstřikovacích formách. Tento systém vstřikuje roztavenou plastovou hmotu do dutin formy (dutiny jsou součástí formy, která má stejný tvar jako výsledný výlisek).\n\nSystém studených vtoků má oproti němu podobu pouhého kanálu vytvořeného mezi polovinami formy, jehož účelem je vést plastickou hmotu z trysek vstřikovacího lisu do dutin. Při každém otevření formy dochází k vyhození nově vytvořeného výlisku i materiálu, který ve vtokovém systému zůstal (odpad). Systém horkých vtoků se obvykle skládá z vyhřívané rozváděcí desky a několika vyhřívaných trysek. Základním úkolem rozváděcí desky je rozvádět plastickou hmotu ve formě do různých trysek, které ji pak přesně dávkují do bodů vstřikování v dutinách.\n\nPrvní systémy horkých vtoků byly vyvinuty na začátku šedesátých let, kdy byly i sporadicky využívány, avšak většinou se špatnými výsledky. Oblibu si získaly v osmdesátých a devadesátých letech, kdy se díky technickému pokroku zvýšila jejich spolehlivost a kdy se kvůli zvýšení cen plastických hmot staly vhodnějšími a cenově výhodnějšími. Systémy horkých vtoků jsou značně složité, protože je v nich nutné udržovat rovnoměrnou teplotu plastické hmoty a zároveň ochlazovat zbylou část vstřikovací formy, aby výlisek rychle ztuhl. Proto obvykle sestávají ze součástek vyráběných specializovanými firmami. Existují dva hlavní typy systémů horkých vtoků – s \"vnitřním\" a \"vnějším\" vyhříváním. V systémech s vnějším vyhříváním proudí tavenina v pevné rozváděcí desce a tryskách. V systémech s vnitřním vyhříváním (nyní již zastaralých) protéká tavenina přímo přes malé ohřívače umístěné ve vtokovém systému větších rozměrů. Okraje proudu taveniny v tomto případě ztuhnou, takže hmota protéká pouze v blízkosti vnitřních ohřívačů (tzv. torpéd). Řídicí jednotka systému horkých vtoků je vlastně regulátorem teploty, který řídí teplotu v systému, což umožňuje výrobu co nejpevnějších výlisků.\n\nFormy pro horké vtoky jsou obvykle dražší na výrobu i údržbu, ale úspornější v tom, že snižují množství odpadu a trvání vstřikovacího cyklu (není potřeba čekat, až běžné vtoky vychladnou).\n\n"}
{"id": "964396", "url": "https://cs.wikipedia.org/wiki?curid=964396", "title": "Batežo Ka Mikilu", "text": "Batežo Ka Mikilu\n\nBatežo Ka Mikilu (také známo pod názvem \"Batežo Mikilu\") je výtvarná skupina založená šesticí mladých studentů z vesnice Zastávka a výtvarnicí Kateřinou Šedou. Byla založena 12. prosince 2012 v Zastávce u Brna a má za cíl reflektovat a poté i změnit vnímání prostředí této hornické obce. Název skupiny vychází z prvních dvou písmen jména každého z členů – Barbora Křivánková, Tereza Matulová, Georgi Dimitrov (Žorko), Kateřina Šedá, Milena Mařáková, Kristýna Fillová (Kikča) a Lucie Staňková. Jejich výtvarná činnost se pohybuje především na poli kresby, intermediální tvorby a happeningů.\n\nSkupina vznikla na popud šesti čtrnáctiletých studentů, kteří se v roce 2011 rozhodli změnit prostředí obce Zastávka, v němž navštěvovali místní gymnázium. Podle jejich slov je obec taková „nijaká“. Na základě tohoto rozhodnutí kontaktovali českou výtvarnici Kateřinu Šedou, která jim vyhověla v jejich žádosti o pomoc.\n\nV současnosti se zabývají proměnou vnímání Zastávky místními lidmi i lidmi z okolí a reflektováním její sociální situace na dalších místech. V roce 2013 vystavovali například v Galerii současného umění v německém Lipsku nebo na prestižní přehlídce moderního umění Benátském bienále.\n\n\n\n\n"}
{"id": "964399", "url": "https://cs.wikipedia.org/wiki?curid=964399", "title": "Machaerium", "text": "Machaerium\n\nMachaerium je rod rostlin z čeledi bobovité. Jsou to stromy, keře i liány se zpeřenými listy a motýlovitými květy různých barev. Charakteristické jsou křídlaté jednosemenné plody. Rod zahrnuje asi 130 druhů a je rozšířen v tropické a subtropické Americe, jeden druh roste i v tropické západní Africe. Některé druhy jsou vyhledávány pro kvalitní dřevo, jiné jsou v tropech vysazovány jako stínící dřeviny a k zalesňování.\n\nZástupci rodu \"Machaerium\" jsou stromy, keře a dřevnaté liány. Liánovité druhy šplhají pomocí otrněných výběžků. Stonky při porušení většinou roní červenou šťávu. Listy jsou střídavé, lichozpeřené, různorodé, složené ze 3 až mnoha střídavých, celokrajných lístků. Palisty bývají přeměněné v tvrdé trny, někdy opadavé. Květy jsou asi 4 až 18 mm dlouhé, motýlovité, bílé, žluté, purpurové, růžové nebo namodralé, uspořádané ve vrcholových nebo úžlabních hroznech či latách. Kalich je zvonkovitý až trubkovitý, zakončený 5 laloky až téměř uťatý. Tyčinek je 10 a jsou jednobratré nebo dvoubratré, srostlé po 5 nebo 9 srostlých a jedna volná. Semeník obsahuje 1 nebo 2 vajíčka. Čnělka je nitkovitá, zakončená drobnou hlavatou bliznou. Plody jsou nepukavé, stopkaté, s vytrvalým kalichem, obvykle se semenem ve spodní části a s dlouhým křídlem, typu samara. Někdy jsou plody ledvinovité nebo srpovité, s křídlem redukovaným. Semena jsou zploštělá, vejcovitá, ledvinovitá nebo okrouhlá.\n\nRod \"Machaerium\" zahrnuje asi 130 druhů. Je rozšířen v tropické a subtropické Americe od Mexika po Argentinu. Druh \"Machaerium lunatum\" roste ve Střední Americe i v tropické západní Africe. Nejvíc druhů roste v jihovýchodní Brazílii a v Amazonii. Zástupci tohoto rodu rostou v zaplavovaných i nezaplavovaných tropických deštných lesích, v sezónně suchých lesích a v různých typech keřové vegetace.\n\nKřídlaté plody \"Machaerium\" jsou šířeny větrem, zatímco semena s redukovaným křídlem bývají přizpůsobena šíření vodou.\n\nStromy rodu \"Machaerium\" jsou v tropické Americe vysazovány jako stínící dřeviny a k znovuzalesňování degradovaných oblastí. Mnohé druhy poskytují kvalitní, tvrdé a dekorativní dřevo, odolné proti rozkladu. Je používáno zejména v truhlářství, na výrobu hudebních nástrojů, na obklady a podobně a také na kůly plotů.\nDřevo brazilského druhu \"Machaerium scleroxylon\" je načervenale fialové s černohnědým žilkováním. Je obchodováno pod názvem santos-palisandr.\n\nČervená šťáva z kmenů některých druhů je domorodci v Jižní Americe používána při ošetřování hadího uštknutí. Listy slouží jako náhražka koky.\n\n"}
{"id": "964402", "url": "https://cs.wikipedia.org/wiki?curid=964402", "title": "Violetta", "text": "Violetta\n\nVioletta je argentinský dramatický seriál, který měl premiéru 14. května 2012 na Disney Channel Latinská Amerika a 11. listopadu 2013 na českém Disney Channel. Někdy se uvádí také jako telenovela.\n\nSeriál vypráví příběh hudebně nadané teenagerky Violetty (hraje ji argentinská herečka Martina Stoessel), která se vrací do svého rodného Buenos Aires se svým otcem poté, co několik let žili v Evropě. V Buenos Aires Violetta začne tajně navštěvovat uměleckou školu (Studio 21) a setká se tam s novými lidmi a pomalu bude zjišťovat, že hudba je její vášeň.\n\nKaždá epizoda obsahuje originální hudební čísla různých hudebních žánrů.\n\nVioletta je dospívající dívka, která si není vědoma svého velmi speciálního hudebního nadání. Tento talent zdědila po své matce, slavné zpěvačce, která zemřela při tragické nehodě, když byla Violetta jen malé děvče.\n\nGerman, její otec, je velmi úspěšný muž, který miluje svou dceru přesto, že je přehnaně přísný. Oslepen smutkem se rozhodne utajovat před Violettou svou minulost a osud její matky ze strachu, že by mohla následovat v jejích stopách a mohl by ji potkat stejný tragický osud. Po nehodě se oba přestěhují do Madridu a German své dceři zamezí téměř jakýkoli kontakt s ostatními dětmi jejího věku. German si je vědom toho, že Violetta je velmi talentovaná, a povzbuzuje ji ve hře na klavír, ale drží ji od zpěvu a herectví.\n\nVšechno se změní, když se vrátí do své vlasti do Buenos Aires. Tam Violetta začne chodit na hodiny klavíru ve „Studiu 21“, prestižní hudební škole. Potká Angie, svou novou domácí učitelku a vychovatelku, která ji podporuje v rozvíjení svého talentu. Nikdo ani netuší, že Angie je sestra Maríi, (matky Violetty), tedy Violettina teta a že to tají, aby German Violettu zase někam neodvezl. \n\nPozději se Violetta zapíše na studia a po zkouškách se z ní stává plnohodnotná studentka. Violetta potkává ve studiu mnoho hudebně nadaných studentů, včetně Tomáse a Leóna. Jsou to dva chlapci se zcela opačnými osobnostmi, kteří se do ní zamilují a bojují o její lásku. \nUčitel tance sabotoval vystoupení a studio je v nesnázích s penězi. Nikdo neví, že to byl učitel tance, a tak ředitel Pablo odejde ze studia a učitel tance se stane ředitelem. Kvůli nedostatku peněz majitel studia přistoupí na to, že You mix internetova show bude probíhat ve studiu a oni tím získají nějaké peníze. Díky této show se Violetta přes kamery dozví, že Violettina teta je Angie její učitelka. Také do studia přijde Broadway na doporučení Gregoria, učitele tance. Ten je ve studiu jako tajný špeh pro Gregoria. Začne chodit s Kamilou, Violettinou nejlepší kamarádkou, později se vše dozví a Broadway udělá něco a oni mu odpustí až na Kamilu. \nGerman se vše v 1 sérii dozví. To, že chodí do studia a že zpívá, také to, že Angie je Violettina teta a chce ji odvézt pryč. \n\nVe 2. sérii Violetta chodí do Studia, které se přejmenuje na Studio On Beat už vědomě. Její otec ji ve zpěvu, tanci a herectví podporuje. Objevily se zde 3 nové hlavnější postavy, které tak trochu zamíchají dějem. Jako první je Lara, která začne chodit s Leonem a je to také jeho mechanička na motokrosu. Poté je tu Diego, který se zná s Ludmi od dětství a mají plán, Violetta se do něj má zamilovat a on ji má dostat ze studia. Jenže se pak ale do Vio zamiluje doopravdy, ale nikdo tomu neuvěří potom, co Leon natočí jeho hovor s Ludmi. Po vystoupení v Madridu, kde se právě tato situace odehrála, se Leon a Vio vrátí k sobě a Diego se dozví, že jeho otcem je Gregorio, profesor tance, který, když se tuto zprávu dozví, se úplně změní. Od přísného tyranského učitele k milému obdivovanému a milovanému profesorovi, kterého studenti mají rádi. A také Marco, který se zamiluje do Francescy, Violettiny nejlepší kamarádky.\n\nVydaných bylo dohromady 6 alb s písněmi ze všech tří sérií seriálu, z toho jedno zaznamenává živá vystoupení z koncertu v rámci turné Violetta en Vivo.\n\nNa základě úspěchu seriálu bylo na začátku roku 2013 oznámeno, že se hlavní představitelé seriálu na čele s Martinou Stoessel, Jorgem Blancem, Diegem Domínguezem a dalšími představí v živé koncertní show v Jižní Americe a Evropě. Turné s názvem Violetta en Vivo odstartovalo 13. července 2013 v Teatro Gran Rex v Buenos Aires. Zde proběhlo dohromady 60 živých vystoupení a prodaných bylo více než 180 000 vstupenek. Z Evropských zemí turné navštívilo Španělsko, Itálii a Francii. Tour skončila 3. března 2014 znovu v Buenos Aires a dočkala se pozitivních ohlasů mezi fanoušky i kritiky.\n\nDruhé turné seriálu Violetta bylo oficiálně oznámeno v srpnu 2014. Zároveň bylo oznámeno, že se jedná o poslední turné s přívlastkem rozlučkové. 24. listopadu 2014 společnost The Walt Disney Company potvrdila jména protagonistů, zároveň také potvrdila, že jedna z hlavních postav seriálu Lodovica Comello, Xabiani Ponce De León a Nicolas Garnier se na tour neúčastní. Violetta Live odstartovala 3. ledna 2015 ve španělském Madridu, po evropské koncertní šňůře se turné v dubnu 2015 přesunulo do Latinské Ameriky. Poslední fáze odstartovala v Polsku na Národním Stadionu ve Varšavě 22. srpna 2015 a celé turné bylo zakončeno 1. listopadu 2015 ve francouzském Nice. Turné Violetta Live v mnohém předčilo to předešlé, a to zejména počtem koncertů a množstvím navštívených zemí. Celkový výdělek dosáhl podle portálu Pollstar hodnotu 76,8 milionu dolarů a turné se tak umístilo na 15. příčce nejúspěšnějších tour roku 2015.\n\n"}
{"id": "964404", "url": "https://cs.wikipedia.org/wiki?curid=964404", "title": "Horka (Ralská pahorkatina, 390 m)", "text": "Horka (Ralská pahorkatina, 390 m)\n\nHorka (390 m n. m.) je vrch v okrese Česká Lípa v Libereckém kraji. Leží asi 0,5 km jižně od obce Bezděz na jejím katastrálním území. Vrch se nachází mimo chráněné území v prostoru mezi severní a jižní částí Chráněné krajinné oblasti Kokořínsko – Máchův kraj.\n\nJedná se o krátký strukturní hřbítek, orientovaný ve směru sever – jih se dvěma vrcholy (nižší na jihu je vysoký 382 m) v jižním předpolí Velkého Bezdězu. Vrch byl utvářen trojitým průnikem limburgitu skrz obal svrchnokřídových křemenných pískovců, na východním svahu je sprašová pokrývka. Vrcholy jsou porušeny drobnými kamenolomy. Mezi vrcholy na západním svahu je pískovcová věž. \n\nVrch je převážně zalesněn na vrcholech listnatými porosty, níže na západě pruhem jehličnatých porostů. Okolo jsou pole. Na severu až západě je Horka oddělena mělkým údolím od Bezdězské části. Od hranice lesa na severní straně je dobrý výhled na oba Bezdězy.\n\nVrch náleží do celku Ralská pahorkatina, podcelku Dokeská pahorkatina, okrsku Bezdězská vrchovina a podokrsku Slatinská pahorkatina.\nNejbližší dojezd automobilem je do obce Bezděz nebo k vrchu u spojovací silnice z Bezdězu ke křižovatce na silnici I/38. Po spojovací silnici vede modře značená turistická trasa a cyklotrasa 0060 z Bezdězu k vlakové zastávce Bezděz na trati 080.\n"}
{"id": "964405", "url": "https://cs.wikipedia.org/wiki?curid=964405", "title": "Slnečné jazerá", "text": "Slnečné jazerá\n\nSlnečné jazerá nebo Senecké jazerá je název turistické lokality ve městě Senec, která se nachází při velkém umělém jezeře v tomto městě.\n\nVznik jezer se datuje do roku 1845, kdy zde probíhalo bagrování štěrku na výstavbu železnice Bratislava-Galanta. Původně to bylo 5 samostatných jezer, které se později sloučily do jednoho, čímž vzniklo jezero s rozlohou 80 hektarů a s hloubkou až 12 metrů. Jezero se jako přírodní koupaliště začalo používat v roce 1919, tehdy pod názvem \"Slovenské Tahiti\". Nový název Sluneční jezera dostal areál v roce 1960.\n\nDnes má jezero rozlohu přes 100 hektarů a areál se rozděluje kvůli orientaci na \"Sever\" a \"Jih\". Existují zde různé možnosti ubytování, stravování, vodních sportů a rybolovu. Jsou zde hotely, penziony, větší chaty, chatky a zařízení turistické třídy. Jsou zde dětská hřiště, volejbalové plážové hřiště, tenisové kurty, půjčovna sportovních potřeb (čluny a šlapadla), tobogány, fotbalové hřiště s umělým povrchem a vodní fotbal. Na severní straně je nový aquapark.\n\n"}
{"id": "964407", "url": "https://cs.wikipedia.org/wiki?curid=964407", "title": "Topná patrona", "text": "Topná patrona\n\nTopná patrona je těleso (rezistor) určené do těžkých průmyslových podmínek a pracující s Jouleovým teplem, které se využívá při průmyslovém ohřívání. Obvykle se vyrábí na zakázku podle zadané hustoty výkonu, který se odvíjí od jeho zamýšleného použití. Ačkoli patrony mají jen velmi malé rozměry, dosahují na svém povrchu hustoty výkonu až 50 W/cm².\n\nMohou se použít k ohřevu jakékoli látky či materiálu, např. oleje, vzduchu nebo cukru. Běžně se ale používají k tavení granulovaných plastů, z nichž poté vznikají plastové výlisky, nebo také v obalové technice, dřevařské výrobě, zpracování barevných kovů a dalších typických aplikacích. Jako příklad můžeme uvést výrobu prostřednictvím systému „horkých vtoků“.\n\nTopnou patronu je možné rozčlenit na šest základních částí:\n\nTopná spirála představuje v podstatě odporovou cívku, na níž se vyskytuje elektrické zatížení. Nejběžnějším typem kovové slitiny, která se v tomto případě používá, je směs niklu a chromu (tzv. nichrom či chromnikl). Drát z chromniklové slitiny je ovinut kolem keramického jádra a počet vinutí na palec se liší podle požadované hustoty výkonu. Napětí ze zdroje střídavého proudu (dvou- nebo třífázový)proudí vinutím a chromniklový drát se zahřívá. Poté předává teplo plášti spirály.\n\nIzolace má zabránit styku chromniklového vinutí s pláštěm. Pokud by tato situace nastala, došlo by k uzemnění odporu, což by mohlo vést ke zkratu, roztavení pláště a vážnému selhání zařízení. Poškození lze zčásti zabránit montáží zemnícího obvodu. Cívka se vsazuje do pláště, který se ihned poté plní oxidem hořečnatým (MgO), který brání styku cívky s pláštěm. Prostřednictvím vibračního plnění lze zajistit, aby oxid hořečnatý vyplnil celý prázdný prostor mezi cívkou a pláštěm.\n\nPlášť je součástí topné spirály, která je ve styku materiálem či látkou, kterou má ohřívat. K jeho výrobě se používá několik typů kovových slitin, přičemž záleží na tom, v jakém prostředí bude použit (např. ve vysoce kyselém nebo korozivním). Nejběžnějšími typy jsou pláště vyrobené z nerezové oceli typu 304 a 316 a slitiny Incoloy 800. Tato slitina odolává nejvyšší tepelné zátěži a je považována za superslitinu.\n\nPo naplnění topné spirály oxidem hořečnatým se otevřená část patrony (otvor, kterým byla chromniklová cívka vložena) utěsní, aby cívka a oxid hořečnatý z patrony nevypadly. Do vnitřní části topného tělesa se tak nedostanou nečistoty z plastické hmoty, vzduch ani vlhkost.\n\nVzhledem k tomu, že se topné patrony instalují do různých druhů strojů, musí je výrobci navrhovat tak, aby splňovaly určité požadavky na toleranci. Topné patrony mohou být zakončeny vodiči vystupujícími buď přímo, nebo v pravém úhlu. Výrobci také musí věnovat pozornost tomu, aby nevystavovali vodiče teplotám vyšším než je maximální povolené zatížení vývodního drátu. Poškození vývodu teplem, pohybem nebo kontaminací lze předejít zapouzdřením nebo opletením drátu kovem či silikonem.\n\nTyp vývodního drátu se odvíjí od tolerancí a konstrukce stroje, do kterého má být patrona vsazena. Obvykle se pro topné patrony a další zařízení, která musí odolávat vysokým teplotám, jako jsou svazky vodičů v automobilech nebo jiné průmyslové vybavení, používá sklolaminátová tkanina. Další variantou je silikonová impregnace sklolaminátové tkaniny či silikonová pryž.\n\n"}
{"id": "964409", "url": "https://cs.wikipedia.org/wiki?curid=964409", "title": "Kildare", "text": "Kildare\n\nKildare ( ) je město nacházející se v hrabství Kildare v Irsku. V roce 2011 ze žilo přes 8000 obyvatel, což z Kildare činí osmé největší město hrabství a 55. největší město Irska. Leží asi 50 km západně od Dublinu.\n\nVe městě se nachází katedrála svaté Brigity.\n\nMěsto má bohatou historii. Kildare se datuje již od 5. století, kdy bylo jedním ze tří nejvýznamnějších křesťanských měst v keltském Irsku.\n\nVe čtvrtek 2. 7. 1903 proběhl v Kildare Pohár Gordona Bennetta. Byl to první automobilový závod ve Velké Británii. Automobilový klub Velké Británie a Irska chtěl, aby se závod konal na Britských ostrovech, a jelikož byl závod na veřejných cestách Velké Británie nezákonný, napadlo sekretářku Claude Johnson, že by se závod mohl konat v Irsku.Trasa závodu se skládala ze dvou smyček. První smyčka vedla přes Kilcullen, Curragh, Kilgare, Monasterevin, Stradbally a Athy (dlouhá 84 km). Druhá trasa procházela přes Castledermot, Carlow a znovu Athy (dlouhá 64km).\n\n\n\n\n"}
{"id": "964411", "url": "https://cs.wikipedia.org/wiki?curid=964411", "title": "Mirbelia", "text": "Mirbelia\n\nZástupci rodu \"Mirbelia\" jsou polokeře nebo keře dorůstající až 2 metrů výšky. Listy jsou nejčastěji vstřícné, řidčeji střídavé nebo přeslenité, jednoduché, řapíkaté až přisedlé, celokrajné nebo laločnaté s laloky zakončenými ostnem. U některých druhů (např. \"Mirbelia ramulosa\") jsou listy redukované na šupiny nebo mohou zcela chybět. Palisty jsou drobné, štětinovité nebo chybějí. Květy jsou žluté, oranžové, purpurové nebo modré, jednotlivé nebo uspořádané v úžlabních či vrcholových hroznech. Kalich je zakončen 5 přibližně stejně dlouhými laloky, z nichž horní dva bývají širší a více srostlé než ostatní. Pavéza je okrouhlá nebo ledvinovitá, nehetnatá. Křídla jsou podlouhlá, delší a užší než člunek. Tyčinek je 10 a jsou volné. Semeník je téměř přisedlý a obsahuje 2 až mnoho vajíček. Čnělka je zahnutá, zakončená drobnou hlavatou bliznou. Plody jsou podlouhle vejcovité, nafouklé a podélně přehrazené falešnou přehrádkou vyrůstající ze spodního švu. Semena jsou černá, lesklá.\n\nRod \"Mirbelia\" zahrnuje 32 druhů. Je rozšířen pouze v Austrálii. Nejvíce druhů roste na jihovýchodě a jihozápadu kontinentu. Rostou zejména v eukalyptových lesích a na planinách při pobřeží, na pískovcových platech a ve vrchovinách. Vyhledávají zejména písčité až skeletovité půdy.\n\nNěkteré druhy jsou perspektivní okrasné rostliny.\n"}
{"id": "964412", "url": "https://cs.wikipedia.org/wiki?curid=964412", "title": "Dub ve Starém Sedle", "text": "Dub ve Starém Sedle\n\nSolitérní strom má měřený obvod 492 cm, výšku 21,5 m (měření 2003). Rychle sílící kmen zvětšil svůj obvod o 42 cm za 11 let.\nZa památný byl vyhlášen v roce 2000 pro svůj vzrůst.\n\n\n"}
{"id": "964414", "url": "https://cs.wikipedia.org/wiki?curid=964414", "title": "Páteřní připojení", "text": "Páteřní připojení\n\nPáteřní připojení ( ) v telekomunikacích je část sítě, která propojuje přístupovou síť k páteřní síti.\n\nPříklady backhaulu:\n\n\nV hierarchických telekomunikačních sítích je backhaul ta část sítě, která propojuje páteřní síť nebo jádro sítě s jednotlivými podsítěmi na „okraji“ hierarchické sítě.\n"}
{"id": "964415", "url": "https://cs.wikipedia.org/wiki?curid=964415", "title": "Strupčice (rozhledna)", "text": "Strupčice (rozhledna)\n\nRozhledna Maják se nachází na bývalé důlní výsypce asi jeden kilometr severovýchodně obce Strupčice v (okrese Chomutov).\n\nStavbu podle projektu architektů Klody, Feistnera a Pechanková postavili dobrovolníci v rámci kurzu „Artefakt“ při natáčení dokumentárního filmu o Mostecku Martina Ryšavého „Na vodě“. Náklady na konstrukci pouze s použitím dřevěných prvků činily 120 000 Kč a byly hrazeny z prostředků na natáčení společnosti Bionaut Films. Celková výška rozhledny je 7,5 m, vyhlídková plošina je ve výšce 4,8 m. K slavnostnímu otevření došlo 24. července 2012.\n\nRozhledna stojí na okraji velkodolu Vršany, za ní je patrná tepelná elektrárna Komořany, nacházející se na místě bývalé obce stejnojmenné obce. Dále od východu lze zhlédnout Most, České středohoří, výsypku Březno, obec Strupčice, Chomutov, Jirkov a za ním Krušné hory.\n\nPo místních komunikacích z obce Strupčice vás zavedou na rozhledu informační tabulky. Na obecním úřadě a ve sportovním areálu lze zakoupit turistickou známku rozhledny.\n\n"}
{"id": "964417", "url": "https://cs.wikipedia.org/wiki?curid=964417", "title": "Římskokatolická farnost Mikulovice u Vernéřova", "text": "Římskokatolická farnost Mikulovice u Vernéřova\n\nŘímskokatolická farnost Mikulovice u Vernéřova (lat. \"Niclasdorfium\") je zaniklé územní společenství římských katolíků v Mikulovicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nPrvní doložená farnost v místě existovala v letech 1360–1570. Matriky jsou v místě vedeny od roku 1712. Od roku 1786 zde byla expozitura spravovaná z fary v Klášterci nad Ohří. Farnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964420", "url": "https://cs.wikipedia.org/wiki?curid=964420", "title": "Kostel svatého Havla (Poříčí nad Sázavou)", "text": "Kostel svatého Havla (Poříčí nad Sázavou)\n\nKostel svatého Havla v Poříčí nad Sázavou je farním kostelem římskokatolické farnosti Poříčí nad Sázavou. Byl postaven asi na konci 12. nebo na začátku 13. století, dnešní podobu získal v podstatě mezi lety 1745–1750. Z té doby pochází i dřevěná barokně-gotická výbava interiéru, která je dílem Lazara Widemanna. Později byla ještě upravována věž.\n\nKostel patří mezi vzácné české románské stavby a je chráněn jako kulturní památka České republiky.\n\nDoba ani okolnosti vzniku tohoto románského kostela nejsou kvůli nedostatku písemných pramenů známy, soudí se však, že byl postaven někdy ke konci 12. či na počátku 13. století. Už z této doby pochází dnešní hmota kostela složená z obdélné lodi, půlkruhové východní apsidy, krypty pod kněžištěm a dvou věží (severní věž je dnes zachována pouze do výše lodi). Kostel měl také románskou tribunu, která byla později nahrazena barokní kruchtou.\n\nRoku 1620 kostel vyhořel, načež byl opraven, nově omítnut (v maltě rýsované kvádry) a jižní věž získala cibulovitou báň. Roku 1677 byl kostel barokizován, ale větších úprav se mu dostalo až v letech 1745–1750 pod patronací Františka Václava hraběte z Vrtby a jeho manželky Marie Anny hraběnky z Klenové. Tehdy byl zazděn původní jižní vchod do kostela a nahrazen současným západním, zároveň byly přistavěny dva obdélníkové přístavky do koutů mezi vnější stěny lodě a západní zdi věží. Tato přestavba zásadně ovlivnila i současnou podobu vnitřku kostela. Původní románská tribuna byla nahrazena kruchtou, byl probourán nový vchod do krypty, a kolem něj byla zbudována schodiště k zvýšenému kněžišti. Interiér také dostal novou řezbářskou výzdobu.\n\nV 19. století byla dřevěná nástavba jižní věže nahrazena dnešní kamennou ve stylu alpských kostelů. V roce 1948 byl na jižní vnější zdi odhalen původní románský portál kostela, který byl roku 1971 restaurován.\n\nInteriér kostela tvoří jednotná barokně-gotická řezbářská výzdoba (oltáře, kazatelna, oratoř) z lipového dřeva od sochaře Lazara Widemanna z doby pozdně barokních úprav před polovinou 18. století.\nHlavní oltář stojí ve východní apsidě kostela na zvýšeném kněžišti. Zdobí jej obraz sv. Havla z roku 1750 od plzeňského malíře Františka Luxe. Na severní straně hlavního oltáře stojí sousoší sv. Libora a klečícího kajícníka, v němž se prý měl zpodobnit sám Widemann. Na jižní pak sousoší sv. Jana Nepomuckého s žebrákem, jenž prý zas nese podobu Widemannova pomocníka Daniela Piláta z Poříčí.\n\nNa severní straně chóru je umístěn oltář Pražského Jezulátka se sádrovou soškou, po stranách pak sochy sv. Františka z Asissi a sv. Kajetána. Při jižní stěně chóru se nachází oltář sv. Anny se sochami římských vojáků sv. Donáta a sv. Teodora po stranách.\n\nNa severní zdi lodi je umístěna dnes již nevyužívaná kazatelna, nesoucí tři plastické reliéfy s biblickými motivy (podobenství o rozsévači, konec světa a útěk Lota a jeho ženy ze Sodomy). Pod kazatelnou stojí cínová křtitelnice z roku 1629 s českým nápisem. Na jižní straně lodi se nachází oratoř, kterou zdobí sošky dvou andělů a lidská hlavu s trojí tváří (mladickou, mužskou a stařeckou) symbolizující běh lidského života. Na zdi mezi oratoří a kruchtou visí pozdně gotický kříž. Naproti němu visí obraz sv. Havla, který se původně nacházel na předešlém hlavním oltáři z roku 1680. Na kruchtě stojí varhany z roku 1868. Pod kruchtou se nacházejí dvě dřevěné sochy, Božského srdce Páně a Panny Marie, z roku 1901. Z téhož roku pochází i čtrnáct zastavení křížové cesty, které zdobí loď kostela.\n\nVe věži visí dva zvony z roku 1673. Větší nese jméno Havel, a menší Václav. Na obou je latinský nápis s německým dodatkem.\n\n"}
{"id": "964421", "url": "https://cs.wikipedia.org/wiki?curid=964421", "title": "Heli Rantanenová", "text": "Heli Rantanenová\n\nHeli Rantanenová (* 26. ledna 1970, Lammi) je bývalá finská atletka, olympijská vítězka v hodu oštěpem.\n\nPři svém prvním startu na mistrovství světa v roce 1991 se v soutěži oštěpařek umístila na devátém místě. O rok později na olympiádě v Barceloně skončila ve finále v hodu oštěpem na šestém místě. Životního úspěchu dosáhla na olympiádě v Atlantě v roce 1996, kde zvítězila výkonem 67,94 m.\n"}
{"id": "964422", "url": "https://cs.wikipedia.org/wiki?curid=964422", "title": "Světový pohár v biatlonu 2013/2014 – Oberhof", "text": "Světový pohár v biatlonu 2013/2014 – Oberhof\n\n4. podnik Světového poháru v biatlonu v sezóně 2013/14 probíhal od 3. do 5. ledna 2014 v německém Oberhofu. Na programu byly sprinty, stíhací závody a závody s hromadným startem.\n"}
{"id": "964426", "url": "https://cs.wikipedia.org/wiki?curid=964426", "title": "Diecéze abulská", "text": "Diecéze abulská\n\nDiecéze Abula je titulární diecéze římskokatolické církve, založená roku 1969 a pojmenovaná podle starého města Abula v dnešním Španělsku. Diecéze byla sufragannou arcidiecéze toledské.\n\n"}
{"id": "964427", "url": "https://cs.wikipedia.org/wiki?curid=964427", "title": "František Kratochvíl (politik)", "text": "František Kratochvíl (politik)\n\nFrantišek Kratochvíl (28. července 1857 nebo 30. či 31. července 1858 Vídeň – 20. ledna 1932 Praha) byl rakouský a český podnikatel a politik, na počátku 20. století poslanec Českého zemského sněmu a Říšské rady.\n\nVystudoval obecnou školu ve Vídni, jeden rok reálné školy a pak se od dvanácti let učil zámečníkem na Žižkově. Absolvoval večerní školu v Karlíně a reálku v Panské ulici a vrátil se k zámečnické profesi. Byl mistrem zámečnickým. Patřil mu dům na Žižkově. Po 25 let až do své smrti byl členem pražské obchodní a živnostenské komory. Angažoval se v četných spolcích jako Řemeslnická jednota nebo Spolek majitelů domů.\n\nPočátkem 20. století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii městské (volební obvod Rychnov). Politicky se uvádí coby člen mladočeské strany. Kromě toho byl zvolen ve volbách roku 1901 i do Říšské rady (celostátní zákonodárný sbor), za všeobecnou kurii, obvod Písek, Mirovice, Vodňany atd. Do Říšské rady se dostal i ve volbách roku 1907 (obvod Čechy 20). Zasedl v poslanecké frakci Český klub. Mandát obhájil ve volbách roku 1911 (obvod Čechy 29).\n\nPo vzniku Československa byl jmenován do zemské odvolací daňové komise.\n\nZemřel v lednu 1932 v Praze na Žižkově.\n"}
{"id": "964429", "url": "https://cs.wikipedia.org/wiki?curid=964429", "title": "Chesapeake City", "text": "Chesapeake City\n\nChesapeake City je město v Cecil County ve státě Maryland v USA. Podle sčítání lidu v roce 2010 mělo 673 obyvatel.\n\nMěsto bylo původně pojmenováno českým kolonizátorem Augustinem Heřmanem jako Village of Bohemia (česká vesnice), nebo Bohemia Manor (české panství), ale název byl změněn v roce 1839 při stavbě průplavu Chesapeake and Delaware Canal.\n\nMěsto bylo rozděleno na severní a jižní část, kdy jej rozdělil průplav C&D Canal, procházející středem města. Obě části byly spojeny padacím mostem až do roku 1942, kdy byl zničen nákladní lodí, která jej strhla. V roce 1949 byl otevřen most nový, který měl být natolik vysoký, aby pod ním mohly projít tankery, což vedlo k tomu, že už po něm nemohly přejíždět automobily. Důsledkem toho byl pokles obchodu v následujících desetiletích.\n\n"}
{"id": "964430", "url": "https://cs.wikipedia.org/wiki?curid=964430", "title": "The Lounge Lizards", "text": "The Lounge Lizards\n\nThe Lounge Lizards byla americká jazzová skupina, kterou v roce 1978 založil saxofonista John Lurie se svým bratrem Evanem Luriem (klavír), které doplnili ještě Arto Lindsay (kytara), Steve Piccolo (baskytara) a Anton Fier (bicí). Své první studiové album skupina vydala v roce 1981 a do svého rozpadu vydala další tři. Během existence skupiny jí prošlo více než třicet hudebníků a její činnost byla ukončena v roce 1998.\n\n\n\n"}
{"id": "964434", "url": "https://cs.wikipedia.org/wiki?curid=964434", "title": "Caudron C.440", "text": "Caudron C.440\n\nCaudron C.440 Goéland (česky „Racek“) byl šestimístný dvoumotorový užitkový letoun vyvinutý ve Francii v polovině 30. let 20. století.\n\nStroj vznikl na základě požadavku na rychlý, ekonomický a pohodlný dopravní letoun. První C.440 vzlétl v 17. června 1935 a už první zkoušky potvrdily jeho mimořádně zdařilou konstrukci. Osmimístný letoun s kabinou pro dva piloty poháněla dvojice invertních řadových vzduchem chlazených šestiválců Renault Bengal Six s výkonem po 132 kW.\n\nNásledovaly tři kusy C.441 s výkonnějšími pohonnými jednotkami Renault 6Q-01 po 162 kW, které byly s protiběžným smyslem otáčení instalovány také do následující civilní verze C.444. Prototyp C.445, zalétaný v roce 1936 rovněž s motory 6Q, měl křídlo se zvětšeným vzepětím o 1°. Závodní dálkový stroj upravený z C.445 nesl označení C.445R. Varianta C.448 byla opět vybavena výkonnějšími motory 6Q-02 a 6Q-03 po 176 kW (levotočivý a pravotočivý) a její vzletová hmotnost se tak zvětšila z 3500 kg na 3700 kg.\n\nPo Goélandech C.448 začala společnost Caudron i s dodávkami čistě vojenských transportních, cvičných a sanitních variant, začínajících u typu C.445M (Militaire).\n\nLetoun byl vyráběn v poměrně velkých počtech a to jak před 2. světovou válkou, tak i během války a dokonce i po jejím skončení.\n\nByl to konvenční samonosný dvoumotorový jednoplošný dolnoplošník s podvozkem s pevným záďovým kolečkem. Hlavní podvozek byl zatahovací do motorových gondol na křídlech. V gondolách byly u prvních letounů umístěny motory Bengali 6 o výkonu 164 kW (220 k), další stroje pak poháněly obvykle motory Renault 6Q. Letoun měl kompletně dřevěnou konstrukci a dřevěný potah mimo horní a přední části trupu, která byla potažena plechem. Dřevěné křídlo bylo konstruováno jako dvounosníkové s křidélky a vztlakovými klapkami na odtokové hraně. Ocasní plochy měly pevné části potažené překližkou a pohyblivé části plátnem.\n\nV obvyklém uspořádání měl letoun sedadla pro šest cestujících a prostor pro zavazadla v přední a zadní části trupu a s toaletou na zádi. Posádka byla dvoučlenná se sedadly vedle sebe se zdvojeným řízením.\n\nPřed vypuknutím 2. světové války byl vyráběn hlavně typ C.445, který byl přijat \"Armée de l’Air\" pod označením C.445M. Další používalo i francouzské námořní letectvo Aéronavale, např u Escadrille 55S. Ozbrojené síly používaly tyto stroje jako kurýrní a k výcviku posádek. K civilním uživatelům patřila společnost Air France, která v roce 1936 odebrala dva stroje (F-AOYP a F-AOYY), Air Bleu od května 1939 používala tři letouny C.445 a jeden C.444 jako noční poštovní na spoji Paříž-Bordeaux-Mont de Marsan-Pau a Régie Air Afrique užívající ve francouzských koloniích šest strojů C-445. Během II. světové války i po jejím ukončení se stroje této společnosti upravovaly na standard C.449. V západní Africe působila společnost Chargeurs Réunis se dvěma Goélandy, další čtyři létaly na Madagaskaru. Letouny C.445 a C.445M disponovalo rovněž letectvo Svobodných Francouzů.\nLetouny byly i vyváženy. Dva stroje byly dodány do Bulharska, po dvou kusech zakoupila Jugoslávie pro dopravní společnost Aeroput. Další odebrala Argentina a Španělsko. Republikánské C.445 v počtu tří kusů sloužily u Lineas Aereas Postales Espanolas (LAPE), zbylé dodané stroje létaly jako vojenské transportní. Nacionalistické letectvo zařadilo Goélandy u 26 Grupo de Caza. Dva stroje C.445M byly dodány i belgickému vojenskému letectvu Aeronautique Militaire.\n\nVýroba letounů C.440 a odvozených variant pokračovala i po vypuknutí 2. světové války. V té době bylo mnoho letounů zařazeno ke službě v ozbrojených silách. Po pádu Francie v roce 1940 okolo 60 exemplářů létalo u Luftwaffe v Africe, na Balkánu i na východní frontě a u německé letecké společnosti Deutsche Luft Hansa.\nVýroba verzí C.445M, C.446 se zesíleným křídlem a C.449 s pohonnými jednotkami 6Q-20/21 pokračovala i pod německou okupací v továrnách v Billancourtu a v Issy-les-Moulineaux. Pro výcvik navigátorů a bombometčíků vznikl C.449.4 s prosklenou přídí. Výroba v Billancourtu byla v roce 1943 značně snížena po úspěšném náletu RAF. Němci využili letouny k výcviku pilotů, radiooperátorů, navigátorů a částečně i bombometčíků. K odsunu raněných byly používány sanitní letouny verze C.447 s odlišně uspořádaným interiérem a okénky na trupu.\nDalší letouny sloužily v letectvu vichistické Francie a ve francouzských koloniích u Section civile de liaisons aériennes métropolitaines (SCLAM) a Aéronavale, např. u jednotky Escadrille 4F. Dva Goélandy ulétly do Velké Británie, kde je Royal Air Force zařadilo do stavu se sériovými čísly AX775 a AX776. Dalším uživatelem byly Slovenské vzdušné zbraně, které objednaly 12 letounů C.445M v roce 1942. Několik C.445M používala také italská Regia Aeronautica\n\nPo válce byla výroba obnovena jak pro civilní, tak i pro vojenské uživatele, přičemž stroje byly používány k transportu a jako dvoumotorová cvičná letadla. Během poválečné reorganizace francouzského leteckého průmyslu se společnost Caudron stala částí společnosti Société Nationale de Constructions Aéronautiques du Nord (SNCAN) a letoun byl přejmenován na Nord Goéland, kterých bylo postaveno v rozmezí let 1944 až 1948 325 kusů. Mezi poválečné komerční uživatele patřily společnosti Air France, Sabena (tři letouny), Aigle Azur a Compagnie Air Transport (CAT).\n\nPoznámka: \"Celkem bylo vyrobeno 1 702 letounů. V níže uvedeném přehledu verzí je uvedeno 1 446 letounů. U zbývajících 256 letounů není možné z dochovaných záznamů zjistit, ke které variantě patřily. Mnohé starší letouny byly také různě přestavovány do novějších verzí.\"\n\nC.440\nC.441\nC.444\nC.445\nC.445M\nC.445R\nC.446 Super Goéland\nC.447\nC.448\nC.449\n\n\"Technické údaje pocházejí z publikace „Jane's Encyclopedia of Aviation“\".\n\n\n\n Belgie\n Bulharsko\n Francie\n Království Srbů, Chorvatů a Slovinců\n Nacistické Německo\n Slovenská republika (1939–1945)\n Španělsko\n\n\n"}
{"id": "964436", "url": "https://cs.wikipedia.org/wiki?curid=964436", "title": "Pro Elišku", "text": "Pro Elišku\n\nPro Elišku (německy \"Für Elise\") je krátká hudební skladba pro klavír, kterou v roce 1810 složil Ludwig van Beethoven. Její partituru nalezl teprve v roce 1865 německý vědec Ludwig Nohl.\n\n"}
{"id": "964444", "url": "https://cs.wikipedia.org/wiki?curid=964444", "title": "Porter (kráter na Měsíci)", "text": "Porter (kráter na Měsíci)\n\nPorter je impaktní kráter nacházející se na severovýchodním okraji valové roviny Clavius v jižním sektoru přivrácené strany Měsíce. Má průměr 52 km. Na jeho dně se nachází dvojice centrálních vrcholků.\n\nJiho-jihozápadně od Portera leží na jihovýchodní části okrajového valu Clavia oválný kráter Rutherfurd, severo-severovýchodně pak rozlehlý Maginus (průměr 163  km).\n\nPojmenován je podle amerického konstruktéra dalekohledů a astronoma Russella W. Portera. Než jej v roce 1970 Mezinárodní astronomická unie pojmenovala současným názvem, nesl označení Clavius B.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "964447", "url": "https://cs.wikipedia.org/wiki?curid=964447", "title": "Židovský vrch (Ralská pahorkatina)", "text": "Židovský vrch (Ralská pahorkatina)\n\nŽidovský vrch (328 m n. m., německy \"Judenberg\") je vrch v okrese Česká Lípa Libereckého kraje. Leží asi 1 km vjv. od obce Okna, na katastrálním území Žďár v Podbezdězí. Vrch se nachází mimo území Chráněné krajinné oblasti Kokořínsko – Máchův kraj v prostoru mezi severní a jižní částí této chráněné krajinné oblasti. \n\nVrch náleží do celku Ralská pahorkatina, podcelku Dokeská pahorkatina, okrsku Bezdězská vrchovina a podokrsku Slatinská pahorkatina.\n\nJedná se o skalní hřbítek orientovaný ve směru ZSZ–VJV ze svrchnokřídových křemenných pískovců. Na severozápadním úpatí je ložisko nefelinického tefritu. Strmé svahy lemují četné pískovcové terasy, věže a další tvary selektivního zvětrávání (\"Židovská věž, Židovská stěna\"). Vrch je převážně zalesněn borovými porosty.\n\nZ okraje jižních teras je výhled do jižní části Chráněné krajinné oblasti Kokořínsko – Máchův kraj. Na jih od vrchu pramení Robečský potok, místně někdy označovaný jako \"Okenský potok\".\n\nVrch je jen východním okrajovým výběžkem širšího pískovcového komplexu mezi Okny a obcí Bezděz. Další útvary zde jsou např. \"Kukaččí skály, Starosvětská věž, Ochranný vrch, Jelení vrch\".\n\nVrcholové partie Židovského vrchu jsou zařazeny mezi celoročně využívané horolezecké lokality. Skály, pojmenované \"Sion\", \"Choreb\", \"Židova věž\", \"Židovská stěna\", \"Karmel\" a \"Ararat\" nabízejí vice než sedm desítek lezeckých cest s obtížností od II. do VII. stupně UIAA. Zhruba 200 metrů východně od Židovského vrchu se nacházejí ještě skály \"Racochejlí stěny\", \"Traper\" a \"Traperská vyhlídka\" s dalšími celkem 25 lezeckými cestami.\n\nNejbližší dojezd automobilem je do Oken (nebo vlakem do vlakové zastávky Okna na trati 080) a k silnici I/38 (rozcestí \"Státní silnice\"). Obě místa propojuje zelená  turistická trasa, která prochází po severním úpatí Židovského vrchu. Ke skalám vede od jihozápadu neznačená stezka.\n"}
{"id": "964463", "url": "https://cs.wikipedia.org/wiki?curid=964463", "title": "Atlanta (rozcestník)", "text": "Atlanta (rozcestník)\n\nAtlanta je největší a zároveň hlavní město státu Georgie ve Spojených státech.\n\nNázev Atlanta by mohl směřovat na další subjekty.\n\n\n\n"}
{"id": "964464", "url": "https://cs.wikipedia.org/wiki?curid=964464", "title": "Aircrack-ng", "text": "Aircrack-ng\n\nAircrack-ng je v informatice balíček nástrojů pro testování zabezpečení Wi-Fi sítí. Nejčastěji se používá k lámání hesel bezdrátových sítí zabezpečených pomocí WEP nebo WPA-PSK. Program ke své funkčnosti potřebuje Wi-Fi kartu, kterou je možné přepnout do tak zvaného \"monitorovacího režimu\".\n\nV dubnu 2007 vyvinul tým z Technické univerzity Darmstadt v Německu útok zvaný PTW. Tento útok snížil počet potřebných inicializačních vektorů potřebných k prolomení WEP klíče a je zahrnutý v aircracku od verze 0.9.\n\nAircrack-ng je odnoží projektu Aircrack, zkratka „ng“ zde znamená nová generace.\n\nBalíček aircrack-ng obsahuje:\n\nOficiální internetové stránky\n"}
{"id": "964477", "url": "https://cs.wikipedia.org/wiki?curid=964477", "title": "Kaple Panny Marie Pomocné (Kravaře)", "text": "Kaple Panny Marie Pomocné (Kravaře)\n\nKaple Panny Marie Pomocné je nevelká hřbitovní kaple v sousedství kostela Narození Panny Marie v Kravařích. Spolu s kostelem a budovou fary náleží pod Římskokatolickou farnost v Kravařích. \n\nKaple byla postavená na pískovcových kvádrech v roce 1750 uvnitř obezděného areálu spolu s kostelem a hřbitovem na východní straně Náměstí Míru. Kolem zdi vede zeleně značená turistická trasa z Kravař k místnímu nádraží a k nedalekému kopci a hradní zřícenině Ronov.\n\nNa rozdíl od kostela Narození Panny Marie a budovy fary není zdejší hřbitovní kaple zapsána na seznamu kulturních památek České republiky, je však součástí zdejší vesnické památkové zóny. Kaple je vestavěna do kamenné zdi, která obklopuje kostel a pod níž teče potok. Přístup do kaple je od kostela. V nice výrazného volutového štítu stávala socha svatého Floriána, nyní je výklenek prázdný.\n\n"}
{"id": "964478", "url": "https://cs.wikipedia.org/wiki?curid=964478", "title": "Noam Galai", "text": "Noam Galai\n\nNoam Galai (* 9. září, 1984 Jeruzalém) je izraelský fotograf se sídlem v New Yorku. Nejznámější je jeho případ globálního porušení práv duševního vlastnictví, a sice krádež jeho ikonického obrázku výkřiku.\n\nProfesionálně začal fotografovat když sloužil v izraelské armádě pro Izraelské obranné síly, v roce 2005 začal fotografovat pro basketbalový klub Maccabi Tel-Aviv. Počátkem roku 2006 se přesunul do New York City a pokračoval ve své kariéře. Věnoval se převážně sportovní fotografii - NBA, WNBA a události Euroligy. Portrétoval celou řadu celebrit, hudebníků a politiků. Působil jako osobní fotograf pro osobnosti jako jsou například Carly Rose Sonenclar, Miri Ben-Ari nebo Alice Tan Ridley. V roce 2011 byl jeho snímek New York City vybrán magazínem \"Life\" jako nejlepší fotografie roku. V současné době (2013) pracuje pro AOL.\n\nV únoru 2006 Noam pořídil sérii autoportrétů znázorňující sebe sama jako křičí a poslali je na internetové stránky pro sdílení fotografií. Jeho autoportréty s výkřikem získaly velkou popularitu, a další umělci začali používat stejné autoportréty jako inspirace pro své vlastní umění. Bez Noamova vědomí byl jeho snímek používán jako symbol pro občanské nepokoje, objevoval se na plakátech a graffiti v mnoha zemích, jako například Írán, Španělsko, Argentina, Egypt a Honduras. Neoprávněně používaly jeho tvář také firmy, které vyráběly a prodávaly trička, knihy, časopisy a další vymoženosti. Tento příběh byl používán ve zpravodajství jako ilustrace v rostoucích debatách o šíření duševního vlastnictví a v debatách o otázkách autorského práva. Příběh se stal proslulým a díky této publicitě se stal Noam Galai známý jako člověk za tváří \"Ukradený výkřik\" (\"The Stolen Scream\").\n\n\n"}
{"id": "964489", "url": "https://cs.wikipedia.org/wiki?curid=964489", "title": "Hanácká", "text": "Hanácká\n\nHanácká může být:\n\n"}
{"id": "964492", "url": "https://cs.wikipedia.org/wiki?curid=964492", "title": "Kobra kapská", "text": "Kobra kapská\n\nKobra kapská (\"Naja nivea\") je středně velký jedovatý had z čeledi korálovcovitých. Tato velmi jedovatá kobra žije na jihu Afriky, kde se jí též říká \"geelslang\" (žlutý had), \"bruinkapel\" (hnědá kobra) či \"koperkapel\" měděná kobra), což je dáno jejím rozličným zbarvením.\nKobra kapská je středně velký had. Dospělí jedinci dorůstají obvykle délky 1,2–1,4 m, mohou však dosáhnout až 1,6 m. Samci bývají poněkud větší než samice. Největší zaznamenaný exemplář pocházel z Ausu v Namibii a měřil 1,87 m. Druhý nejdelší jedinec byl také samec, odchycený v přírodní rezervaci De Hoop v provincii Západní Kapsko v Jihoafrické republice, měřil 1,85 m.\n\nRůzní jedinci tohoto druhu mají rozličné zbarvení, od žlutého přes zlatohnědé a tmavohnědé až po černé. K tomu je třeba přičíst ještě různé skvrny v celé škále odstínů černé. Tvrdí se sice, že barva a skvrny se liší podle oblasti, kde dotyčný had žije, bylo však zjištěno, že v rámci jedné geografické oblasti se mohou vyskytovat prakticky všechny barevné varianty. Je například dobře známo, že jedinci žijící v poušti Kalahari v Botswaně a v Namibii bývají na rozdíl od kober žijících jižněji převážně žlutí. Nicméně v již zmíněné přírodní rezervaci De Hoop a na dalších specifických místech v Západním Kapsku byly zaznamenány všechny barevné varianty pohromadě. Především mladí jedinci bývají od krku po břicho nápadně černí. Toto zbarvení během prvního roku života či dvou mizí, než se tak však stane, pletou si laici tyto kobry s kobrou obojkovou.\n\nKobra kapská žije pouze v jižní Africe. V Jihoafrické republice se vyskytuje převážně v provincii Kapsko, v provincii Svobodný stát a v jihozápadním Transvaalu. Žije také v jižní části Namibie, v jihozápadní Botswaně, v západním Lesothu a v jižní části pouště Kalahari.\n\nPřestože tato kobra obývá mnohem menší území než ostatní africké kobry, nacházíme ji v celé řadě biomů. Najdeme ji především v oblastech porostlých křovinami a subtopickým lesem, na travnatých savanách, v suchých polopouštních oblastech a v pouštích – Namibské poušti a Kalahari. Často obývá nory hlodavců, opuštěná termitiště a v suchých oblastech i skalní štěrbiny a rozsedliny. V oblastech s polopouštním a mírnějším podnebím se mnohdy vyskytuje v blízkosti vodních toků. V Lesothu ji nacházíme až do výše 2500 m nad mořem. V provincii Svobodný stát žije v oblastech porostlých stromy a vysokou trávou a v Kapsku v kamenité kopcovité krajině. Kobra kapská se odváží i do vesnic, částečně rozvinutých předměstí a slumů, kde v domech hledá buď stín, anebo hlodavce.\n\nKobra kapská je denní tvor, a proto svoji kořist loví v průběhu dne. Za velmi horkého počasí může dávat přednost lovu za svítání či soumraku, po setmění však loví jen výjimečně. Je to sice převážně pozemní tvor, nicméně lezení po větvích stromů a keřů jí rozhodně není cizí, zejména když s oblibou vylupuje hnízdní kolonie snovačů pospolitých. Pokud neloví, vyhledává úkryt v dírách nebo se schovává v podrostu, v hromadách větví či listí. Těmto úkrytům zůstává obvykle delší čas věrná. Je to rychlý a čilý had, a přestože se podle zpráv jedná v porovnání s ostatními africkými jedovatými hady o obecně mírný druh, neváhá, cítí-li se ohrožena, zaútočit. Je-li vyrušena, vztyčí přední část těla do výšky a roztáhne krční partie do široké kápě a může přitom výstražně hlasitě syčet. Je-li zahnána do úzkých, bez váhání útočí. Pokud zůstane jedinec, v němž cítí hrozbu, bez pohnutí, had se pokusí co nejrychleji zmizet do bezpečí, při jakékoli známce pohybu však opět zaujme obranný postoj. V době, kdy se líhnou mláďata, bývá kobra kapská mnohem agresivnější a nebezpečnější.\n\nTato kobra se živí celou řadou drobných živočichů včetně hlodavců, jiných hadů, ještěrek a ptáků, nepohrdne však ani mršinami. Jak je uvedeno výše, je též známo, že s oblibou vylupuje hnízdní kolonie snovačů pospolitých. Kobra kapská může být i kanibalistická, neboť někdy sežere i mladé jedince svého druhu.\n\nTaké kobra kapská má své nepřátele, pro něž je kořistí. Patří k nim především medojed kapský, z jiných masožravců pak jde především o surikaty a o některé druhy promykovitých. Ti všichni mají sníženou citlivost na její jed. Kobra kapská se může stát i kořistí dravých ptáků, jako jsou hadilov písař či někteří orlíci, příslušníci rodu \"Circaetus\". Občas ji uloví nějaký větší had jiného druhu.\n\nKobra kapská je vejcorodý druh. Období páření probíhá v září a říjnu. V té době bývají tito hadi agresivnější než obvykle. Samice pak v období kolem letního slunovratu (prosinec–leden) naklade do díry, opuštěného termitiště či na nějaké jiné teplé a vlhké místo 8 až 20 vajec o rozměrech zhruba 60 × 25 mm. Vylíhlí hádci měří mezi 30 až 40 centimetry a jsou od narození zcela nezávislí.\n\nKobra kapská je vzhledem ke svému účinnému jedu a zvyku vyskytovat se často v blízkosti lidských obydlí považována za jednu z nejnebezpečnějších kober v celé Africe. Její jed bývá obvykle hustý až sirupovitý a má tendenci zasychat do podoby lesklých světlých vloček ne nepodobných žlutému (surovému) cukru.\nJe vysoce toxický takže je účinnější než jed kterékoli jiné africké kobry. Tvoří ho účinné postsynaptické neurotoxiny a může též obsahovat kardiotoxiny, jež působí na dýchací a nervovou soustavu a na srdce. Jedno kousnutí obsahuje průměrně 100 až 150 mg jedu. Úmrtnost jako následek neošetřeného uštknutí není přesně známa, předpokládá se však, že je vysoká. To záleží na řadě různých faktorů, jako je množství vstříknutého jedu, psychický stav uštknutého jedince, hloubka, do níž oba jedové zuby pronikly, a podobně. V případech, kdy dojde k úmrtí, obvykle trvá hodinu (v těžkých případech) až deset hodin, než oběť zemře na následky kolapsu dýchací soustavy jako následku ochrnutí dýchacího svalstva.\n\n"}
{"id": "964494", "url": "https://cs.wikipedia.org/wiki?curid=964494", "title": "Vladimír Kukoľ", "text": "Vladimír Kukoľ\n\nVladimír Kukoľ (* 8. května 1986, Levoča) je slovenský fotbalový záložník, od února 2017 hráč klubu FK Poprad. Mimo Slovensko působil na klubové úrovni v Polsku a Česku.\n\nSvoji fotbalovou kariéru začal v týmu MŠK Spišské Podhradie, odkud v průběhu mládeže zamířil do mužstva FK Spišská Nová Ves. Následně se vrátil do Spišského Podhradie, kde sbíral své první starty v seniorské kategorii. Následoval přestup do týmu MFK Ružomberok. Před sezonou 2010/11 odešel do Polska, kde hrál postupně za kluby Sandecja Nowy Sącz, Jagiellonia Białystok a Zawisza Bydgoszcz. V létě 2011 se vrátil do vlasti, kde se dohodl na kontraktu s mužstvem TJ Spartak Myjava. V lednu 2014 podepsal 2½roční smlouvu s českým prvoligovým klubem FC Vysočina Jihlava. Jihlava byla po podzimní části sezóny 2013/14 na třinácté příčce ligové tabulky. V Jihlavě jej vedli mj. trenéři Michal Hipp a Michal Bílek (druhého jmenovaného znal již z působení v MFK Ružomberok).\nPřed ročníkem 2016/17 zamířil po skončení smlouvy s Jihlavou zpět do slovenského týmu TJ Spartak Myjava. S Myjavou si zahrál v 1. předkole Evropské ligy UEFA 2016/17 proti rakouskému celku FC Admira Wacker Mödling (vyřazení Myjavy po remíze 1:1 venku a prohře 2:3 v domácím prostředí).\nPo odhlášení A-týmu Myjavy z nejvyšší slovenské ligy se stal k 1. lednu 2017 volným hráčem.\n\nPoté jej pozval na testy trenér FK Poprad František Šturma. S ambiciózním Popradem se hráč dohodl na angažmá.\n\n"}
{"id": "964498", "url": "https://cs.wikipedia.org/wiki?curid=964498", "title": "Dahlem", "text": "Dahlem\n\nDahlem je část 10. obvodu města Berlína,\nSteglitz-Zehlendorf, který tvoří jihozápadní cíp celého území a patří mezi bohatší čtvrti. V Dahlemu je sídlo Svobodné univerzity Berlín, mnoha vědeckých a kulturních institucí a přiléhá k němu i Botanická zahrada Berlín, největší v Evropě.\nNejstarší zpráva o obci pochází z roku 1275, kostel svaté Anny je však ještě starší. V 16. století si tu majitelé vybudovali reprezentativní sídlo a roku 1841 obec koupil Pruský stát. Od roku 1901 bylo území parcelováno a začala zde stavba vil a kulturních zařízení včetně řady vědeckých ústavů. Roku 1920 byl Dahlem začleněn do Velkého Berlína a připojen na podzemní dráhu. Za nacistického režimu zde bydlelo mnoho prominentů, po válce připadl Dahlem do amerického sektoru a bylo zde velitelství okupační armády. Roku 1946 zde byla založena Svobodná univerzita, protože Humboldtova univerzita byla v sovětském sektoru a studenti začali být perzekvováni za své názory.\n\n\nDahlem obsluhuje trať U3 berlínské podzemní dráhy a má zde stanici \"Dahlem-Dorf\" a čtyři další stanice.\n\n"}
{"id": "964499", "url": "https://cs.wikipedia.org/wiki?curid=964499", "title": "RC letecký simulátor", "text": "RC letecký simulátor\n\nRC letecký simulátor je specializovaný počítačový program, jehož účelem je věrně napodobit chování RC modelů v prostředí počítače. Nachází využití ve chvílích, kdy není možné provozovat RC létání v reálném světě (špatné počasí aj.), pro trénink létání ve skutečném světě, pro experimentování s akrobacií, a vhodný je také pro lidi, kteří si chtějí vyzkoušet širokou škálu modelů, ale nechtějí utrácet. Zatímco jednotlivé RC modely, jsou-li špičkově provedené, jsou záležitostí několika tisíc korun, RC simulátory zahrnují i desítky různých modelů, se kterými lze létat.\n\nV současné době lze říct, že simulace je na velmi vysoké úrovni a opravdu odpovídá realitě v nejvyšší možné míře. Velké a známé simulátory jako například RealFlight jsou vyvíjeny za spolupráce s odborníky z řad RC pilotů a mají tedy velmi realistickou fyziku objektů, chování modelů i jejich technické provedení. \n\nPořizovací cena RC simulátoru je relativně vysoká a rozhodně nejde o běžnou počítačovou hru, kterou si může pořídit každý. Tak jako všechny seriózní simulátory jsou i RC simulátory zaměřeny na úzký okruh lidí, tedy opravdové příznivce RC létání. Lze sehnat i levnější simulátory, ovšem ty se nemohou těm dražším v mnoha ohledech vůbec rovnat. Vyšší cena je způsobena také ovladačem, který bývá k simulátorům přiložen. Protože mají za úkol věrně simulovat létání s RC modely, jsou k nim dodávány i věrohodně vypadající a fungující vysílače, které se připojují k PC pomocí USB kabelu. Ty dražší lze využít i pro skutečné létání, protože mají zabudovaný skutečný rádiový vysílač.\n\nJedním z nejznámějších realistických RC leteckých simulátorů je RealFlight, který je momentálně k dispozici už ve své sedmé verzi a má širokou fanouškovskou základnu.\n\n"}
{"id": "964500", "url": "https://cs.wikipedia.org/wiki?curid=964500", "title": "Čchien-tchang", "text": "Čchien-tchang\n\nČchien-tchang je řeka na východě Čínské lidové republiky, která protéká provincií Če-ťiang a městem Chang-čou. Dosahuje délky 459 km a v zátoce Chang-čou se vlévá do Východočínského moře.\n\nŘeka je proslulá tím, že se na ní vytváří největší přílivová vlna na světě, která dosahuje výšky až 9 m. Po řece se šíří rychlostí až 40 km za hodinu. \n"}
{"id": "964501", "url": "https://cs.wikipedia.org/wiki?curid=964501", "title": "Pokus o útěk", "text": "Pokus o útěk\n\nPokus o útěk (1962, Попытка к бегству) je vědeckofantastická novela ruských sovětských spisovatelů bratrů Strugackých odehrávající se ve 22. století v tzv. Světě Poledne. V novele se řeší jednak otázka, zda vyspělejší rasa může zasahovat na planetě s civilizací na nižší úrovni vývoje s cílem tento vývoj ovlivnit, jednak středověká podstata fašismu. Poukazuje se na to, že překonání temné vášně pro násilí bude vyžadovat snad celá staletí, než konečně zvítězí rozum a lidskost.\n\nDva studenti, Anton a Vadim, chtějí roku 2141 letět na rekreační planetu Pandora. Ještě před odletem se seznámí se zvláštním člověkem, který se jmenuje Saul Repin a který je přesvědčí, aby ho vzali na nějakou neznámou planetu. Rozhodnou se jí hledat v systému CS-7031, kde by se podle Leonida Gorkovského mohly najít stopy po tajemní supercivilizaci Poutníků.\n\nPo skoku hyperprostorem pak najdou planetu podobnou Zemi, kterou nazvou Saula podle Repina a na které najdou lidskou civilizací na úrovni raného středověku. Panuje zde krutý útlak a obrovské sociální rozdíly. Cestovatelé zde najdou i stopy po Poutnících. Jde o tzv. věčné stroje, jejichž nekonečná kolona jede po perfektní asi osmdesát kilometrů dlouhé silnici od severu na jih. Vyjíždějí z obrovského kráteru plného těžkého a hustého kouře a do podobného kráteru zase zajíždějí. Lidé na Saule mají legendu o tom, že stroje jsou na planetě od počátku vesmíru a jsou tak pro ně symbolem věčnosti. I svého panovníka nazývají Veliký a mocný Útes, zářící Drahokam s nohou na nebi, který bude žít, dokud nezmizí stroje.\n\nCestovatelé brzy také objeví jakýsi koncentrační tábor, kde se v nelidských podmínkách snaží věznění lidé uvést některé z nějakého důvodu vyřazené stroje do pohybu. Podle jednoho ze strážců z tábora, kterého se jim podaří chytit, jde o zločince. Přes veškerou snahu o nějaké dorozumění dojde nakonec k ozbrojenému konfliktu s klanem místních vládců, který vyvolá Saul. \n\nPo návratu na Zemi Saul záhadně zmizí. Nechá však pro oba mladíky dopis, ze kterého plyne, že Saul se do Světa Poledne přenesl z minulosti (není vysvětleno jak), kde byl vězněm v nacistickém koncentračním táboře. Je to ve skutečnosti důstojník tankového vojska Rudé armády, který byl zajat Němci u Rževa. Zorganizoval vzpouru v táboře, a když mu docházeli náboje, uprchl do budoucnosti. Nyní se za svou dezerci zastyděl a vrátil se zpět. V epilogu novely se dozvídáme, že byl Němci po svém návratu v boji zastřelen.\n\nNikde v dalších textech bratrů Strugackkých není zmínka o tom, že by na Saulu byli vysláni nějací progresoři. Komise pro kontakty s jinými civilizacemi (Komkon) zřejmě rozhodla, že do vývoje na planete se nemá žádným způsobem zasahovat. \n"}
{"id": "964502", "url": "https://cs.wikipedia.org/wiki?curid=964502", "title": "Miroslav Božok", "text": "Miroslav Božok\n\nMiroslav Božok (* 19. října 1984, Michalovce, Československo) je slovenský fotbalový záložník, od července 2017 hráč klubu MFK Zemplín Michalovce.\nMimo Slovensko působil na klubové úrovni v Polsku.\n\nBožok působil na Slovensku v klubech MFK Zemplín Michalovce (je odchovancem tohoto klubu, hrál zde i po návratu z Polska), FC Senec a MFK Ružomberok. S Ružomberkem vyhrál v sezóně 2005/06 double, tedy ligový titul i slovenský fotbalový pohár.\n\nV únoru 2010 odešel do Polska, kde hrál postupně za kluby Arka Gdynia a GKS Bełchatów.\n\nV lednu 2014 podepsal smlouvu s polským druholigovým klubem Górnik Łęczna, kam přestoupil ze Zemplínu Michalovce. Na konci sezony 2013/14 postoupil s Górnikem do Ekstraklasy.\n\nV červnu 2015 přestoupil v rámci Polska do klubu Arka Gdynia, kde již v minulosti působil. S Arkou vyhrál v sezóně 2016/17 polský fotbalový pohár. Po sezóně mu vypršela smlouva a k jejímu prodloužení nedošlo.\n\nBožok se vrátil na Slovensko do klubu MFK Zemplín Michalovce, účastníka Fortuna ligy 2017/18.\n\nMiroslav Božok byl členem slovenské mládežnické reprezentace U21.\n\n"}
{"id": "964504", "url": "https://cs.wikipedia.org/wiki?curid=964504", "title": "Římskokatolická farnost Radnice", "text": "Římskokatolická farnost Radnice\n\nŘímskokatolická farnost Radnice () je zaniklé územní společenství římských katolíků v Radnici a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou v místě vedeny od roku 1648. Farnost byla zřízena od roku 1758.\nPo roce 1950 se stalo území farnosti součástí Vojenského výcvikového prostoru Hradiště (Doupov).\nKanonicky farnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964506", "url": "https://cs.wikipedia.org/wiki?curid=964506", "title": "Evaluation Assurance Level", "text": "Evaluation Assurance Level\n\nEvaluation Assurance Level (úroveň jistoty ohodnocení, zkratka EAL) je v informatice číselné ohodnocení IT produktu nebo systému podle „Common Criteria security evaluation“, což je mezinárodní standard platný od roku 1999. Ve standardu je definováno sedm úrovní, které jsou označeny jako \"EAL1\" až \"EAL7\". Vyšší úroveň jistoty ohodnocení přináší též vyšší \"požadavky jistoty\" (\"assurance requirements\"), které musí daný systém splňovat pro získání certifikátu Common Criteria. Vyšší úroveň by měla poskytovat vyšší úroveň jistoty, že bezpečnostní funkce a vlastnosti systému jsou správně implementovány. To ovšem nutně neznamená, že systém s vyšší úrovní EAL je lépe zabezpečený (protože může být například chybně nastaven). EAL úroveň tedy udává, jak bylo zabezpečení systému otestováno, nikoliv však jak je systém ve skutečnosti zabezpečen.\n\nPro dosažení určité EAL úrovně musí systém splnit všechny \"požadavky jistoty\" zadané pro tuto úroveň. Většina těchto požadavků zahrnuje dokumentaci a analýzu řešení systému, funkční testy a penetrační testy (testy simulující možné útoky s cílem prolomení se do systému). Čím je EAL vyšší, tím jsou dokumentace, analýzy a testy podrobnější, ale tím pádem také časově a finančně náročnější.\n\nPro dosažení stejné EAL úrovně musí všechny systémy splnit stejné \"požadavky jistoty\", ale jejich \"funkční požadavky\" (\"functional requirements\") se mohou lišit. Funkční vlastnosti hodnoceného systému definuje jeho \"Bezpečnostní cíl\" (\"Security target\", zkratka \"ST\"). Proto systém s vyšší úrovní EAL nemusí být nutně \"bezpečnější\" než systém s nižším EAL, protože mohou mít odlišné seznamy funkčních prvků ve svých Bezpečnostních cílech. Výsledná úroveň zabezpečení systému a jeho využitelnost v praxi je tedy závislá na tom, jaké bezpečnostní funkce a vlastnosti implementuje výrobce systému do \"Bezpečnostního cíle\" v závislosti na prvotních požadavcích na zabezpečení. Pokud tedy mají dva systémy pro stejnou aplikaci shodné \"Bezpečnostní cíle\", měl by být systém s vyšší EAL úrovní spolehlivější.\n\nEAL1 je vhodná pro aplikace, kde je vyžadována jistá (nikoli však vysoká) míra spolehlivosti funkcionality, ale případné bezpečnostní hrozby nejsou pokládány za vážný problém. EAL1 poskytuje ohodnocení produktu, tak jak byl dodán uživateli, včetně nezávislého testování ze strany uživatele navzdory specifikaci, a prozkoušení dokumentace systému. Záměrem EAL1 je možnost dosažení této úrovně pouze na straně uživatele, tedy bez další interakce s vývojáři a za minimální náklady. Dosažení této úrovně by mělo být důkazem, že systém funguje tak, jak je uvedeno v dokumentaci, a poskytuje dostačující ochranu proti známým hrozbám.\n\nEAL2 vyžaduje ze strany vývojářů dodání informací ohledně řešení systému a výsledků testů, nikoli ale žádné další úkony, které by byly nad rámec běžného vývoje v praxi. Nemělo by tedy dojít k výraznému navýšení časových a finančních nároků. EAL2 je tedy využitelná v případě, kdy uživatel vyžaduje nízkou až střední úroveň nezávislého zajištění bezpečnosti bez potřeby poskytnutí, kdy není k dispozici kompletní dokumentace o vývoji systému. Například při zabezpečování funkčnosti zastaralých, ale stále dostačujících systémů (tzv. Legacy system).\n\nEAL3 umožňuje vývojáři jistotu solidního vývoje zabezpečení v průběhu vývoje systému bez nutnosti většího zásahu do aktuálního postupu vývoje. EAL3 lze využít v případě, kdy vývojář nebo uživatel vyžadují střední úroveň nezávislého zajištění zabezpečení a požadují kontrolu nad průběhem vývoje bez nutnosti přepracování systému nebo jeho částí.\n\nEAL4 umožňuje vývojáři jistotu solidního vývoje zabezpečení vycházející z ověřených komerčních postupů vývoje, které jsou přísné, ale nevyžadují speciální znalosti a dovednosti, nebo zdroje. EAL4 je nejvyšší úrovní jejíž implementace na existující produkt by mohla být ekonomicky proveditelná. EAL4 tedy lze využít, pokud vývojář nebo uživatel vyžadují střední až vysokou úroveň nezávislého zajištění zabezpečení běžně využívaného systému a je připraven na vyšší výdaje v zájmu zabezpečení.\n\nKomerční operační systémy poskytující běžné, uživatelské zabezpečení jsou obyčejně hodnoceny na úrovni EAL4. Jsou to například: AIX, HP-UX, FreeBSD, Oracle Linux, Novell NetWare, Solaris, SUSE Linux Enterprise Server 9, SUSE Linux Enterprise Server 10, Red Hat Enterprise Linux 5, Windows 2000 Service Pack 3, Windows 2003, Windows XP, Windows Vista \n, Windows 7, Windows Server 2008 R2, a z/VM version 5.3.\n\nOperační systémy poskytující Víceúrovňové zabezpečení jsou hodnoceny minimálně na úrovni EAL4. Jsou to například: Trusted Solaris, Solaris 10 Release 11/06 Trusted Extensions, počáteční verze XTS-400, a VMware ESXi verze 3.0.2, 3.5, 4.0 a 5.0 (EAL 4+).\n\nEAL5 poskytuje vývojáři maximální jistotu nad vývojem zabezpečení na základě solidních komerčních postupů vývoje s částečným využitím speciálních technik vývoje zabezpečení. Návrh a vývoj takového systému bude od počátku směřován k dosažení EAL5. Je pravděpodobné, že náklady spojené s tímto vývojem nebudou signifikantně vyšší, než u vývoje bez využití specializovaných postupů. EAL5 tedy lze využít v případě že vývojář nebo uživatel požadují vysokou úroveň nezávislého zajištění zabezpečení při plánovaném vývoji a pečlivý dohled nad jeho průběhem bez zbytečně vysokých nákladů za specializované zabezpečení.\n\nMnohé smart card systémy jsou hodnoceny na úrovní EAL5, stejně tak jako některé systémy s víceúrovňovým zabezpečením jako například The Tenix Interactive Link. Dále například LPAR na IBM System z nebo XTS-400 (STOP 6) – univerzální operační systém, který byl ohodnocen EAL5 augmented.\n\nEAL6 umožňuje vývojáři vytvořit vysoce zajištěný systém za použití specializovaných technik vývoje zabezpečení a docílit tak kvalitního a důvěryhodného systému schopného ochránit citlivá data proti reálným bezpečnostním hrozbám. EAL6 je tedy využitelná v případě vývoje bezpečnostního systému pro rizikové aplikace, kde hodnota zabezpečovaných dat vyvažuje zvýšené náklady.\n\nINTEGRITY-178B RTOS firmy Green Hills Software je hodnocen na úrovni EAL6 augmented.\n\nEAL7 je úroveň vhodná pro systémy s extrémním zaměřením na zabezpečení, kde je ochrana dat naprostou prioritou i za cenu vysokých nákladů. Praktické využití je aktuálně omezeno na systémy úzce zaměřené na bezpečnostní funkce, které jsou podrobovány detailní analýze.\nÚrovní EAL7 jsou ohodnoceny například jednosměrné komunikační zařízení The Tenix Interactive Link Data Diode Device a Fox Data Diode dokonce na EAL7 augmented.\n\nCommon Criteria standard označuje úrovně EAL jak je výše uvedeno: zkratka \"EAL\" následovaná číslicí 1 až 7. V praxi se mohou objevit i případy s mezerou mezi zkratkou a číslem. Ve zvláštních případech, kdy byla základní sada \"požadavků jistoty\" rozšířena oproti definovanému minimu se za název úrovně přidává slovo \"augmented\" nebo znaménko \"+\".\n\n"}
{"id": "964507", "url": "https://cs.wikipedia.org/wiki?curid=964507", "title": "Martin Kříž", "text": "Martin Kříž\n\nJméno a příjmení Martin Kříž má více nositelů:\n\n"}
{"id": "964508", "url": "https://cs.wikipedia.org/wiki?curid=964508", "title": "Seznam velvyslanců Palestiny v České republice", "text": "Seznam velvyslanců Palestiny v České republice\n\nTato stránka obsahuje seznam velvyslanců Palestiny v České republice.\n"}
{"id": "964509", "url": "https://cs.wikipedia.org/wiki?curid=964509", "title": "Mihaela Peneșová", "text": "Mihaela Peneșová\n\nMihaela Peneșová, (* 22. července 1947 Bukurešť) je bývalá rumunská atletka, olympijská vítězka a vicemistryně Evropy v hodu oštěpem.\n\nV 17 letech se nečekaně kvalifikovala na olympiádu v Tokiu v hodu oštěpem. Zde v úvodním finálovém pokusu dosáhla výkonu 60,54 m, který stačil na zisk zlaté medaile.\nNa evropském šampionátu v Budapešti v roce 1966 skončila mezi oštěpařkami druhá, stejného umístění dosáhla na olympiádě v Mexiku v roce 1968. Její osobní rekord je 60,68 m z roku 1967.\n\n"}
{"id": "964512", "url": "https://cs.wikipedia.org/wiki?curid=964512", "title": "Adam Nawałka", "text": "Adam Nawałka\n\nAdam Nawałka (* 23. října 1957, Krakov, Polsko) je bývalý polský fotbalista a nyní fotbalový trenér polského národního týmu. Během své hráčské kariéry hrál na pozici záložníka. Je to účastník Mistrovství světa 1978.\n\nVětšinu své hráčské kariéry strávil v klubu Wisła Kraków, se kterým získal v sezóně 1977/78 ligový titul. Poté hrál v USA za klub Polish-American Eagles SC.\n\nV letech 1977–1980 byl členem polského reprezentačního A-mužstva, se kterým se zúčastnil Mistrovství světa ve fotbale 1978 v Argentině.\n\nTrénoval několik polských klubů. Postupně Świt Krzeszowice, Wisła Kraków, Zagłębie Lubin, Sandecja Nowy Sącz, Jagiellonia Białystok, opět Wisła Kraków, GKS Katowice a Górnik Zabrze.\n\nPo neúspěchu polského národního týmu vedeného Waldemarem Fornalikem v kvalifikaci na MS 2014 v Brazílii, kde Polsko obsadilo se ziskem 13 bodů čtvrté místo skupiny H oznámil 26. října 2013 prezident Polského fotbalového svazu Zbigniew Boniek, že se Nawałka stane novým hlavním trenérem reprezentačního A-mužstva. Národní tým převzal 1. listopadu 2013. Premiéru zažil 15. listopadu 2013 v přátelském utkání na městském stadionu ve Vratislavi proti Slovensku. Příliš se nevydařila, neboť Polsko podlehlo soupeři 0:2. Ani další zápas neskončil vítězstvím jeho svěřenců, Polsko remizovalo 19. listopadu 2013 v Poznani s Irskem 0:0.\n\n11. října 2014 dovedl své svěřence k historické výhře 2:0 nad Německem (úřadující mistr světa) v kvalifikaci na EURO 2016. Pro Polsko to byla premiérová výhra, zdařila se až na 19. pokus ve vzájemných zápasech (dosud bilance 12 proher a 6 remíz). Němci prohráli v některé z kvalifikací po 33 zápasech, naposledy poznali porážku v roce 2007 (0:3 v Mnichově s Českou republikou).\n\nPolský národní tým dovedl na EURO 2016 ve Francii.\n\n"}
{"id": "964516", "url": "https://cs.wikipedia.org/wiki?curid=964516", "title": "Zbyněk Kubín", "text": "Zbyněk Kubín\n\nZbyněk Kubín (6. června 1928 - 8. února 2014) byl český trenér a funkcionář basketbalu.\n\nV letech 1958-1962 byl ústředním trenérem basketbalu na sekci košíkové ÚV ČSTV, potom byl činný na katedře tělesné výchovy na ČVUT v Praze. V letech 1961-1968 byl členem výboru sekce košíkové ÚV ČSTV a předsedou učebně metodické komise.\n\nV sezóně 1954/55 byl trenérem ligového družstva žen Sokol Říčany Praha, které skončilo v 1. lize basketbalu na 10. místě. V sezóně 1964/65 byl trenérem nadějného družstva juniorů Sparty Praha, jehož základem byli hráči, kteří získali titul mistra Československa v předcházející sezóně 1963/64 ve starším dorostu. S družstvem juniorů Sparty Praha vyhrál druhou ligu basketbalu mužů a postoupil do nejvyšší československé domácí soutěže - 1.ligy 1965/66, ve které družstvo (hrálo pod názvem Tatran Praha) jako hrající trenér převzal Jiří Baumruk, jenž v předešlé sezóně 1964/65 byl trenérem ligového družstva žen Sparty Praha a Zbyněk Kubín se vrátil k basketbalu žen.\n\nDalších 7 sezón (1965-1972) byl úspěšným trenérem ligového družstva žen Sparty Praha se kterým v 1. lize basketbalu žen získal 6 titulů mistra Československa a jedno druhé místo., Mezi opory družstva žen Sparty Praha patřily československé reprezentantky, například Marta Kreuzová-Melicharová, Hana Doušová-Jarošová, Sylva Richterová, Milena Vecková-Blahoutová, Marie Zahoříková-Soukupová, Pavla Gregorová-Holková, Martina Pechová-Jirásková, Dana Klimešová-Ptáčková, Jana Doležalová-Zoubková.\n\nV Poháru mistrů Evropských zemí v basketbale žen v pěti ročnících poháru dovedl družstvo žen Sparty do čtvrtfinále v roce 1969, do semifinále v roce 1970 a třikrát až do finále, v němž ale třikrát podlehlo 18násobnému vítězi této soutěže (v letech 1960-1982) Daugava Riga (Lotyšsko) a Sparta Praha skončila třikrát na 2. místě evropského Poháru mistrů v basketbale žen (1967, 1968, 1972). V roce 1967 s ligovým družstvem žen Sparty absolvoval měsíční basketbalové turné v Brazílii. Celkem 8 sezón vedl družstva v 1. lize basketbalu žen.\n\nV sezóně 1972/73 ligový tým žen Sparty Praha převzal trenér Lubomír Dobrý, a Zbyněk Kubín dva roky působil jako trenér reprezentace mužů Kuvajtu. Po skončení trenérské činnosti měl na starosti vrcholový sport na ministerstvu školství až do roku 1991.\n\núspěchy Sparta Praha basketbal ženy\n\n\n\nEmil Velenský, Zbyněk Kubín : \"Košíková : Příručka pro školení trenérů\". Československý svaz tělesné výchovy, Praha, STN 1964, 269s.\n\n\n"}
{"id": "964520", "url": "https://cs.wikipedia.org/wiki?curid=964520", "title": "Daň ze zemního plynu", "text": "Daň ze zemního plynu\n\nDaň ze zemního plynu (zkráceně Daň z plynu, v plném znění Daň ze zemního plynu a některých dalších plynů) je speciálním druhem daně, kterou platí dodavatel, nebo spotřebitel této komodity v případech definovaných zákonem č. 261/2007 Sb. O stabilizaci veřejných rozpočtů v České republice. Od této daně jsou například osvobozeny domácnosti a domovní kotelny používající plyn k výrobě tepla.\n"}
{"id": "964524", "url": "https://cs.wikipedia.org/wiki?curid=964524", "title": "Lukla", "text": "Lukla\n\nLukla je město v Nepálu, je součástí zóny Ságarmátha. Leží v nadmořské výšce 2 860 metrů a je výchozím bodem výprav směřujících na Mount Everest. Většinu obyvatel tvoří Šerpové.\n\nDo Lukly nevede silnice, z Káthmándú se sem dá dostat pouze letadlem. Místní letiště, od roku 2008 pojmenované \"Tenzing-Hillary Airport\" po Tenzingu Norgayovi a Edmundu Hillarym, je uváděno jako jedna z nejnebezpečnějších přistávacích ploch na světě kvůli extrémně proměnlivému počasí a poloze mezi vysokými horskými štíty, kde je málo manévrovacího prostoru.\n\n"}
{"id": "964527", "url": "https://cs.wikipedia.org/wiki?curid=964527", "title": "Třída Comandanti Medaglie d'Oro", "text": "Třída Comandanti Medaglie d'Oro\n\nTřída Comandanti Medaglie d'Oro byla třída torpédoborců italského námořnictva rozestavěná za druhé světové války. Plánováno bylo postavení 24 jednotek, ani jedna však nebyla nikdy spuštěna na vodu.\n\nPlánována byla stavba 24 jednotek této třídy. Do stavby byly zapojeny čtyři loděnice – O.T.O. v Livornu, C.R.D.A. v Monfalcone, C.N.R. v Anconě a Cantieri del Tirreno v Riva Trigoso. Kýl první jednotky byl založen roku 1943. Několik dalších následovalo, avšak ani jedna loď nebyla spuštěna na vodu, natož dokončena.\n\nOproti předchozí třídě \"Soldati\" byla tato plavidla výrazně větší. Výzbroj tvořily čtyři dvouúčelové 135mm kanóny v jednodělových věžích, dvanáct 37mm protiletadlových kanónů a dva trojhlavňové 533mm torpédomety. Plánovaná nejvyšší rychlost byla 35 uzlů.\n"}
{"id": "964529", "url": "https://cs.wikipedia.org/wiki?curid=964529", "title": "Václav Kropáček", "text": "Václav Kropáček\n\nVáclav Kropáček (15. srpna 1864 Soběkury – leden 1934) byl rakouský a český politik, na počátku 20. století poslanec Českého zemského sněmu.\n\nVystudoval reálné gymnázium v Klatovech. Profesí byl rolníkem v rodných Soběkurech u Přeštic.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Přeštice, Nepomuk). Politicky se uvádí coby člen agrární strany. Mandát obhájil ve volbách v roce 1908, opět za agrárníky. Na počátku 20. století zastával i funkci okresního starosty v Přešticích.\n\nZemřel v lednu 1934.\n"}
{"id": "964534", "url": "https://cs.wikipedia.org/wiki?curid=964534", "title": "Sopečný popel", "text": "Sopečný popel\n\nSopečný popel je označení sopečného materiálu o velikosti menší než 2 mm, který se řadí do pyroklastického materiálu.\n\nVzniká při explozivních erupcích magmatu, kdy je vyvrhovaný materiál fragmentován na drobné částečky. Velice efektivním způsobem fragmentace magmatu a tedy vzniku sopečného popela je interakce vystupujícího magmatu s povrchovou či podpovrchovou vodou, tzv. freatomagmatismus. Svojí velikostí menší než 2 mm tvoří klasifikační stupeň před lapilli. Částečky jsou tvořeny třemi hlavními komponentami: fragmenty jednotlivých minerálů, částečkami sopečného skla a lapill a kousky matečné horniny utržené z podloží explozí.\nJelikož jsou částečky sopečného popela poměrně malé, jsou snadno transportovány společně se sopečným prachem konvektivními proudy vznikajícími nad místem exploze sopky. Tím se dostávají snadno do vrchních vrstev atmosféry, kde se spolupodílí společně se sopečnými plyny na vzniku aerosolu. Sopečný popel vytváří efektivní nukleační základy pro vznik deště či sněžení a tak se po čase z atmosféry vlivem gravitace opět dostává, načež se následně usazuje na povrch. Nejdrobnější částečky sopečného popela jsou schopny v zemské atmosféře poletovat až 3 měsíce a za tu dobu mohou urazit až tisíce kilometrů od místa exploze.\n\nSopečný popel je značně úrodný, nicméně má i negativní dopady na lidskou společnost. Může způsobit jak kolaps střech budov při jeho nadměrné akumulaci, zdravotní problémy, tak i potíže v letecké dopravě, pokud se dostane do leteckých motorů. Například jen mezi lety 1980 až 1998 způsobil popel škody v letecké dopravě za tehdejších 250 miliónů amerických dolarů. Pokud se sopečný popel usadí a je zkompaktněn na pevnou horninu, nazývá se tato hornina tuf.\n"}
{"id": "964538", "url": "https://cs.wikipedia.org/wiki?curid=964538", "title": "Bohumír Roedl", "text": "Bohumír Roedl\n\nBohumír Roedl (* 9. září 1950 Žatec) je český historik a archivář. V letech 1981–2013 byl ředitelem Státního okresního archivu v Lounech. Zabývá se zejména regionálními dějinami, dějinami vinařství a kriminality v raném novověku.\n\nV Žatci maturoval roku 1969 na gymnáziu. V roce 1974 obhájil na Filozofické fakultě Univerzity Karlovy, kde vystudoval obory dějepis a filozofii, diplomovou práci \"Toleranční patent a jeho ohlas v Čechách\". Ta se o rok později stala základem k udělení titulu PhDr. Jeho prvním zaměstnavatelem bylo Muzeum skla a bižuterie v Jablonci nad Nisou, kde v letech 1974–1976 působil jako kurátor. Ve druhé polovině roku 1976 byl zaměstnán v železárnách v Králově Dvoře jako pomocník pecaře. V letech 1977–1979 pracoval jako podnikový archivář v národním podniku Základna rozvoje uranového průmyslu v Příbrami. V letech 1979–1981 vykonával na Středisku státní památkové péče a ochrany přírody Středočeského kraje funkci historika umění. Roku 1981 nastoupil do Okresního archivu v Lounech, kde ve funkci vystřídal dosavadního ředitele Bořivoje Lůžka. Založil a řídil Sborník okresního archivu v Lounech, jehož 10 svazků vyšlo v letech 1985–2001. V letech 1993–1996 byl členem komise pro zavádění výpočetní techniky do archivů při Vědecké radě Ministerstva vnitra České republiky, v letech 1992–2013 zasedal v redakční radě Sborníku archivních prací. V roce 2010 obdržel od ministra vnitra medaili Za zásluhy o české archivnictví. Od téhož roku působí na Wikipedii. \n\nV roce 1989 spoluzakládal v Lounech Občanské fórum a Klub angažovaných nestraníků. V roce 1990 byl kooptován do lounské městské rady, v letech 1990–1994 byl členem lounského městského zastupitelstva. Do něj byl znovu zvolen roku 2010. Je ženatý a má dvě dcery. Jeho otcem je iberoamerikanista Bohumír Roedl (starší). \n\n\n\n\n\n"}
{"id": "964540", "url": "https://cs.wikipedia.org/wiki?curid=964540", "title": "Jack Kirby", "text": "Jack Kirby\n\nJack Kirby, původním jménem Jacob Kutzberg (28. srpna 1917 – 6. února 1994), byl americký komiksový kreslíř, spisovatel a editor. Je jedním z nejvýznamnějších autorů v dějinách komiksu, tvůrce postav jako jsou Captain America, Fantastic Four, Hulk či X-Men.\n\nVyrostl v chudé čtvrti Lower East Side v New Yorku, kde se učil kreslit karikatury. V roce 1940 spolu se spisovatelem Joe Simonsem vytvořil superhrdinu „Kapitána Ameriku“ a vydal i několik dalších děl. Sloužil ve druhé světové válce, a i v té době psal a vytvářel další komiksy. Během let se spojil se slavným tvůrcem komiksů Stanem Leem a vytvořil pro společnost Marvel Comics řadu slavných seriálů, jako jsou \"Fantastická čtyřka, X-Men\" či \"Hulk\". Kirby se však necítil v Marvel Comics dostatečně oceněn a proto odešel do konkurenční společnosti DC. Zde vytvořil komiksovou ságu \"Čtvrtý svět\". Jack Kirby zemřel v roce 1994 ve věku 76 let na zástavu srdce.\n"}
{"id": "964541", "url": "https://cs.wikipedia.org/wiki?curid=964541", "title": "Ciaran Clark", "text": "Ciaran Clark\n\nCiaran Clark (* 26. září 1989, Harrow, Anglie, Spojené království) je anglicko-irský fotbalový obránce, od roku 2016 hráč klubu Newcastle United. Jeho primárním postem je pozice stopera (středního obránce), ale může nastoupit i na levé straně obrany či ve středu zálohy. Na mládežnické úrovni reprezentoval Anglii, na seniorské obléká reprezentační dres Irska.\n\nClark hrál v mládežnických týmech klubu Aston Villa FC. V A-mužstvu působil od roku 2009 do léta 2016. V srpnu 2016 přestoupil do jiného anglického klubu Newcastle United.\n\nCiaran Clark původně reprezentoval Anglii v mládežnických výběrech. V reprezentaci U20 byl kapitánem.\n\nV roce 2010 vyslovil touhu hrát za irský národní tým, což bylo možné díky tomu, že měl irské rodiče. Debutoval 8. února 2011 proti Walesu (výhra 3:0).\n\n"}
{"id": "964544", "url": "https://cs.wikipedia.org/wiki?curid=964544", "title": "Maria Colónová", "text": "Maria Colónová\n\nMaria Colónová (* 25. března 1958, Baracoa) je bývalá kubánská atletka, olympijská vítězka v hodu oštěpem.\n\nNa olympiádě v Moskvě v roce 1980 zvítězila ve finále v hodu oštěpem výkonem 68,40 m. Její osobní rekord z roku 1986 je 70,14 m.\n\n"}
{"id": "964546", "url": "https://cs.wikipedia.org/wiki?curid=964546", "title": "Stary Korczyn", "text": "Stary Korczyn\n\nStary Korczyn je vesnice v Polsku, ve Svatokřížském (Šwiętokrzyskiem) vojvodství. Vesnice leží na pravém břehu řeky Nidy v buskim powiatu, je součástí gminy Nowy Korczyn a sídlem sołectwa. V obci, která má 304 obyvatel, je základní škola.\n\nPrvní zápisy o vsi pocházejí z roku 1145, kdy byla ves darována klášteru v Trzemesznie. Místní farnost je patrně starší, existovala již ve druhé polovině 11. století. Ve 13. století zde byl knížecí dvůr, ve kterém se v roce 1226 narodil Boleslav V. Stydlivý. Kníže Boleslav V. v roce 1258 založil na druhém břehu řeky Nidy ve vzdálenosti 3 km východně od (Starého) Korczyna městečko, které nazval Nowe Miasto Korczyn, (dnešní Nowy Korczyn). Knížecí dvůr byl přenesen na nové místo a Stary Korczyn tím ztratil na svém významu. Zůstal jen sídlem významného děkanátu a proto zde Kazimír III. Veliký nechal vybudovat nový zděný kostel, jehož stavba byla dokončena v 15. století. Polský středověký historik Jan Długosz uvádí, že ves Stary Korczyn patřila do majetku krále.\n\n"}
{"id": "964549", "url": "https://cs.wikipedia.org/wiki?curid=964549", "title": "Třída Oriani", "text": "Třída Oriani\n\nTřída Oriani byla třída meziválečných torpédoborců italského královského námořnictva. Celkem byly postaveny čtyři jednotky této třídy. Účastnily se druhé světové války. Tři z nich byly ve válce potopeny a čtvrtý byl předán Francii jako válečná kořist. Vyřazen byl roku 1954.\n\nTato třída úzce navazovala na předcházející třídu třída \"Maestrale\". Hlavní odlišnost spočívala v silnější výzbroji a výkonnějším pohonném systému. Celkem byly postaveny čtyři jednotky této třídy, zařazené do služby roku 1937.\n\nJednotky třídy \"Oriani\":\nVýzbroj tvořily čtyři 120mm kanóny ve dvoudělových věžích, čtyři 37mm protiletadlové kanóny, šest 13,2mm kulometů a dva trojhlavňové 533mm torpédomety. K ničení ponorek sloužily dva vrhače hlubinných pum. Plavidla rovněž mohla naložit až 56 min. Pohonný systém tvořily tři kotle a dvě sady turbín o výkonu 48 000 hp, pohánějící dva lodní šrouby. Nejvyšší rychlost dosahovala 38 uzlů. Dosah byl 2190 námořních mil při rychlosti 18 uzlů.\n\nNa počátku války kulomety nahradilo osm 20mm kanónů. Na přeživších \"Alfredo Oriani\" a \"Vincenzo Gioberti\" byl později odstraněn jeden torpédomet. Naopak výzbroj byla posílena o jeden 120mm kanón, dva 37mm kanóny, čtyři 20mm kanóny a dva vrhače hlubinných pum.\n"}
{"id": "964553", "url": "https://cs.wikipedia.org/wiki?curid=964553", "title": "Římskokatolická farnost Kralupy u Chomutova", "text": "Římskokatolická farnost Kralupy u Chomutova\n\nŘímskokatolická farnost Kralupy u Chomutova (lat. \"Kraluppium\") je zaniklé územní společenství římských katolíků v Kralupech u Chomutva a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJedná se o \"starou farnost\" jejíž datum založení není známo. Existovala již před rokem 1361. Matriky jsou vedeny od roku 1621.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964561", "url": "https://cs.wikipedia.org/wiki?curid=964561", "title": "Diecéze abzirská", "text": "Diecéze abzirská\n\nDiecéze Abziri je titulární diecéze římskokatolické církve, založená roku 1933 a pojmenovaná podle starověkého města Abziri v dnešním Tunisku. Toto město se nacházelo v římské provincii Africa Proconsularis. Diecéze byla sufragannou arcidiecéze Cartagine.\n\n"}
{"id": "964564", "url": "https://cs.wikipedia.org/wiki?curid=964564", "title": "USS Barry (DD-2)", "text": "USS Barry (DD-2)\n\nUSS \"Barry\" (DD-2) byl torpédoborec třídy Bainbridge sloužící u Námořnictva Spojených států amerických. Byl pojmenován po komodoru Johnovi Barrymu.\n\nLoď byla stavěna loděnicí Neafie and Levy Ship and Engine Building Company ve Filadelfii. Spuštěna na vodu byla 22. března 1902, její patronkou se stala Charlotte Adamsová Barnesová, prapraneteř komodora Barryho. Dne 24. listopadu 1902 byla uvedena do služby pod velením poručíka Nobleho Edwarda Irwina.\n\n\"Barry\" byl přiřazen k 1. torpédové flotile u Severoatlantického loďstva. Během léta 1903 se zúčastnil manévrů u pobřeží Nové Anglie. V prosinci 1903 opustil východní pobřeží a skrze Suezský průplav doplul v dubnu 1904 na Filipíny, kde se přiradil k Asijské eskadře. Zde sloužil až do srpna 1917, vyjma dvou krátkých období mimo službu (2. dubna až 21. prosince 1908 a 21. října 1912 až 24. června 1913).\n\nPo vstupu Spojených států amerických do první světové války opustil \"Barry\" 1. srpna 1917 Filipíny a skrze Suez doplul 20. října do Gibraltaru. Zde se podílel na doprovodu obchodních lodích ve Středomoří až do srpna 1918. Poté odplul zpět do USA, do Charlestonu, kam dorazil 5. září. V Charlestonu zůstal do konce roku, podílel se na hlídkové a konvojové službě. V lednu 1919 odplil do Filadelfské námořní loděnice, kde byl 28. června vyřazen ze služby a následně 3. ledna 1920 prodán Josephu G. Hitnerovi k sešrotování.\n\n"}
{"id": "964566", "url": "https://cs.wikipedia.org/wiki?curid=964566", "title": "Stráne pod Tatrami", "text": "Stráne pod Tatrami\n\nStráne pod Tatrami jsou obec na Slovensku v okrese Kežmarok. V obci se nachází římskokatolický kostel sv. Petra a Pavla z 15. století.\nPodél cesty z Kežmarku do Stráni pod Tatrami se rozkládá malý les, ve kterém žijí bobři.\n"}
{"id": "964573", "url": "https://cs.wikipedia.org/wiki?curid=964573", "title": "Římskokatolická farnost Radešínská Svratka", "text": "Římskokatolická farnost Radešínská Svratka\n\nŘímskokatolická farnost Radešínská Svratka je územní společenství římských katolíků s farním kostelem svatého Václava v děkanátu Žďár nad Sázavou.\nPrvní informace o obci pocházejí z konce 13. století. Bohatou historii má místní kostel svatého Václava, jehož založení se předpokládá brzy po vzniku svatováclavské tradice na začátku druhého tisíciletí. První písemná zpráva o něm však pochází až z roku 1366. Roku 1805 byl původně gotický kostelík zbořen a nahradil jej nový, tentokrát v empírovém stylu. \nFarnost od roku 2009 spravují pallotini. Farářem zde byl do června 2014 P. ThLic. Józef Wojciech Gruba SAC.. Od 1. července 2014 byl ustanoven farářem P. ThLic. Artur Daniel Cierlicki, SAC, dosavadní farní vikář, který byl zároveň exorcistou v brněnské diecézi. Toho od 1. července 2015 vystřídal jako farář další polský pallotin P. ThLic. Mariusz Leszko, SAC.\n\nRodákem z Radešínské Svratky byl P. Alois Pekárek.\nDnem vzájemných modliteb farností za bohoslovce a bohoslovců za farnosti brněnské diecéze je 5. březen. Adorační den připadá na 23. května.\n\nKaždoročně se zde koná tříkrálová sbírka, v roce 2015 se při ní v Radešínské Svratce vybralo 15 001 korun, v Řečici 21 409 korun a v Nové Vsi 35 642 korun. V roce 2016 se při sbírce vybralo v Radešínské Svratce 20 661 korun. \n\nPravidelně při bohoslužbách vystupuje farní sbor a schola.\n\nV roce 2017 uspořádala farnost postní duchovní obnovu rozloženou do všech postních pátků.\n\n"}
{"id": "964581", "url": "https://cs.wikipedia.org/wiki?curid=964581", "title": "Dům Zeliských", "text": "Dům Zeliských\n\nDům Zeliských je dům čp. 76/III v centru Liberce. Stojí v blízkosti Soukenného náměstí na rohu třídy 1. máje a Hrazené ulice. Byl významným českým osvětovým centrem v době okolo vzniku samostatného Československa.\n\nJde o typický klasicistní dům. Jednopatrová, symetricky řešená stavba, uprostřed se vstupem opatřeným kamenným ostěním elipsovitě ukončeným (přední vchod byl odstraněn při přestavbě v roce 1912). Průčelí domu dělí pilastry ukončené korintskými hlavicemi. Nad nimi je pak fronton s tympanonem zpodobňujícím Boha Všemohoucího. Sedlová střecha zaujme čtyřmi trapézovými vikýři. Vnitřní dispozice domu není symetrická, poměrně mohutné kamenné schodiště je situováno na boku (sv) směrem k Hrazené ulici a je osvětleno dvěma vitrážovanými okny. Dům je podsklepen.\n\nJiž od prvotního návrhu dům značně vystupuje z později určených regulačních čar obou ulic, oproti sousedním domům zasahuje více do vozovky. Tato skutečnost se zdůraznila v roce 1932, kdy byl sousední pozemek (směrem k nádraží) zastavěn čtyřpatrovým obytným domem čp. 103/III, který už musel regulaci dodržovat. Vznikla tak mezera a nevzhledný kout, soustavně znečišťovaný. Situaci vyřešilo až zastavění koutu přístavbou se zakulaceným nárožím, kde jsou dodnes další prostory pro maloobchod. Ve směru do Hrazené ulice je situace obdobná, rozsáhlejší jednopatrová přístavba s průjezdem do dvora z roku 1912 již musela být ustoupena od vozovky a vznikl další soustavně znečišťovaný kout u vchodu do budovy. K domu také stavebně patří dvoupatrová budova skladu navazující na dvůrní přístavbu směrem k Nise.\n\nVětšinu 20. století vedla před domem tramvajová trať mezi zastávkami \"Soukenné náměstí\"–\"Na Rybníčku\", dnes přeložená do sousední Jánské ulice.\n\nDům si nechala vystavět firma \"Demuth a synové\" v roce 1842 od libereckého stavitele A. F. Miksche jako vzorkovnu sukna a sídlo pro své kancelářské prostory. Místo bylo vybráno s ohledem na umístění jejich provozních budov ve vedlejším bloku nad regulovaným Harcovským potokem, dnes je to blok mezi ulicemi Hrazená a Barvířská.\n\nRoku 1908 dům od firmy odkoupil Bohdan Zeliský, který přišel do Liberce z Jilemnice a otevřel si zde velkoobchod s textilem. Národnostní situace v Liberci byla tehdy jednoznačná, na území aglomerace žilo 66 tis. Němců a 5 tis. Čechů, ve městě nebyla jediná česká střední škola. Zeliský se rychle aktivně zapojil do činnosti českých menšinových sdružení, stal se tajemníkem spolku Česká beseda (od roku 1913 byl zhruba 8 let jeho předsedou). V bytě se scházela zejména česká společnost, pořádaly se hudební dýchánky. Na průčelí domu nalezly své místo vývěsky ostatních českých spolků – Sokola, Klubu českých turistů, Sportovního klubu Liberec, Československé socialistické mládeže. Jeho manželka Josefína Zeliská se stala předsedkyní ženského spolku \"Karolína Světlá\".\n\nNěkolik prvních let prováděl v domě stavební úpravy. Nejprve adaptoval kancelářské prostory v patře na šestipokojový byt, později do dvora vybudoval jednopatrovou přístavbu se sklady a vzorkovnou. V rámci těchto stavebních úprav projektovaných libereckým architektem Maxem Kühnem byl vchod do budovy přesunut z čela do nově budované přístavby. Hlavní vlasteneckou motivací bylo upravit přízemí domu tak, aby zde mohla sídlit filiálka \"České banky v Praze\", což pozdržely obstrukce městských šovinistických německých úředníků.\n\nV letech 1919–1925 využíval pohostinství rodiny Zeliských významný menšinový aktivista Josef Vinš, ředitel nově zřízeného Českého státního reformního reálného gymnasia v Liberci, první české střední školy ve městě. Vinš se aktivně zapojil do krajanských aktivit, v rámci České besedy zúročil své nadšení pro hudbu a zpěv. Za jeho nejvýznamnější počin je považováno inscenování Smetanovy opery Dvě vdovy v roce 1924 členy \"Dramatického sdružení studentského\" existujícího již dříve při České besedě. Vzhledem k tehdejší prostorové tísni spolku probíhala podstatná část zkoušek právě v domě Zeliských.\n\nKdyž se velkoobchodu Zeliských koncem 20. let přestávalo dařit, byly prostory v přístavbě pronajímány úspěšnějším českým podnikatelům, např. školskému mecenáši a obchodníkovi Josefu Polívkovi. V roce 1928 dům převzala \"Frýdlantská banka\" a v roce 1936 \"Severočeská pojišťovna\". Po roce 1945 dům obdržel pod národní správu kožešník Josef Blažej, který byt v patře proměnil na kožešnickou dílnu, pozdější součást družstva kožešníků \"Sobol\". Dílna v patře i kožešnický obchod v přízemí v domě zůstaly až do 90. let 20. století. Pak dům přešel do soukromého vlastnictví manželů Lajtkepových a je dodnes využíván k maloobchodu. I po méně citlivých úpravách fasády a rozsáhlých přestavbách dvorní přístavby v Hrazené ulici dům zůstává jako pamětník klasicistní výstavby v dolním centru Liberce.\n"}
{"id": "964583", "url": "https://cs.wikipedia.org/wiki?curid=964583", "title": "Třída Maestrale (1934)", "text": "Třída Maestrale (1934)\n\nTřída Maestrale byla třída meziválečných torpédoborců italského královského námořnictva. Celkem byly postaveny čtyři jednotky této třídy. Účastnily se druhé světové války. Tři z nich byly ve válce potopeny a zbývající \"Grecale\" po válce sloužil v námořnictvu italské republiky, přičemž byl přestavěn na protiponorkové plavidlo. Vyřazen byl v roce 1964.\n\nTorpédoborce byly další evolucí předcházející třídy \"Folgore\". Celkem byly postaveny čtyři jednotky této třídy, zařazené do služby roku 1934.\n\nJednotky třídy \"Maestrale\":\nJednalo se o modifikaci třídy \"Folgore\" s delším a širším trupem, zlepšujícím nautické vlastnosti plavidla. Výzbroj tvořily čtyři 120mm kanóny ve dvoudělových věžích, dva 40mm protiletadlové kanóny, čtyři 13,2mm kulomety, dva trojhlavňové 533mm torpédomety a dva vrhače hlubinných pum. Plavidla rovněž mohla naložit až 54 min. Pohonný systém tvořily tři kotle a dvě sady turbín o výkonu 44 000 hp, pohánějící dva lodní šrouby. Nejvyšší rychlost dosahovala 38 uzlů. Dosah byl 4000 námořních mil při rychlosti 12 uzlů.\n\nNa začátku války byly 40mm kanóny a kulomety nahrazeny šesti 20mm kanóny.\n\nNejvíce úprav podstoupil torpédoborec \"Grecale\", který čekala ještě poválečná služba. V letech 1952–1953 byl přestavěn na protiponorkové plavidlo (jako fregata byl klasifikován od roku 1957) mimo jiné vyzbrojené salvovým vrhačem hlubinných pum Hedgehog. V letech 1959–1960 byl přestavěn na velitelskou loď. Na palubě vzniklo velitelské centrum, zvětšeny byly kajuty a vylepšeno komunikační vybavení, přičemž výzbroj se omezila na dva 40mm kanóny. Následně byl vlajkovou lodí do dokončení přestavby křižníku \"Giuseppe Garibaldi\".\n"}
{"id": "964586", "url": "https://cs.wikipedia.org/wiki?curid=964586", "title": "Montreuil-aux-Lions", "text": "Montreuil-aux-Lions\n\nMontreuil-aux-Lions je francouzská obec v departementu Aisne v regionu Hauts-de-France. V roce 2011 zde žilo 1 396 obyvatel.\n\nBézu-le-Guéry, Dhuisy (Seine-et-Marne), Marigny-en-Orxois, Sainte-Aulde (Seine-et-Marne)\n\n\"Počet obyvatel\" \n\n\n"}
{"id": "964587", "url": "https://cs.wikipedia.org/wiki?curid=964587", "title": "Půjčka", "text": "Půjčka\n\nPůjčka může být:\n"}
{"id": "964589", "url": "https://cs.wikipedia.org/wiki?curid=964589", "title": "Prior", "text": "Prior\n\nPrior (latinské slovo s významem přední, bližší, dřívější) může znamenat: \n\n"}
{"id": "964590", "url": "https://cs.wikipedia.org/wiki?curid=964590", "title": "Přestupný rok (rozcestník)", "text": "Přestupný rok (rozcestník)\n\nSlovo Přestupný rok má několik významů.\n"}
{"id": "964595", "url": "https://cs.wikipedia.org/wiki?curid=964595", "title": "Bézu-le-Guéry", "text": "Bézu-le-Guéry\n\nBézu-le-Guéry je francouzská obec v departementu Aisne v regionu Hauts-de-France. V roce 2011 zde žilo 259 obyvatel.\n\nCoupru, Crouttes-sur-Marne, Domptin, Marigny-en-Orxois, Méry-sur-Marne (Seine-et-Marne), Montreuil-aux-Lions, Nanteuil-sur-Marne (Seine-et-Marne), Sainte-Aulde (Seine-et-Marne), Villiers-Saint-Denis,\n\n\"Počet obyvatel\" \n\n"}
{"id": "964598", "url": "https://cs.wikipedia.org/wiki?curid=964598", "title": "Náměstí 8. května (Hrádek, okres Rokycany)", "text": "Náměstí 8. května (Hrádek, okres Rokycany)\n\nNáměstí 8. května tvoří centrum města Hrádek v okrese Rokycany. Vychází z něj ulice 1. máje, Družby a Chylická, na jihovýchodě na něj navazuje náměstí 9. května.\n\nNa náměstí 8. května se nachází budova městského úřadu s městskou knihovnou a dům kultury.\n\nV prosinci se na náměstí pořádá zabijačka místního řeznictví a také zpívání koled u Vánočního stromu.\n\nKaždý čtvrtek se na náměstí nachází prodejní stánky.\n"}
{"id": "964602", "url": "https://cs.wikipedia.org/wiki?curid=964602", "title": "Ostrožka stračka", "text": "Ostrožka stračka\n\nOstrožka stračka (\"Consolida regalis\") je rostlina z čeledi pryskyřníkovitých (\"Ranunculaceae\").\n\nJedná se o jednoletou bylinu, která dorůstá nejčastěji do výšky 20–120 cm. Lodyhy jsou přímé, olysalé až roztroušeně chlupaté. Listy jsou 2x-3x zpeřené s čárkovitými úkrojky, řapíkaté, horní až skoro přisedlé a méně dělené, přízemní brzy zasychají. Květy jsou souměrné (zygomorfní), jsou uspořádány do květenství, kterým je řídká lata. Na bázi květních stopek jsou listeny, které jsou čárkovité, dolní pak trojsečné s čárkovitými úkrojky, na květních stopkách jsou čárkovité listénce. Květy jsou převážně modré až modrofialové, zřídka bílé nebo růžové. Kališních lístků je 5, jsou petalizované (napodobují korunu), zpravidla modré až modrofialové, zřídka jiné barvy, horní nese asi 15–22 mm dlouhou ostruhu. Korunní lístky jsou 2, jsou srostlé, také ostruhaté, modré až bělavé barvy, nesou nektaria. Kvete v červnu až v srpnu. Tyčinek je nejčastěji 8–10. Plodem je asi 16–20 mm dlouhý měchýřek, měchýřky jsou jednotlivé, většinou lysé, na vrcholu s asi 2–3 mm dlouhým zobánkem. Počet chromozomů je 2n=16.\n\nOstrožka stračka roste přirozeně skoro po celé Evropě, chybí jen na úplném severu, na Islandu, ve Velké Británii a místy i na jihu, třeba na Pyrenejském poloostrově. Přesahuje do západní a jihozápadní Asie. Byla člověkem zavlečena do Severní Ameriky. V České republice roste od nížin do podhůří, nejčastěji jako plevel v obilí. Dnes je vzácnější než dříve kvůli používání herbicidů.\n\n \n"}
{"id": "964613", "url": "https://cs.wikipedia.org/wiki?curid=964613", "title": "International Standard Classification of Education", "text": "International Standard Classification of Education\n\nInternational Standard Classification of Education (ISCED, česky \"mezinárodní standardní klasifikace vzdělávání\") je klasifikace vzdělávání schválená UNESCO v roce 1976.\n\nPatří do rodiny ekonomických a sociálních klasifikací Organizace spojených národů (OSN). Klasifikace ISCED zařazuje vzdělávací programy podle jejich obsahu pomocí dvou hlavních průřezových proměnných: úrovně vzdělávání a oboru vzdělání. Stávající verze je z roku 2011, původní verze vznikla v roce 1997.\n\nStupnice ISCED byla navržena na začátku sedmdesátých let, aby sloužila jako „nástroj použitelný pro sestavování, tvorbu a prezentování statistik ve vzdělávání a to jak na úrovni dílčích zemí, tak na mezinárodní úrovni“. První verze známá jako ISCED 1976 byla schválena Mezinárodní konferencí pro vzdělávání (anglicky International Conference on Education) v Ženevě roku 1975 a následně byla schválena 19. generální konferencí organizace UNESCO v roce 1976.\n\nDruhá verze, známá jako ISCED 1997, byla schválena 29. generální konferencí organizace UNESCO v listopadu 1997 jako část snahy na zvýšení porovnatelnosti statistik ve vzdělávání. Klasifikace pokryla dvě měřitelné proměnné: \"úrovně\" (těch zavedla 7) a \"oblasti\" vzdělávání (těch zavedla 25). Institut pro statistiky organizace UNESCO zahájil vývoj třetí verze klasifikace, která byla schválena na 36. generální konferenci organizace UNESCO v listopadu 2011. Tato klasifikace postupně nahrazuje starší verzi z roku 1997. ISCED ve verzi z roku 2011 zavádí 9 úrovní (na místo dřívějších 7) a to tak, že rozděluje terciární předdoktorské vzdělávání na tři úrovně. Nová verze z roku 2011 dále rozšiřuje nejnižší úroveň (ISCED číslo 0) tak, aby pokryla nové podkategorie vzdělávání v raném dětství zaměřující se na vzdělávání dětí do tří let věku.\n\nBěhem přezkumu, který vedl na implementaci ISCED 2011, souhlasily členské státy organizace UNESCO, že jednotlivé oblasti vzdělávání by měly být zkoušeny samostatně. Výstup tohoto přezkumu je nyní základem pro připravovanou sumarizaci vzdělávacích oblastí nazvanou Oblasti ISCED pro vzdělávání a trénink (ISCED Fields of Education and Training).\n\nSystém kódování úrovně vzdělání podle klasifikace z roku 2011 jsou tyto:\n\n"}
{"id": "964614", "url": "https://cs.wikipedia.org/wiki?curid=964614", "title": "Þórisvatn", "text": "Þórisvatn\n\nÞórisvatn je největší jezero na Islandu ležící v Islandské vysočině. Jeho rozloha se mění, protože voda z Þórisvatn se využívá do vodní elektrárny Vatnsfell. Jezero má tyrkysovou barvu.\n"}
{"id": "964616", "url": "https://cs.wikipedia.org/wiki?curid=964616", "title": "Termoelektrický generátor", "text": "Termoelektrický generátor\n\nTermoelektrické generátory jsou zařízení, které umožňují přímou přeměnu tepelné energie (rozdílu teplot) na energii elektrickou. Při této přeměně se využívá tzv. Seebeckova jevu. Typická účinnost těchto zařízení se pohybuje okolo 5-8 %. První termoelektrické generátory (konec 19. století), využívající Seebeckova jevu, využívaly bimetalické termočlánky a byly objemově rozměrné. Dnešní termoelektrická zařízení (termoelektrické moduly) sestávají z polovodivých sloučenin na bázi telluridu bizmutitého (Bi2Te3), telluridu olovnatého (PbTe), skutteruditů (CoSb3), slitin Si-Ge a dalších polovodivých sloučenin popř. jejich kombinací. Jejich užití je závislé na rozsahu pracovních teplot v nichž má daný termoelektrický generátor pracovat. Tyto termoelektrické moduly složené výhradně z pevných, nepohyblivých částí se vyznačují vysokou dlouhodobou spolehlivostí, tichým chodem a nízkou údržbovou náročností.\n"}
{"id": "964617", "url": "https://cs.wikipedia.org/wiki?curid=964617", "title": "Atoms for Peace", "text": "Atoms for Peace\n\nAtoms For Peace je americká experimentální rocková/elektronická superskupina. Vznikla v roce 2009 v kalifornském městě Los Angeles a tvoří ji zpěvák skupiny Radiohead Thom Yorke (zpěv, kytara, klavír), baskytarista Red Hot Chili Peppers Flea, dlouholetý producent skupiny Radiohead Nigel Godrich (klávesy, syntezátory, kytary), Joey Waronker ze skupiny R.E.M. (bicí) a brazilský instrumentalista Mauro Refosco z Forro in the Dark (perkuse). Debutové album s názvem \"Amok\" zpřístupnili na internetu 18. února 2013 a oficiálně vyšlo 25. února 2013.\n\nPrvní veřejné vystoupení odehráli 2. října 2009 v losangeleském Echoplexu. Zazněly tam všechny skladby ze sólového alba Thoma Yorka \"The Eraser\", několik nových písní a „Paperbag Writer“ z repertoáru skupiny Radiohead. Následovaly dvě vystoupení v Orpheum Theatre 4. a 5. října.\n\nV dubnu 2010 se vydali na dvoutýdenní turné po velkých amerických městech. Odehráli celkem osm koncertů a jako předskokan jim posloužil Flying Lotus. Následovalo vystoupení na festivalu Coachella.\n\n5. dubna 2010 předvedli v Roseland Ballroom skladbu, která je podle slov Thoma Yorka jejich první oficiální společnou písní. „Judge, Jury and Executioner“ poprvé zazněla 2. října 2009 během prvního vystoupení v Los Angeles.\n\nAtoms for Peace se představili i na dalším festivalu, Fuji Rock 2010. Šlo zároveň o první vystoupení mimo území Spojených států. V rozhovoru z 21. září 2011 Thom prozradil, že s Fleam dokončují společné album. Zmínil se o něm i Flea a potvrdila se účast Nigela Godricha v pozici producenta. 6. září 2012 vydali Atoms for Peace na iTunes singl „Defaul“\" a představili oficiální webovou stránku. Album \"Amok\" vydali 25. února 2013 ve vydavatelství XL Recordings.\n\nV únoru 2013 pořadatelé festivalů Pohoda a Melt! oznámili, že Atoms for Peace budou hlavními hvězdami na obou z nich. Ve stejném měsíci skupina zveřejnila video k písni „Ingenue“ z debutového alba \"Amok\". Thom Yorke v klipu tančí s tanečnicí Fukiko Takase.\n\nV březnu 2013 bubeník Red Hot Chili Peppers Chad Smith, potvrdil účast Flea a perkusionistu Chili Peppers Maura Refoscona na turné Atoms for Peace. Turné s trváním od července do listopadu 2013 mělo více než 20 zastávek po celém světě. Přípravy jedenáctého studiového albu Chili Peppers tak museli odložit.\n\nNázev dostala skupina až v únoru 2010. Na poutačích v LA byla označena jako „??????“ a na oficiálních poutačích festivalu Coachella Valley Music and Arts Festival v roce 2010 jako „Thom Yorke????“. Na oficiální internetové stránce ji nazývali zkrátka „Thom Yorke“. Když Yorke na stránce Radiohead ohlásil na duben 2010 americké turné, oficiální skupinu nazval „Atoms for Peace“. V březnu 2010 na Twitteru napsal: „Rozhodli jsme se, že se budeme jmenovat Atoms for Peace. Doufám, že se vám název líbí“.\n\nSkupina nese název projevu amerického prezidenta Dwighta D. Eisenhowera z roku 1953 a písně z Yorkové debutového alba, \"The Eraser\". Na oficiální stránce je pod názvem skupiny větu „Nerth Nuclerek? Na Vynnav“. V kornštině to znamená „Atomová energie? Ne, děkuji.“ Jde o slogan z loga, známého pod názvem Smiling Sun, který se objevil v 49 jazycích, včetně kornštiny.\n\n\n\n\n"}
{"id": "964623", "url": "https://cs.wikipedia.org/wiki?curid=964623", "title": "Ostrožka východní", "text": "Ostrožka východní\n\nOstrožka východní (\"Consolida orientalis\") je rostlina z čeledi pryskyřníkovitých (\"Ranunculaceae\").\n\nJedná se o jednoletou bylinu, která dorůstá nejčastěji do výšky 20–80 cm. Lodyhy jsou přímé, v horní části chlupaté, v květenství i žláznaté, nevětvené nebo nahoře chudě větvené. Listy jsou 2x-3x zpeřené s čárkovitými úkrojky, řapíkaté, horní až skoro přisedlé a méně dělené, přízemní brzy zasychají. Květy jsou souměrné (zygomorfní), jsou uspořádány do květenství, kterým je alespoň za květu hustý hrozen. Na bázi květních stopek jsou listeny, které jsou čárkovité, dolní pak zpeřené s čárkovitými úkrojky, delší než květní stopky, na květních stopkách těsně pod květem jsou 2 čárkovité listénce. Květy jsou převážně červenofialové. Kališních lístků je 5, jsou petalizované (napodobují korunu), zpravidla červenofialové, horní nese asi 9–10 mm dlouhou ostruhu. Korunní lístky jsou 2, jsou srostlé, také ostruhaté, červenofialové barvy, nesou nektaria. Kvete v červnu až v srpnu. Tyčinek je nejčastěji mnoho. Čnělka je asi 1 mm dlouhá. Plodem je asi 14–24 mm dlouhý měchýřek, měchýřky jsou jednotlivé, většinou štětinaté se žláznatými chlupy, na vrcholu s krátkým zobánkem. Počet chromozomů je 2n=16.\n\nOstrožka východní roste přirozeně ve Španělsku, v jihovýchodní Evropě, severní Africe a v jihozápadní a střední Asii. Člověkem zavlečená a zdomácnělá je i jinde včetně střední Evropy. V České republice je jako okrasná rostlina pěstována jen málo, místy je ale zavlečená a zdomácnělá v suchých ruderálech teplých oblastí.\n\n\n \n"}
{"id": "964627", "url": "https://cs.wikipedia.org/wiki?curid=964627", "title": "Břečťany v Lokti", "text": "Břečťany v Lokti\n\nBřečťany v Lokti jsou 2 staré plodné památné stromy v Lokti, které se pnou po skále, ve které byla vybudována loketská čistírna odpadních vod. Břečťany (\"Hedera helix\") mají bohatě rozvětvené kmínky a vytvářejí na tmavé skále krásný ornamentní reliéf. Za památné stromy byly vyhlášeny v roce 1993 pro jejich významný vzrůst. Jedná se o dendrologicky cenné taxony, významné stářím.\n\n\n"}
{"id": "964631", "url": "https://cs.wikipedia.org/wiki?curid=964631", "title": "Antonín Prachař", "text": "Antonín Prachař\n\nAntonín Prachař (* 14. prosince 1962 Uherské Hradiště) je český politik a odborník na dopravu, bývalý viceprezident Sdružení automobilových dopravců ČESMAD Bohemia, od ledna do listopadu 2014 ministr dopravy ČR v Sobotkově vládě, bývalý člen hnutí ANO 2011. Od roku 2018 zastupitel města Přerov, nestraník za hnutí STAN.\n\nPo absolvování oboru dopravní stavby na SPŠ stavební ve Zlíně vystudoval obor stavební údržba a rekonstrukce tratí na Vysoké škole dopravy a spojov v Žiline (získal titul Ing.).\n\nV letech 1987 až 1991 pracoval jako vedoucí údržby dopravy v Přerovských chemických závodech. V roce 1991 založil firmu Omega servis spol. s r.o. se zaměřením na mezinárodní dopravu a zasilatelství. Později i společnost Omega servis Holding, a.s., kde byl nejdříve předsedou představenstva a po dokončení akvizice s francouzskou firmou pak generálním ředitelem. V současné době vlastní 20 procent firmy. Oznámil ale, že se jako ministr dopravy hodlá svého podílu během roku 2014 vzdát.\n\nPůsobil také ve Sdružení automobilových dopravců ČESMAD BOHEMIA. Nejprve v letech 1995 až 1998 jako viceprezident pro dopravu na vlastní účet, později v letech 2001 až 2004 jako člen předsednictva a předseda komise pro přepravy nebezpečných věcí a nakonec v letech 2010 až 2011 jako viceprezident pro nákladní dopravu. Od roku 2002 do roku 2004 byl rovněž poradcem Podvýboru pro dopravu Poslanecké sněmovny PČR.\n\nAntonín Prachař je ženatý a má dva syny.\n\nOd roku 2012 byl členem hnutí ANO 2011. V lednu 2014 se stal kandidátem hnutí ANO 2011 na post ministra dopravy ve vládě Bohuslava Sobotky. Dne 29. ledna 2014 byl do této funkce jmenován. Dne 12. listopadu 2014 se rozhodl podat rezignaci na post ministra dopravy, s níž Andrej Babiš (předseda hnutí ANO 2011) souhlasil a kterou prezident Miloš Zeman přijal následujícího dne. Novým kandidátem na šéfa resortu se stal Dan Ťok, dosavadní generální ředitel společnosti Skanska, jehož prezident jmenoval ministrem 4. prosince.\n\nVe volbách do Senátu PČR v roce 2014 kandidoval za hnutí ANO 2011 v obvodu č. 63 – Přerov. Se ziskem 30,17 % hlasů skončil v prvním kole na 2. místě a postoupil tak do kola druhého. V něm však poměrem hlasů 45,73 % : 54,26 % prohrál s nestraničkou za Stranu zelených a KDU-ČSL Jitkou Seitlovou.\n\nV únoru 2016 z hnutí ANO 2011 vystoupil. Později začal spolupracovat s hnutím STAN. Ve volbách do Poslanecké sněmovny PČR v roce 2017 kandidoval jako nestraník na kandidátce hnutí STAN v Olomouckém kraji, zvolen nebyl. V komunálních volbách v roce 2018 byl jako nestraník za hnutí STAN zvolen zastupitelem města Přerov, když vedl tamní kandidátku hnutí STAN.\n"}
{"id": "964639", "url": "https://cs.wikipedia.org/wiki?curid=964639", "title": "Atlanta (slovenská hudební skupina)", "text": "Atlanta (slovenská hudební skupina)\n\nAtlanta je slovenská popová hudební skupina, která vznikla v roce 1992 v Bratislavě. Do dnešní doby (leden 2014) odehrála více než 500 koncertů.\n\n\n\n\n"}
{"id": "964643", "url": "https://cs.wikipedia.org/wiki?curid=964643", "title": "Vodní elektrárna Vatnsfell", "text": "Vodní elektrárna Vatnsfell\n\nVodní elektrárna Vatnsfell je vodní elektrárna na Islandu. Jedná se o špičkovou elektrárnu , která je činná především v zimním období, kdy je největší poptávka po elektřině na Islandu. Stavěna byla v letech 1999 a 2001 firmou Landsvirkjun. Na plánování se podílela, mimo jiné, německá společnost Lahmeyer International. \n\nVodní elektrárna využívá výškový rozdíl mezi dvěma nádržemi Þórisvatn (nadmořská výška 577 m) a Sigöldulón (nadmořská výška 498 m), které byly propojeny kanálem. Tento kanál byl opět přes 750 m dlouhou hráz na malé nádrži Vatnsfellslón (výška 563 m, plocha 0,6 km², objem zásobníku 3,2 ekv) přehrazen.\n"}
{"id": "964644", "url": "https://cs.wikipedia.org/wiki?curid=964644", "title": "John Warner", "text": "John Warner\n\nJohn William Warner (* 18. února 1927, Washington, D.C.) je americký právník a republikánský politik. Je známý též jako šestý manžel herečky Elizabeth Taylorové.\n\nVystudoval kolej Washingtonovy a Leeovy univerzity v Lexingtonu a práva na Právnické škole Virginské univerzity a na Univerzitě George Washingtona ve Washingtonu (absolvoval 1953). Jako voják v silách amerického námořnictva se účastnil bojů na konci druhé světové války a v korejské válce. Po dokončení studií pracoval jako právník. Podporoval Richarda Nixona v prezidentských volbách v roce 1968 a stal se členem jeho administrativy a administrativy jeho nástupce Geralda Forda, byl mj. ministrem námořnictva (1972 až 1974). \n\nPo Fordově porážce se sám pustil do politiky, v republikánských primárkách ve státě Virginie ale prohrál s konzervativním antikomunistou Richardem D. Obenshainem. Ten ale o dva měsíce později zemřel a Warner byl v roce 1978 byl rozdílem pouhých 0,4 procenta a pěti tisíc hlasů zvolen senátorem. Mandát obhájil v letech 1984, 1990, 1996 a 2002, v roce 2008 pak už o znovuzvolení neusiloval. Předsedal senátnímu výboru pro obranu (1999 – 2001 a 2003 – 2007). Patřil mezi umírněnější republikánské senátory, zejména ve srovnání s ostatními spolustraníky zvolenými v jižních státech USA, a tak hlasoval např. pro některé zákony na omezení držení střelných zbraní, proti Reaganově nominaci Roberta Borka do Nejvyššího soudu atd. Byl ale např. proti sňatkům homosexuálů, byť v roce 2007 prohlásil, že nesouhlasí s názorem, že homosexualita je nemorální. Za vlády Billa Clintona byl jedním z možných kandidátů na post ministra obrany v jeho administrativě.\n\n Za vlády George W. Bushe kritizoval, že USA zavedením zvláštního statusu \"nezákonných bojovníků\", na které se podle nich nevztahují Ženevské konvence, ohrožují do budoucna vlastní vojáky nebo příslušníky tajných služeb, pokud padnou do rukou nepřítele. Podíl na tom měly jeho vlastní zkušenosti veterána. Spolu s Johnem McCainem a Lindsey Grahamem vyjednal kompromisní znění souvisejícího zákona o vyšetřování bojovníků zajatých ve \"válce proti terorismu\", aby byly dodržovány klíčové zásady spravedlivého procesu a zákon nemohl být vnímán jako popírání Ženevských konvencí. Prosazoval také stahování amerických vojáků z Iráku a byl mj. předkladatelem rezoluce, která měla zabránit v roce 2007 poslání dalších 21 tisíc vojáků do Iráku.\n\nV roce 2008 navrhl společně s nezávislým senátorem Josephem Liebermanem zákon, podle kterého měly USA do roku 2012 snížit emise skleníkových plynů na úroveň roku 2005.\n\nV roce 1957 se oženil s dcerou bankéře a sběratele umění Paula Mellona Catherine Conoverovou Mellonovou, čímž získal značný kapitál. Měli spolu tři děti, Virginii, Johna Jr. a Mary, rozvedli se v roce 1973. Od svatby 4. prosince 1976 do rozvodu 7. listopadu 1982 byla jeho druhou manželkou Elizabeth Taylorová. V prosinci 2003 si Warner vzal realitní makléřku Jeanne Vander Mydeovou.\n"}
{"id": "964645", "url": "https://cs.wikipedia.org/wiki?curid=964645", "title": "Baby What You Want Me to Do", "text": "Baby What You Want Me to Do\n\n„Baby What You Want Me to Do“ je píseň amerického bluesového hudebníka Jimmyho Reeda z roku 1959. Poprvé vyšla v listopadu 1959 u vydavatelství Vee-Jay Records jako singl (na B-straně byla píseň „Caress Me, Baby“). V R&B žebříčku časopisu \"Billboard\" se singl umístil na desáté příčce. Později píseň nahrála řada dalších hudebníků, mezi které patří Chuck Berry, John Cale, Elvis Presley, Link Wray, Neil Young, Maureen Tuckerová nebo skupina The Byrds.\n"}
{"id": "964647", "url": "https://cs.wikipedia.org/wiki?curid=964647", "title": "Koruna (Brdská vrchovina)", "text": "Koruna (Brdská vrchovina)\n\nKoruna je hora nacházející se v centrálních Brdech na území bývalého vojenského újezdu Brdy v okrese Příbram, od ledna 2016 leží vrchol na hranici území obcí Nepomuk v okrese Příbram a Těně v okrese Rokycany poblíž trojmezí s obcí Obecnice v okrese Příbram. Tvoří zakončení rozsochy vybíhající západním směrem z masívu Toku.\n\nKoruna má dva vrcholy:\n\nKoruna je nejlépe přístupná z místa zvaného Na Boru, podle bývalé hájovny Bor.\n\n"}
{"id": "964649", "url": "https://cs.wikipedia.org/wiki?curid=964649", "title": "Ostrožka zahradní", "text": "Ostrožka zahradní\n\nOstrožka zahradní (\"Consolida ajacis\") je rostlina z čeledi pryskyřníkovitých (\"Ranunculaceae\").\n\nJedná se o jednoletou bylinu, která dorůstá nejčastěji do výšky 30–100 cm. Lodyhy jsou přímé, v horní části chlupaté, ale ani v květenství nejsou žláznaté, nevětvené nebo nahoře chudě větvené. Listy jsou 2x-3x zpeřené s čárkovitými úkrojky, řapíkaté, horní až skoro přisedlé a méně dělené, přízemní brzy zasychají. Květy jsou souměrné (zygomorfní), jsou uspořádány do květenství, kterým je řídký hrozen. Na bázi květních stopek jsou listeny, které jsou čárkovité, dolní pak zpeřené s čárkovitými úkrojky, kratší než květní stopky, na květních stopkách jsou 2 čárkovité listénce, jsou asi v polovině květní stopky. Květy jsou převážně modré, zřídka bílé nebo růžové. Kališních lístků je 5, jsou petalizované (napodobují korunu), zpravidla modré, horní nese asi 12–17 mm dlouhou ostruhu. Korunní lístky jsou 2, jsou srostlé, také ostruhaté, nesou nektaria. Kvete v červnu až v srpnu. Tyčinek je nejčastěji mnoho. Čnělka je asi 2–3 mm dlouhá. Plodem je asi 16–23 mm dlouhý měchýřek, měchýřky jsou jednotlivé, většinou chlupaté, na vrcholu s krátkým zobánkem. Počet chromozomů je 2n=16.\n\nOstrožka zahradní roste přirozeně ve Středomoří a v jižní Evropě, na sever sahá až po severozápadní Francie a jižní Rumunsko, dále roste v severní Africe a v jihozápadní až střední Asii. Člověkem zavlečená a zdomácnělá je i jinde včetně střední Evropy. V České republice je to hojně pěstovaná okrasná letnička. Někdy se pěstují i různě zbarvené kultivary, které mohou být i hybridního původu. V teplých oblastech občas zplaňuje.\n"}
{"id": "964654", "url": "https://cs.wikipedia.org/wiki?curid=964654", "title": "Walking the Dog", "text": "Walking the Dog\n\n„Walking the Dog“ (nebot také „Walkin' the Dog“) je píseň amerického hudebníka Rufuse Thomase z roku 1963, kdy vyšla u vydavatelství Stax Records jako singl (na B-straně byla píseň „You Said“). Nedlouho poté vyšla i jako součást stejnojmenného alba. V žebříčku Billboard Hot 100 se singl umístil nejlépe na desáté příčce; na různých místech zde zůstal celkem čtrnáct týdnů. Později píseň nahrála řada dalších hudebníků, mezi které patří Roger Daltrey, John Cale a Rick Derringer nebo skupiny Grateful Dead, Aerosmith a The Rolling Stones.\n"}
{"id": "964657", "url": "https://cs.wikipedia.org/wiki?curid=964657", "title": "Sigöldulón", "text": "Sigöldulón\n\nSigöldulón \"(někdy též Krókslón)\" je umělé jezero na Islandu. Jedná se o dvacáté největší jezero na Islandu. Budované bylo od roku 1973 - 1977 stejně jako vodní elektrárna Sigalda, pro niž bylo jezero vytvořeno. Voda z jezera je používána také pro chod vodní elektrárny Vatnsfell.\n"}
{"id": "964660", "url": "https://cs.wikipedia.org/wiki?curid=964660", "title": "Nico Icon", "text": "Nico Icon\n\nNico Icon je německo-americký dokumentární film režisérky Susanne Ofteringer z roku 1995. Premiéru měl 18. února 1995 na Berlínském mezinárodním filmovém festivalu. Pojednává o německé modelce, herečce a zpěvačce Nico. Své vzpomínky na ní zde vyprávěli například Jackson Browne, Billy Name, Jonas Mekas, Paul Morrissey nebo John Cale. Jako soundtrack k filmu posloužily písně z celé její kariéry, například „I'm Not Sayin'“, „All Tomorrow's Parties“, „Ari's Song“ nebo „Frozen Warnings“. Poslední jmenovanou zde zahrál John Cale během závěrečných titulků.\n\n"}
{"id": "964661", "url": "https://cs.wikipedia.org/wiki?curid=964661", "title": "Kostel svatého Štěpána (Mýto)", "text": "Kostel svatého Štěpána (Mýto)\n\nKostel svatého Štěpána je kostel asi půl kilometru od Mýta. Je chráněn jako kulturní památka České republiky.\n\nVystavěn byl v gotickém stylu, přesná doba stavby není známa. První písemná zmínka o Mýtu pochází z roku 1296, kdy už kostel stál. Kostel byl několikrát přestavován, jeho věž z 18. století má barokní charakter. Je v ní umístěn cenný renesanční zvon od Tomáše Jaroše z Brna z roku 1556, nedávno restaurovaný. Druhý zvon pochází od zvonaře Zachariáše Dietricha z Prahy a kostelu ho věnoval farář Jan Ignác Libertin před svou smrtí v roce 1756. Pod kostelem se nachází rozsáhlá krypta. Velkou chloubou kostela jsou fresky z 16. století s motivem křížové cesty, které byly objeveny roku 1945 při rekonstrukci. Bohužel šest z nich bylo zničeno při probourání okna.\n"}
{"id": "964663", "url": "https://cs.wikipedia.org/wiki?curid=964663", "title": "Zdeněk Sklenář", "text": "Zdeněk Sklenář\n\nZdeněk Sklenář (15. dubna 1910 Leština (okres Šumperk) – 19. dubna 1986 Praha) byl český malíř, grafik a ilustrátor.\n\nStudoval na Umělecko-průmyslové škole v Praze, studium dokončil u prof. Zdeňka Kratochvíla roku 1939. Roku 1943 vstoupil do Spolku výtvarných umělců Mánes a v letech 1945–1950 byl asistentem na UMPRUM, kde byl pak v roce 1968 jmenován profesorem.\n\nJako grafik byl ovlivněn Janem Zrzavým a Amedeo Modiglianim, později zejména surrealismem, na jeho tvorbu měla velký vliv jeho cesta do Číny v roce 1955 a seznámení s čínskou kaligrafií. Písmo se pak často objevuje v jeho grafikách.\n\nSklenář významně ovlivnil celou generaci svých žáků, k nimž patřili například Ladislav Kuklík, Karel Demel nebo Eva Hašková.\nVedle množství ilustrací, knižních obálek atd. vytvořil například obrazy:\nIlustrace ke knihám (vybrané):\nObálky knih (vybrané):\n\n\n\n\n‎\n"}
{"id": "964664", "url": "https://cs.wikipedia.org/wiki?curid=964664", "title": "Fosco Alma", "text": "Fosco Alma\n\nFosco Alma \"vlastním jménem\" Miroslav Štolfa (* 26. září 1989, Chlumec nad Cidlinou, Československo) je český rapper, hudební skladatel, hudební producent, programátor, a spoluzakladatel nahrávací společnosti PVP Label a Blakkwood Records. Také je bývalým členem královéhradecké skupiny Philosofic (spolu s Lakaiem, Renne Santosem a Madem) a členem královéhradecké skupiny MAAT – Fosco Alma (dříve Kybo), LD (dříve L.D. [zkratka pro Lord Despot], dříve Swipe03), Lucas Blakk (Lukáš Jirkovský, zakladatel PVP Labelu); [dříve byl členem uskupení také DJ JSM (Joshua Sex Money aka Josh Pimpin)].\n\n\n\n\n"}
{"id": "964668", "url": "https://cs.wikipedia.org/wiki?curid=964668", "title": "Adam Lallana", "text": "Adam Lallana\n\nAdam David Lallana (* 10. května 1988, St Albans, Anglie, Spojené království) je anglický fotbalový záložník a reprezentant, který v současné době hraje za klub Liverpool FC. Jeho postem je místo ofensivního/krajního záložníka. Účastník Mistrovství světa 2014 v Brazílii a EURA 2016 ve Francii.\n\nLallana se přes akademii probojoval do A-týmu Southampton FC v červenci 2006 a debut absolvoval 23. srpna téhož roku při výhře 5:2 nad týmem Yeovil Town FC v anglickém ligovém poháru. 31. října 2006 se Saints upsal až do prosince 2009, ale v říjnu 2007 si zahrál i za AFC Bournemouth díky měsíčnímu hostování. 28. května 2008 vstřelil Lallana svou první branku na profesionální úrovni za Southampton proti West Bromwich Albion FC.\n\nV sezoně 2008/09 se stal pravidelně hrajícím hráčem A-týmu a tak nebylo divu, že souhlasil s novým kontraktem na 3 roky. Následující sezonu zakončil s 20 vstřelenými góly ve všech soutěžích a stal se tak prvním záložníkem od roku 1995, který dokázal vsítil tento či vyšší počet branek (před ním Matt Le Tissier).\n\nV lednu 2011 opět prodloužil smlouvu do roku 2015 a byl zařazen do týmu sezóny 2010/11 Football League One díky 11 vstřeleným brankám.\n\nV úvodu sezóny 2012/13 odehrál svůj první zápas v Premier League, kdy jako kapitán svedl souboj proti Manchesteru City FC s výsledkem 3:2 pro soupeře. Na první gól v nejvyšší anglické soutěži si musel počkat až do venkovní prohry proti West Hamu United FC 1:4.\n\n18. května 2014 byl zařazen do seznamu šesti hráčů na cenu Hráč roku dle PFA v anglickém fotbale a poté se dostal do týmu roku dle PFA. S ním se tam dostal i jeho spoluhráč Luke Shaw.\n\n1. července 2014 přestoupil za cca 25 milionů britských liber do Liverpool FC. Společně s Lallanou v létě 2014 ze Southamptonu do Liverpoolu zamířili Dejan Lovren a Rickie Lambert. 25. července si Lallana při tréninku v Bostonu poranil koleno, které léčil 6 týdnů a kvůli tomu musel vynechat začátek Premier League proti jeho bývalým spoluhráčům ze Southamptonu.\n\nPoprvé v novém dresu se Lallana představil 13. září 2014 při domácí prohře 0:1 proti Aston Villa FC, kdy v 61. minutě střídal Raheema Sterlinga. 4. října 2014 vstřelil Adam první branku za Liverpool v utkání, které skončilo výhrou 2:1 nad West Bromwich Albion FC.\n\nLallana reprezentoval Anglii v mládežnických výběrech.\n\nV A-mužstvu Anglie debutoval 15. listopadu 2013 na stadionu Wembley v Londýně v přátelském zápase s Chile, který skončil porážkou domácího Albionu 0:2. Společně s ním zažil reprezentační premiéru i jeho klubový spoluhráč ze Southamptonu Jay Rodriguez.\n\nTrenér Roy Hodgson jej nominoval na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "964669", "url": "https://cs.wikipedia.org/wiki?curid=964669", "title": "Třída Folgore", "text": "Třída Folgore\n\nTřída Folgore byla třída meziválečných torpédoborců italského královského námořnictva. Celkem byly postaveny čtyři jednotky této třídy. Ve službě byly v letech 1932–943. Účastnily se druhé světové války, ve které byly všechny potopeny.\n\nCelkem byly postaveny čtyři jednotky této třídy, která navazovala na předcházející třídu \"Freccia\". Do služby byly zařazeny roku 1932.\n\nJednotky třídy \"Folgore\":\nVýzbroj tvořily čtyři 120mm kanóny ve dvoudělových věžích, dva 40mm protiletadlové kanóny, čtyři 13,2mm kulomety a dva trojhlavňové 533mm torpédomety. Původní 40mm kanóny a kulomety na začátku války nahradilo pět až šest 20mm kanónů. Plavidla rovněž mohla naložit až 54 min. Pohonný systém tvořily tři kotle a dvě turbíny o výkonu 44 000 hp, pohánějící dva lodní šrouby. Nejvyšší rychlost dosahovala 38 uzlů. Dosah byl 3600 námořních mil při rychlosti 12 uzlů.\n\nNa začátku války byly 40mm kanóny a kulomety nahrazeny pěti až šesti 20mm kanóny. Na \"Folgore\" a \"Lampo\" byl roku 1942 jeden torpédomet nahrazen dvěma 37mm kanóny.\n"}
{"id": "964672", "url": "https://cs.wikipedia.org/wiki?curid=964672", "title": "Vysokotlaký laminát", "text": "Vysokotlaký laminát\n\nVysokotlaký laminát (\" High pressure laminate\", zkratkou HPL) je vysokotlaký, konstrukčně plošný materiál na odolné, dekoračně výrazné povrchy. Barvy jsou v široké škále od dřevodekorů, dekorů kamenů až po abstraktní představy. Tloušťky od 0,4 do 1,8 mm. Povrchy mohou být lesklé, matné i v mnoha dalších strukturách. Jedná se o materiál s jedním z nejlepších poměrů kvalita/cena pro výrobu nábytku a stavební realizace.\n\nPoužití: v interiéru - na kuchyňské desky, desky stolů, skříňový nábytek, na výrobu dvířek, jako obkladový materiál na obložení stěn, dělící příčky, odolné kancelářské podlahy, montážní stoly v průmyslu, izolační a nosné desky pro elektroprůmysl a mnoho dalších konstrukčních realizací. V exteriéru jako kompaktní desky (od 2 mm do cca 30 mm). Tento materiál se vyrábí v poměrně široké škále tlouštěk. Vzniká prostým vrstvením podkladových (kraftových) papírů. Venkovní obložení domů jako provětrávané fasády, dětská hřiště, ploty, brány, balkónové výplně a pod.\n\nHistorie: první laboratorní pokusy na konci 19 století. U vývoje průmyslových aplikací stály dvě firmy: Formica (1913) a Resopal (1930). Prvotní použití bylo jako izolační desky pro elektroprůmysl a odolný materiál na vodorovné desky stolů. V této době na lícové straně zatím pouze s hnědým povrchem bez dekoračních vrstev.\n\nVlastnosti: jsou popsané všeobecně závaznou normou: „Vysokotlaké dekorativní lamináty (HPL) – Desky na bázi reaktoplastů - ČSN EU 438 - (1 až 9)“. Předně se jedná o: vysokou oděruvzdornost, vysokou odolnost proti proražení, vysokou odolnost vůči teplotě (do 180 st. C), vysokou odolnost proti průniku vody. Mají garantovanou rozměrovou stálost a vysokou odolnost proti oxidaci povrchu – tedy stálobarevnost.\n\nVýroba: probíhá lisováním jednotlivých vrstev materiálu ve stacionárních lisech, zpravidla o vysokém počtu lisovacích portálů. Budoucí HPL se zaváží do lisovacího portálu ve skladbě: kraftové papíry (sycené pryskyřicí), dekorační papír, overlay (krycí, ochranná vrstva). Materiál je následně stlačen za vysoké teploty po dobu cca 80 minut. Při tomto procesu dochází k propečení jednotlivých vrstev v kompaktní celek. V každém lisovacím portále jsou lisovány vždy sudé počty budoucích HPL, oddělené jsou tzv. rozlupovou - separační vrstvou. Ta je vždy na rubové straně HPL. Po ukončení lisování je nutno vždy rubovou stranu přebrousit, aby se oddělily zbytky této vrstvy. Vzhled povrchu lícové strany HPL (lesk, mat, reliéfní struktury) určuje druh lisovacího plechu.\n\nSpeciality: zalaminovaná dřevěná dýha, plně probarvená jádra HPL, nehořlavé HPL, kovolamináty HPL, povrchy odolné chemikáliím pro chemické laboratoře, magnetické povrchy, možnosti digitálního tisku pro individuální návrhy, zvukově izolační desky, hluboké struktury povrchu a pod.\n\nPřední výrobci HPL s prodejem v Evropě: Formica (EU), Abet Laminati (Itálie), Resopal (SRN), Pfleiderer (SRN), Polyrey (Francie), Kronospan (Polsko), Homapal (SRN), Oberflex (Francie), Modekor (SAE), Arpa (Itálie), Decolan (Švýcarsko), Puricelli (Itálie), Lamicolor (Itálie), Gentas (Turecko), ASD (Turecko).\n\n"}
{"id": "964673", "url": "https://cs.wikipedia.org/wiki?curid=964673", "title": "RNA granula", "text": "RNA granula\n\nRNA granula jsou biochemicky a mikroskopicky rozlišitelné útvary v cytoplasmě eukaryotních buněk tvořené ribonukleoproteiny, které slouží k uchování a kontrole kvality mRNA. Je běžné, že mRNA, která není buňkou zrovna překládána, ale bude potřeba v budoucnu, je uložena v podobě RNA granulí.\n\nRNA granule regulují translaci, stabilitu a určují lokalizaci mRNA, která je v nich obsažená. Kromě mRNA typicky obsahují ribozomální podjednotky, translační faktory, enzymy zodpovědné za degradaci RNA, helikázy, strukturní proteiny a další RNA-vazebné proteiny. Podle mRNA, kterou v sobě nesou a podle složení granulí, se rozlišuje celá řada RNA granulí.\nGranule v zárodečných buňkách (\"germ cell granules\"), ve kterých se vyskytují především v průběhu jejich vývoje a následně zůstávají v oocytech. Jsou specifické tím, že nesou vybrané molekuly mRNA kódující proteiny nezbytné pro vývoj embrya, které jsou uloženy v neaktivním stavu do doby, než budou potřeba. Dále nesou proteiny regulující iniciaci translace a stabilitu mRNA a určují pozici mRNA v buňce, čímž přispívají k polarizaci embrya. Kromě toho také nesou aparát RNA interference, především z rodiny piRNA, které inaktivují transpozony a brání tak genom před poškozením.\n\nStresová tělíska vznikají při vystavení buněk stresu a soustřeďují v sobě mRNA kódující běžné buněčné proteiny. Naopak nepřijímají mRNA kódující proteiny teplotního šoku, které jsou zodpovědné za obecnou obrannou odpověď proti stresu (navzdory názvu nejenom teplotnímu šoku). Stresová tělíska obsahují translační preiniciační komplexy, tedy ribozomy bezprostředně připravené překládat nesenou mRNA, které jsou ale po dobu trvání stresu uskladněné v neaktivní stavu tak, aby nedošlo k jejich poškození. Často fyzicky interagují s P-tělísky a předávají jim RNA určenou k degradaci.\n\nP-tělíska (\"processing bodies\") se vyskytují v somatických buňkách, kde se účastní degradace mRNA a zprostředkovávají RNA silencing pomocí miRNA. Díky schopnosti degradovat mRNA, které chybí 5' čepička nebo poly(A) konec, slouží ke kontrole kvality buněčných mRNA. mRNA v P-tělíscích nemusí být nutně degradovaná, může přejít do stresových granulí nebo být uvolněna.\n\nNeuronální granule slouží neuronům pro transport mRNA z jádra k jejich často vzdálenému zakončení. Obsahují obě ribozomální podjednotky a faktory potřebné pro translaci, ale translace mRNA je v těchto granulích zablokována regulačními proteiny nebo RNA silencingem. Neuronální granule hrají významnou roli v regeneraci neuronů a poruchy v transportu mRNA jsou spojeny s neuronálními poruchami.\n\nBiochemickými metodami je možné odlišit také řadu granulí obsahujících mRNA určitého typu, například mRNA kódující proteiny, které jsou regulovány společným mechanismem. Příkladem jsou RNA granula, které do sebe shromažďují mRNA s ARE elementem, který se vyskytuje u řady onkogenů, transkripčních faktorů nebo cytokinů. Tento typ granulí obsahuje enzymy pro degradaci RNA (například exosom) a proteiny rozeznávající ARE-elemtny.\n\n"}
{"id": "964676", "url": "https://cs.wikipedia.org/wiki?curid=964676", "title": "Ostrožka", "text": "Ostrožka\n\nOstrožka (\"Consolida\") je rod rostlin z čeledi pryskyřníkovité (\"Ranunculaceae\").\n\nJedná se o jednoleté byliny. Lodyhy jsou většinou alespoň trochu větvené. Listy jsou řapíkaté, dolní dlouze, lodyžní kratčeji, horní až skoro přisedlé, jsou většinou několikrát zpeřené s čárkovitými úkrojky. Květy jsou uspořádány do květenství, většinou do hroznů nebo lat, na bázi květní stopky jsou listeny, na květní stopce listénce. Květy jsou oboupohlavné a souměrné (zygomorfické), zpravidla modré, modrofialové nebo červenofialové barvy, řidčeji mohou být i růžové nebo bílé. Kališních, lístků je 5, jsou petalizované (napodobují korunu), horní nese ostruhu. Korunní lístky jsou 2, jsou srostlé, s ostruhou a nesou nektaria. Tyčinek je mnoho. Pestík je jen jeden. Plodem je měchýřek, měchýřky jsou jednotlivé, obsahují hodně semen.\n\nJe známo kolem 40 druhů, které jsou přirozeně rozšířeny v Evropě, západní až střední Asii a v severní Africe. Adventivně se ale vyskytují i jinde, např. v Severní Americe nebo Austrálii. Ve střední Evropě je původní jen ostrožka stračka (\"Consolida regalis\"), další 2 druhy ostrožka východní (\"Consolida hispanica\") a ostrožka zahradní (\"Consolida ajacis\") jsou pěstované a místy zplanělé nebo zdomácnělé.\n\nNěkteré druhy, jako třeba ostrožka zahradní (\"Consolida ajacis\"), jsou pěstovány jako okrasné letničky.\n"}
{"id": "964682", "url": "https://cs.wikipedia.org/wiki?curid=964682", "title": "Alun Lewis", "text": "Alun Lewis\n\nJméno a příjmení Alun Lewis nosí více různých osob:\n\n"}
{"id": "964683", "url": "https://cs.wikipedia.org/wiki?curid=964683", "title": "Qatar ExxonMobil Open 2014", "text": "Qatar ExxonMobil Open 2014\n\nQatar ExxonMobil Open 2014 byl tenisový turnaj mužů na profesionálním okruhu ATP World Tour, hraný v areálu Khalifa International Tennis and Squash Complex na otevřených dvorcích s tvrdým povrchem. Konal se na úvod sezóny mezi 30. prosincem 2013 až 4. lednem 2014 v katarském hlavním městě Dauhá jako dvacátý druhý ročník turnaje.\n\nŘadil se do kategorie ATP World Tour 250. Celkový rozpočet činil 1 096 910 dolarů. Nejvýše nasazeným hráčem ve dvouhře byla úřadující světová jednička Rafael Nadal ze Španělska, který získal titul.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující dvojice obdrželi divokou kartu do hlavní soutěže:\n\n\n"}
{"id": "964684", "url": "https://cs.wikipedia.org/wiki?curid=964684", "title": "Vážené inverzní vzdálenosti", "text": "Vážené inverzní vzdálenosti\n\nPojmenování těchto metod bylo motivováno používáním vážených průměrů inverzních vzdáleností od každého známého bodu (\"míra blízkosti\") při přiřazování vah.\n\nOčekávaný výsledek je diskrétní přiřazení neznámé funkce formula_1 v pozorované oblasti:\n\nformula_2\n\nkde formula_3 je studovaná oblast.\n\nSada formula_4 známých datových bodů lze popsat jako seznam n-tic:\n\nformula_5\n\nFunkce má být \"hladká\" (kontinuální a jednou diferencovatelná), aby byla přesná (formula_6) a aby plnila uživatelovo intuitivní očekávání o jevu, který je předmětem šetření. Kromě toho by funkce měla být použitelná pro počítačové aplikace za přijatelnou cenu (dnes se základní implementace používá u paralelních zdrojů).\n\nV Harvardských laboratořích pro počítačovou grafiku a prostorové analýzy, s počátky v roce 1965, rozmanitý výběr vědců se shodli, aby přehodnotili názory, kromě jiného ohledně toho, co dnes nazýváme geografické informační systémy.\n\nHybná síla laboratoře, Howard Fisher, vytvořil vylepšený mapovací program nazvaný SYMAP, kterým od počátku chtěl Fisher zlepšit interpolaci. On ukazoval svou práci na SYMAPu studentům prvního ročníku Harvardské univerzity, a mnoho z nich se podílelo na laboratorních výzkumech. Jeden ze studentů, Donald Shepard, se rozhodl přepracovat interpolaci V SYMAPu, výsledky zveřejnil ve svém slavném článku z roku 1968.\n\nShepardův algoritmus byl také podložen teoretickými poznatky Williama Warntze a ostatních kteří pracovali v laboratoři na prostorových analýzách. Prováděl řadu experimentů s exponentem vzdálenosti, došel k závěru blízkému gravitačnímu modelu (exponent -2). Shepard neimplementoval jen základní verzi vážené inverzní vzdálenosti, ale doplnil ji o omezení (propustné a absolutní) interpolace.\n\nDalší výzkumná střediska pracovala na interpolaci ve stejné době, zejména Kansaská univerzita a její program SURFACE II. Stále byla funkce SYMAP nejmodernější, když naprogramovaná studentem vysoké školy.\n\nZákladní forma jak najít interpolované hodnoty \"u\" v daném bodě x na základě vzorce formula_7 pro formula_8 užitím IDW je interpolační funkce:\n\nkde\n\nje jednoduchá funkce IDW, jak ji definoval Shepard, x označuje interpolovaný (libovolný) bod, x je interpolovaný (známý) bod, formula_11 is je učena vzdáleností (metrický operátor) ze známého bodu x k neznámému bodu x, \"N\" je celkový počet známých bodů použitých k interpolaci a formula_12 je kladné reálné číslo, které nazýváme silový parametr.\n\nVáha se snižuje se zvyšující se vzdáleností od interpolovaného bodu. Větší hodnota formula_12 přiřazuje větší vliv na hodnoty nejblíže interpolovaného bodu, výsledky se mění do mozaiky dlaždic ( Voronoiův diagram) s téměř konstantní interpolovanou hodnotou pro velké hodnoty \"p\". Pro dva rozměry, silové parametry formula_14, způsobuje interpolaci hodnot, které dominují nad vzdálenými body, protože s hustotou formula_15 datových bodů a sousedních bodů mezi vzdálenostmi formula_16 to formula_17, je výsledná váha přibližně\nkterá diverguje pro formula_19 a formula_20. Pro \"N\" rozměrů, ty samé argumenty platí pro formula_21. Pro volbu hodnoty \"p\", zaprvé zvážíme míru shlazení, hustotu a rozdělení bodů pro interpolaci, maximální vzdálenost ve které jednotlivé body ovlivňují okolní.\n\n\" Shepardova metoda \" je zjednodušení funkčního vztahu k měření odchylky mezi páry interpolovaných bodů {x, \"u\"} a \"i\" párů interpolovaných bodů {x, \"u\"}, definovaných vztahem:\nodvozené od zjednodušené podoby:\n\nTuto metodu lze snadno rozšířit i na další rozměry prostoru a je to ve skutečnosti zobecnění Langrageovy aproximace do multirozměrového prostoru. Upravená verze algoritmu navržená pro trojvariační interpolaci vytvořená Robertem J. Renkou a je dostupná na Netlib jako algoritmus 661 v tomsově knihovně.\n\nJiná modifikace Shepardovy metody byla navržena Łukaszykem tedy aplikace experimentální techniky. Navržený vážený funkční vztah má formu:\n\nkde formula_25 je metrika Lukaszyk-Karmowski vybraná s ohledem na statistické rozdělení pravděpodobnosti chyby měření interpolovaných bodů.\n\nDalší modifikace Shepardovy metody počítá interpolované hodnoty na základě nejbližších sousedů v R-prostoru (místo celého vzorku). Váhy jsou nepatrně modifikovány v tomto případě:\n\nV kombinaci s rychlou strukturou prostorového vyhledávání (jako kd-strom) se stává efektivní N*logN interpolační metoda vhodná pro velkoměřítkové problémy.\n\n"}
{"id": "964685", "url": "https://cs.wikipedia.org/wiki?curid=964685", "title": "Brisbane International 2014", "text": "Brisbane International 2014\n\nBrisbane International 2014 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Queensland Tennis Centre na otevřených dvorcích s tvrdým povrchem. Konal se na úvod sezóny mezi 29. prosincem 2013 až 5. lednem 2014 v brisbanském Tennysonu jako šestý ročník turnaje.\n\nMužská polovina se řadila do kategorie ATP World Tour 250 a její dotace činila 511 825 amerických dolarů. Ženská část s rozpočtem 1 milion dolarů byla součástí kategorie WTA Premier Tournaments. Turnaj představoval první událost Australian Open Series s vrcholem – úvodním grandslamem roku, Australian Open.\n\nDne 24. července 2013 bylo oznámeno, že bývalá světová jednička a držitel 17 grandslamů Roger Federer potvrdil premiérový start na brisbanském turnaji, když porušil tradiční účast na události hrané na Středním východě, kterou otevíral sezóny. Tato zpráva byla pasována „\"na největší prohlášení v historii Brisbane International\"“. Dalšími tenisty, kteří přislíbili účast se stali obhájkyně titulu Serena Williamsová, úřadující šampiónka Australian Open Viktoria Azarenková, finalistka Wimbledonu 2013 Sabine Lisická a historicky nejmladší mužská světová jednička Lleyton Hewitt.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nThe following players received entry as a lucky losers:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu:\n\n\n\n\n\n"}
{"id": "964686", "url": "https://cs.wikipedia.org/wiki?curid=964686", "title": "Aircel Chennai Open 2014", "text": "Aircel Chennai Open 2014\n\nAircel Chennai Open 2014 byl tenisový turnaj mužů na profesionálním okruhu ATP World Tour, hraný v areálu SDAT Tennis Stadium na otevřených dvorcích s tvrdým povrchem. Konal se na úvod sezóny mezi 30. prosincem 2013 až 5. lednem 2014 v indickém městě Čennaí jako devatenáctý ročník turnaje.\n\nŘadil se do kategorie ATP World Tour 250. Celkový rozpočet činil 450 000 dolarů. Nejvýše nasazeným hráčem ve dvouhře byl osmý tenista světa Stanislas Wawrinka ze Švýcarska, který turnaj vyhrál.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující dvojice obdrželi divokou kartu do hlavní soutěže:\n\n\n\n\n"}
{"id": "964688", "url": "https://cs.wikipedia.org/wiki?curid=964688", "title": "Anna Favella", "text": "Anna Favella\n\nAnna Favella (* 21. září 1983, Řím, Lazio, Itálie) je italská divadelní, televizní a filmová herečka.\n\n"}
{"id": "964689", "url": "https://cs.wikipedia.org/wiki?curid=964689", "title": "Rutherford (kráter na Měsíci)", "text": "Rutherford (kráter na Měsíci)\n\nRutherford je relativně malý měsíční impaktní kráter hruškovitého tvaru nacházející se na severní hemisféře na odvrácené straně Měsíce, není tedy pozorovatelný přímo ze Země. Má průměr 16 km, pojmenován je podle novozélandského fyzika Ernesta Rutherforda. Je situován severo-severozápadně od rozlehlé valové roviny Mendělejev, východně od něj se nachází kráter Glauber.\n\n"}
{"id": "964690", "url": "https://cs.wikipedia.org/wiki?curid=964690", "title": "Hywel Bennett", "text": "Hywel Bennett\n\nHywel Bennett (8. dubna 1944, Garnant – 25. července 2017, Cardiff) byl velšský filmový a televizní herec. Jeho nejznámější role byla ve filmu \"The Virgin Soldiers\" z roku 1969. Později hrál v mnoha dalších filmech, mezi které patří \"Svědek války\" (1987), \"Vraždit je snadné\" (1994) nebo \"Velmi ženatý Malcolm\" (1998). V roce 2003 hrál postavu gangstera Jacka Daltona v seriálu \"EastEnders\". Jeho bratrem je herec Alun Lewis a v letech 1970 až 1988 byla jeho manželkou moderátorka Cathy McGowan, se kterou měl jednu dceru.\n\n"}
{"id": "964692", "url": "https://cs.wikipedia.org/wiki?curid=964692", "title": "Třída Freccia", "text": "Třída Freccia\n\nTřída Freccia byla třída meziválečných torpédoborců italského královského námořnictva. Celkem byly postaveny čtyři jednotky pro italské námořnictvo a další čtyři objednalo Řecko jako třídu Hydra. Oba státy je nasadily za druhé světové války. Všechny italské a dva řecké torpédoborce byly za války ztraceny. Zbylé dva byly vyřazeny roku 1946. Nedostatkem plavidel této třídy byla její špatná stabilita.\n\nItalské torpédoborce této třídy byly objednány jako doprovod italských těžkých křižníků. Pro italské námořnictvo byly postaveny čtyři jednotky, přijaté do služby v letech 1931–1932. Roku 1929 objednalo další čtyři torpédoborce Řecko, které reagovalo na objednávku torpédoborců tureckým námořnictvem. Řecká plavidla byla do služby přijata v letech 1932–1933.\n\nJednotky třídy \"Freccia\":\nVýzbroj tvořily čtyři 120mm kanóny ve dvoudělových věžích, dva 40mm protiletadlové kanóny, čtyři 13,2mm kulomety a dva trojhlavňové 533mm torpédomety. Mohly nést až 54 min. Pohonný systém tvořily tři kotle Thornycroft a dvě sady turbín Parsons o výkonu 44 000 hp, pohánějící dva lodní šrouby. Nejvyšší rychlost dosahovala 38 uzlů.\n\nŘecká plavidla měla odlišnou výzbroj, kterou tvořily čtyři jednohlavňové 120mm kanóny, tři 40mm kanóny a dva trojhlavňové 533mm torpédomety. První pár rovněž unesl až 40 min. Pohonný systém tvořily tři kotle Thornycroft a dvě sady turbín Parsons o výkonu 44 000 hp, pohánějící dva lodní šrouby. Nejvyšší rychlost dosahovala 38 uzlů.\n\nU třídy \"Freccia\" na začátku války její 40mm kanóny a 13,2mm kulomety nahradilo pět až šest 20mm kanónů Breda.\n\nBritská úprava torpédoborců \"Spetsai\" (H 07) a \"Kountouriotis\" (H 38) na eskortní torpédoborce zahrnovala odstranění předního torpédometu a zadní dělové věže, které nahradil jeden 76mm kanón, dva 20mm kanóny, osm vrhačů a dva spouštěče hlubinných pum, přičemž instalován byl rovněž sonar typu 128.\n"}
{"id": "964693", "url": "https://cs.wikipedia.org/wiki?curid=964693", "title": "Arktické zimní hry", "text": "Arktické zimní hry\n\nArktické zimní hry (\"Arctic Winter Games\") je mezinárodní sportovní soutěž, které se účastní národy žijící v polárních oblastech. Konají se od roku 1970 v každém sudém roce, příští hry bude pořádat v březnu 2014 Fairbanks na Aljašce. Soutěží se v olympijských sportech jako běh na lyžích, sjezdové lyžování, rychlobruslení, lední hokej, zápas, basketbal a badminton, dále v malé kopané, závodech psích spřežení, běhu na sněžnicích a tradičních domorodých sportech, jako je kop do výšky, výskok vsedě nebo přetahování palci.\n\nHer se účastní následující týmy: Aljaška, Severní Alberta, Grónsko, Jamalo-něnecký autonomní okruh, Nunavik (severní Québec), Nunavut, Severozápadní teritoria a Yukon.\n\n\n"}
{"id": "964694", "url": "https://cs.wikipedia.org/wiki?curid=964694", "title": "Chata pod Borišovom", "text": "Chata pod Borišovom\n\nChata pod Borišovom je horská chata pod vrchem Borišov ve Velké Fatře v nadmořské výšce 1300 m. Zařízení s celoročním provozem se nachází v sedle mezi Borišovem a Ploskou v centrální části pohoří.\n\nChata nabízí ubytování pro 20 lidí v čtyřech pokojích v podkroví. Nocovat je možné ve vlastním spacáku, ale dá se připlatit za prádlo. V případě nedostatku místa je možnost nouzově přespat na karimatce nebo ve spacáku i na podlaze v jídelně.\n\nNa chatě je možné zakoupit tričko s motivem chaty, pohlednice, které se zde dají orazítkovat na památku. K dispozici je kronika, kde lze zanechat svůj vzkaz.\n\nBorišovská chata slouží díky odlehlosti jako cíl vysokohorských túr, ale i východisko pro výstupy na hlavní hřeben a vrchy Borišov, Ploská, Ostredok či Krížna.\n\n\n\n"}
{"id": "964696", "url": "https://cs.wikipedia.org/wiki?curid=964696", "title": "Belianska dolina (Velká Fatra)", "text": "Belianska dolina (Velká Fatra)\n\nBelianska dolina leží na západní – turčanské straně Velké Fatry. \n\nProtéká jí Belianský potok a téměř celou dolinou prochází asfaltová cesta (se zákazem vjezdu motorových vozidel) a zeleně značená cyklostezka. \n\nDolinou vede zeleně značený turistický chodník z obce Belá-Dulice na Chatu pod Borišovem. V horní části se nachází rekreační středisko Havranová a v bočních dolinách množství soukromých chat.\n"}
{"id": "964698", "url": "https://cs.wikipedia.org/wiki?curid=964698", "title": "Belianska dolina", "text": "Belianska dolina\n\nBelianska dolina může být:\n\n"}
{"id": "964703", "url": "https://cs.wikipedia.org/wiki?curid=964703", "title": "Beliansky potok (přítok Turce)", "text": "Beliansky potok (přítok Turce)\n\nBeliansky potok je potok v dolním Turci, ve východní části okresu Martin. Je to pravostranný přítok Turce s délkou 20,3 km, je tokem IV. řádu. Ve Velké Fatře protéká Belianskou dolinou, v okolí obce Žabokreky výrazně meandruje. Až po soutok s Vôdkami teče územím Národního parku Velká Fatra.\n\nPramení ve Velké Fatře na severním svahu Borišova (1 509,5 m nm) v nadmořské výšce přibližně 1 420 m n. m.\n\nOd pramene teče zprvu na sever, pak k soutoku se Suchým na severoseverovýchod a na krátkém úseku opět na sever. Od soutoku s přítokem zpod obce Košiarská již pokračuje severozápadním směrem. Od soutoku s přítokem z Krušové doliny teče směrem na západoseverozápad, nad soutokem s Vôdkami se stáčí na západ. Od soutoku s Necpalským potokem znovu teče severozápadním směrem, severně od Koštian nad Turcom znovu mění směr a na krátkém úseku teče k ústí směrem na sever.\n\n\n\nDo Turce se vlévá severně od obce Košťany v nadmořské výšce cca 404,8 m n. m.\n\n"}
{"id": "964707", "url": "https://cs.wikipedia.org/wiki?curid=964707", "title": "Vlašák", "text": "Vlašák\n\nHovorový výraz vlašák může znamenat:\n\n\n"}
{"id": "964709", "url": "https://cs.wikipedia.org/wiki?curid=964709", "title": "Drienok (Velká Fatra)", "text": "Drienok (Velká Fatra)\n\nDrienok (dříve nazývaný též Drieňok) je vápencově-dolomitická hora v jihozápadní části Velké Fatry. Vede na něj modře značený chodník z Rakše, Čremošného, Mošovců nebo Blatnice. Vrchol poskytuje kruhový výhled na Turčianske Teplice a západní část Národního parku Velká Fatra.\n\n\n"}
{"id": "964713", "url": "https://cs.wikipedia.org/wiki?curid=964713", "title": "Chata pod Chlebom", "text": "Chata pod Chlebom\n\nChata pod Chlebom v nadmořské výšce 1423 m je nejvýše položená turistická horská chata v Malé Fatře s celoročním provozem.\n\nPrvní zmínky o Chatě pod Chlebom jsou známé z období Slovenského státu. V roce 1945 byla vypálena ustupujícími německými vojáky. Později byla na původních základech obnovena, ale 12. dubna 1982 opět vyhořela. Současná chata je postavena na místě hospodářské budovy bývalé chaty.\n\nNa chatě je možnost ubytování a stravování. Z okolí je výborný výhled. Každý pokoj v chatě má své jméno podle výhledu z jejího okna: Magura, Chleb, Kriváň. V blízkosti se nachází několik lyžařských vleků (známý svah Generál).\n\nChata je dobře přístupná od vrcholu sedačkové lanovky od Chaty Vrátna po zelené turistické značce. Dá se k ní dostat i po žluté značce od vrcholu Hromové na hlavním hřebeni Kriváňské Malé Fatry. Z Turčianské kotliny je přístupná po zelené značce od autokempu Trusalová nebo po modré značce ze Šútova. Asi 30 minut chůze od chaty jsou Mojžíšovy prameny a 1:30 hod. chůze se nalézá 38 m vysoký Šútovský vodopád.\n\n"}
{"id": "964714", "url": "https://cs.wikipedia.org/wiki?curid=964714", "title": "Songs of Leonard Cohen", "text": "Songs of Leonard Cohen\n\nSongs of Leonard Cohen je první studiové album kanadského písničkáře Leonarda Cohena. Poprvé vyšlo v omezeném vydání dne 27. prosince 1967; ve větším počtu pak vyšlo v únoru 1968. Nahráno bylo během srpna 1967 a jeho producentem byl John Simon. V žebříčku Billboard 200 se album umístilo na 83. příčce.\n\nVšechny skladby napsal Leonard Cohen.\n"}
{"id": "964715", "url": "https://cs.wikipedia.org/wiki?curid=964715", "title": "Chata Vrátna", "text": "Chata Vrátna\n\nChata Vrátna je horská chata v závěru Vrátné doliny v Kriváňské Malé Fatře. Nachází se na úpatí Velkého Kriváně ve výši 740 m. Přímo v chatě se nachází dolní stanice nové kabinkové lanovky na Snilovské sedlo-Chleb z roku 2005. V minulosti se zde nacházela stanice sedačkové lanovky, která začala jezdit v roce 1950 spolu s dokončením chaty.\n\nChata je přístupná autobusovou dopravou. Z chaty vedou dva turistické stezky. Žlutě označený směřuje na chatu na Grúni a zeleně označený na Snilovské sedlo a dále na hlavní hřeben pohoří. Nedaleko chaty je Symbolický hřbitov obětí Malé Fatry věnovaný obětem hor.\n"}
{"id": "964717", "url": "https://cs.wikipedia.org/wiki?curid=964717", "title": "Songs of Love and Hate", "text": "Songs of Love and Hate\n\nSongs of Love and Hate je třetí studiové album kanadského písničkáře Leonarda Cohena, vydané v březnu 1971 u vydavatelství Columbia Records. Nahráno bylo od 22. do 26. září 1970 v Columbia Studios v Nashville. Píseň „Sing Another Song, Boys“ byla nahrána při koncertě na festivalu Isle of Wight Festival dne 30. srpna 1970. V žebříčku Billboard 200 se album umístilo nejlépe na 145. příčce.\n\nAutorem všech skladeb je Leonard Cohen.\n"}
{"id": "964721", "url": "https://cs.wikipedia.org/wiki?curid=964721", "title": "Boboty", "text": "Boboty\n\nBoboty je název horského masivu v Kriváňské Malé Fatře dosahujícího nadmořské výšky 1085 m.\nMasiv leží na severní části pohoří a tvoří ho 2,5 km dlouhý hřeben ve směru západ — východ. Na východě tvoří hranici Tiesňavy (Malá Fatra) a na západě s Jánošíkove diery a sedlo Vrchpodžiar. Ze severu masiv ohraničuje obec Terchová a její část Biely Potok. Na jihu se nachází Nová dolina ve Vrátné a osada Štefanová.\n\nSeverní a jižní svahy masivu tvoří strmé dolomitové útvary. Erozí jsou ve skalách vymodelované formace jako strmé stěny a část skalnatého hřebene. Útvary nejsou tak viditelné jako na blízkém Velkém a Malém Rozsutci.\n\nBoboty jsou pokryty bukově-jedlovými lesy s podílem smrku. Na severních svazích, které sestupují do údolí Bílého potoka je několik luk. V částech na vrcholu se nacházejí porosty kosodřeviny a jeřabiny (\"Sorbus aria\"). Větší část masivu je součástí Národní přírodní rezervace Tiesňavy.\n\nPod masivem se nachází hotel Boboty. Vrchol a hřeben na Boboty je přístupný pouze po zeleně značené turistické značce směrem z Tiesňav do sedla Vrchpodžiar. Odtud pokračují trasy na oblíbené lokality Rozsutce nebo Jánošíkove diery nebo na druhé straně na Sokolie.\n"}
{"id": "964724", "url": "https://cs.wikipedia.org/wiki?curid=964724", "title": "Symbolický hřbitov obětí Malé Fatry", "text": "Symbolický hřbitov obětí Malé Fatry\n\nSymbolický hřbitov v Malé Fatře ( \"Symbolický cintorín v Malej Fatre\") se nachází nedaleko Chaty Vrátna v závěru Vrátné doliny. Hřbitov byl otevřen a posvěcen 25. července 1998 jako v pořadí třetí slovenský symbolický hřbitov věnovaný obětem neštěstí v horách. Hřbitov vybudovala Horská služba.\n\nNa hřbitově jsou tabulky se jmény obětí. V době postavení bylo na hřbitově 52 tabulek se jmény obětí, kteří zahynuli v letech 1957 - 1997 a tabule se jmény 14 obyvatel osady Štefanová, kteří se 11. června 1848, stali oběťmi vodního přívalu na horské bystřině. Hřbitovu dominuje kříž s nápisem \"„Mŕtvym na pamiatku, živým pre výstrahu.“\"\n\n\n"}
{"id": "964731", "url": "https://cs.wikipedia.org/wiki?curid=964731", "title": "Sokolie", "text": "Sokolie\n\n\"'Sokolie\" je horský vrchol o nadmořské výšce 1171 m a pojmenování části horského hřebene v severní části Kriváňské Malé Fatry.\n\nVrchol a hřeben tvoří skalnaté útvary. Tento masiv směřuje z jihozápadu na severovýchod a je dlouhý 4,5 km. Na severu masiv ukončují Tiesňavy a řeka Varínka, a rovněž hraničí s masivem Boboty. V nižších polohách tvoří masiv tmavě šedý vápenec, přičemž hlavní část masivu tvoří dolomity ze středního a vrchního triasu.\n\nDominantou celého masivu jsou erozí modelované skalní útvary. Ve formě věží a kazatelen se táhnou po hlavním hřebeni až ke Tiesňavám.\n\nSokolie je pokryto bukově-jedlovými porosty s výskytem borovice a tisu. Rostou zde i křoviny jako jeřáb muk, rybíz alpínský a lýkovec jedovatý. Z rostlinstva se v oblasti vyskytují zejména druhy rostoucí na skalním podloží, např.: dryádka osmiplátečná, tučnice alpská, dřípatka karpatská (endemit Západních Karpat), hořec Clusiův a prvosenka lysá. Ve skalách hnízdí orel skalní a sokol stěhovavý.\n\nCelý masiv se nachází v NP Malá Fatra a jeho severovýchodní část patří do národní přírodní rezervaceTiesňavy.\n\nJe oblíbeným místem pro pěší turistiku, zejména pro své skalnaté útvary a výhled na okolí. Přístup na vrchol je po modře značené turistické značce z místní části obce Terchová-Vyšné Kamence. Trasa pokračuje dále k soutěsce a řece Varínka. Po zeleně označené trase je hřeben přístupný i z Vrátné doliny. A po žlutě značené trase ze sedla Príslop.\n\nNa jižním svahu ve Vrátné dolině se nachází Chata pod Sokolím a chaty Sokolí, kde je několik lyžařských sjezdovek.\n"}
{"id": "964732", "url": "https://cs.wikipedia.org/wiki?curid=964732", "title": "Společenství nezávislých států na Hopmanově poháru", "text": "Společenství nezávislých států na Hopmanově poháru\n\nSpolečenství nezávislých států, organizace devíti bývalých svazových republik zaniklého Sovětského svazu, soutěžila v Hopmanově poháru pouze v roce 1992, kdy skončila ve čtvrtfinále.\n\nOd roku 1992 za Společenství nezávislých států startovaly státy, které v minulosti startovaly za Sovětský svaz. V současnosti startují samostatně (Kazachstán, Rusko, Uzbekistán).\n\n\"Tabulka uvádí seznam tenistů Společenství nezávislých států, kteří reprezentovali organizaci na Hopmanově poháru\".\n"}
{"id": "964734", "url": "https://cs.wikipedia.org/wiki?curid=964734", "title": "Berkeley sockets", "text": "Berkeley sockets\n\nBerkeley sockets (nebo také BSD sockets) jsou v informatice název počítačové knihovny disponující API pro internetové sockety a Unix domain sockety, které jsou používány pro meziprocesovou komunikaci (IPC).\n\nBSD sockets se poprvé objevily v operačním systému Unix BSD verze 4.2, který byl uvolněn v roce 1983. Aktuálně je implementace BSD sockets dostupná v každém moderním operačním systému a jedná se tak o standard v rámci připojování k Internetu.\n\nAPI BSD sosckets je psáno v jazyce C. Dostupné je i v dalších jazycích, nicméně i tyto implementace vycházejí většinou z implementace pro jazyk C.\n\nRozhraní Berkeley sockets je definováno v několika hlavičkových souborech. Jména a obsah souborů se může mírně lišit dle implementace, obecně jsou to ale tyto soubory:\n\n\nNíže je uveden výpis funkcí, které nabízí API BSD sockets:\n\n"}
{"id": "964735", "url": "https://cs.wikipedia.org/wiki?curid=964735", "title": "Varínka", "text": "Varínka\n\nVarínka je říčka na severním Slovensku, v severovýchodní části okresu Žilina. Je pravostranným přítokem Váhu, má délku 24 km a je tokem III. řádu.\n\nPramení v Malé Fatře, v podcelku Krivánska Fatra, pod Chlebem v nadmořské výšce cca 1300 m.\n\nV pramenné oblasti se zdrojnice vějířovitě sbíhají na začátku Staré doliny, kterou protéká na sever. Přibírá několik přítoků, nejvýznamnějším je Stohový potok, který přitéká z pravé strany, ze sousední Nové doliny. Varínka dále prořezává horskou skupinu Rozsutce hlubokou soutěskou (NPR Tiesňavy) a vstupuje do Žilinské kotliny, do podcelku Varinske podolie.\n\nProtéká obcí Terchová, zprava přibírá Biely potok a Struháreň a stáčí se na západ. Teče na styku Žilinské kotliny a Kysucké vrchoviny, zleva přibírá Bránici, u obce Belá Belianský potok a Bačinský potok, dále teče mezi obcemi Stráža na pravém břehu a Dolná Tižina na levém břehu. Následně přibírá zleva Kúr, protéká územím s dobře zachovalými břehovými porosty (přírodní památka Krasniansky luh) a stáčí se na jih. Teče podél obcí Krasňany a Varín a v katastrálním území obce Varín ústí v nadmořské výšce přibližně 350 m do Váhu.\n\nVarínka je převážně vysokohorským typem řeky bystřinný charakteru, za obcí Terchová ukládá balvany i jemnější nánosy štěrku a vytváří četné ostrůvky.\n\nTok řeky Varínka o výměře 154.59 ha je územím evropského významu. Předmětem ochrany jsou pěnovcová prameniště, vlhkomilná vysokostébelnatá lemová společenstva na říčních nivách od nížin do alpínského stupně, lužní vrbové-topolové a olšové lesy a druhy evropského významu: zvonek kopinatý (\"Campanula serrata\"), střevlík hrbolatý (\"Carabus variolosus\"), přástevník kostivalový (\"Callimorpha quadripunctaria\"), kuňka žlutobřichá (\"Bombina variegata\"), vydra říční (\"Lutra lutra\") a netopýr velký (\"Myotis myotis\").\n"}
{"id": "964737", "url": "https://cs.wikipedia.org/wiki?curid=964737", "title": "Třída Soldati", "text": "Třída Soldati\n\nTřída Soldati byla třída torpédoborců italského námořnictva z období druhé světové války. Celkem bylo postaveno 17 torpédoborců této třídy, postavených ve dvou skupinách. Dva zůstaly nedokončeny. Deset jich bylo za války ztraceno. Po válce část přeživších lodí získala jako válečnou kořist námořnictva Francie a SSSR.\n\nCelkově bylo stavěno 19 jednotek této třídy ve dvou skupinách. První dvanáctičlenná skupina byla dokončena v letech 1938–1939. Druhou skupinu třídy představovalo sedm torpédoborců, z nichž bylo dokončeno pouze pět.\n\nJednotky první skupiny třídy \"Soldati\":\nJednotky druhé skupiny třídy \"Soldati\":\nVýzbroj první skupiny tvořily čtyři 120mm/50 kanóny ve dvoudělových věžích, jeden 120mm/15 kanón (pro střelbu osvětlovacími granáty), dvanáct 13,2mm kulometů a dva trojhlavňové 533mm torpédomety. K ničení ponorek sloužily dva vrhače hlubinných pum. Plavidla rovněž mohla naložit až 48 min. Během války se složení výzbroje měnilo. Pohonný systém tvořily tři kotle a dvě turbíny o výkonu 48 000 hp, pohánějící dva lodní šrouby. Nejvyšší rychlost dosahovala 38 uzlů. Dosah byl 2200 námořních mil při rychlosti 20 uzlů.\n"}
{"id": "964740", "url": "https://cs.wikipedia.org/wiki?curid=964740", "title": "Mimoseae", "text": "Mimoseae\n\nMimoseae je tribus náležející do podčeledi \"Caesalpinioideae\" čeledi bobovitých. Zahrnuje 40 rodů a je rozšířen v tropech a subtropech celého světa. Zástupci tohoto tribu jsou dřeviny a menší míře i byliny s dvakrát zpeřenými listy a drobnými květy v hustých hlávkovitých, klasovitých nebo hroznovitých květenstvích. Na rozdíl od tribu \"Ingeae\" nepřesahuje počet tyčinek v květu 10. Plody jsou různorodé, většinou zploštělé, mohou být pukavé, nepukavé nebo poltivé. V molekulárních studiích se tato skupina ukazuje jako parafyletická.\n\nTribus \"Mimoseae\" zahrnuje povětšině dřeviny, řidčeji byliny (citlivka, neptunie). Listy bývají dvakrát zpeřené. Květy jsou oboupohlavné nebo oboupohlavné a samčí (polygamní), početné, uspořádané v hlávkách, klasech nebo hroznech, které mohou být dále uspořádány ve složených květenstvích různých typů. Kalich je složen z 5 lístků, které jsou v poupěti většinou chlopňovité (dotýkají se, ale nepřekrývají) nebo řidčeji střechovitě se překrývající. Koruna je složena z 5 volných nebo srostlých lístků, v poupěti chlopňovitých. Tyčinek je obvykle 5 až 10, jsou volné nebo na bázi srostlé a vyčnívají z květů. U některých zástupců jsou tyčinky ve sterilních květech zvětšené a petaloidní (nahrazují korunu). Prašníky jsou nebo nejsou zakončeny žlázkou. Semeník je přisedlý nebo stopkatý a obsahuje 2 až mnoho vajíček. Plody jsou obvykle zploštělé, různých tvarů, nepukavé nebo pukající jedním či oběma švy. U některých rodů (citlivka, entada) je plod rozpadavý na jednosemenné plůdky vypadávající z vytrvalého rámečku. Semena jsou zploštělá, bez míšku, někdy křídlatá.\n\nTribus \"Mimoseae\" zahrnuje 40 rodů a asi 860 až 880 druhů. Je rozšířen v tropech a subtropech celého světa, místy zasahuje i do teplých oblastí mírného pásu. Největší druhové bohatství je v tropické Jižní Americe a v tropické Africe.\n\nTaxonomie tribu \"Mimoseae\" není dosud vyřešena a výsledky molekulárních studií ukazují, že tato skupina je parafyletická.\n\"Adenanthera\",\n\"Adenopodia\",\n\"Alantsilodendron\",\n\"Amblygonocarpus\",\n\"Anadenanthera\",\n\"Aubrevillea\",\n\"Calliandropsis\",\n\"Calpocalyx\",\n\"Cylicodiscus\",\n\"Desmanthus\",\n\"Dichrostachys\",\n\"Dinizia\",\n\"Elephantorrhiza\",\n\"Entada\",\n\"Fillaeopsis\",\n\"Gagnebina\",\n\"Indopiptadenia\",\n\"Kanaloa\",\n\"Lemurodendron\",\n\"Leucaena\",\n\"Microlobius\",\n\"Mimosa\",\n\"Neptunia\",\n\"Newtonia\",\n\"Parapiptadenia\",\n\"Parkia\",\n\"Pentaclethra\",\n\"Piptadenia\",\n\"Piptadeniastrum\",\n\"Piptadeniopsis\",\n\"Plathymenia\",\n\"Prosopidastrum\",\n\"Prosopis\",\n\"Pseudopiptadenia\",\n\"Pseudoprosopis\",\n\"Schleinitzia\",\n\"Stryphnodendron\",\n\"Tetrapleura\",\n\"Xerocladia\",\n\"Xylia\"\n\n"}
{"id": "964743", "url": "https://cs.wikipedia.org/wiki?curid=964743", "title": "Bunyip", "text": "Bunyip\n\nBunyip je mytické zvíře údajně žijící v Austrálii. Výraz znamená v jazyce Wemba-Wemba zlého ducha. Je popisován jako nebezpečný lidožravý obyvatel jezer a řek, dorůstající až devítimetrové délky. První zpráva o jeho existenci pochází z roku 1845, kdy byly nedaleko Geelongu objeveny kosti neznámého velkého živočicha. Hodnověrné důkazy o existenci bunyipa však dosud scházejí. Spekuluje se o tom, že by bunyip mohl patřit k druhu, který je pokládán za dávno vyhynulý, jako Varanus priscus nebo diprotodon, obří druh vombata.\n\n"}
{"id": "964744", "url": "https://cs.wikipedia.org/wiki?curid=964744", "title": "Beliansky potok (přítok Varínky)", "text": "Beliansky potok (přítok Varínky)\n\nBeliansky potok je levostranný přítok Varínky, měří 8 km a je tokem IV. řádu. Teče ve východní části okresu Žilina.\n\nPramení v Malé Fatře, v podcelku Krivánska Fatra, na severních stráních Malého Kriváně (1 670,9 m nm) v nadmořské výšce přibližně 1 420 m n. m.\n\nProtéká severozápadním a severním směrem Belianskou dolinou v Malé Fatře a obcí Belá v Žilinské kotlině. Pramenná oblast s vějířem přítoků je součástí Národná prírodná rezervácia Prípor. Do Varínky ústí u obce Belá v nadmořské výšce cca 435 m n. m.\n"}
{"id": "964748", "url": "https://cs.wikipedia.org/wiki?curid=964748", "title": "Tchaj-wan na Hopmanově poháru", "text": "Tchaj-wan na Hopmanově poháru\n\nTchaj-wan startoval v Hopmanově poháru dvakrát. Poprvé se tenisté kvalifikovali v roce 2008 díky tomu, že vyhráli asijský Hopmanův pohár. Následující rok se kvalifikovali stejným způsobem.\n\nTabulka uvádí seznam tchajwanských tenistů, kteří reprezentovali stát na Hopmanově poháru.\n\n V zápasu proti Itálii Lu odstoupil a proto ve dvouhře a ve čtyřhře vyhrála Itálie automaticky.\n"}
{"id": "964749", "url": "https://cs.wikipedia.org/wiki?curid=964749", "title": "Šang Lu", "text": "Šang Lu\n\nŠang Lu (​​; 16. března 1414 – 17. srpna 1486), byl politik čínské říše Ming. Císař Ťing-tchaj ho na podzim 1449 jmenoval velkým sekretářem, roku 1457 ho nový císař Jing-cung poslal do výslužby. Po deseti letech ho císař Čcheng-chua povolal zpět do sekretariátu, přičemž od roku 1475 zastával pozici prvního velkého sekretáře. Po konfliktu s eunuchem Wang Č’em roku 1477 odešel ze státních služeb.\n\nŠang Lu používal zdvořilostní jméno Chung-caj () a pseudonym Su-tching (). Obdržel posmrtné jméno Wen-i (, „Kultivovaný a rozhodný“).\n\nŠang Lu se narodil 16. března 1414, pocházel z okresu Čchun-an z okolí města Chang-čou v provincii Če-ťiang. Studoval konfucianismus, úřednickými zkouškami prošel vynikajícím způsobem – byl první v provinčních (1435), metropolitních i palácových (obojí 1445) zkouškách, jako jediný učenec za tři staletí trvání říše Ming. Po zkouškách se stal členem akademie Chan-lin.\n\nV září 1449 upadl císař Jing-cung do mongolského zajetí, novým císařem se stal Ťing-tchaj, který jmenoval i nové velké sekretáře: Šang Lua a Pcheng Š’a (nejlepšího v palácových zkouškách 1448). Ve funkci zůstal po celou dobu vlády Ťing-tchaje. Začátkem roku 1457, po převratu, kterým se k moci vrátil Jing-cung, jeden z vůdců nového režimu Š’ Cheng žádal odvolání dekretů minulého císaře za poslední rok. Šang Lu rozhodně odmítl, načež byl jako spojenec ministra Jü Čchiena, silného muže Ťing-tchajova režimu, odsouzen k smrti. Rozsudek však císař Jing-cung zrušil a nechal ho žít v rodném okrese jako obyčejného poddaného.\n\nPo deseti letech, roku 1467, ho císař Čcheng-chua opět povolal do úřadu velkého sekretáře a po smrti kolegy Pcheng Š’a roku 1475 postoupil na jeho místo prvního velkého sekretáře. V čele velkých sekretářů stál pouze dva roky. Roku 1477 totiž společně s ministrem vojenství Siang Čungem zaútočil na eunucha Wang Č’a, stojícího v čele útvaru tajné policie zvaného Západní křídlo a viněného ze zneužívání pravomocí a zatýkání a mučení nevinných. Císař se postavil na stranu Wang Č’a a odvolal jeho kritiky, včetně Šang Lua.\n\nŠang Lu byl obdivován pro své znalosti, stejně jako pro prostotu života, toleranci a rozhodnost. Respekt si získal zejména odvahou a rozhodností, které ho dvakrát stály postavení.\nZemřel 17. srpna 1486, za své zásluhy obdržel posmrtné jméno Wen-i, „Kultivovaný a rozhodný“.\n"}
{"id": "964752", "url": "https://cs.wikipedia.org/wiki?curid=964752", "title": "Nepokoj (Strugačtí)", "text": "Nepokoj (Strugačtí)\n\nNepokoj (Беспокойство) je vědeckofantastický román ruských sovětských spisovatelů bratrů Strugackých odehrávající se ve 22. století v tzv. Světě Poledne. Román byl napsán roku 1965 jako první varianta románu \"Les\" (Улитка на склоне). Poté bratři došli k názoru, že se tato varianta příliš nevydařila, a celý román \"Les\" přepracovali. Teprve roku 1990 došli oba k názoru, že by i původní varianta byla docela dobrou knihou tak, jak byla napsána, a román časopisecky vydali. \n\nRomán se odehrává na planetě Pandora, což je přírodní rezervace a oblíbené letovisko pokryté džunglí s nebezpečnou nezemskou faunou, například s tzv. tachorgy. Při lovech, které se na tachorgy pořádají, jsou ročně vážně zraněny nebo usmrceny desítky lidí. \n\nDěj knihy je rozdělen do dvou částí, které se prolínají – na život na základně a na život v lese. Velitelem základny je Pavel Gnědych, který nahradil předcházejícího velitele poté, co na planetě došlo k několika úmrtím. Za mrtvého je povařován i Pavlův přítel z dětství biolog Michail Sidorov, který havaroval nad lesem Pandory. Na základnu přilétá i uznávaný vědec Leonid Andrejevič Gorbovskij, který věří, že les je nebezpečný a chce být u toho, kdyby se začalo něco dít.\n\nCelý les je opravdu velmi podivný. Rychle se mění, takže mapy rychle zastarávají. Některé stropy se přesouvají z místa na místo, jiné zase vykazují schopnost pociťovat bolest jiných stromů. V rámci pátrání po Sidorovovi je objeven dokonce podivný organismus, který polyká stromy i zvířata a každých 27 minut vyvrhuje amorfní bílé válečky, které se pomocí panožek pohybují jedním směrem, a to do jezera, kde mizí pod vodou. Při jejich sledování se Gnědych domnívá, že ve vodě viděl humanoidní bytost.\n\nV části románu odehrávající se v lese, se Sidorov snaží dostat zpět na základnu z vesnice uprostřed lesa, kde žije s domorodci, kteří jej zachránili po havárii jeho vrtulníku. V lese není jediná věc, která by nebyla schopna mutace. Pro vesničany tak samo roste oblečení, domy i potrava. Původ domorodců z Pandory však není vysvětlen.\nPo uvedení filmu Avatar režiséra Jamese Camerona do kin se objevili v ruském tisku zvěsti, že Boris Strugacký obvinil Camerona z plagiátorství.. Poté, co skandál vypukl, Boris Strugackij tuto skutečnost rezolutně popřel.\n\n\n\n"}
{"id": "964753", "url": "https://cs.wikipedia.org/wiki?curid=964753", "title": "Franz Kutscher", "text": "Franz Kutscher\n\nFranz Kutscher (8. února 1865 Litochovice nad Labem – 7. března 1912 Litochovice nad Labem) byl rakouský a český politik německé národnosti, na počátku 20. století poslanec Českého zemského sněmu a Říšské rady.\n\nPůsobil jako starosta rodných Litochovic nad Labem. Na přelomu století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Litoměřice, Lovosice, Úštěk). Politicky patřil k všeněmcům. Mandát obhájil ve volbách v roce 1908, nyní jako člen Německé agrární strany.\n\nKromě toho byl zvolen ve volbách roku 1901 i do Říšské rady (celostátní zákonodárný sbor), za kurii venkovských obcí, obvod Litoměřice, Štětí, Ústí atd. Uspěl i v následných volbách roku 1907, konaných již podle všeobecného a rovného volebního práva. Byl zvolen za obvod Čechy 107. Zvolen byl také ve volbách roku 1911 a poslancem Říšské rady zůstal až do své smrti, po níž ho v jeho obvodu Čechy 107 nahradil Karl Müller.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1907 zasedl do poslaneckého klubu Německý národní svaz, v jehož rámci byl členem Německé agrární strany.\n\nPočátkem března 1912 vážně onemocněl. K jeho lůžku v Litochovicích se dostavil i profesor von Jaksch a zdravotní stav pacienta byl označen za velmi vážný. Po několika dnech zemřel.\n"}
{"id": "964754", "url": "https://cs.wikipedia.org/wiki?curid=964754", "title": "Lžičník lékařský", "text": "Lžičník lékařský\n\nLžičník lékařský (\"Cochlearia officinalis\") je nevysoká, bíle kvetoucí bylina často považována za léčivou rostlinu; jediný druh rodu lžičník který v České republice roste.\n\nPůvodní výskyt druhu je vázán na evropská pobřeží Atlantského a Severního ledového oceánu, hlavně na moře Baltské, Irské, Norské, Severní, Barentsovo, Bílé a Karské. Nynější výskyt ve vnitrozemských oblastech Evropy je až druhotný.\n\nPro zdárný růst vyžaduje rostlina dostatek světla, vlhkou a propustnou půdu která může být mírně kyselá až alkalická, obvykle roste v místech částečně zasolených. Nejčastěji se vyskytuje na skalách nebo písečných dunách, dobře snáší místa se silnými větry i poměrně chladné oblasti s krátkým létem.\n\nTato rostlina byla v minulosti ze západo a severoevropských oblastí šířena na území nynější ČR kde se pěstovala jako léčivka. Později lžičník lékařský zplaněl, dostal se ze zahrad do volné přírody kde byl prvně zaznamenán roku 1819 a od té doby se tento příležitostný neofyt v Česku vyskytuje pravidelně, byť poměrně vzácně.\n\nLžičník lékařský je dvouletá až krátce vytrvalá rostlina jejíž lodyha dorůstá v době dozrávání plodů do výše 15 až 30 cm. Přízemní listová růžiceje tvořena téměř tučnolistými řapíkatými listy o průměru 2 až 4,5 cm s čepelemi ledvinovitého až srdčitého tvaru které jsou po obvodě celistvé nebo mají mělké laloky; střed čepele bývá promáčklý a list takto připomíná lžičku. Z růžice vyrůstá rozvětvená lodyha jejíž listy spodní jsou podobné přízemním, listy prostřední na kratičkých řapících mají čepele buď kopinaté nebo vejčité až okrouhlé a na bázi obvykle srdčité a listy horní jsou přisedlé a srdčité.\n\nNa konci lodyhy i větví vyrůstají bezlistenné voňavé oboupohlavné květy ve stáhnutém hroznu který se při odkvětu postupně rozvolňuje a prodlužuje. Jejich čtyři vejčité a vyduté kališní lístky dlouhé 2 až 4 mm jsou světle zelené a mají bílý blanitý lem. Korunní lístky elipsovitého až obvejčitého tvaru bývají 4 až 7 mm dlouhé a jsou bílé nebo méně často růžové. Rostliny vykvétají ve středoevropských podmínkách v květnu až červnu, opylovány jsou létajícím hmyzem, případně jsou i samosprašné.\n\nPlody, vyrůstající na bezmála vodorovně odstávajících stopkách, jsou téměř kulovité, dvoudílné šešulky 3 až 6 mm dlouhé. Obsahují elipsoidní, hnědá a na povrchu bradavičnatá semena velká 2 až 4 mm.\n\nRostlina byla v minulosti pro svůj vysoký obsah vitamínu C konzumována námořníky na ochranu proti kurdějím. Čerstvé listy mají poněkud palčivou chuť a pro svou pikantnost bývaly součástí salátů; obsahují hořčiny a silice s obsahem síry, glykosid glykokochlearin, třísloviny a enzymy; jsou močopudné, zvyšují chuť k jídlu a podporují trávení. Mají antiseptické účinky, dodnes se sušená droga používá ve směsích k léčbě špatně se hojících ran, zánětů v dutině ústní, při angíně a podobně; bývá i součásti směsí regulujících nadváhu. K léčbě se používají hlavně mladé listy a občas i nať trhaná v době počátku kvetení.\n\n \n"}
{"id": "964759", "url": "https://cs.wikipedia.org/wiki?curid=964759", "title": "Black Crypt", "text": "Black Crypt\n\nBlack Crypt (přeloženo do češtiny \"Černá krypta\") je RPG počítačová hra z roku 1992 americké vývojářské firmy Raven Software (byla to jejich první vytvořená hra). Spadá do podžánru „dungeon“, který byl hojně rozšířen na začátku 90. let 20. století. Byla vytvořena pro platformu Amiga a vyšla na 880 kB disketách (včetně disku pro ukládání pozic - „save“, pokud počítač neměl vlastní harddisk). Později se objevila i demoverze pro DOS.\n\nBlack Crypt je krokovací dungeon (tzn. pohyb party není plynulý, ale odehrává se po skocích ve čtvercích), v němž hráč ovládá družinu 4 postav. Ta prochází rozsáhlým mnohopatrovým podzemním bludištěm, v němž se střetává s četnými nepřátelskými kreaturami, nachází různé poklady a vybavení, řeší logické hádanky a snaží se vyhnout nastraženým pastím. Boje probíhají v reálném čase a nejsou tedy tahové, těmito parametry evokuje Black Crypt legendární hru \"Dungeon Master\" firmy FTL Games.\n\nČasopis Excalibur hru ohodnotil 90 %. Ovládá se myší a klávesnicí.\n\nV zemi skončila „Černá válka“ mezi mocnostmi dobra a kouzelníkem Estorothem Paingiverem stojícím na straně zla. Estoroth byl poražen a donucen k ústupu do svých podzemních katakomb. Čtyři dobrodruzi se vydali do podzemí, aby ho porazili. Byli to Dvergar, Kaolic, Runetek a Oakraven. Estoroth je zabil a v jedenáctém podzemním patře jim vystavil hrobky. Po nich zkoušeli uspět další hrdinové, ale ani oni se nevrátili zpět živí. Jejich výbava včetně zbraní je rozházena po celé kryptě. Cílem hráče je se svou družinou projít všechna patra podzemí (je jich 30) a kouzelníka Estorotha zabít.\nNa rozdíl od Dungeon Mastera neobsahuje Black Crypt předvolené postavy, které by si hráč mohl rovnou vybrat. Před startem hry je tedy nutno vytvořit a pojmenovat 4 hrdiny, kterým se přidělují body do jednotlivých dovedností. Je možno vybírat z povolání bojovníka (Fighter), klerika (Cleric), mága (Magic user) a druida (Druid). Mimo bojovníka ovládají všichni magii, jsou tedy schopni sesílat různá kouzla (díky vlastnictví kouzelné knihy). Prostředí podzemního bludiště je poplatné době, ve srovnání s pozdějšími tituly se může jevit jako stereotypní.\n\nZde je uvedeno hodnocení hry některými počítačovými časopisy a periodiky:\n\n"}
{"id": "964760", "url": "https://cs.wikipedia.org/wiki?curid=964760", "title": "Izrael na Hopmanově poháru", "text": "Izrael na Hopmanově poháru\n\nIzrael soutěžil v Hopmanově poháru pouze v roce 1993, kde hrál pouze v prvním kole s Francie.\n\n\"Tabulka uvádí seznam izraelských tenistů, kteří reprezentovali stát na Hopmanově poháru.\"\n\n"}
{"id": "964766", "url": "https://cs.wikipedia.org/wiki?curid=964766", "title": "Antonín Maděra", "text": "Antonín Maděra\n\nAntonín Maděra (22. října 1846) Veselá – 17. října 1918 Praha), byl rakouský a český právník a politik, na počátku 20. století poslanec Českého zemského sněmu.\n\nStudoval na gymnáziu v Mladé Boleslavi a v Litoměřicích, pak absolvoval práva na Karlo-Ferdinandově univerzitě v Praze. Nastoupil jako notářský koncipient v Pacově, později působil ve Vysokém Mýtě, Pelhřimově, Březnici a v Roudnici nad Labem. Od roku 1884 byl notářem v Lišově, kde se zapojil i do veřejného života a od roku 1889 byl starostou Lišova. Podle jiného zdroje nastoupil na starostenský post až v roce 1899, přičemž v době nástupu do čela obecní samosprávy se uvádí jako zemský důvěrník mladočeské strany. Byl též starostou místního Sokola. Roku 1904 se přestěhoval do Jindřichova Hradce. V souvislosti se svým přestěhováním rezignoval na funkci starosty Lišova.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Třeboň). Politicky se uvádí coby člen mladočeské strany. Na sněmu prosadil zákon o právních a hmotmých poměrech úředníků samosprávy.\n"}
{"id": "964768", "url": "https://cs.wikipedia.org/wiki?curid=964768", "title": "Paraguay na Hopmanově poháru", "text": "Paraguay na Hopmanově poháru\n\nParaguay na Hopmanově poháru startoval pouze jedenkrát a to v roce 2003, kde prohrál s Uzbekistánem\n\n\"Tabulka uvádí seznam paraguayských tenistů, kteří reprezentovali stát na Hopmanově poháru\".\n"}
{"id": "964777", "url": "https://cs.wikipedia.org/wiki?curid=964777", "title": "Severočeská vědecká knihovna", "text": "Severočeská vědecká knihovna\n\nSeveročeská vědecká knihovna v Ústí nad Labem (dále jen \"SVKUL\") je veřejná knihovna, která zajišťuje všem občanům rovný přístup k informacím. Fondy knihovny jsou univerzální. Knihovna shromažďuje i dokumenty regionálního charakteru. Zřizovatelem instituce je Ústecký kraj. Služby jsou poskytovány v souladu s Knihovním řádem SVKUL a zpoplatněny dle Ceníku služeb SVKUL.\n\nKnihovna má univerzální fond. V dřívějším období se specializovala na akvizici publikací o životním prostředí a výtvarném umění, od roku na akvizici cestovních průvodců a map. Nově nakupuje DVD s českými a zahraničními filmy a deskové hry. Mezi nejhodnotnější fondy patří sbírka regionální literatury, významná je i sbírka staré šachové literatury, včetně knihy vydané v roce 1584. K 31.12.2012 zahrnoval fond knihovny 815 451 dokumentů.\n\nNa počátku 90. let se v knihovnách začíná experimentovat s automatizací knihovnických procesů. V SVKUL byly zakoupeny první dva počítače a knihovnický software CDS/ISIS. Od června 1993 byl v provozu automatizovaný výpůjční systém kompaktních disků v hudebním oddělení, vytvořený v softwaru FoxPro, a rok poté nainstalován knihovnický software Tinlib (později přejmenovaný na T Series). Od května 1996 vystavuje knihovna své stránky s doménou svkul.cz. Od prosince 2004 jsou hlavní budovy knihovny propojeny optickými vlákny. V r. 2006 byl vybrán nový knihovní systém Clavius SQL verze MS SQL 2005 a došlo ke konverzi dat ze systému T Series. V roce 2008 byla dokončena automatizace výpůjčního protokolu na pobočkách.\n\nUživatelé mohou dotazy podávat osobně, telefonátem nebo emailem.\n\nKnihovna má přístup do databází: ASPI, ČSN online, TamTam, EBSCO a Naxos Music Library. Do databází EBSCO a Naxos Music Library lze vstupovat i z počítačů mimo knihovnu. Dále SVKUL vytváří svou vlastní bázi regionálních osobností a přispívá do článkové databáze.\n\nUživatelé knihovny mohou internet v současné době využívat v budovách:\n\nKnihovna vykonává poradenskou a konzultační činnost pro knihovny Ústeckého kraje, vypracovává metodické plány, vede statistiku knihovnických činností. Zajišťuje vzdělávání knihovníků, statistické výkaznictví, servis automatizovaného knihovního systému.\n\nKnihovna pořádá exkurze, přednášky, besedy, výstavy, akce pro rodiny s malými dětmi, studenty i seniory.\n\n\n\n"}
{"id": "964778", "url": "https://cs.wikipedia.org/wiki?curid=964778", "title": "Lubomír Holeček", "text": "Lubomír Holeček\n\nLubomír Holeček (9. února 1946, Kolín – 7. května 1976, Praha) byl představitelem studentského hnutí v šedesátých letech 20. století.\n\nJako student Fakulty strojního inženýrství ČVUT v Praze se stal jednou z čelných postav pražského vysokoškolského hnutí a v letech 1964 až 1969 měl vliv na celé československé studentské hnutí. S Jiřím Müllerem tam redigoval časopis \"Buchar\". V roce 1965 se stal předsedou komise Vysokoškolské rady, která měla usilovat o oddělení Československého svazu mládeže od bezprostředního vlivu KSČ(tzv. \"Komise jedenácti\").\n\nZ politických důvodů musel studia v roce 1967 přerušit, když byl z fakulty vyloučen, dokonce až potom, co byl povolán na vojnu, aniž by v tom zabránil jeho špatný zdravotní stav. Stalo se tak proto, že se zastal Müllera, který byl před tím rovněž z fakulty vyloučen a musel na vojnu. Po ukončení vojenské služby se v roce 1968 vrátil k vysokoškolským studiím, tentokrát na pražskéfilosofické fakultě, avšak angažoval se i v několika vystoupeních na fakultě strojní a elektrotechnické (Zengerova posluchárna na Karlově náměstí a velká posluchárna 256 v Dejvicích). Tam také inicioval zrušení Československého svazu mládeže na vysokých školách, za nadšeného souhlasu přeplněných poslucháren.\n\nNa začátku roku 1968 spoluorganizoval několik velkých veřejných shromáždění. Vystoupil např. 20. března na shromáždění v tehdejším Parku kultury a oddechu Julia Fučíka (dnes Výstaviště – zúčastnilo se 15 tisíc lidí). V proslovu, který přenášel i rozhlas, poděkoval reformním dubčekovským komunistům, ale zároveň vyhlásil, že studentská generace se s jejich ideologií socialismu s lidskou tváří neztotožňuje. Odmítl také výslovně vedoucí úlohu KSČ, kterou obhajovali někteří další přítomní řečníci (např. profesor Eduard Goldstücker).\n\nV listopadu 1968, po srpnové invazi vojsk Varšavské smlouvy do Československa, se stal členem Akčního výboru pražských studentů, který vyhlásil studentskou stávku. Ta proběhla od 18. do 21. listopadu 1968 na téměř všech českých a mnoha slovenských vysokých školách.\n\nV roce 1969 podepsal dopis českých studentů nadaci Bertranda Russella s výzvou k dodržování lidských práv. Na začátku roku 1969 se zúčastnil jejího zasedání ve Stockholmu, které odsoudiloinvazi vojsk Varšavské smlouvy do Československa.\n\nJan Palach si ho poté, co se zapálil na Václavském náměstí, pozval 19. ledna 1969 do nemocnice. Jak uvádí web Totalita.cz, \"„Holeček byl pro něj takovou morální autoritou, že jedině s ním byl ochoten mluvit“\". Po Palachově úmrtí Holeček hovořil na jeho pohřbu. Palach si podle něj nepřál, aby jeho čin někdo následoval. Historik Petr Blažek ale Holečkovo tvrzení zpochybňuje, Palach byl podstatně radikálnější, a v době, kdy hovořil s Holečkem už nebyl schopen souvisle mluvit. I přes Holečkovy výzvy se upálilo několik dalších lidí.\n\nPozději se Holeček připojil k žalobě čtyř dalších osobností (Emil Zátopek, Pavel Kohout, Luděk Pachman, Vladimír Škutina), kterou podaly na komunistického poslance Viléma Nového kvůli křivému nařčení v souvislosti s Palachovým upálením. Ten o nich prohlásil, že prý Palacha k činu naváděli, oni ale Palacha vůbec neznali. Žaloba byla zamítnuta se zdůvodněním, že \"„žalující nemají právo hájit svou čest před socialistickým soudem, neboť jako známí antisocialisté a pravicoví oportunisté tuto čest stejně již ztratili“\".\n\nZnovu vyloučen ze studií byl rozhodnutím kárné komise FF UK v roce 1970 pro tzv. \"„pravicově orientovanou a negativní činnost ve studentském hnutí a ve veřejnosti v letech 1968 a 1969“\". Spolu s dalšími osobnostmi studentského hnutí 60. let Helenou Klímovou a Jiřím Müllerem sestavil rukopisné dějiny studentského hnutí nazvané \"Studenti a moc\".\n\nZemřel v květnu 1976. Srazilo a usmrtilo ho auto na tramvajovém ostrůvku v Praze na Invalidovně. Viník nehody nebyl potrestán.\n"}
{"id": "964779", "url": "https://cs.wikipedia.org/wiki?curid=964779", "title": "Kostel svatého Františka z Assisi (Hervartov)", "text": "Kostel svatého Františka z Assisi (Hervartov)\n\nKostel svatého Františka z Assisi je dřevěný římskokatolický (v minulosti i evangelický) kostel z konce 15. století, který se nachází ve slovenské obci Hervartov v okrese Bardejov. Jedná se o nejstarší a nejzachovalejší dřevěný kostelík na Slovensku. Od roku 1968 je kostelík a jeho zeď národní kulturní památkou. V roce 2008 byl zapsán spolu s dalšími sedmi dřevěnými kostely do seznamu Světového dědictví UNESCO.\n\nJednolodní kostel s dominantní věží sloupovo-rámové konstrukce. Loď krytá strmou sedlovou střechou s malou věžičkou (sanktusníkem). Stavba byla postavena ve stylu gotiky. Kostel se skládá z polygonálního presbytáře, pravoúhlé lodě, malé sakristie a z podvěží. Jeho interiér zdobí gotické tabulové obrazy a nástěnné malby z roku 1655 a 1805. Exteriér kostela zůstal skoro nezměněn ale interiér prošel několika úpravami, které měla za příčinu reformace, rekatolizace a barokní sloh. V 70. letech 20. století byly po restaurování obnoveny původní malby.\nKostelu dominuje oltář sv. Kateřiny, Panny Marie a sv. Barbory, který byl zrekonstruován ve druhé polovině 90. let. Mezi další památky patří pozdně obraz sv. Františka z Assisi, sv. Kryštofa a sv. Kateřiny Sienské. Ostatní památky jako originální křídla oltáře, dřevěný skříňkový svatostánek ze začátku 16. století a přenosný oltářík z roku 1514 jsou uloženy v Národním muzeu v Budapešti. Boční oltář z roku 1524 se nachází na bardejovské radnici.\n\nKostel je obklopen kamennou zdí a několika mohutnými lípami.\n\n\n"}
{"id": "964781", "url": "https://cs.wikipedia.org/wiki?curid=964781", "title": "Jan Macháček (starosta)", "text": "Jan Macháček (starosta)\n\nJan Macháček (7. října 1841 Kutná Hora – 29. listopadu 1935 Kutná Hora) byl rakouský a český podnikatel a politik, na počátku 20. století poslanec Českého zemského sněmu; dlouholetý starosta Kutné Hory.\n\nVyučil se kupcem a v rodné Kutné Hoře provozoval po 35 let koželužskou firmu. Byl aktivní i veřejně a politicky. Roku 1862 založil tajný vlastenecký spolek \"Bursa\". Roku 1863 se osobně účastnil polského povstání. Od roku 1870 se angažoval v obecní samosprávě Kutné Hory a v období let 1891–1919 zastával funkci starosty města. Podílel se na hospodářském rozvoji Kutné Hory i ochraně jejích kulturních pamětihodností. Díky jeho úsilí prošel rekonstrukcí chrám svaté Barbory, Vlašský dvůr nebo takzvaný Kamenný dům. Inicioval elektrifikaci Kutné Hory, výstavbu městské plynárny a založení řemeslnické školy. Roku 1906 mu bylo uděleno čestné občanství Kutné Hory. Mezi jeho blízké spolupracovníky a přátele patřil politik Bedřich Pacák.\n\nNa přelomu století se zapojil i do zemské politiky. V doplňovacích volbách v prosinci 1898 byl zvolen do Českého zemského sněmu v kurii městské (volební obvod Kutná Hora). Mandát obhájil v řádných volbách v roce 1901. Politicky se uvádí coby člen mladočeské strany.\n\nZemřel ve vysokém věku v listopadu 1935.\n"}
{"id": "964782", "url": "https://cs.wikipedia.org/wiki?curid=964782", "title": "Kolonie Newfoundland", "text": "Kolonie Newfoundland\n\nNewfoundland byla v letech 1610–1907 zprvu anglická, později britská kolonie, ležící v severovýchodní části Severní Ameriky podél atlantického pobřeží a skládající se z ostrova Newfoundlandu a východního pobřeží poloostrova Labrador. Před vznikem kolonie tu žily původní národy. Kolonie zanikla přeměnou v dominium v r. 1907.\n\nKolonie vznikla jako soukromá (nikoli královská) na základě uděleného královského patentu v r. 1610, aby zajistila zřízení osad na ostrově Newfoundland. V té době tu žily původní indiánské národy, především \"Beothukové\", ale také \"Mi'kmaqové\". Osad bylo v r. 1623 již šest, ovšem současně zde v té době vznikaly i francouzské osady. Rivalita mezi Francií a Británií byla klíčová pro historii této oblasti. Britské osady byly téměř zničeny během války v r. 1696, ale již příštího roku byly obnoveny. Postupně bylo osidlováno především pobřeží ostrova a původní obyvatelé byli vytlačování do jeho středu. To bylo příčinou změny loveckých zvyklostí Indiánů, které způsobily úbytek zvěře a později hladomory, což vedlo, kromě nakažlivých nemocí, k dramatickému poklesu původní populace.\n\nKolonie pozbyla soukromého charakteru v r. 1728 a britské osady se dostaly pod správu britského námořnictva. Pobřeží bylo rozděleno do několika zón, které spravovali námořní důstojníci, velící lodím ochraňujícím příslušnou část moře. Po britském vítězství v sedmileté válce se situace v druhé polovině 18. století zklidnila, a proto mohli Newfoundlanďané začít pronikat i na severovýchodní pobřeží Labradoru. I tak se Newfoundland dostal mimo hlavní zájem a díky své izolaci zůstal stranou v rebelii 13 severoamerických kolonií. V roce 1783 se stal součástí Britské Severní Ameriky a počátkem 19. století byla zavedena standardní koloniální správa a byl jmenován guvernér kolonie. Kolonie byla povýšena na korunní kolonii v r. 1825 a v r. 1832 získala vlastní ústavu. Zhruba v té době vymřeli na ostrově poslední původní obyvatelé.\n\nV roce 1854 poskytla britská vláda Newfoundlandu ještě větší díl samostatnosti a zřídila tu samosprávu. V roce 1855 vyhrál volby \"Philip Francis Little\", rodák z ostrova Prince Edwarda, když porazil konzervativce, a vytvořil první vládu (1855-1858). Newfoundlanďané sice v r. 1864 vyslali svého zástupce na jednání o budoucím uspořádání Britské Severní Ameriky, ale velké pochybnosti v nich vzbuzovaly ekonomické otázky, především velké zadlužování kvůli budování železnic. Ve volbách v r. 1869 byli konfederalisté poraženi, v důsledku čehož se Newfoundland ke Kanadě nepřipojil a zůstal kolonii až do získání statutu dominia v roce 1907.\n\n\n\n"}
{"id": "964783", "url": "https://cs.wikipedia.org/wiki?curid=964783", "title": "Římskokatolická farnost Úhošťany", "text": "Římskokatolická farnost Úhošťany\n\nŘímskokatolická farnost Úhošťany () je zaniklé územní společenství římských katolíků v Úhošťanech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nTzv. \"stará farnost\" existovala již před rokem 1400. Matriky jsou vedeny od roku 1608. Koncem šestnáctého století se úhošťanská farnost stala protestantskou a byla u ní zřízena škola. Katolický farář byl do farnosti dosazen roku 1621 a do obvodu jeho působnosti patřily vsi Jindřichov, Lestkov, Malá Lesná, Ostré, Radnice, Rašovice a Velká Lesná. Roku 1789 byly z farnosti vyčleněny vsi Rašovice, Lestkov, Suchý Důl, Meziříčí a Zásada a vznikla z nich lokálie povýšená roku 1852 na farnost Rašovice. Farnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti – děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964788", "url": "https://cs.wikipedia.org/wiki?curid=964788", "title": "Klášter Hronský Beňadik", "text": "Klášter Hronský Beňadik\n\nKlášter Hronský Beňadik je benediktinský klášter ve slovenské obci Hronský Beňadik v okrese Žarnovica v Banskobystrickém kraji. Jedná se o architektonický soubor opevněných sakrálních staveb, který se nachází na jižních výběžcích Pohronského Inovce v údolí řeky Hron. Klášter založený v 11. století byl v roce 1970 prohlášen za národní kulturní památku a v roce 2011 za jeden ze sedmi divů Banskobystrického kraje.\n\nBenediktinské opatství v Hronském Beňadiku bylo vysvěceno v roce 1075 za přítomnosti zakladatele kláštera, uherského krále Gejzy I. Klášterní komplex, jak vyplývá ze zakládací listiny, byl již tehdy stavebně dokončen. Současně se zřízením, král v listině přiznal nově vzniklému klášteru majetková práva a privilegia. Podle ní klášteru patřily rozsáhlé majetky kromě samotné Tekovské stolice i ve stolicích Nitra, Ostřihom, Novohrad a dalších; k privilegiím patřilo např. právo vybírání tzv. solného mýta v Sedmihradsku a mýtného z plavení dřeva na Hronu.\n\nMísto vzniku románského kláštera nebylo zvoleno náhodně. Mělo příznivé přírodní podmínky (Slovenská brána otevírající vstup na Pohroní) a existovala zde stará obchodní cesta spojující Nitru s důlními lokalitami, z nichž se později vyvinuly královská města.\n\nArcheologický výzkum potvrdil, že toto místo bylo obýváno již ve velkomoravském období.\nZ prvotního románského komplexu (z roku 1075) se zachovalo velmi málo. Průzkum konaný na této lokalitě již v letech 1881–1883 odkryl zdiva patřící k nejstarším klášterním stavbám na slovenském území. Byli to pravděpodobně trojlodní bazilika a jižně od ní ležící klášterní budovy. Tyto stavby zde však existovaly asi 300 let. První polovina 14. století přinesla chátrání objektu a zboření klášterních budov i kostela. Z interiérového vybavení se zachovaly pouze křtitelnice a velký dřevěný kříž.\n\nKe stavbě dnešního komplexu budov došlo za vlády krále Ludvíka I. z Anjou v letech 1345–1350 (někdy se uvádějí roky 1346–1375). První stavbou byl gotický kostel a trojice svatyň s křížovými klenbami. Současně se přistoupilo i ke stavbě klášterních budov. Po dokončení této stavební etapy, na sklonku 14. století, bylo postaveno trojlodí s dvojicí charakteristických věží a s reprezentačním vstupním portálem. Klášter byl stavebně doplněn o jižní křídlo s křížovou chodbou. Poslední stavbou, zasahující do období gotiky, bylo tzv. opatské křídlo, dokončené v roce 1508. Uprostřed kláštera se nacházela rajská zahrada. Po dokončení stavebních prací se kostel začal zaplňovat významnými uměleckými díly, zejména oltáři, z nichž se však zachovalo velmi málo.\n\nZ období následujícím po opětovném zřízení kláštera až do 15. století se o osudu objektu zachovalo poměrně málo zpráv. Výjimkou je doba správcovství opatem Janem III. (1476–1510). Ten dal podle záznamů pokrýt nově střechu kostela, zřídil kapli sv. Krve a kolem roku 1506 dal v kostele instalovat varhany. Významně se přičinil i o rozvoj vzdělanosti a knižní kultury.\n\nJiž od počátku existence se klášter kromě šíření duchovního slova proslavil i jako významné centrum středověké kultury a vzdělanosti ale i technického pokroku (např. zaváděním nových pracovních postupů v zemědělství). Významné památky výtvarného umění, liturgie, hudby a teologických prací měly svůj původ právě za zdmi zdejšího kláštera. Odtud pochází \"Nitranský kodex\", latinský evangeliář, nejstarší text napsaný v latině na slovenském území.\nKlášter byl také jedním z tzv. hodnověrných míst. Do jeho kompetence proto patřilo vydávání, potvrzování a ověřování důležitých listin a písemností, na zdejší konvent se lidé obraceli s žádostmi o vyřešení sporů v majetkových záležitostech. Klášter byl současně místem pro uchovávání archivů a cenností.\n\nZačátek 16. století nesl s sebou nárůst tureckého nebezpečí ale i útoky místního obyvatelstva. Tyto skutečnosti měly za následek další stavební úpravy klášterního komplexu. Po roce 1537 se začaly na objektu fortifikační úpravy mající za cíl zajištění kláštera před vnějšími nepřáteli. Výsledkem bylo přebudování kláštera i kostela na renesanční pevnost, což bylo završeno v letech 1565–1588, kdy byla majitelem objektu ostřihomská kapitula. Součástí klášterního areálu se staly mohutné hradby a dělové bašty. Daní za tuto přestavbu však byl zánik některých gotizujících prvků architektury. Objekt kláštera po uvedené přestavbě se stal součástí soustavy pevností chránících střední Slovensko, ba dokonce v roce 1663 byl přímo hraniční pevností během turecké okupace Levic.\n\nNavzdory těmto úpravám byly stavby kláštera během tureckých nájezdů značně poškozeny. Celé zbývající období 17. i 18. století byly poznamenány opravami zničených částí. V 18. století byla na místě zříceného křídla postavena velká sýpka (rozměry 60×10 m).\n\nTragickým dnem se pro klášter stal 21. červenec 1881, kdy byly budovy kláštera zachváceny velkým požárem. Ten poškodil objekt natolik, že kapitula v Ostřihomi byla nucena přistoupit k rozsáhlým úpravám. Puristickou přestavbu ve stylu novogotiky projektoval architekt Ferenc Storno, její realizaci v letech 1882–1889 dokončil Otto Sztehló. Znamenala další úbytek tolikrát poměrně dobře zachovaných částí kláštera, např. byla odstraněna vstupní brána s padacím mostem. Některé prvky gotického mobiliáře nalezly nové umístění v diecézních muzeu, dnešním Křesťanském muzeu v Ostřihomi.\n\nNa přelomu 19. a 20. století proběhla na objektu památková obnova, kdy byl regotizován exteriér a do interiéru byly umístěny novogotické oltáře s částmi původního gotického zařízení.\n\nÚstřední část klášterního komplexu tvoří tzv. rajský dvůr obklopený křížovou chodbou s arkádami. Kolem dvora stojí klášterní budovy a prostor dotváří dominantní chrámový kostel Panny Marie a svatého Benedikta stojící na severní straně. Je to velkolepá trojlodní bazilika s impozantně řešeným gotickým vstupním portálem na západní straně a rozměrným průčelím tvořícím dvojici typických věží. Kostel je zaklenut křížovými klenbami. Na jeho jižní straně je část gotické křížové klenby starého gotického kláštera, k níž přiléhá gotická sakristie s pozdně gotickou kaplí sv. Krve z roku 1489.\n\nV souvislosti s renesanční přestavbou na pevnost v 16. století se prostor kláštera zvětšil asi trojnásobně. Při ní byly do nově vznikajícího komplexu zahrnuty i původní stavby – zachovalá východní fasáda, kostel i starší obranná věž se vstupní branou. Kostel se stal součástí pevnostního systému když plnil funkci severozápadní bašty. Nároží kláštera byly zesíleny a dokončeny mohutnými válcovitými baštami, z nichž do dnešních dnů se v nezměněné podobě zachovala pouze jedna. Komplex kláštera dostal po přestavbě ráz protiturecké pevnosti. V jedné z bašt se zachoval, na tehdejší dobu unikátní, systém odsávání spálených plynů, vznikajících při střelbě. Dalším technickým prvkem, který našel uplatnění při přestavbě, byl trubkový keramický vodovod přivádějící pro obyvatele kláštera vodu z nedalekého pramene. Jeho ústí bylo v dnešní studni na nádvoří.\n\nInventář kostela je dnes poměrně skromný. Mnohé vzácné artefakty se nacházejí v muzeích v Maďarsku (např. pašijový oltář – významná památka tabulového malířství). Z původního vybavení se zachovalo pouze několik soch (tři plastiky z původního hlavního oltáře), relikvie Boží krve darovaná klášteru králem Matyášem Korvínem, pozdně barokní křtitelnice z původního románského kostela z konce 18. století s kamennou polychromií a krypta rodiny Koháryů s pozdně renesančním mramorovým epitafem Štěpána Koháryho z konce 17. století. Nápisová deska je zdobena bohatým ornamentálním dekorem. Vzácnou památkou jsou varhany z roku 1714.\n\nKlášterní komplex představuje ojedinělé spojení staveb sakrálních a fortifikačních jako i symbiózu jednotlivých stavebních slohů – gotiky, renesance a baroka.\n\nBohatá historie, vzácné architektonické dílo jakož i existence zdejšího nejstaršího benediktinského kláštera na Slovensku byly podnětem, že byl klášterní komplex v Hronském Beňadiku 24. dubna 1970 zařazen do seznamu národních kulturních památek.\n\nV současném období po odchodu řehole salesiánů, kteří zde působili od roku 1927 s přestávkami až do roku 1999, v klášteře působí řehole pallotínů. Klášter se využívá jako charitní domov, ale i jako místo krátkodobého pobytu.\n\n\n"}
{"id": "964789", "url": "https://cs.wikipedia.org/wiki?curid=964789", "title": "Statistický soubor", "text": "Statistický soubor\n\nStatistický soubor je konečná (neprázdná) množina objektů/dat, kterou chceme zkoumat. Konkrétní prvky této množiny statistického pozorování se nazývají prvky statistického souboru, též statistické jednotky, a pojí je jistá společná vlastnost – tzv. statistický nebo identifikační znak \"x\", který je předmětem zkoumání (tedy to, co chceme měřit). Ke každé statistické jednotce tedy zjišťujeme hodnotu daného statistického znaku. Jednotlivé údaje znaku (hodnoty znaku) se značí \"x, x, …, x\", kdy znaky kvantitativní mají hodnoty vyjádřené čísly a znaky kvalitativní mají hodnoty vyjádřeny slovním popisem. Počet všech prvků statistického souboru se nazývá rozsah souboru \"n\".\n\nČasto může znak \"x\" nabývat určitého počtu \"r\" různých hodnot, které označíme \"x, x, …, x\". Pro každou možnou hodnotu \"x\" pak zjistíme, kolikrát se vyskytla mezi \"x, x, …, x\". Tomuto počtu \"n\" říkáme četnost hodnoty \"x\". Součet četností všech možných hodnot znaku je roven formula_1.\n\nPočítáme-li aritmetický průměr z tabulky rozdělení četností, musíme každou hodnotu násobit její četností, tzn. použijeme vzorec formula_2.\n\n"}
{"id": "964790", "url": "https://cs.wikipedia.org/wiki?curid=964790", "title": "Nitranský kodex", "text": "Nitranský kodex\n\nNitranský kodex () je latinsky psaný evangeliář, který je nejstarším kodexem na území Slovenska.\n\nKodex pochází pravděpodobně z roku 1083. Nitranský kodex je kniha psaná úhledným písmem s kolorovanými inicálkami obsahující liturgické texty. Listy jsou svázány ve vazbě z pozlaceného mosazného plechu. Přední deska je zdobená byzantským relikviárním dvojitým křížem se stříbrného nebo pocínovaného plechu s dutým vnitřkem obsahujícím relikvie – úlomky dřeva a kousek hrubé tkaniny. Ty podle legendy pocházejí z kříže, který v 4. století údajně objevila na vrchu Golgota matka římského císaře Konstantina Velikého Helena.\n\nKniha psána v latině vznikla v benediktinském klášteře Hronský Beňadik. Obsahuje výňatky z evangelií čtených při bohoslužbách, tzv. perikopy. Kromě toho Nitranský kodex obsahuje jména světců i seznam liturgických svátků slavených v době jeho vzniku.\n\nPo svém vzniku byl kodex dlouho uchováván za zdmi kláštera. Po smrti benediktinského opata Jana III. v roce 1510 začal klášter materiální a duchovně upadat. V souvislosti s tím kodex v roce 1556 připadl darem Ostřihomské kapitule. Na jeho znovuvrácení na Slovensko má velkou zásluhu arcibiskup Juraj Slepčiansky-Pohronec (1595–1685). Jeho přičiněním se tato vzácná písemná památka evropského významu dostala do Nitry. V letech 1919–1942 byla však opět uložena v Ostřihomi jako chrámový poklad zdejší baziliky. Definitivně se zpět kodex dostal v roce 1942 kdy byl uložen na Nitranském hradě a dnes je majetkem biskupského úřadu.\n\nNitranský kodex je zapsán na seznamu národních kulturních památek v archivech Slovenské republiky pod pořadovým číslem jedna.\n\n\n"}
{"id": "964795", "url": "https://cs.wikipedia.org/wiki?curid=964795", "title": "Národní park Semenic-Cheile Carașului", "text": "Národní park Semenic-Cheile Carașului\n\nNárodní park Semenic-Cheile Carașului (rumunsky \" Parcului Național Semenic - Cheile Carașului\") je národní park v Rumunsku, který byl vyhlášen v roce 2000. Park s rozlohou 362 km je situován v centru Banátu. Účelem ochrany jsou unikátní krajinné celky hydrologického, geologického a speleologického významu. Nalézá se zde množství kaňonů, soutěsek, jeskyní, propastí, pastvin či horských hřebenů na kterých se nalézá množství živočichů a rostlin, z nichž některé jsou endemické.\n\nNárodní park leží na jihozápadě Rumunska v župě Karaš-Severin mezi pohořími Aninej a Semenic které jsou součástí Banátského pohoří. Na jihozápadě na něj pak navazuje národní park Cheile Nerei-Beușnița.\n\nMezi turisticky nejatraktivnější části parku patří jeskyně Comarnic, kterou je možno po domluvě navštívit. Přes samotný park vede několik turistických tras ze kterých lze vybírat dle obtížnosti a zájmu.\n\nPark zahrnuje následující přísně chráněné rezervace:\n\nDále jsou zvlášť chráněné následující krajinné oblasti:\n"}
{"id": "964798", "url": "https://cs.wikipedia.org/wiki?curid=964798", "title": "Seznam katedrál na Slovensku", "text": "Seznam katedrál na Slovensku\n\nSeznam katedrál na Slovensku obsahuje kostely se statutem katedrály církví na Slovensku.\n\n\n\n\n"}
{"id": "964801", "url": "https://cs.wikipedia.org/wiki?curid=964801", "title": "Skalka (Dokeská pahorkatina)", "text": "Skalka (Dokeská pahorkatina)\n\nSkalka (382 m n. m.) je vrch, resp. dvojvrší v okrese Česká Lípa Libereckého kraje. Leží asi 0,8 km jihovýchodně od obce Skalka u Doks, na katastrálním území města Doksy.\n\nJe to kupovitý neovulkanický suk tvořený subvulkanickou bazaltoidní brekcií (tvoří suť na povrchu) a žílou olivinického sodalittitu. Žíla vytvořila 250 m na SSV druhý vrchol Štědrá (372 m), čímž vzniklo dvojité návrší. Od vrcholu Skalka ještě vybíhá k severovýchodu druhá delší trachytová žíla. Vulkanické horniny pronikly skrz okolní svrchnokřídové křemenné pískovce. Oba vrcholy porušují opuštěné drobné kamenolomy. Vrch je zcela zalesněn výše listnatým, níže jehličnatým lesem.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Maršovické části.\n\nNejbližší dojezd automobilem je k silnici Doksy – Zbyny jižně od Skalky nebo k rekreačnímu objektu na severovýchodním úpatí Štědré. Celé dvojvrší obkružuje po svahu cesta, na vrcholy již nevede. Západně od Skalky vede zelená turistická značka (Nová Skalka – Korecký vrch).\n"}
{"id": "964805", "url": "https://cs.wikipedia.org/wiki?curid=964805", "title": "Strážný vrch (Polomené hory, 468 m)", "text": "Strážný vrch (Polomené hory, 468 m)\n\nStrážný vrch (468 m n. m.) je vrch v okrese Česká Lípa Libereckého kraje. Leží asi 1,5 km vsv. od obce Chlum na jejím katastrálním území.\n\nJe to kupovitý neovulkanický suk na malém tělese sodalititu se subvulkanickou bazaltoidní brekcií, odkrytém ze svrchnokřídových křemenných pískovců, které vystupují na svazích vrchu. Příkré svahy místy kryje deskovitá vulkanitová suť. Vrch je zalesněný převážně listnatými porosty.\n\nStrážný vrch leží uprostřed těsné hřbetní skupiny tří kopců. Na východě leží Holý vrch (428 m n.m.) a blíže na západ je nejvyšší Maršovický vrch (495 m n.m.), který je zčásti odtěžený.\n\nMezi Strážným a Maršovickým vrchem vede severo-jižní zlomová linie, od které se táhne k východu kolem Strážného a Holého vrchu rozsáhlá členitá pískovcová plošina s množstvím skalnatých roklí. V jedné z nich, severovýchodně od vrchu, je Braniborská jeskyně – rozsáhlý pískovcový převis.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Maršovické části.\n\nNejbližší dojezd automobilem je do Chlumu. Odtud se dá vyjít cestou po svahu Maršovického vrchu do sedla mezi ním a Strážným vrchem a vystoupat na vrchol. Zaparkovat se dá také u silnice I/38 a využít turistických tras červené  (Staré Splavy – Jestřebí) a zelené  (ze Starých Splavů).\n"}
{"id": "964808", "url": "https://cs.wikipedia.org/wiki?curid=964808", "title": "Katedrála svatého Jimrama (Nitra)", "text": "Katedrála svatého Jimrama (Nitra)\n\nBazilika svatého Jimrama ( \"Bazilika svätého Emeráma)\" je katedrála nejstaršího biskupství ve střední a východní Evropě, v Nitře, původně postavená v románském slohu. Celá katedrála se nachází v areálu Nitranského hradu, podobně jako třeba katedrála sv. Víta na Pražském hradě. Horní kostel se datuje do let 1333–1355. Románský kostelík pochází z doby kolem roku 1100 a nalézá se v něm stříbrný relikviář z roku 1674. Jiný relikviář v areálu hradu obsahuje ostatky sv. Cyrila. Spodní kostel byl postaven v letech 1621–1642. Později byla celá katedrála přestavěna v barokním stylu.\n\nV 11. století byl kostel uváděn jako bazilika a tento titul obnovil 21. října 1998 papež Jan Pavel II., který Nitranský kostel navštívil v roce 1995. Některé zdroje však katedrálu svatého Jimrama neuvádějí mezi chrámy s titulem \"basilica minor\".\n\nRománský kostel sv. Jimrama, jehož vznik se datuje do 11. až 12. století, je nejstarší dochovanou částí katedrály. Je zasvěcen biskupu a mučedníkovi Jimramovi, misionáři a patronovi Bavorska ze 7. století. Po požáru v druhé polovině 13. století ho přestavěli a po zničení vojskem Matúše Čáka Trenčanského v roce 1317 připojili k novostavbě gotického kostela. Gotickou přestavbu sakrálního komplexu začal biskup Meško v roce 1333 a práce byly dokončeny v roce 1355. Přestavbou se výrazně změnila dosavadní podoba kostela sv. Jimrama. Pozdně románská krypta zanikla a zasypali ji. Za vlády Matyáše Korvína byla románská část hradního kostela opět vypálena.\n\nDiecéze nitranská, jejímž je katedrála sídlem je nejstarší biskupství ve střední a východní Evropě. Byla založena v roce 880, po pádu Velkomoravské říše zanikla a byla obnovena v rámci Nitranského knížectví a Uherského království v roce 1110. Má rozlohu 5321 km² a jejím současným sídelním biskupem je Viliam Judák. Spolu s metropolitní arcidiecézí bratislavskou, arcidiecézí trnavskou a diecézemi banskobystrickou a žilinskou tvoří Západní slovenskou (resp. Západoslovenskou) církevní provincii.\n\nPrvním nitranským biskupem jmenoval roku 880 papež Jan VIII. na přání krále Svatopluka I., Wichinga. Jelikož se však Wiching odmítal podřídit staroslověnskému arcibiskupu Metodějovi, ten jej (krátce před svou smrtí) sesadil a uvrhl do klatby. Roku 885 mu byl papežem Štěpánem V. úřad vrácen a setrval v něm do roku 891 nebo 892, kdy musel kvůli své zradě (podporoval Arnulfa Korutanského proti Svatoplukovi) Velkomoravskou říši opustit.\n\nNa nejvyšším místě skalní vyvýšeniny vybudovali jednolodní gotický chrám. Úzké prostranství předurčilo jeho rozměry mezi strmým svahem hradního kopce a románským kostelem. V době, kdy hrad přestal mít strategický význam, byl celý chrámový prostor v duchu barokního slohu od základů přestavěn podle projektu italského architekta Domenica Martinelliho. Při přestavbě došlo k uzavření barokního celku, čímž se dosáhlo uzavření románské části příčné stěny a zúžení lodě dolního kostela.\n\nSoučasný interiér kostela sv. Jimrama je výsledkem velké rekonstrukce. Vysoký dřevěný kříž s ukřižovaným Ježíšem Kristem na moderním oltáři ze zlatého onyxu je dílem J. Pospíšila. Z Říma se prostřednictvím biskupa Karla Kmeťka dostala vzácná relikvie sv. Cyrila. Návštěvníky mohou zaujmout barevné vitráže oken s postavami sv. Ondřeje a sv. Benedikta od Ľudovíta Fully. Interiér dolního kostela neoplývá takovou vznešeností ani takovým umělecky vyzdobeným interiérem jako horní kostel. Prostor obohacuje nejcennější umělecká památka celé katedrály z hlediska sochařské výzdoby, jedinečný architektonicko-sochařský oltář. Plastický reliéf Snímání z kříže tvoří jeho ústřední část a pod hlavní plastikou se nachází mramorový reliéf Kladení do hrobu. Mezi další památky v dolním kostele patří tři náhrobky nitranských biskupů a tři boční pozdně barokní oltáře z 18. století.\n\n\n\n"}
{"id": "964812", "url": "https://cs.wikipedia.org/wiki?curid=964812", "title": "Evangelický kostel (Kalinčiakovo)", "text": "Evangelický kostel (Kalinčiakovo)\n\nRománský kostel v Kalinčiakově je kalvínský kostel v Kalinčiakově (dnes součást Levic). Pochází z poloviny 12. století, byl obnoven po požáru v letech 1836-1835.\n\nKostel od roku 1655 slouží reformované církvi. Skládá se z románské apsidy z 12. století a z podélné, rovně zastropené lodě z roku 1836. Uvnitř kostela se nachází varhany z klasicistního období a bohoslužebné nádoby ze 17. století.\n\n"}
{"id": "964813", "url": "https://cs.wikipedia.org/wiki?curid=964813", "title": "Kostel svatého Jiří (Kostoľany pod Tribečom)", "text": "Kostel svatého Jiří (Kostoľany pod Tribečom)\n\nKostelík svatého Jiří ( \"Kostolík svätého Juraja\") je románská sakrální stavba v obci Kostoľany pod Tribečom v okrese Zlaté Moravce v Nitranském kraji. Kostelík je nejstarší dochovanou předrománskou architektonickou památkou na Slovensku.\n\nObec Kostoľany pod Tribečom leží v úzké kotlině potoka Drevenica v masivu Tribečského pohoří. V roce 1960 skupina historiků umění, která zkoumala středověké nástěnné malby ve zdejším kostelíku, zjistila podle jejich částí, že kostelík, pokládaný dosud za pozdně barokní architekturu z 18. století, je mnohem starší. I následující výzkumy, konané v letech 1964–1965, tato zjištění potvrdily.\n\nStavebně měl kostelík dvě vývojové fáze. Původní jádro, presbytář ve tvaru nepravidelného lichoběžníku o rozměrech asi 2,3 × 3.4 m, s valenou klenbou a k němu přiléhající loď (5,3 × 3,7 m) s rovným stropem, byly postaveny před polovinou 11. století. Toto datování potvrzují i archeologické nálezy; v hrobech řadového hřbitova obepínajícího stavbu kostela se našly jako nejstarší mince králů Šalomouna (1063–1074) a Ladislava I. (1077–1095).\n\nKostelík byl postaven z lomového kamene. Dalším faktorem určujícím vznik stavby byly fresky, kterými byl objekt vyzdoben. Podle zjištění odborníků z oblasti umění jejich vznik je třeba klást do období přelomu 11. a 12. století, z čehož vyplývá, že jde o nejstarší fresky na území Slovenska.\n\nPrvní zmínka o stavbě kostelíka je v zoborských listinách z roku 1113. Podle výzkumu názvu zdejší lokality uvedené v listině (Custolen) došli odborníci k závěru, že Kostoľany jako sídliště s kostelem existovaly již v 10. století.\n\nKostel byl v pozdějším období rozšířen směrem na západ přístavbou lodi nepravidelného obdélníkového půdorysu (o rozměrech asi 5,7 × 6,5 m), značně širší než loď původní stavby. V přístavbě s novým románským portálem na její jižní straně byla v západní části zděná panská empora na dvou pilířích, nad jejím středním polem stojí hranolová věž. Tato mladší část objektu, dle architektonického typu patřící románským emporovým kostelům (stavěným v 12. a v první polovině 13. století) souvisí s přechodem kostela do majetku Forgáčovců po tatarském vpádu (do té doby patřily Kostoľany zoborským benediktinům).\n\nV dalších stoletích se již kostelík stavebně neměnil, až v polovině 17. století ho upravili po požáru v předchozím století (zůstal bez střechy a opuštěný). Dostal nové omítky a válcovou kazatelnu. Další úpravy jsou potvrzeny z roku 1721, kdy byl nahrazen původní trámový strop zděným; poslední v první čtvrtině 20. století a v roce 1963. V rámci nich instalovali do kostela zavěšený dřevěný strop. Kostelík si zachoval i po komplexních restaurátorských pracích svou archaičnost.\n\nKostelík je stavbou s nepravidelným půdorysem protáhlým ve směru západ-východ. Stavebně je složen ze čtyř částí rozdílného půdorysu; střechy každé z částí jsou sedlové. Nad centrální částí se vypíná čtyřhranná věž se zvonicí, zakončená jehlanovitou šindelovou střechou.\n\nNeobyčejně cenné jsou fragmenty románských a gotických nástěnných maleb v interiéru nejstarší části kostelíka, odkryté a restaurované v roce 1965. Malířská výzdoba, vycházející z předrománského výtvarného slohu, původně pokrývala celou plochu stěn presbytáře a lodi. Její značná část se zachovala v lodi, kde je cyklus epických obrazů rozvržen do dvou horizontálních pásů. \n\nZ fragmentů jsou ikonograficky zřejmé scény o Adamovi a Evě, Kainovi a Abelovi nebo scény Abrahamovy oběti, votivní scéna a obrazy christologického cyklu (Zvěstování, Navštívení, Narození, Sdělení a Klanění). V kruhových medailonech v dolní části stěn byla pravděpodobně poprsí proroků a apoštolů, v presbytáři ústřední obraz \"Maiestas Domini\", ze kterého se však dochovaly jen zlomky. Fresky na stěnách kostelíka jsou nejstaršími památkami svého druhu na Slovensku.\n\nDalšími pozoruhodnými památkami v interiéru kostela jsou barokní oltář Panny Marie s Ježíškem (dílo Mistra dvou diákonů z druhé poloviny 15. století) a románská kamenná křtitelnice.\n\nKostelík sv. Jiří v Kostoľanech pod Tribečom je jedinečnou umělecko-historickou a stavební památkou na slovenském území. Přestože existují doklady starších architektur, ani jedna se nezachovala tak autenticky, jako právě tento kostel. Půdorysným typem se přibližuje k některým stavbám z velkomoravského období i k předrománským kostelům v západní Evropě. Pro svůj jedinečný vklad do historie Slovenska byl kostelík zařazen do seznamu národních kulturních památek. 25. června 2009 byla na kostelíku svatého Jiří slavnostně odhalena deska, kterou se tato architektonická památka stala trvalou součástí evropského kulturního dědictví.\n\n\n"}
{"id": "964814", "url": "https://cs.wikipedia.org/wiki?curid=964814", "title": "Přádelna Karla Bienerta", "text": "Přádelna Karla Bienerta\n\nPřádelna Karla Bienerta je bývalý průmyslový podnik v Bílém Potoce, obci na severu České republiky (ve Frýdlantském výběžku Libereckého kraje). Továrnu na výrobu příze nechal u soutoku Smědé s Hájeným potokem roku 1852 vybudovat Ignaz Lange. Zájezdní hostinec, jenž s továrnou sousedil, přestavěl na kanceláře a na byty pro nové zaměstnance. V roce 1860 koupili závod bratři Cordellovi. Od nich ji roku 1882 odkoupil liberecký podnikatel Karl Bienert junior, v té době majitel společnosti \"Karl Bienert & Sohn\". Podle jiných zdrojů však ještě bratři Cordellovi roku 1884 v továrně vyměnili pohon z vodního kola na parní pocházející z kotle od společnosti Ringhoffer.\n\nNásledně Bienert továrnu přestavěl podle plánů stavitele Josefa Niessera, které zpracoval roku 1882. Během roku 1902 proběhla modernizace zařízení továrny, aby se v ní dala zpracovávat česaná a vigoňová příze. Továrnu však postihl požár, který ji srovnal se zemí. K tomuto neštěstí mělo dojít během jara roku 1903, avšak dle jiných pramenů mělo hořet o přibližně deset let později, a sice v noci z 5. na 6. února 1913. Příčinou požáru byla velká vznětlivost a výbušnost prachu ze spřádané bavlny a také nedostatečný systém protipožárního zabezpečení, který disponoval pouze kbelíky na vodu a pískem. Neštěstí si vyžádalo životy pěti dělníků a na jejich počest je před továrnou vysazeno pět tújí. Některé zdroje uvádějí, že se Bienert stal majitelem továrny až po tomto požáru. Poté měl továrnu obnovit tak, že v roce 1907 již opět pracovala. Dle ještě jiných zdrojů měl Bienert továrnu získat až v roce 1913.\n\nRoku 1913 proběhla výstavba nových továrních objektů, a to podle návrhu Heinricha Ziegera z června toho roku. Ten navrhl čtyřpodlažní přádelnu o skeletové železobetonové konstrukci dvakrát osm polí (každé o rozměrech 4,08 na 7,15 metru). Při její jižní stěně naplánoval turbínovou halu, na západní straně strojovnu s kotelnou a u severní stěny přádelny schodišťovou věž s vodní nádrží. V samostatných objektech se pak ještě nachází sklady (ty jsou situovány severně od přádelny) a trhárna, jež se nachází od přádelny východním směrem. Součástí nově budované továrny se stal parní kotel firmy Breitfeld–Daněk, jenž byl roku 1926 doplněn dvojicí Francisových turbín značky Voith. Parní kotel některé prameny datují do roku 1907.\n\nKarlu Bienertovi patřil zdejší podnik až do třicátých let 20. století. Tehdy muselo vlivem hospodářské krize dojít k zastavení provozu. Počínaje podzimem 1942 však v továrně pracovalo více než šedesát ruských a běloruských válečných zajatců. Když válka skončila, zdejší Němci v rámci odsunu odešli a na jejich místa přicházeli lidé z československého vnitrozemí. Na podnik byla uvalena národní správa. Po roce 1948 se přádelna stala součástí národního podniku Fryba a posléze Bytex, který zde vyráběl kobercovou přízi. Mezi roky 1990 a 2001 působila v areálu továrny chrastavská akciová společnost Mykana. Ta se ale dostala do hospodářských obtíží, vyhlásila celozávodní dovolenou, během které byl na Mykanu vyhlášen konkurz. Od roku 2002 je majitelem továrny Pavel Šercl, který v ní provozuje specializovanou dílnu, v níž provádí opravy historické techniky. V areálu též majitel ve spolupráci s pražským Vojenským historickým ústavem zřídil Jizerskohorské technické muzeum, jež vystavuje letecké motory.\n\nOd 28. dubna 2011 je areál kulturní památkou České republiky.\n\n"}
{"id": "964816", "url": "https://cs.wikipedia.org/wiki?curid=964816", "title": "Rotunda svatého Jiří (Skalica)", "text": "Rotunda svatého Jiří (Skalica)\n\nRotunda svatého Jiří ( \"Rotunda svätého Juraja)\" v Skalici je stavba postavená v raně románském stylu zřejmě již v 11. století. Později byla přestavěna v gotickém a barokním stylu. Rotunda je symbolem Skalice.\n\nJe to nejstarší historicko-architektonická památka ve městě. Vybudována byla jako kostelík na hradišti. Rotunda plnila funkci vlastnického kostelíka s malou plochou na pohřbívání. Je to centrální kruhová stavba, rozšířená o podkovovitou apsidu, má barokní kupoli s lucernou, její apsida s konchou zůstaly v původní románské podobě. Na vnější straně apsidy jsou stopy po dvou románských oknech. Zdivo se skládá z menších pískovcových kvádrů.\n\n"}
{"id": "964817", "url": "https://cs.wikipedia.org/wiki?curid=964817", "title": "Fortifikační systém města Komárno", "text": "Fortifikační systém města Komárno\n\nFortifikační systém města Komárno nebo Komárenský pevnostní systém ( \"Fortifikačný systém mesta Komárno, Komárňanský pevnostný systém\") se nachází na území města Komárno, na protilehlém břehu Dunaje v maďarském Komárom a na břehu Váhu. Je to největší pevnostní systém na území Slovenska a také bývalého Rakousko-Uherska.\n\nJako první začala roku 1546 výstavba první (staré) pevnosti na místě zaniklého hradu, dokončena byla roku 1557. Tuto pevnost značně poničila povodeň roku 1570, v letech 1572 až 1592 byla obnovovaná stavitelem Urbanem Süessem. V letech 1663-73 byla vybudována nová pevnost. V tomto období zároveň vznikla pevnost v Leopoldově. Obě pevnosti poškodila zemětřesení v letech 1763 a 1783. Po druhém zemětřesení byla roku 1784 komárenská pevnost prodaná v dražbě. Podnět k obnovení pevnosti daly napoleonské války. Fortifikační systém byl přebudovaný a dostavěný v letech 1808 až 1815, kdy byla zmodernizovaná i Nová pevnost. V letech 1839-1847 byla ještě vybudovaná z kamene a cihel tzv. Palatinská linie s pěti bastiony. Tím bylo dosaženo vrcholu v budování pevnostního systému.\n\nVe 20. století přetrvávaly snahy o obnovení objektů v minulosti tvořících pevnostní systém. Z původního systému opevnění jsou zachovány všechny hlavní objekty kromě části na levém břehu Váhu. Komárenský pevnostní systém je od 13. května 1970 národní kulturní památkou a zahrnuje 45 objektů. Je navržen na zápis do seznamu světového kulturního dědictví UNESCO pod názvem \"Systém opevnění na soutoku řek Dunaje a Váhu v Komárně - Komárom\"\n\nFortifikační systém města Komárno byl komplex polygonálního typu a zahrnoval následující prvky:\n\n\n\n"}
{"id": "964819", "url": "https://cs.wikipedia.org/wiki?curid=964819", "title": "Kaštel v Topoľčiankách", "text": "Kaštel v Topoľčiankách\n\nKaštel v Topoľčiankách je zachovalý rozsáhlý renesančně-klasicistní zámek (slovensky kaštel). Nachází se v Topoľčiankách a obklopuje ho rozsáhlý anglický park. Dnes slouží jako muzeum se zachovalým dobovým interiérem, zámeckou knihovnou, obsahující více než 14 000 svazků a sbírkami keramiky a porcelánu. V roce 1970 byl prohlášen za národní kulturní památku.\n\nZámek stojí na místě gotického vodního hradu a pozdější renesanční pevnosti, která byla výrazně přestavěna v 16. a 17. století. Vznikla tak čtyřkřídlá stavba s arkádovým nádvořím, chráněná opevněním a baštami, poskytujícími ochranu před tehdejším tureckým ohrožením. Začátkem 19. století (1818 - 25) dal hrabě Ján Keglevich zbourat jižní křídlo, které nahradila reprezentační, klasicistní budova s rizalitem a mohutnou kupolí. Nový, klasicistní zámeček poskytoval honosné prostory - taneční sál, jídelnu, knihovnu i schodiště propojené salony, které vhodně doplnily zámecký areál.\n\nModerní a udržovaný zámek se stal v roce 1890 letním sídlem Habsburků, ale po vzniku ČSR i prezidenta republiky. Zdejší prostředí si velmi oblíbil a často navštěvoval zejména Tomáš Garrigue Masaryk.\n\nV klasicistním křídle je dnes muzeum historického nábytku a bytových doplňků, včetně koberců, vyšívaných orientálních závěsů, obrazů, keramiky, hodin a zbraní. Všechny exponáty zde při svém odchodu v říjnu 1918 zanechali poslední majitelé - arcivévoda Josef August Rakouský s manželkou Augustou, vnučkou císaře Františka Josefa I. V padesátých letech byly exponáty přemístěny do salonů podle stejného slohu a historického období, čímž vznikly čistě renesanční, barokní, rokokové, klasicistní a biedermeierovské expozice.\n\nSoučástí komplexu je i jízdárna s proslulým chovem koní v národním hřebčíně, založeném v roce 1921.\n\n"}
{"id": "964820", "url": "https://cs.wikipedia.org/wiki?curid=964820", "title": "Evangelické lyceum (Bratislava)", "text": "Evangelické lyceum (Bratislava)\n\nEvangelické lyceum je církevní gymnázium v Bratislavě, které v minulosti sehrálo důležitou roli v rozvoji slovenské kultury \n\nBylo založeno v roce 1606. V roce 1923 bylo zrušeno a obnoveno až v roce 1991 se sídlem na Vranovské 2.\n\nEvangelické lyceum bylo založeno v roce 1606 Davidem Kilgerem. V té době se vyučovalo v maďarsky, německy a latinsky. V roce 1714 se stal rektorem lycea polyhistor Matej Bel, který povznesl jeho úroveň, zmodernizoval školu, zavedl přírodovědné předměty a přeorganizoval systém vyučovacího procesu. Jeho hlavním cílem ve škole bylo vychovat silné křesťanské osobnosti. Na škole působil do roku 1719. \nV roce 1724 vznikla při škole i knihovna, která se zachovala dodnes a obsahuje například sbírku středověkých rukopisů, záznamy o studentech lycea od roku 1714, přednášky a jiné rukopisy profesorů lycea, opisy různých dokumentů vztahujících se k evangelické konfesi v Uhersku a několik rukopisů Mateje Bela.\nDne 22. 9. 1923 bylo lyceum zrušeno a znovuotevřeno až v roce 1991.\n\nK evangelickému lyceu se váže více významných osobností:\n"}
{"id": "964821", "url": "https://cs.wikipedia.org/wiki?curid=964821", "title": "Rodný dům Ľudovíta Štúra a Alexandra Dubčeka", "text": "Rodný dům Ľudovíta Štúra a Alexandra Dubčeka\n\nRodný dům Ľudovíta Štúra a Alexandra Dubčeka je národní kulturní památka v obci Uhrovec, ve východní části okresu Bánovce nad Bebravou. Představuje místo narození Ľudovíta Štúra (1815), kodifikátora spisovné slovenštiny, jakož i významné osobnosti politického dění Alexandra Dubčeka (1921). \n\nByl postaven v 18. století, změny v objektu byly provedeny v letech 1921 až 24, 1943, 1975 a 1995. \n\nSloužil jako škola s učitelským bytem. V současnosti se zde nacházejí expozice Trenčínského muzea věnované zejména Štúrovi a z části i Dubčekovi.\n\n"}
{"id": "964822", "url": "https://cs.wikipedia.org/wiki?curid=964822", "title": "Robert Cabana", "text": "Robert Cabana\n\nRobert Donald Cabana (* 23. ledna 1949 v Minneapolisu, stát Minnesota, USA), americký kosmonaut, důstojník, ředitel kosmodromu. Ve vesmíru byl čtyřikrát.\n\nV roce 1967 absolvoval střední školu ve Washburnu, poté v letech 1967–1971 námořní akademii (US Naval Academy) v Annapolis (obor matematika). V týmu astronautů NASA byl v letech 1985 až 2004. Oženil se s Nancy, rozenou Shimerovou a mají spolu tři děti.\n\nNa oběžnou dráhu se v raketoplánech dostal čtyřikrát a strávil ve vesmíru 37 dní, 22 hodiny a 42 minut. Byl 230 člověkem ve vesmíru.\n\n\n"}
{"id": "964824", "url": "https://cs.wikipedia.org/wiki?curid=964824", "title": "Brooke Shaden", "text": "Brooke Shaden\n\nBrooke Shaden (* březen 1987) je americká umělecká fotografka známá především svými autoportréty, které digitálně upravuje v grafickém editoru.\n\nVyrůstala v pensylvánském Lancasteru poblíž země Amišů, absolvovala Temple University s bakalářským titulem v oboru film a angličtina. Svou kariéru fotografky začala v kalifornském Los Angeles vytvářením autoportrétů. Je zastoupena galerií JoAnne Artman Gallery v kalifornském Laguna Beach. Shaden byla jmenována mezi 17 nejlepších digitálních fotografů nadací The Annenberg Space for Photography na jejich výstavu \"Digital Darkroom\". Je častým lektorem Creative Live a spoluorganizátor cyklu The Framed Network \"The Concept\" s módní fotografkou Lindsay Adler. Je autorkou knihy \"Inspiration in Photography: Training your mind to make great art a habit\" vydané v roce 2013 v nakladatelství Focal Press. Společnost Adobe jmenovala Shaden hlavním speakerem pro Photoshop World Las Vegas 2013.\n\n"}
{"id": "964825", "url": "https://cs.wikipedia.org/wiki?curid=964825", "title": "Bruce E. Melnick", "text": "Bruce E. Melnick\n\nBruce Edward Melnick (* 5. prosince 1949 v New Yorku, USA), americký kosmonaut. Ve vesmíru byl dvakrát.\n\nV roce 1967 absolvoval střední školu ve Clearwateru, roky 1967-1968 strávil v Georgia Institute of Technology v Atlantě a v letech 1972-1975 absolvoval studia na univerzitě West Florida.\n\nV týmu astronautů NASA byl v letech 1987 až 1988. Oženil se s Kaye, rozenou Aughtmannovou a mají spolu dvě děti.\n\nNa oběžnou dráhu se v raketoplánech dostal dvakrát a strávil ve vesmíru 12 dní, 23 hodiny a 27 minut. Byl 231 člověkem ve vesmíru.\n\n\n"}
{"id": "964827", "url": "https://cs.wikipedia.org/wiki?curid=964827", "title": "1929 ve filmu", "text": "1929 ve filmu\n\nZačaly se udílet ceny americké Akademie filmového umění a věd, tedy Oscary.\n\n"}
{"id": "964828", "url": "https://cs.wikipedia.org/wiki?curid=964828", "title": "Sovětský svaz na Hopmanově poháru", "text": "Sovětský svaz na Hopmanově poháru\n\nSovětský svaz se poprvé účastnil 2. ročníku Hopmanova poháru v roce 1990. V důsledku rozpadu Sovětského svazu na konci roku 1991 startovali následující rok na Hopmanově poháru sportovci tohoto rozpadlého státu pod vlajkou organice Společenství nezávislých států a po roce 1992 již pod vlajkou svých zemi, Uzbekistánu, Ruska, Kazachstánu či Ukrajiny.\n\n\"Tabulka uvádí seznam sovětských tenistů, kteří reprezentovali stát na Hopmanově poháru.\"\nSpolečenství nezávislých států na Hopmanově poháru<br>\nKazachstán na Hopmanově poháru<br>\nRusko na Hopmanově poháru<br>\nUkrajina na Hopmanově poháru<br>\nUzbekistán na Hopmanově poháru\n"}
{"id": "964829", "url": "https://cs.wikipedia.org/wiki?curid=964829", "title": "Thajsko na Hopmanově poháru", "text": "Thajsko na Hopmanově poháru\n\nThajsko startovalo poprvé na Hopmanově poháru v roce 2000, kdy vyhrálo kvalifikaci play-off a tím se dostalo do základní skupiny. V základní skupině vyhráli dva ze tří zápasů a tím se dostalo do finále, kde prohrálo s Jihoafrickou republikou.\n\n\"Tabulka uvádí seznam tenistů Thajska, kteří reprezentovali stát na Hopmanově poháru\".\n\nV zápasu proti Slovensku nemohla slovenská tenistka Henrieta Nagyová hrát a proto Thajsko dostalo jeden bod za dvouhru a jeden za čtyřhru, což napomohlo k výhře 3-0.\n"}
{"id": "964831", "url": "https://cs.wikipedia.org/wiki?curid=964831", "title": "Josef Macháček (1862)", "text": "Josef Macháček (1862)\n\nJosef Macháček (4. března 1862 Nový Brázdim – 22. října 1929 Praha) byl rakouský a český průmyslník, manažer a politik, na počátku 20. století poslanec Českého zemského sněmu; ředitel Českomoravské továrny na stroje.\n\nDlouhodobě byl ředitelem Českomoravské továrny na stroje a podílel se na budování tohoto podniku. Později byl členem výkonného výboru a správní rady firmy Českomoravská Kolben-Daněk. Měl titul komerčního rady. Publikoval odborné práce z oboru dějin strojírenství. V letech 1901–1904 zasedal v zastupitelstvu města Prahy.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Praha-Josefov, Libeň). Politicky se uvádí coby člen mladočeské strany. Profesně se tehdy uváděl jako účetní v Libni. Mandát obhájil ve volbách v roce 1908.\n\nProfesně činný v manažerských funkcích v ČKD byl až do pozdního věku. Do penze odešel teprve na jaře 1929. Zemřel v říjnu 1929 na následky záchvatu mrtvice, prodělané o šest týdnů dříve. Byl pohřben na Vyšehradském hřbitově, za účasti četných veřejných představitelů.\n"}
{"id": "964832", "url": "https://cs.wikipedia.org/wiki?curid=964832", "title": "José Cardozo", "text": "José Cardozo\n\nJosé Saturnino Cardozo Otazú (* 19. březen 1971, Nueva Italia) je bývalý paraguajský fotbalista. Hrával na pozici útočníka.\nZískal stříbrnou medaili na olympijských hrách roku 2004. Hrál i na dvou světových šampionátech (1998, 2002). Za paraguajskou reprezentaci celkem odehrál 82 utkání a vstřelil 25 branek. Je tak nejlepším střelcem v historii národního týmu.\n\nS mexickým klubem Deportivo Toluca vyhrál roku 2003 Pohár mistrů CONCACAF. Dvakrát též hrál finále Poháru osvoboditelů (Copa Libertadores), roku 1993 s chilským klubem Universidad Catolica a roku 2001 s mexickým Cruz Azul.\n\nČtyřikrát byl nejlepším střelcem mexické ligy (1998, 1999, 2002, 2003). Drží v ní také rekord v počtu gólů v jedné sezóně (58 branek) a s 252 góly je čtvrtým nejlepším střelcem její historie. Třikrát byl vyhlášen paraguajským fotbalistou roku (2000, 2002, 2003) a roku 2002 dokonce nejlepším fotbalistou Jižní Ameriky.\n\nPo skončení hráčské kariéry se stal trenérem.\n"}
{"id": "964833", "url": "https://cs.wikipedia.org/wiki?curid=964833", "title": "Britská Severní Amerika", "text": "Britská Severní Amerika\n\nBritská Severní Amerika (anglicky \"British North America\") představuje britské kolonie a území v Severní Americe, které zůstaly součástí britského impéria po ukončení americké války za nezávislost.\n\nPo uznání nezávislosti Spojených států a uzavření Pařížské smlouvy vznikla potřeba nově definovat britská panství v Severní Americe. Název \"Britská Severní Amerika\" byl poprvé použit v r. 1783 a zahrnoval kolonie a území spravované ministerstvem vnitra v Londýně:\nPůvodně definované území se měnilo spolu s politickými změnami a expanzí na západ. V r. 1784 se z Nového Skotska oddělila kolonie New Brunswick. Provincie Quebec byla v r. 1791 rozdělena na Horní a Dolní Kanadu. Od r. 1801 přešla správa pod nově zřízený koloniální sekretariát ministerstva války a kolem roku 1810 ke spravovaným územím přibyla Kolumbijská oblast \"(Columbia District),\" zpočátku spravovaná Společností Hudsonova zálivu.\n\nV r. 1841 se Horní a Dolní Kanada opět sloučily do Provincie Kanada. Hranice území byly definitivně stanoveny Oregonskou dohodou v r. 1846. V r. 1854 přešla správa pod obnovené ministerstvo kolonií a po zřízení Kanadské konfederace jako dominia v r. 1867 v přímé britské správě zůstaly:\n\nBritská Severní Amerika formálně zanikla, když se její poslední zdejší kolonie Newfoundland v r. 1907 přeměnila na dominium.\n\n"}
{"id": "964834", "url": "https://cs.wikipedia.org/wiki?curid=964834", "title": "Římskokatolická farnost Tušimice", "text": "Římskokatolická farnost Tušimice\n\nŘímskokatolická farnost Tušimice (lat. \"Tuschmicium\") je zaniklé územní společenství římských katolíků v Tušimicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nTzv. \"stará farnost\", jejíž letopočet založení není znám. Matriky jsou vedeny od roku 1600.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti–děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964835", "url": "https://cs.wikipedia.org/wiki?curid=964835", "title": "Josef Maly", "text": "Josef Maly\n\nJosef Maly (24. prosince 1857 Kadaň – 8. března 1912 Král. Vinohrady ) byl rakouský a český politik německé národnosti, na počátku 20. století poslanec Českého zemského sněmu.\n\nProfesí byl advokátem. Narodil se roku 1857 v Kadani v rodině ředitele tamní měšťanské školy. Navštěvoval gymnázium v Doupově a Chebu. Pak absolvoval práva na Karlo-Ferdinandově univerzitě v Praze. V době studií byl aktivní v německých buršáckých spolcích. Získal titul doktora práv a působil v advokacii v Mostě. Později se stal ředitelem advokátní kanceláře českoněmeckého politika Franze Schmeykala a od dubna 1894 provozoval v Praze vlastní advokátní kancelář. Působil jako člen disciplinární rady Advokátní komory. Byl výrazně aktivní ve veřejném a politickém životě. Angažoval se v německých spolcích v Praze a na domovských Královských Vinohradech.\n\nNa přelomu století se zapojil i do zemské politiky. V doplňovacích volbách v prosinci 1899, respektive v užší volbě v lednu 1900, byl zvolen do Českého zemského sněmu v kurii městské (volební obvod Rumburk). Mandát zde obhájil v řádných volbách v roce 1901. Politicky patřil k Německé pokrokové straně (němečtí liberálové). Dlouhodobě zasedal ve vedení této politické strany. Mandát na sněmu obhájil ve volbách v roce 1908, nadále za německé liberály.\n\nNeúspěšně se rovněž snažil o zvolení do Říšské rady (celostátní zákonodárný sbor). Byl členem německé sekce zemské školní rady. Zemský sněm ho také zvolil za náměstka ředitele České hypoteční banky. Roku 1908 mu císař udělil Řád železné koruny III. třídy. V roce 1910 se Maly angažoval v pokusu o česko-německé vyrovnání v Čechách a náležel mezi stoupence kompromisu. Společně s poslancem Eduardem Reicheltem hlasoval pro kompromisní verzi jazykového zákona, ale byl následně přehlasován svými německými poslaneckými kolegy.\n\nJeho manželka Irma Maly byla dcerou moravského advokáta Durdika z Místku. Josef Maly zemřel dopoledne 8. března 1912 ve svém bytě na Královských Vinohradech. Dlouhodobě trpěl jaterními potížemi a opakovaně trávil v létě čas na zotavovacím pobytu v Karlových Varech, kde bydlel u svého poslaneckého kolegy Rudolfa Knolla. Počátkem roku 1912 se nemoc vrátila a Maly byl převezen do nemocnice. Přidala se i srdeční slabost.\n"}
{"id": "964837", "url": "https://cs.wikipedia.org/wiki?curid=964837", "title": "Jugoslávie na Hopmanově poháru", "text": "Jugoslávie na Hopmanově poháru\n\nJugoslávie startovala na Hopmanově poháru tři sezóny po sobě, v letech 1989 až 1991. V roce 1991 se Jugoslávie stala vítězem Hopmanova poháru\n\n\"Tabulka uvádí seznam tenistů Jugoslávie, kteří reprezentovali stát na Hopmanově poháru\".\n"}
{"id": "964838", "url": "https://cs.wikipedia.org/wiki?curid=964838", "title": "Ján František Pálffy", "text": "Ján František Pálffy\n\nHrabě Ján František Pálffy (Pálfi) de Erdöd (19. srpna 1829 – 2. června 1908) byl poslední šlechtický majitel Bojnického zámku.\n\nJán František Pálffy, celým jménem Ján František Pálffy de Erdőd, se narodil jako syn císařskému a královskému sluhovi, hraběti Františkovi V. Alojzu Pálfimu a hraběnce Natálii Erdődy v Bratislavě. Přestože se v literatuře uvádí pod jménem Ján František, resp. János Ferenc, mezi jmény, které dostal při křtu, se jméno František nenachází. 20. srpna 1829 ho v Dómu sv. Martina pokřtil kanovník Jozef Prybila, přičemž v matrice pokřtěných jsou jako křestní jména uvedena \"Joannes Baptista Maria Stephan Christianus Meneradus\". Jméno Kristián dostal zřejmě po svém kmotrovi, kterým byl Kristián Kolisch \"cubicularius Arcis Királyfalvensis\", tedy komorník zámečku v Kráľové pri Senci, jméno Maria je obvyklým rodovým křestním jménem bez ohledu na pohlaví, jméno Meinardi je posledním křestním jménem otce. Ján František se narodil až když měl jeho otec 50 let. František V. Alojz Pálfi zbožňoval hazard a před rodinou dával přednost milenkám. Takový způsob života rodinu zničil psychicky i finančně. Rodina se zadlužovala a majetek se dostal pod soudní kuratelu.\n\nŽivot mladého Jana Františka byl plný rodinných problémů. Jako 16letému mu umřela matka a o sedm let později i otec. Zůstala mu jen o dva roky mladší sestra Gabriela, se kterou si ale nikdy nerozuměl. Dědictví, které zdědil po otci, bylo sice rozsáhlé, ale velmi zadlužené. Po dlouhých letech majetky z dluhů vytáhl a zvelebil je. Když nasbíral dost financí, cestoval po Evropě. Cestování a sběratelství byly jeho velkou zálibou.\n\nVe věku 42 let se stal bratislavským županem. Hlavní příjem z postu župana věnoval bratislavským chudým. Založil měšťanskou školu v Šamoríně a pomohl založit Penzijní ústav.\n\nJedna z nejdůležitějších částí jeho života se spojuje s přestavbou Bojnického zámku. Hrad zdědil v katastrofálním stavu. Nejprve uvažoval o jeho prodeji, ale postupem času se rozhodl pro přestavbu. Pravděpodobně pod vlivem gotické architektury Francie a renesanční architektury Itálie, které ho zaujaly na cestách po Evropě, se za pomoci architekta Jozefa Huberta pustil do rekonstrukce. Hrad se po přestavbě měl stát reprezentativním sídlem pro jeho umělecké sbírky.\n\nCelá rekonstrukce trvala 22 let a můžeme ji rozčlenit do 3 etap:\n\nNa pracích se zúčastnilo mnoho firem. Projekt vypracovala Budapešťská firma \"Hubert a Móry\". Práce na interiérech prováděla firma \"Gebrüder Colli\" z Innsbrucku, která pracovala i pro císařskou rodinu. Sourozenci Colliovi skupovali na dražbách starožitnosti a zákazníkům pak prodávali originály nebo věrné kopie. Hrabě Pálfi u této firmy objednával dřevěné stropy, okna, dveře a téměř veškerý nábytek. Kovářské práce prováděla firma \"Marton a syn\" z Bratislavy. Hrabě v roce 1895 pozval do Bojnic skupinu kamenických odborníků z jižní Itálie. Blízko lázní jim postavil dřevěné dílny, aby mohli pracovat i v zimě. Jejich úkolem bylo vyrobit kamenické detaily na zámku.\n\nHrabě Pálfi se konce přestavby dožil. Zemřel ve věku nedožitých 79 let 2. června 1908 ve Vídni. O dva dny později byly jeho ostatky převezeny vlakem do Prievidze a odtud kočárem na místo jeho posledního odpočinku, na Bojnický zámek. Je pohřben v rodinné kryptě v masivním sarkofágu z červeného mramoru.\n\n14. listopadu 1907 dopsal testament, kterým zavázal dědice, aby se jeho sídla včetně Bojnického zámku staly muzei. Kromě Bojnic to měly být i paláce ve Vídni, Budapešti a také zámeček v Kráľové pri Senci.\n\nPo smrti vypukly mezi dědici velké spory o majetky. Hrabě zemřel jako starý mládenec, bez přímých potomků. Mezi dědici byla mladší sestra Gabriela a 35 dalších potenciálních dědiců. Ti jeho poslední vůli nakonec nedodrželi. O hraběcí majetek, který po 1. světové válce odhadli na téměř sto milionů korun, se přeli až do roku 1923. Tehdy došlo k takzvané přátelské dohodě dědiců s tehdejším československým státem, který slevil z požadavku uvedeného v testamentu o vytvoření muzeí a povolil dražbu některých určitých uměleckých sbírek. Proběhly v letech 1924 až 1926. Předtím však mnoho předmětů již rozkradli nejen dědicové, ale i správci pozůstalosti. Majetek měl hodnotu už jen 20 milionů korun. V roce 1936 Bojnický zámek a pozemky k němu náležející koupila firma Baťa. Po 2. světové válce na základě Benešových dekretů připadl celý majetek státu. Od roku 1950 je v Bojnickém zámku muzeum, které je součástí Slovenského národního muzea a tím se alespoň částečně splnila vůle hraběte Pálfiho.\n\n\n"}
{"id": "964839", "url": "https://cs.wikipedia.org/wiki?curid=964839", "title": "Jan III. Turzo", "text": "Jan III. Turzo\n\nJán (III.) Turzo (starší Thurzo; Thurzo de Bethlenfalvy; uváděn jako I. a podobně) (30. dubna 1437, Levoča − 10. října 1508, Baia Mare; pohřben v Levoči) byl kremnický komorní hrabě, obchodník, podnikatel evropského významu, znalec moderní dobývací techniky, levočský, krakovský a banskobystrický měšťan, zvolenský župan, jeden z hlavních věřitelů uherského panovnického dvora. Založil Turzovsko-fuggerovskou společnost. Působil na Slovensku, v Polsku, Čechách a Sedmihradsku. \n\nNarodil se jako syn levočského měšťana a kupce Juraje Turza, nebyl tedy šlechtického původu navzdory přívlastku \"de Bethlenfalvy\", baronem se stal až v roce 1505. Původně se měl stát knězem. \n\nPodnikal v hornictví a hutnictví. V Krakově založil roku 1465 filiálku Turzovského podniku. V Mogile u Krakova postavil huť, v níž už kolem roku 1469 z mědi dovážené ze Slovenska odlučoval pomocí polského olova stříbro. Koncem století soustředil výrobu mědi a stříbra do středoslovenské oblasti do podniku, který se stal později základem tzv. Turzovsko-fuggerovské společnosti. \n\nV roce 1494 založil Turzovsko-fuggerovskou společnost (první nebo jednu z prvních kapitalistických společností v Evropě), a tím i bohatství a slávu svého rodu Turzů. \n\nV roce 1498 se stal Komorním hrabětem Kremnice (díky úvěrům, které poskytl uherskému králi), v roce 1502 se stal Zvolenským županem. \n\nV roce 1494-1496 začal podnikatelsky pronikat do banskobystrického měděného revíru, postupně se zmocnil všech dolů. Roku 1495 založil šlajsovací měděnou huť a měděný hamr v Banské Bystrici; zkoncentroval produkci mědi a stříbra z této oblasti; hamr byl hlavním zdrojem zisků Turzovsko-fuggerovské společnosti (90. léta 15. stol.). \n\nOd roku 1496 se stal banskobystrickým měšťanem, majitelem komorského domu spolu s Fuggery, vlastnil doly, hutě, lesy a nemovitosti v Banské Bystrici, kde podpořil i vznik Bratrské hornické pokladny jako její mecenáš.\nJako člen městské rady Krakova byl roku 1477 jedním z těch, kteří rozhodovali o realizaci Stossova monumentálního mariánského oltáře pro kostel Panny Marie v Krakově, objednaný tamní komunitou německých obchodníků. Později byl hlavním mecenášem Veita Stosse během jeho pobytu v Krakově.\n\n\n"}
{"id": "964840", "url": "https://cs.wikipedia.org/wiki?curid=964840", "title": "Jan IV. Turzo", "text": "Jan IV. Turzo\n\nJán IV. Turzo (16. dubna 1464 nebo 1466, pravděpodobně Krakov − 2. srpna 1520, Nisa) byl římskokatolický biskup.\n\nNarodil se 16. dubna 1466 pravděpodobně v Krakově, jako syn Jana III. Thurza a jeho první manželky Uršuly Bémové (Bem, † před rokem 1483), dcery Jana Béma z Krakova. Biskupského svěcení dosáhl v roce 1506, vysvětili jej jeho mladší bratr – olomoucký biskup Stanislav Thurzo a bratranec, biskup Žigmund Thurzo. Byl mecenášem umělců a ve významné míře se zasloužil o počátky humanismu ve Slezsku. V letech 1506–1520 byl vratislavským biskupem.\n\nZemřel 2. srpna 1520 a byl pohřben ve vratislavské katedrále.\n\n\n"}
{"id": "964843", "url": "https://cs.wikipedia.org/wiki?curid=964843", "title": "Qatar ExxonMobil Open 2014 – mužská dvouhra", "text": "Qatar ExxonMobil Open 2014 – mužská dvouhra\n\nDo soutěže mužské dvouhry na tenisovém turnaji Qatar ExxonMobil Open 2014 nastoupilo třicet dva hráčů. Obhájcem titulu byl pátý nasazený Francouz Richard Gasquet, kterého ve druhém kole vyřadil krajan Gaël Monfils.\n\nVítězem soutěže dvouhry se stal nejvýše nasazený Španěl Rafael Nadal, který ve finále zdolal francouzského tenistu Gaëla Monfilse po třísetovém průběhu 6–1, 6–7 a 6–2.\n\nV probíhající sezóně si tak první hráč světa Nadal připsal premiérové turnajové vítězství a úhrnem 61. singlový titul kariéry.\n\n\n"}
{"id": "964845", "url": "https://cs.wikipedia.org/wiki?curid=964845", "title": "Římskokatolická farnost Lomazice", "text": "Římskokatolická farnost Lomazice\n\nŘímskokatolická farnost Lomazice (lat. \"Lameticium\") je zaniklé územní společenství římských katolíků v Lomazicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJednalo se o tzv. \"prosté beneficium\" z roku 1761. Matriky byly vedeny pod farností Dolany. Fyzicky farnost přestala existovat v roce 1967, kdy zanikla obec Lomazice a její území se stalo součástí Vodní nádrže Nechranice. Kanonicky farnost existovala až do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964847", "url": "https://cs.wikipedia.org/wiki?curid=964847", "title": "Brisbane International 2014 – mužská dvouhra", "text": "Brisbane International 2014 – mužská dvouhra\n\nDo soutěže mužské dvouhry na tenisovém turnaji Brisbane International 2014 nastoupilo dvacet osm hráčů. Obhájcem titulu byl Skot Andy Murray, jenž zvolil start na paralalně probíhajícím turnaji Qatar ExxonMobil Open v katarském Dauhá.\n\nVítězem soutěže dvouhry se stal nenasazený Australan Lleyton Hewitt, který ve finále zdolal švýcarskou turnajovou jedničku Rogera Federera. V utkání dvou bývalých světových jedniček vyhrál australský hráč po třísetovém průběhu 6–1, 4–6 a 6–3.\n\nV probíhající sezóně si tak Hewitt připsal premiérový titul a úhrnem 29. singlovou trofej kariéry, když předcházející poslední titul slavil v červnu 2010 na Gerry Weber Open opět po finálové výhře nad Federerem.\nČtyři nejvýše nasazení hráči měli volný los do druhého kola.\n\n"}
{"id": "964852", "url": "https://cs.wikipedia.org/wiki?curid=964852", "title": "Aircel Chennai Open 2014 – mužská dvouhra", "text": "Aircel Chennai Open 2014 – mužská dvouhra\n\nDo soutěže mužské dvouhry na tenisovém turnaji Aircel Chennai Open 2014 nastoupilo dvacet osm hráčů. Obhájcem titulu byl srbský tenista Janko Tipsarević, který se odhlásil pro zranění.\n\nVítězem soutěže dvouhry se stal nejvýše nasazený Švýcar Stanislas Wawrinka, který ve finále zdolal francouzskou turnajovou sedmičku Édouarda Rogera-Vasselina po dvousetovém průběhu 7–5 a 6–2.\n\nNa úvod probíhající sezóny tak Wawrinka získal první titul a úhrnem pátou singlovou trofej kariéry.\n\nČtyři nejvýše nasazení hráči měli volný los do druhého kola.\n\n"}
{"id": "964854", "url": "https://cs.wikipedia.org/wiki?curid=964854", "title": "Tystion", "text": "Tystion\n\nTystion byla velšská hiphopová skupina. Založili ji v roce 1995 Steffan Cravos a Gruff Meredith. Později Meredith odešel a přidali se Curig Huws, Gareth Williams a Clancy Pegg. Všechny texty skupiny byly ve velštině. Během své existence skupina vydala několik alb. V roce 2000 vystoupila v dokumentárním filmu \"Beautiful Mistake\", se kterém spolu s dalším velšským hudebníkem Johnem Calem zahrála píseň „Gwyddbwyll“. Skupina se rozpadla v roce 2002.\n\n"}
{"id": "964855", "url": "https://cs.wikipedia.org/wiki?curid=964855", "title": "Třída Navigatori", "text": "Třída Navigatori\n\nTřída Navigatori byla třída meziválečných torpédoborců italského královského námořnictva. Celkem bylo postaveno 12 jednotek této třídy. Pojmenovany byly po italských cestovatelích. Ve službě byly v letech 1929–1954. Nasazeny byly za druhé světové války. Ve válce jich bylo 11 potopeno. Jeden přitom byl krátce provozován německou Kriegsmarine. Poslední přeživší torpédoborec italské námořnictvo provozovalo do roku 1954.\n\nVelké torpédoborce třídy \"Navigatori\" byly objednány jako protiváha francouzských supertorpédoborců tříd \"Guépard\" a \"Chacal\". Celkem bylo postaveno 12 jednotek této třídy, zařazených do služby v letech 1929–1931.\n\nJednotky třídy \"Navigatori\":\nPlavidla byla přetížená a trpěla nestabilitou, kvůli čemuž byla během služby rozsáhle upravována. Výzbroj tvořilo šest 120mm kanónů ve dvoudělových věžích, dva 40mm protiletadlové kanóny, čtyři 13,2mm kulomety a dva trojhlavňové 533mm torpédomety. Plavidla rovněž mohla naložit až 56 min. Pohonný systém tvořily čtyři kotle a dvě turbíny o výkonu 50 000 hp, pohánějící dva lodní šrouby. Nejvyšší rychlost dosahovala 38 uzlů. Dosah byl 3800 námořních mil při rychlosti 18 uzlů.\n"}
{"id": "964857", "url": "https://cs.wikipedia.org/wiki?curid=964857", "title": "Long Island Sound", "text": "Long Island Sound\n\nLong Island Sound (ˌlɑːŋˈaɪlənd saʊnd) je průliv, někdy také označován jako záliv či estuár, který patří k Atlantskému oceánu. Nachází se na východním pobřeží Spojených států amerických mezi Connecticutem na severu, ostrovem Long Island a státem New York na jihu. Na severu, poblíž města Old Saybrook do průlivu ústí řeka Connecticut. Na jeho západním konci je průliv ohraničen Bronxem a Westchester County. Řeka East River průliv spojuje s Hudsonovou řekou. Na jeho východním konci přechází do Block Island Sound.\n"}
{"id": "964860", "url": "https://cs.wikipedia.org/wiki?curid=964860", "title": "Městský hrad v Banské Štiavnici", "text": "Městský hrad v Banské Štiavnici\n\nMěstský hrad nebo Starý zámek je zachovalý hradní komplex v Banské Štiavnici. Nachází se v centru města na úpatí vrchu Paradajs v nadmořské výšce 630 metrů a vznikl na přelomu 15. a 16. století přestavbou a opevněním farního kostela. Dnes slouží jako sídlo vlastivědného muzea a Slovenského hornického muzea.\n\nBanskoštiavnický městský hrad vznikl jako renesanční protiturecká pevnost z románsko-gotického kostela Panny Marie ze začátku 13. století, který byl počátkem 16. století přebudován a opevněn. Základ komplexu tak tvoří trojlodní, původně románská, dnes gotická bazilika, kterou doplňuje kostnice (kaple svatého Michala).\n\nVzniku Starého zámku, který je písemně doložen v roce 1486, předcházelo poškození již částečně opevněné baziliky vojáky Šimona Rozgoniho v roce 1442. Vypálený kostel utrpěl další škody i při silném zemětřesení v roce 1443, a tak se časem přistoupilo k jeho rekonstrukci. V letech 1495 až 1515 byl kostel přestavěn na baziliku a k opevnění přibyly oblé bašty a střílny na děla. Opevnění doplňoval příkop a val, které byly dokončeny po zvýšení tureckého ohrožení, které zároveň změnilo celou přestavbu komplexu. Výrazným zpevněním zdí baziliky vznikla obranná pevnost – městský hrad, který měl chránit horní město.\n\nV 60. letech 16. století byly provedeny další úpravy a poslední výraznější práce na obranném komplexu byly provedeny v roce 1777, kdy byla přestavěna vstupní věž. V 19. století, kdy už původní funkce pevnosti pominula, sloužila jeho část pro potřeby městského archivu, knihovny, městské policie, ale i jako ledovna řezníků či tělocvična. Od 1. července 1900 slouží Starý zámek jako městské muzeum a komplex je od roku 1950 národní kulturní památkou.\n\n"}
{"id": "964861", "url": "https://cs.wikipedia.org/wiki?curid=964861", "title": "Alois Mašek", "text": "Alois Mašek\n\nAlois Mašek (19. března 1859 Klatovy – 25. dubna 1912 Německý Brod) byl rakouský a český lékař a politik, na počátku 20. století poslanec Českého zemského sněmu; starosta Klatov.\n\nPocházel z klatovské mlynářské rodiny. Vystudoval klatovské gymnázium a medicínu na Vídeňské univerzitě, kde jeho učitelem byl Theodor Billroth a kde založil spolek českých \"mediků a přírodozpytců\". Během srbsko-turecké války koncem 70. let vstoupil do srbské armády a sloužil coby polní lékař na pozici ředitele všeobecné vojenské nemocnice v Niši. Byl mu pak udělen srbský Řád svatého Sávy. Roku 1882 získal titul doktora lékařství a od roku 1887 po vystoupení ze srbské armády působil jako praktický, později železniční, lékař v Klatovech. Byl aktivní ve veřejném a politickém životě. Od roku 1892 byl členem obecního zastupitelstva v rodných Klatovech, od roku 1898 pak až do své smrti zastával funkci starosty města. Coby starosta se zasadil o zřízení městského vodovodu, projekt kanalizace, regulaci vodních toků a vznik městských jatek. Za jeho úřadování byl založen městský park Na Hůrce, zavedeno elektrické osvětlení a postaveny nové budovy měšťanské školy a městské spořitelny.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Klatovy, Domažlice). Politicky se uvádí coby člen mladočeské strany. Mandát obhájil ve volbách v roce 1908.\n\nZemřel v dubnu 1912 po prodělané operaci, která zpočátku vypadala úspěšně, ale po které byl stižen záchvatem mrtvice.\n"}
{"id": "964863", "url": "https://cs.wikipedia.org/wiki?curid=964863", "title": "Římskokatolická farnost Dolany", "text": "Římskokatolická farnost Dolany\n\nŘímskokatolická farnost Dolany () je zaniklé územní společenství římských katolíků v Dolanech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost existovala již před rokem 1648. Matriky jsou vedeny od roku 1773. Farní úřad vedl matriky i pro farnost Lomazice.\n\nKanonicky farnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti – děkanství Kadaň.\n\n\"Začátek působnosti jmenovaného v duchovní správě farnosti od:\"\n\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n"}
{"id": "964864", "url": "https://cs.wikipedia.org/wiki?curid=964864", "title": "Lev Russov", "text": "Lev Russov\n\nLev Alexandrovič Russov, \"Лев Александрович Русов\" (31. ledna 1926 — 20. února 1987) byl ruský výtvarník, známý hlavně jako portrétista, představitel tzv. Leningradské školy.\n\nNarodil se v Leningradě, v roce 1954 absolvoval Repinův institut, od roku 1955 byl členem Leningradského svazu výtvarných umělců. K jeho významným dílům patří ilustrace ke \"Čtení o Uelenspiegelovi\" Charlese de Costera, na nichž má vlámský národní hrdina autobiografické rysy. Russovova tvorba vychází ze socialistického realismu, ale před ideologickými zakázkami dával přednost privátním námětům. Portrétoval svoji manželku Jekatěrinu Balebinovou (dceru vojenského pilota Vasilije Balebina, hrdiny SSSR) nebo své přátele z uměleckého světa, např. dirigenta Jevgenije Mravinského. Tvořil převážně olejomalby, ale věnoval se i akvarelu nebo vytváření dřevěných soch.\n\n\n"}
{"id": "964866", "url": "https://cs.wikipedia.org/wiki?curid=964866", "title": "Hraniční přechod Helmstedt-Marienborn", "text": "Hraniční přechod Helmstedt-Marienborn\n\nHraniční přechod Helmstedt-Marienborn (německy Grenzübergang Helmstedt-Marienborn) se nacházel mezi Spolkovou republikou Německo (Helmstedt) a Německou demokratickou republikou (Marienborn). Hraniční přechod, nacházející se na pomezí Sasko-Anhaltska a Dolního Saska, byl nejrušnějším na vnitroněmecké hranici. Kromě potřeb obou německých států sloužil také pro tranzitní dopravu do Západního Berlína.\n\nZápadní spojenci označovali tento přechod jako Checkpoint Alpha. Hraniční přechody Checkpoint Bravo a Checkpoint Charlie sloužily pro přístup do Západního Berlína.\n\nHraniční přechod zanikl v roce 1990 sjednocením západního a východního Německa. V současné době jsou budovy pohraniční kontroly zachovány jako památník. Dálnice, která prochází bývalým hraničním přechodem nese dnes označení A2 a i nadále slouží pro dopravu z bývalého Západního Německa do Berlína a dále do Polska.\n"}
{"id": "964868", "url": "https://cs.wikipedia.org/wiki?curid=964868", "title": "Dětská misie", "text": "Dětská misie\n\nDětská misie (DM) je mezidenominační organizace, která je součástí mezinárodního svazku Child Evangelism Fellowship (CEF).\n\nV ČR Dětská misie působí od roku 1947, od roku 1949 skrytě s významnou pomocí pracovníků CEF Europe, kteří sídlili ve Vídni. Po sametové revoluci byla Dětská misie oficiálně registrována v roce 1991 jako federální organizace se sídlem v Bratislavě. Po rozdělení Československa byla 14. 4. 1993 provedena registrace občanského sdružení Dětská misie v ČR se sídlem v Příboře. Regionální pracoviště jsou na Těšínském Slezsku, v severních Čechách, západních Čechách a od roku 2017 v Praze. \n\nDětská misie sdružuje křesťany z evangelických a evangelikálních církví (placené zaměstnance a dobrovolné spolupracovníky) za účelem předávání evangelia dětem, jiejich vyučování a péče o duchovní růst.\nCírkevním sborům v České republice DM nabízí pomoc při zakládání křesťanských dětských klubů, materiály pro práci s dětmi a školení pracovníků s dětmi.\n\nCEF bylo založeno roku 1937 v USA, nyní působí ve všech státech Evropy a většině států světa. Sídlo CEF je v Warrentonu ve státě Missouri; sídlo \"CEF Europe\" se v letech 1971–2018 nacházelo ve švýcarském Kilchzimmeru.\n\n\n"}
{"id": "964870", "url": "https://cs.wikipedia.org/wiki?curid=964870", "title": "Jan Fadrhons", "text": "Jan Fadrhons\n\nJan Fadrhons (14. února 1910 Úherce, dnes součást obce Dobrovice), Rakousko-Uhersko – 7. července 1963 Praha, Československo) byl český dirigent a hudebník. Hrál na lesní roh, trubku a kontrabas. U armády byl vojenským dirigentem.\n\nVe věku 12 let začal hrát v kapele svého otce. Po dokončení vojenské služby se stal roku 1936 dirigentem vojenské hudební školy v Praze. Před druhou světovou válkou byl dirigentem hudby pěšího pluku 36 v Užhorodě a pěšího pluku 39 v Bratislavě. Po osvobození byl v Praze jmenován velitelem hudby I. divize, koncem téhož roku zástupcem velitele Hudby hradní stráže. V roce 1951 se stal jejím velitelem po Rudolfu Urbancovi. Po převelení k Ústřední hudbě Československé armády v roce 1950 se stal hlavním dirigentem vojenských uměleckých souborů a divadel při Armádním uměleckém souboru Víta Nejedlého (1953). Od roku 1957 působil jako hlavní inspektor vojenských hudeb při Ministerstvu národní obrany. Roku 1961 odešel do výslužby. Mezi jeho nejslavnější skladby patří \"Trubač jízdy, Vesele krokem, Pochod samopalníků\".\n\n\n"}
{"id": "964871", "url": "https://cs.wikipedia.org/wiki?curid=964871", "title": "Maiorianus", "text": "Maiorianus\n\nJulius Valerius Maiorianus (kolem 420 – 7. srpna 461) byl západořímský císař v letech 457 až 461. Jako vysoce postavený vojenský velitel se domohl vlády poté, co s pomocí generála Ricimera odstranil svého předchůdce, císaře Avita. Jeho panování se vyznačovalo energickou snahou o obnovení západní říše, která v době jeho nástupu k moci sestávala pouze z Itálie, Dalmácie a části Galie. Ve vnitřní politice se pokusil provést reformy státních financí a administrativy v zájmu zvýšení efektivity a spravedlnosti.\n\nKrátce po nabytí trůnu se vypravil do jižní Galie, kde přinutil k poslušnosti Vizigóty. Zasáhl rovněž proti Burgundům a zajistil si podporu místní odbojné aristokracie. V roce 460 vtáhl do Hispánie, aby připravil námořní a pozemní síly pro vpád do Afriky, obsazené Vandaly. Jeho plán však zmařil náhlý útok Vandalů vedoucí ke zničení invazní flotily. Po návratu do Itálie ho Ricimer zbavil trůnu a o několik dnů později popravil.\n\nDatum ani místo Maiorianova narození nejsou známy. Jeho současník, básník Sidonius Apollinaris, o něm v roce 458 hovoří jako o „mladém muži“ (\"iuvenis\"), z čehož se vyvozuje, že se narodil někdy okolo roku 420. Jeho otec působil jako finanční úředník mocného západořímského patricia a vojevůdce Aetia. Ze strany své matky byl Maiorianus vnukem stejnojmenného velitele zastávajícího hodnost \"magister militum\", účastnícího se v roce 379 v Sirmiu (Sremska Mitrovica) intronizace Theodosia I. Svoji vojenskou kariéru zahájil v brzkém věku a podobně jako jeho otec sloužil pod Aetiem, pravděpodobně v Galii. Vyznamenal se při obraně města Turonensis (Tours) a v bitvě proti Frankům v čele s králem Chlogionem, svedené u Vicus Helena v roce 447 nebo 448.\nZápadní císař Valentinianus III. zvažoval někdy kolem roku 450, že by za Maioriana provdal svoji mladší dceru Placidii. Císař měl dvě dcery, avšak žádného syna, jenž by po něm mohl zdědit trůn. Svatbou Maioriana a Placidie by Valentinianus posílil své postavení vůči příliš dominantnímu Aetiovi. Zároveň by tím vyřešil otázku následnictví, neboť Maiorianus by se stal jeho potenciálním nástupcem. Císařův plán ale narazil na Aetiův nesouhlas. Patricius chtěl totiž s Placidií oženit svého syna Gaudentia, a postavil se proto proti Valentinianovu záměru. Maioriana vykázal ze svého doprovodu a přinutil ho k odchodu do ústraní na své venkovské sídlo. Sidonius Apollinaris spatřuje příčinu Maiorianova pádu v žárlivosti Aetiovy manželky, obávající se prý toho, aby svým věhlasem nezastínil jejího chotě.\n\nMaiorianus se vrátil do veřejného života teprve ke konci roku 454, nedlouho poté, co Valentinianus vlastní rukou zavraždil Aetia. Jelikož se císař obával přetrvávající oddanosti vojáků k mrtvému veliteli, povolal Maioriana zpět, aby zabránil jejich vzpouře. Přesto již na jaře následujícího roku podlehl spiknutí dvou dřívějších Aetiových důstojníků. Maiorianus se zúčastnil nastalého zápasu o moc, v němž ho podporovala Valentinianova vdova Licinie Eudoxie.\n\nZ boje o trůn vzešel vítězně senátor Petronius Maximus, mající zřejmě podíl na Valentinianově vraždě. Nový císař se snažil upevnit svoji vratkou pozici tím, že přinutil Licinii Eudoxii, aby se za něho provdala. Současně ustavil Maioriana velitelem císařské tělesné stráže (\"comes domesticorum\"). Maximus panoval sotva několik týdnů a v květnu 455 přišel o život. Potom Vandalové, vedení králem Geiserichem, vyplenili Řím. Jeho nástupcem se stal galorománský šlechtic Avitus, prosazovaný Vizigóty. Comes domesticorum Maiorianus se nejprve přiklonil na stranu nového císaře. Stejně se zachoval i další vysoce postavený velitel a někdejší Maiorianův spolubojovník Ricimer. Když se proti císaři obrátila italská aristokracie, oba vojevůdci se vzbouřili a zabili Avitova velitele Remista, bránícího Ravennu. V říjnu 456 Ricimer zvítězil nad císařem u Placentie (Piacenza), načež ho vzal do zajetí a přiměl ho vzdát se císařské hodnosti. Sesazeného Avita nechal Maiorianus na počátku roku 457 vyhladovět k smrti.\n\nZápadní trůn zůstal po Avitově smrti neobsazený. Výběr jeho nástupce závisel na rozhodnutí jediného tehdy panujícího císaře, východořímského Marciana, který ale 27. ledna 457 zemřel. Vláda v Konstantinopoli pak přešla na Leona I., projevujícího jisté zdráhání ve věci ustavení svého západního kolegy. Místo toho 28. února 457 povýšil Maioriana a Ricimera do generálské hodnosti magister militum a Ricimera obdařil navíc titulem patricius.\n\nNedlouho nato skupina 900 Alamanů pronikla z Raetie přes Alpy k jezeru Lago Maggiore v severní Itálii. Maiorianus vyslal proti útočníkům vojsko, v jehož čele stál comes Burco. Ten posléze alamanské nájezdníky odrazil. Vítězství bylo patrně připisováno samotnému Maiorianovi, což lze vyvozovat ze skutečnosti, že ho vojáci shromáždění poblíž Ravenny, na místě zvaném ad Columellas („u malých sloupů“), provolali 1. dubna 457 za augusta. Ricimer se na rozdíl od Maioriana nemohl ucházet o trůn kvůli svému barbarskému původu. Nicméně jako velitel italského vojska třímal ve svých rukou značnou moc a podobně jako dříve Aetius se těšil výsadní pozici stavějící ho takřka na roveň císaře. Tomu nasvědčuje i Maiorianův první právní předpis, v němž Ricimera dokonce nazývá svým otcem.\n\nSidonius Apollinaris se zmiňuje o tom, že Maiorianus se nejprve zdráhal přijmout vládu. Podle názoru některých novodobých historiků lze však z dalšího vývoje usuzovat spíše na Leonovu neochotu uznat Maiorianův císařský status. Tuto domněnku potvrzují i některé prameny uvádějící jako datum jeho nástupu 28. prosinec 457. Mezi Ravennou a Konstantinopolí zřejmě probíhala komplikovaná vyjednávání trvající několik měsíců. Pravděpodobně teprve v závěru roku 457 Leon vyslovil svůj souhlas s Maiorianem. Hned v následujícím roce Maiorianus a Leon nastoupili ve vzájemném souladu svůj první konzulát. Shoda mezi Východem a Západem ale pominula už roku 459, kdy se žádnému z konzulů nedostalo uznání ve druhé polovině říše. V pozdějších letech se sice vztahy mezi oběma dvory poněkud urovnaly, přesto mezi nimi docházelo jen k nízké míře spolupráce. Ve veškerých svých vojenských podnicích se tak Maiorianus musel spolehnout především na vlastní zdroje.\n\nPo nástupu k moci se Maiorianus soustředil na konsolidaci Itálie. Posléze vyvinul značné úsilí k dosažení autority v Galii, jejíž aristokracie vůči němu vystupovala nepřátelsky z důvodu Avitova sesazení. Z dlouhodobějšího hlediska hodlal získat kontrolu nad Hispánií a zvláště nad Afrikou, jejíž dobytí představovalo jeho stěžejní cíl.\n\nV létě 458 se v Kampánii vylodila skupina Vandalů v čele s Geiserichovým zetěm a začala drancovat tamější krajinu. V nastalém střetnutí se podařilo pobít mnohé z útočníků obtížených kořistí, včetně jejich velitele. Hrozba pokračování vandalských útoků přiměla Maioriana k vydání zákona, jímž obnovil právo nosit zbraně. Císař se pokusil čelit aktivitě Vandalů ve Středozemním moři revitalizací západořímských námořních sil. Sidonius se v této souvislosti zmiňuje o vybudování dvou flotil, jež měly kotvit v Misenu a Ravenně při Tyrhénském a Jaderském moři. Maiorianus shromáždil rovněž početné vojsko sestávající veskrze z barbarských spojenců a žoldnéřů.\n\nJakmile si Maiorianus zajistil Itálii, přesunul svoji pozornost na neutěšenou situaci v Galii. Tamější aristokracie zachovávala věrnost Avitovi a k novému císaři se stavěla odmítavě. O tom svědčí mimo jiné nápis nalezený na území Lugduna (dnešní Lyon), pocházející z roku 458. Římané tradičně datovali oficiální zprávy podle jmen osob zastávajících v daném roce konzulát. Třebaže konzuly byli tehdy Leon I. a Maiorianus, na nápise je uvedeno pouze jméno východního císaře, kdežto Maiorianovo chybí. Když se obyvatelé tohoto města domáhali snížení daňové zátěže, vyslali poselstvo se žádostí o prominutí daní k Leonovi do Konstantinopole. Sidonius dokonce naznačuje, že někdy v průběhu roku 458 došlo v Galii ke spiknutí, vedeném jakýmsi Marcellem, s cílem ustavit vlastního císaře. Toto povstání se zřejmě podařilo potlačit ještě v samém zárodku. Vůdčí představitelé frakce podporující Marcella byli odstaveni ze svých úřadů, ale směli si ponechat své majetky.\n\nV závěru roku 458 Maiorianus překročil Alpy a v doprovodu svého někdejšího galského spolubojovníka Aegidia vytáhl s vojskem proti Vizigótům krále Theodoricha II. Vizigóti obléhali Arelate (Arles), nicméně Aegidius porazil Theodoricha a přinutil ho ustoupit na západ do Aquitanie. Vizigóti se prozatím vzdali svých výbojů v Hispánii a obnovili smlouvu s Římany, na základě níž se zavázali podporovat je jako jejich spojenci (\"foederati\"). Do Hispánie vyslal své legáty, aby podali zprávu o vítězství nad Vizigóty a smlouvě s nimi. Aegidia povýšil namísto jednoho z Avitových přívrženců do hodnosti vojenského velitele (\"magister militum per Gallias\").\n\nS pomocí Vizigótů se Maiorianus vypravil do údolí řeky Rhôny a podrobil si zdejší obyvatele, „některé zbraněmi, jiné diplomacií“. Po vytlačení Burgundů oblehl a dobyl Lugdunum, načež postihl toto město vysokou pokutou za jeho odpadnutí. Maiorianus brzy přestal usilovat o potrestání odbojných Galů, nýbrž se zasadil o usmíření s nimi. Do Lugduna sezval vůdčí galské aristokraty a citlivým přidělováním administrativních postů je získal na svou stranu, aniž by si proti sobě popudil jejich italské kolegy. V lednu 459 básník Sidonius Apollinaris, Avitův zeť, pronesl panegyrik na počest císaře. Za to se mu dostalo nižší funkce comes spectabilis a domohl se rovněž odpuštění daní pro Lugdunum.\n\nKdyž Maiorianus uzavřel spojenectví s vizigótským králem Theodorichem II. a naklonil si galskou aristokracii, zaměřil se na nápravu poměrů v Hispánii. Obnovením římské kontroly nad touto zemí si chtěl připravit základnu pro vpád do Afriky, hospodářsky nejvitálnější části Západu, ovládané tehdy Vandaly. Poté, co Vandalové v roce 455 vyplenili Řím, Vizigóti pod vedením Theodoricha vtrhli na Pyrenejský poloostrov, formálně na základě Avitova pověření, ve skutečnosti ale kvůli vlastním zájmům. Svébové, do té doby dominující většině Hispánie, Vizigótům roku 456 drtivě podlehli. Porážka vedla k dezintegraci Svébů, mezi jejichž zbytky se rozhořel boj o uvolněný královský trůn. Theodorich se stáhl z Hispánie, zanechal tam ovšem část svého vojska, jež svým pustošením prohlubovalo všeobecný zmatek.\n\nV květnu 460 Maiorianus překročil společně s generálem Nepotianem a Theodorichovým velitelem Sunierichem Pyreneje a zamířil do Hispánie. Nepotianus a Sunierich porazili Svéby v bitvě u Lucus Augusti (Lugo), v Lusitánii si podmanili Scalabis (Santarém) a zatlačili nepřátele do Gallaecie. Císař mezitím vstoupil do města Caesaraugusta (Zaragoza), kde oslavil svůj příjezd (\"adventus\"). V následujícím roce Maiorianus přesunul do Hispánie jádro svých vojenských sil. K chystanému útoku na Afriku vyčlenil 300 lodí rozmístěných v přístavech podél pobřeží provincie Carthaginensis, od města Carthago Nova (Cartagena) až po Illici (Elche). Na Sicílii vyslal Marcellina, aby se svými hunskými žoldnéři vypudil Vandaly z pozic, které si na ostrově vybudovali. Marcellinus působil jako vojenský velitel (\"comes rei militaris\") v západním Illyriku, vystupující od okamžiku Aetiova zavraždění v podstatě nezávisle na centrální moci. Maiorianus ho přesvědčil, aby ho uznal za císaře a zapojil se se svými vojenskými sbory do boje proti Vandalům.\n\nGeiserich si uvědomoval rostoucí riziko invaze a vyslal k Maiorianovi emisary s návrhem na sjednání mírové smlouvy. Jeho návrh císař odmítl, načež Vandalové otrávili studny v Mauretánii, předpokládaném místě vylodění. Historik Prokopios z Kaisareie uvádí, že Maiorianus si měl osobně ověřit připravenost Vandalů a náladu afrického obyvatelstva. Prý si obarvil své světlé vlasy nahnědo a vydal se ke Geiserichovi, předstíraje, že je svým vlastním vyslancem. Vandalský král se údajně snažil oslnit cizího ambasadora přehlídkou svých zbraní. Moderní badatelé nepovažují tento příběh za hodnověrný. Přesto svědčí o tom, s jakým odhodláním se Římané chystali na výpravu proti Vandalům.\n\nMaiorianus dále pokračoval v rozšiřování své moci v Hispánii, když náhlá a neočekávaná pohroma způsobila destrukci jeho flotily. Prameny se poněkud liší v popisu této události. Některé uvádějí, že Vandalové zajali Maiorianovo loďstvo poblíž Elche, zatímco plánoval tažení do Afriky. Hydatius naopak tvrdí, že Vandalové prostřednictvím zrádců zničili několik lodí. Geiserich následně znovu požádal o uzavření míru, přičemž Maiorianovi nezbylo než vyslovit svůj souhlas. Dohoda pravděpodobně zahrnovala uznání nadvlády Vandalů nad Mauretánií. Klíčový vojenský a politický záměr, o jehož naplnění Maiorianus usiloval od roku 458, tak ztroskotal.\n\nMaiorianus vyjevil svůj postoj k senátorům ve své první novele, představující spíše jakousi nástupní proklamaci, než skutečnou právní normu. V ní přislíbil, že se nikdo nemusí obávat udání ze strany žalobců ani trpět křivým obviněním, ledaže je sám jejich původcem. Senátoři se v důsledku soustavného poklesu svého vlivu na chod státu stále více omezovali na posílení své ekonomické moci na místní úrovni. Přitom zvyšovali svoji osobní autoritu a koncentrovali ve svých rukou obrovské finanční prostředky na úkor menších pozemkových vlastníků a příslušníků městských rad. V rozporu se zájmy státu zneužívali k vlastnímu prospěchu funkce ve správě říše. Přitom se běžně vyhýbali daňové povinnosti či dokonce zpronevěřovali daně, jejichž výběrem byli pověřeni. Senátorská aristokracie nepokládala za prospěšné a nezbytné mít v čele státu energického císaře reprezentujícího silnou ústřední vládu. Bez její pomoci mohl však císař jen stěží zajistit fungování civilní administrativy říše. Na vykonavatele úřadů směl nanejvýš apelovat, aby se ve veřejných funkcích zdrželi podvodů.\n\nMaiorianus přistupoval s mimořádnou obezřetností k výběru osob zastávajících posty ve správě říše. Jeho předchůdce pozbyl vládu, jelikož příliš protežoval galské senátory před italskými. Civilní úřady proto rozděloval rovnoměrně mezi Italy, stojící na jeho straně od samého počátku jeho vlády, a Galy, jejichž přízeň si postupně získal. Tato politika nápadně vyniká při srovnání původu vysokých státních hodnostářů, zvláště konzulů. V prvním roce svého panování si v souladu s tradicí vyhradil konzulát pro sebe. Pro následující rok jmenoval konzulem svého mocného generála Ricimera. Poté, v roce 460, se rozhodl pro galského senátora Magna, po němž nastoupil Ital Severinus. Magnus působil také jako pretoriánský prefekt Galie, zatímco jeho italským kolegou byl Caecina Decius Basilius, patron galského básníka Sidonia Apollinara.\n\nMaiorianova vnitřní politika je poměrně dobře známa díky dvanácti dochovaným právním předpisům, vydaným císařem převážně před jeho odchodem do Galie. Tyto zákony, známé jako \"Novellae Maioriani\", se později staly součástí sbírky římského práva publikované vizigótským králem Alarichem II. v roce 506 pod názvem \"Lex Romana Visigothorum\".\n\nNovely reagovaly na aktuální společenské a hospodářské obtíže, mající často nepříznivý dopad na státní pokladnu. Předpisem z března 458 císař ulevil daňovým poplatníkům od části jejich tíživého břemena prominutím všech dřívějších nedoplatků. Výše těchto nedoplatků leckdy znemožňovala jejich uhrazení, a tím poplatníky demotivovala i od placení stávajících daní. Současně stanovil opatření proti osobám nemajícím oprávnění k vymáhání daní, a ruinujícím tak pozemkové vlastníky stejně jako příslušníky městských rad. Dohled nad výběrem daní proto přenesl na správce provincií.\n\nMaiorianus se pokusil čelit úpadku městské samosprávy. Členové městských rad, známí jako kuriálové (\"curiales\"), byli bohatší občané, na nichž ležela kromě jiného odpovědnost za řádný chod města a výběr daní z příslušného území obce. Pokud do státní pokladny neodvedli předepsanou výši daní, hrozil jim fyzický trest nebo krach. S prohlubujícím se hospodářským poklesem doprovázeným úpadkem měst se plnění odvodů stávalo stále nesnesitelnějším, a kuriálové se vzdávali své funkce. V reakci na to bylo zakotveno povinné členství v kuriích. Kuriálové přesto neustali v hledání způsobů, jak se vyhnout této povinnosti. Movitější se snažili prodrat do senátu, někteří vstupovali do řad církve, jiní prchali na venkov, kde uzavírali svazky s ženami nejnižšího původu, či se vzdávali svého jmění. Císař v reakci na to nařídil, aby uprchlí kuriálové byli vraceni do svých obcí, a zakázal jim zcizovat svůj majetek.\n\nOstatním kuriálům, nevyhýbajícím se svých povinností, často nezbývalo než utiskovat nižší vrstvy městského obyvatelstva. Maiorianus se rozhodl zamezit stoupající svévoli vůči chudším občanům, vedoucí k vylidňování měst, opětovným oživením úřadu \"defensor civitatis\" („obránce města“), zavedeného již ve 4. století. Tito úředníci měli chránit prostý lid před bezprávím, k němuž docházelo hlavně při výběru daní. Nicméně jedinci dostatečně kvalifikovaní pro výkon tohoto úřadu bývali obvykle těmi, kdo se dopouštěli útlaku chudých.\n\nV souvislosti se šířením křesťanství nastaly uvnitř aristokratických rodů určité specifické sociální změny. V některých bohatých rodinách byly dcery proti své vůli nuceny ke vstupu do služeb církve a k celibátu. Jejich rodiče se tím vyhýbali dělení svého jmění, neboť nemuseli opatřit dcery věnem. Maiorianus zákonem z října 458 stanovil, že žádná žena se nesměla zasvětit Bohu před dovršením věku 40 let. Ženám, vyloučeným z téže příčiny z dědické posloupnosti, se zaručovalo stejné právo na dědictví jako jejich ostatním sourozencům.\n\nOd počátku 4. století docházelo kvůli nedostatku finančních prostředků k zanedbávání četných starobylých monumentů a veřejných budov, nacházejících se ve městě Římě. Obyvatelé města postupem doby stále častěji bourali některé budovy, hlavně pohanské chrámy, a používali je jako zdroj stavebního materiálu, k čemuž docházelo za lhostejného přihlížení úředníků. Maiorianus vydal v červenci 459 novelu o veřejných budovách, adresovanou městskému prefektovi. Tímto předpisem zakázal svévolné ničení starobylých budov a uložil peněžitou sankci úředníkům, připouštějícím takové jednání, trest smrti jejich pomocníkům a trest useknutí rukou pachatelům. Senátu přiznal pravomoc rozhodovat o případné demolici budov.\n\nBěhem svého panování dal Maiorianus vyrazit velké množství zlatých mincí, na nichž je na rozdíl od pozdějších císařů znázorněn s helmicí, štítem a kopím. První série solidů se razila patrně v Ravenně. Na zadní straně těchto mincí byl vyobrazen společný portrét Maioriana a Leona I., čímž se zdůrazňovalo vzájemné uznání obou císařů. Mincovny v Ravenně a Mediolanu (Milán) razily vedle solidů rovněž zlaté mince třetinové hodnoty, zvané \"tremissis\". Maiorianus jako císař nikdy nenavštívil Řím, což je pravděpodobně důvod, proč zdejší mincovna nebyla po dobu jeho vlády v provozu. Naproti tomu existují důkazy o ražbě solidů v Arelate v roce 458, kdy pobýval v Galii. Vizigóti razili napodobeniny Maiorianových solidů, k čemuž jim jako vzor posloužily mince produkované v Arelate. Výlučně v galských mincovnách se vyskytly stříbrné mince, o nichž se předpokládá, že je nechal vyrazit nikoli Maiorianus, nýbrž Aegidius po jeho smrti. Galský velitel tím měl projevit svůj nesouhlas s jeho nástupcem Libiem Severem.\n\nPo neúspěchu kampaně proti Vandalům se Maiorianus koncem července 461 vrátil do Galie a rozpustil zde své federáty. Pak se jen s menším doprovodem odebral z Arelate zpět do Itálie. Jeho někdejší přívrženec, patricius Ricimer, mezitím proti němu zosnoval spiknutí, do něhož se zřejmě zapojili také jistí vlivní senátoři. Ricimer a jeho stoupenci využili zranitelnosti Maioriana, postrádajícího vojsko, 2. srpna ho v Tortoně zrádně zadrželi, zbavili purpurového pláště a diadému a uvrhli do vězení. Po pěti dnech mučení mu 7. srpna 461 u řeky Iria setnuli hlavu.\n\nO důvodech Ricimerova činu se lze pouze dohadovat. Některé prameny považují za příčinu Maiorianova pádu patriciovu závist a intriky palácových frakcí. Moderní badatelé se domnívají, že se příliš odklonil od italské senátorské aristokracie. Maiorianus již dříve prokázal odhodlání vypořádat se se sociálními a ekonomickými problémy, jimž říše čelila. Část italských senátorů mohla proto chovat obavy, že by se císař pokusil omezit jejich rostoucí moc, rozkládající stát zevnitř. Samotný průběh Maiorianova sesazení nápadně připomínal Avitův konec. Podobně jako on i Maiorianus totiž podlehl zradě poté, co propustil své germánské spojence. Na rozdíl od svého předchůdce však padl za oběť komplotu zorganizovanému svým bývalým spolubojovníkem. Po Maiorianově zavraždění Ricimer vyčkával více než tři měsíce, než na císařský trůn dosadil dostatečně poddajného jedince. Patriciova volba padla na senátora Libia Severa, jehož neuznal východní císař Leon ani západní velitelé Aegidius v Galii a Marcellinus v Dalmácii.\n\nMnozí antičtí i novodobí autoři Maioriana vyzdvihují jako znamenitého vůdce. Sidonius Apollinaris oslavil císaře v panegyriku a ve svých dopisech velebil jeho kultivovanost, vzdělanost a neochotu naslouchat udáním. O sto let později ho Prokopios z Kaisareie popsal jako velkého člověka zvyklého odolávat námaze i nebezpečí, jenž svou „ctností převyšoval všechny římské vládce.“ Historik Edward Gibbon spatřoval v Maiorianovi „vítaný objev velkého a hrdinského charakteru, jaký se někdy objeví ve zvrácené době, aby obhajoval čest lidského rodu.“\n\n\n"}
{"id": "964875", "url": "https://cs.wikipedia.org/wiki?curid=964875", "title": "USS Chauncey (DD-3)", "text": "USS Chauncey (DD-3)\n\nUSS \"Chauncey\" (DD-3) (původním značením Destroyer No. 3) byl torpédoborec třídy Bainbridge sloužící u Námořnictva Spojených států amerických. Byl pojmenován po komodoru Isaacovi Chaunceym.\n\nLoď byla stavěna loděnicí Neafie and Levy Ship and Engine Building Company ve Filadelfii. Spuštěna na vodu byla 26. října 1901, její patronkou se stala M. C. S. Toddová. Dne 20. listopadu 1902 byla uvedena do omezené služby, od 2. prosince 1902 byla v rezervě a plného vstupu do služby se dočkala 21. února 1903 pod velením poručíka Stanforda Elwooda Mosese.\n\n\"Chauncey\" byl přiřazen k Pobřežní eskadře, kde působil do 20. září 1903. Poté byl převelen k Asijskému loďstvu, Key West opustil 18. prosince. Místem určení byl filipínský přístav Cavite. Během zimy patroloval kolem Filipín a během léta kolem čínského pobřeží. Zde sloužil až do srpna 1917, vyjma jednoho období mimo službu (3. prosinec 1905 až 12. leden 1907).\n\nPo vstupu Spojených států amerických do první světové války opustil \"Chauncey\" 1. srpna 1917 Filipíny a dorazil do francouzského St. Nazaire. Zde se podílel na doprovodu konvojů. Dne 19. listopadu 1917 asi 180 kilometrů západně od Gibraltaru se srazil s jednou lodí konvoje, britskou obchodní lodí SS \"Rose\". V 03:17 se potopil a spolu s ním 21 mužů posádky včetně kapitána Waltera E. Rena. 70 přeživších bylo zachráněno \"Rose\".\n\n"}
{"id": "964878", "url": "https://cs.wikipedia.org/wiki?curid=964878", "title": "Smrdáky", "text": "Smrdáky\n\nSmrdáky jsou obec na Slovensku v okrese Senica.\n\nObec leží na západním Slovensku v Záhorské nížině, na úpatí Bílých Karpat, v nadmořské výšce 241 m n. m., v údolí otevřeném na jih, které na severozápadě i severovýchodě lemují pahorky s ovocnými sady. Od okresního města Senica je obec vzdálená 7 km a od hlavního města Bratislavy asi 80 km.\n\nHistorie obce je nerozlučně spjata s léčivými prameny nacházejícími se na jejím území, které ji učinily všeobecně známou, nejen na území Slovenska.\n\nPodle historických dokumentů se osada kdysi jmenovala Nová Ves (\"Villa Nova\"). Nynější jméno \"Smrdáky\" dostala podle zapáchajících minerálních pramenů. Když se rolníci při jarmarcích scházeli v sousedních městech, těm, co přišli z Nové Vsi, přezdívali \"Smrdáci\". Toto jméno se časem vžilo a nahradilo dřívější jméno osady.\n\nPrvní písemná zmínka o lázeňství v Smrdácích byla uvedena v urbáři z roku 1617. Vydal ho tehdejší zeměpán Majtény-Novák. Slovenský polyhistor Matej Bel ve svém známém díle \"Notitia Hungariae Novae Historicogeographia\" (\"Historické a zeměpisné znalosti o súvekom Uhersku\") z roku 1740 vzpomíná lázeňskou vesničku Smrdáky a poprvé popisuje použití minerální sirovodíkové vody pro léčebné účely. V roce 1763 úřední lékař Ján M. Gottmann připravil rozbor smrdáckych vod, v němž poznamenal, že v budoucnu by v okolí těchto vod mohly vzniknout lázně.\n\nVelmi významná je medicínská disertační práce hlavního lékaře Jozefa Callasa Nagye o lázních Smrdáky (\"Thermarum Büdösköensium\", 1840). Kromě chemického rozboru vod, který dělal nitranský lékárník František Lang Adolf, jsou v ní i indikace – seznam nemocí, které se zde úspěšně léčily již před vznikem lázeňské instituce. Na prvním místě se zmiňují různá kožní onemocnění, jako herpes, lišeje apod.\n\nV obci je římskokatolický kostel sv. Martina z Tours z roku 1680 a kaple sv. Jana Nepomuckého z roku 1831.\n\nPrvní lázeňský dům v Smrdácích postavil majitel pozemků v okolí pramenů, nitranský podžupan Jozef Vietoris, v letech 1832–33. K tomuto období se datují i novodobé dějiny lázní. Později, v roce 1839 také zásluhou majitele J. Vietorise, byla postavena impozantní budova zámečku pro jeho rodinu a vzácné hosty. Po několika přestavbách slouží dodnes. Svým klasicistním portálem se stal zámeček symbolem lázní.\n\nJozef Vietoris se staral i o vybudování příjemného lázeňského prostředí. Odvodněním močálu získal prostor pro park, do kterého vysazoval vzácné dřeviny. Lázeňský park má dnes rozlohu 16 hektarů a je oblíbeným odpočinkovým místem lázeňských hostů.\n\nSpecializací lázní je především léčba kožních onemocnění v kombinaci s chorobami pohybového aparátu s využitím jedinečného přírodního bohatství – sirovodíkové minerální vody a sirného bahna.\n\nZvláštní postavení a význam mezi slovenskými lázněmi dává Smrdákům jejich chloridovo-hydrouhličitanová vápenatá, sirná, hypotonická léčivá minerální voda. Její nejúčinnější složkou je aktivní dvojmocné síra, obsažená ve vodě ve formě volného a vázaného sirovodíku. Právě pro mimořádně vysoký obsah sirovodíku (přes 400 mg v litru) se minerální voda v Smrdácích považuje za nejkoncentrovanější sirnou vodu na území Slovenska a střední Evropy. Z balneologického hlediska má význam i výskyt léčivého sirného bahna, vyznačujícího se jemnou strukturou a bohatou přesyceností sirnou minerální vodou.\n\n"}
{"id": "964881", "url": "https://cs.wikipedia.org/wiki?curid=964881", "title": "Římskokatolická farnost Čachovice", "text": "Římskokatolická farnost Čachovice\n\nŘímskokatolická farnost Čachovice (lat. \"Tschachvicium\") je zaniklé územní společenství římských katolíků v Čachovicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost byla založena roku 1358. Matriky jsou vedeny od roku 1806. Obce farnosti zanikly v důsledku těžby hnědého uhlí v 2. polovině 20. století.\nKanonicky farnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti – děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n"}
{"id": "964884", "url": "https://cs.wikipedia.org/wiki?curid=964884", "title": "Crouttes-sur-Marne", "text": "Crouttes-sur-Marne\n\nCrouttes-sur-Marne je francouzská obec v departementu Aisne v regionu Hauts-de-France. V roce 2011 zde žilo 644 obyvatel.\n\nBézu-le-Guéry, Citry (Seine-et-Marne), Charly-sur-Marne, Nanteuil-sur-Marne (Seine-et-Marne), Villiers-Saint-Denis\n\n\"Počet obyvatel\" \n\n"}
{"id": "964887", "url": "https://cs.wikipedia.org/wiki?curid=964887", "title": "Volby 2014", "text": "Volby 2014\n\nV roce 2014 proběhly tyto volby:\n\n\n"}
{"id": "964891", "url": "https://cs.wikipedia.org/wiki?curid=964891", "title": "Třída Turbine", "text": "Třída Turbine\n\nTřída Turbine byla třída meziválečných torpédoborců italského královského námořnictva. Celkem bylo postaveno osm jednotek této třídy. Ve službě byly v letech 1927–1943. Účastnily se druhé světové války. Všechny byly ve válce potopeny.\n\nCelkem bylo postaveno osm jednotek této třídy, zařazených do služby v letech 1927–1928. Jednalo se o vylepšenou verzi třídy \"Sauro\" se silnějším pohonným systémem, mírně vyšší rychlostí a dosahem.\n\nJednotky třídy \"Turbine\":\nVýzbroj tvořily čtyři 120mm kanóny ve dvoudělových věžích, dva 40mm protiletadlové kanóny, dva 13,2mm kulomety a dva trojhlavňové 533mm torpédomety. Plavidla rovněž mohla naložit až 52 min. Pohonný systém tvořily tři kotle a dvě turbíny o výkonu 40 000 hp, pohánějící dva lodní šrouby. Nejvyšší rychlost dosahovala 36 uzlů (ve službě spíše 33 uzlů). Dosah byl 3200 námořních mil při rychlosti 14 uzlů.\n"}
{"id": "964893", "url": "https://cs.wikipedia.org/wiki?curid=964893", "title": "Škréta, spolek mladých českých výtvarníků v Mnichově", "text": "Škréta, spolek mladých českých výtvarníků v Mnichově\n\nŠkréta, spolek mladých českých výtvarníků v Mnichově (německy: \"Akademie der bildenden Künste, München\") bylo mnichovské umělecké sdružení.\n\nKoncem 19. století byla pražská Akademie považována za příliš konzervativní instituci, která neposkytovala moderní výuku, a řada malířů odešla raději studovat do ciziny.\n\nV Mnichově, který byl tehdy kosmopolitním uměleckým centrem a kde se shromažďovali studenti umění ze střední a východní Evropy, založili spolek roku 1885 mladí čeští studenti. Předsedou byl zvolen Joža Uprka. Spolek Škréta, nazvaný po slavném českém malíři sedmnáctého století, byl jedním z největších společenství českých studentů v zahraničí a přímým předchůdcem SVU Mánes. Měl svou vlastní klubovou místnost s obrazem Prahy od J. Schussera a podobiznou K. Škréty, jejímž autorem byl Luděk Marold. Účelem spolku bylo pořádat výstavy, přednášky, debaty a pěstovat styky se slovanskými akademiky, kteří v Mnichově také studovali. Spolek udržoval pravidelné kontakty s domovem a vydával ručně rozmnožovaný týdeník, který koloval jako jediný exemplář ve dvou oddělených svazcích: Špachtle a Paleta. Svazek Špachtle byl satirický časopis, Paleta byl časopis věnovaný umění a literatuře, oba vycházely až do roku 1899.\n\nSpolek se zaměřoval na výtvarnou scénu v Německu, ale byl svou povahou patriotický a podporoval slovanskou vzájemnost přijetím studentů z jiných slovanských zemí – Rusů, Poláků, Jihoslovanů a Bulharů.\n\nJeště v Mnichově členové spolku uvažovali o přejmenování a přijali název Svaz výtvarných umělců Mánes po malíři Josefu Mánesovi, který v Mnichově studoval v letech 1844-1847. Spolek vystoupil na obranu Mikoláše Alše, jehož propuštění z Akademie roku 1876 vyvolalo veřejné protesty, a jmenoval ho čestným předsedou.\n\nPražská Akademie výtvarných umění, která byla původně soukromým zařízením, prošla v roce 1887 důležitou reformou, kdy byli z Vídně povoláni noví učitelé, krajinář Julius Mařák a novoromantický symbolista Maxmilián Pirner. Poté se většina studentů vrátila domů a dokončila studia zde. Alfons Mucha a Karel Vítězslav Mašek odešli z Mnichova do Paříže a spolek Karel Škréta roku 1888 zanikl.\nRok 1887 je oficiálním datem založení Spolku výtvarných umělců Mánes, který byl zprvu zaměřen patrioticky, později sehrál významnou roli při podpoře moderního umění a mezinárodních kontaktů.\n\n\n\n"}
{"id": "964899", "url": "https://cs.wikipedia.org/wiki?curid=964899", "title": "Třída Sauro", "text": "Třída Sauro\n\nTřída Sauro byla třída meziválečných torpédoborců italského královského námořnictva. Celkem byly postaveny čtyři jednotky této třídy. Ve službě byly v letech 1926–1941. Všechny byly za potopeny za druhé světové války.\n\nCelkem byly postaveny čtyři jednotky této třídy, zařazené do služby v letech 1926–1927. Jednalo se o vylepšenou verzi předcházející třídy \"Sella\" se zesílenou výzbrojí (dvojité oba hlavní kanóny a trojité torpédomety). Stavbu provedly loděnice Odero v Sestri Ponente a CNQ ve Fiume.\n\nJednotky třídy \"Sauro\":\nVýzbroj tvořily čtyři 120mm kanóny ve dvoudělových věžích, dva 40mm protiletadlové kanóny, dva 13,2mm kulomety a dva trojhlavňové 533mm torpédomety. Plavidla rovněž mohla naložit až 52 min. Pohonný systém tvořily tři kotle a dvě turbíny o výkonu 36 000 hp, pohánějící dva lodní šrouby. Nejvyšší rychlost dosahovala 35 uzlů. Dosah byl 2600 námořních mil při rychlosti 12 uzlů.\n"}
{"id": "964903", "url": "https://cs.wikipedia.org/wiki?curid=964903", "title": "Lucie, větší než malé množství lásky", "text": "Lucie, větší než malé množství lásky\n\nLucie, větší než malé množství lásky je původní český muzikál z roku 2013. Je založen na písních skupiny Lucie, ale děj muzikálu nemá se skupinou samotnou nic společného. Libreto napsal Tomáš Belko a muzikál režíroval Petr Novotný . Slavnostní premiéry se uskutečnily ve dnech 31. října a 1. listopadu 2013 v Hudebním divadle Karlín .\n\n\n\n"}
{"id": "964905", "url": "https://cs.wikipedia.org/wiki?curid=964905", "title": "Saul Zaentz", "text": "Saul Zaentz\n\nSaul Zaentz (28. února 1921 − 3. ledna 2014) byl americký filmový producent. Po návratu z armády pracoval pro program jazzových koncertů Jazz at the Philharmonic. V roce 1955 získal podíl ve společnosti Fantasy Records. Později spolupracoval s režisérem Milošem Formanem. Je producentem několika jeho filmů, například \"Přelet nad kukaččím hnízdem\" (1975) a \"Amadeus\" (1984). Za oba tyto filmy získal Oscara za nejlepší film. Rovněž byl producentem dalších filmů, mezi které patří \"Nesnesitelná lehkost bytí\" (1988), \"Anglický pacient\" (1996) nebo \"Talentovaný pan Ripley\" (1999).\n"}
{"id": "964906", "url": "https://cs.wikipedia.org/wiki?curid=964906", "title": "Slovenské povstání (1848–1849)", "text": "Slovenské povstání (1848–1849)\n\nSlovenské povstání nebo slovenské dobrovolnické výpravy bylo ozbrojené vystoupení dobrovolných skupin organizovaných Slovenskou národní radou se sídlem ve Vídni na území Slovenska v období září 1848 – březen 1849 v rámci revoluce 1848–1849.\n\nZačátkem září 1848 se Ľudovít Štúr vrátil ze Záhřebu do Vídně a začal připravovat ozbrojené povstání na Horní zemi ve snaze napomoci Jelačičovu postupu, mezitím zastavenému uherskou armádou. \n\n16. září 1848 se ve Vídni na shromáždění asi 200 Slovanů pod vedením Ľudovíta Štúra, Jozefa Miloslava Hurbana a Michala Miloslava Hodži formálně utvořil nejvyšší národní revoluční a vojenský orgán slovenského národního hnutí - Slovenská národní rada (SNR). Tvořili ji krom jmenovaných ještě Bohuslav Nosák, Jaroslav Bórik, Bedřich Bloudek, František Zach a Bernard Janeček. První Slovenská národní rada byl vrcholný vnitrostátní orgán, který organizoval povstání i výkonnou moc na území Slovenska, obsazeném spojenými slovensko-rakouskými jednotkami v boji proti Maďarům. Byla prvním slovenském národním reprezentačním politickým orgánem vůbec. \n\nCentrem organizačních příprav na ozbrojené vystoupení Slováků se stala Vídeň, kde se během srpna 1848 formoval slovenský dobrovolnický sbor. Nábor ve Vídni organizovali zejména moravští radikální demokraté Bernard Janeček a Bedřich Bloudek. \n\nVedle verbování ve Vídni získali organizátoři výpravy část dobrovolníků osobními kontakty, zejména z kruhů českého a moravského studentstva, převážně z řad bývalých účastníků bojů na pražských barikádách. Tvořili nejhodnotnější a nejspolehlivější složku zářijového sboru a z jejich řad vyšla i většina těch, kteří suplovali místa důstojníků a poddůstojníků slovenského zářijového povstání. Jádro vojenských sil výpravy tvořili také dobrovolníci naverbovaní a získání agitací v Čechách a v jižních slovanských územích (Srbové, Chorvati) a dobrovolníci z řad slovenského obyvatelstva, hlavně studenti a národovci, kteří přišli z Podjavorinského kraje kraje za Hurbanem. Mezi účastníky výpravy byli i Poláci a relativně velký počet vídeňských Němců. Srbové a Chorvati kromě vojenské pomoci poskytli i dodatečnou finanční pomoc. Z území Slovenska převládali tzv. \"kopaničiari\", kterých se výdobytky březnových agrárních reforem dotkly nejméně, a malí rolníci. Ti tvořili masovou základnu povstání. Rostoucí příliv dobrovolníků z řad rolnictva, které nemělo vojenskou přípravu, přinášel však s sebou řadu problémů, které ovlivňovaly nejen materiálně technickou základnu povstání, strukturu a organizaci dobrovolnického sboru, ale i taktiku boje.\n\nNábor byl dokončen v polovině září. Do 17. září bylo naverbováno asi 500 dobrovolníků. Vídeňská vláda podporovala akci neoficiálně - poskytla železniční transport s polovičním cestovným, část zbraní a střeliva a asistenci moravských úřadů. Aby se vyhnula překážkám ze strany revolučně naladěných Vídeňáků, výpravu vydávala za sbor dělníků odcházejících na zemní práce do Bzence. Dobrovolníci cestovali neozbrojení, zbraně se převážely zvlášť. 18. září dobrovolnický sbor překročil moravsko-slovenské hranice v západní části Nitranské stolice. Začala tzv. zářijová výprava.\n\n19. září 1848 začal nástup slovenských dobrovolníků proti uherské revoluci. Ještě týž den dobrovolnické jednotky obsadily Myjavu. Na lidovém shromáždění v Myjavě Štúr vypověděl jménem Slovenské národní rady poslušnost uherské vládě a jejím úřadům a vyhlásil samostatnost (autonomii) Slovenska v rámci Uherska. Zároveň vyzýval Slováky do boje za národní a sociální práva. Hurban ve své řeči vyzval k setření hranic mezi Slovenskem a Moravou, \"lebo to všetko bola za starých časov jedna spoločná vlasť zbratrených národov slovanských\". V Myjavě se Slovenská národní rada usídlila v domě vdovy po evangelickém faráři Koléniové. Při pobytu v Myjavě došlo k incidentu se setninou císařského pluku, jehož velitel vyzval dobrovolníky aby opustili město. Povstalci však přepadli císařská kasárna a vojáky odzbrojili. Ukázalo se, že výprava bude muset čelit i císařským jednotkám, jejichž podřízenost na území Uherska nebyla jasná.\n\n22. září dobrovolnické jednotky podnikly výpravu na Brezovou pod Bradlom, kde vlivem předchozího účinkování Hurbana předpokládaly největší šance na úspěch. Příznivým se jevil i fakt, že na tam žijící kopaničáry se nevztahovaly zákony o zrušení poddanství, takže nemohli vstupem do dobrovolnického vojska nic ztratit. Povstalcům se Brezovou podařilo obsadit a dobrovolníci se zde poprvé setkali v boji s uherskými občanskými gardami, jejichž útok odrazili (tzv. bitva u Brezové pod Bradlom). Do 23. září se k dobrovolníkům přidalo z okolních obcí a měst množství lidí, takže celkový počet dobrovolníků dosáhl asi 5000 mužů. Z nich však byla řádně vyzbrojena pouze tisícovka. Ostatní byli vyzbrojeni kosami, cepy a sekerami. Jednotkám dobrovolníků velel Bloudek, jeho zástupci byli Zach a Janeček.\n\n26. září utrpěli dobrovolníci nezdar u Senice, kde povstalci nedokázali čelit palbě pravidelných jednotek a utekli. 27. září organizovali výpravu proti Staré Turé, která se odmítla podvolit Hurbanovi. Dobrovolníci v počtu asi 500 lidí byli podporovaní asi 2,5 tisíci obyvateli z okolních vesnic a kopanic. Dobrovolnické vojsko porazilo setninu pruského prince, kterou podporovalo 600-700 obyvatel Staré Turé.\nO dva dny později 28. září se setkali povstalci s jednotkami uherské domobrany a císařských vojsk u Poriadie. Lépe vyzbrojený a připravený nepřítel přinutil povstalce ustoupit. Tento neúspěch, spolu se zprávami o císařském manifestu, který stavěl výpravu mimo zákon, nakonec způsobily, že se dobrovolnické vojsko rozpadlo. Část dobrovolníků ustoupila z Uher zpět na Moravu, kde je napadly české císařské jednotky, které většinu z nich odzbrojily. Během těchto střetů padl i poslední živý celé výpravy. Uherská vláda vůdce povstání (na které byl již od května vydán zatykač) vyhlásila za vlastizrádce a 17. října je zbavila uherského státního občanství. Dopadené povstalce soudily městské soudy. Bylo vyneseno a vykonáno šest hrdelních rozsudků. Koncem října byli v Hlohovci popraveni dva studenti-povstalci Karol Holuby a Viliam Šulek. \n\n29. září se Ján Kollár ve zvláštním prohlášení distancoval od zářijové výpravy a jejích vůdců. Po návratu z nevydařené zářijové dobrovolnické výpravy do Vídně panovaly mezi členy Slovenské národní rady rozpory. Michalu Miloslavu Hodžovi nechtěli odpustit předčasný útěk z výpravy, ozvaly se i hlasy žádající přidat se na Kossuthovu stranu. Poměrem hlasů 5:3 se nakonec rozhodli pokračovat v boji po boku císaře - (Hlasování: Štúr, Hurban, Bórik, Bloudek, Zach vs. Hodža, Nosák, Janeček). Když se vídeňské revoluční masy dozvěděly, že slovenská výprava se děla s vědomím \"Kamarilly\" Josipa Jelačiče a Theodora Latoura, zavládla ve Vídni protislovanská nálada. Vídeň se pro členy SNR stala nebezpečnou, tajné noční porady se konaly v Gerlovičově kavárně, později se uchýlili do Čapkova hostince na Landstrasse. Poté, co byli konfidenti císařské policie (prostřednictvím Ľ. Dohnányho) upozorněni na možný útok vídeňských revolucionářů, se slovenští představitelé 7. října přesunuli do Prahy.\n\n7. října 1848 uveřejnil Ján Horárik v časopise \"Der Ungar\" článek, v němž žádal uherskou vládu splnit požadavky všech národností Uherska. Vyzval národnosti, aby podpořily boj Uherska za svobodu a nenaletěly politice císařského dvora zaměřené na přesvědčování, že jejich hlavním nepřítelem jsou Maďaři. 18. října 1848 v Praze vydal Jozef Miloslav Hurban výzvu k národu s názvem \"Čo kazí Slovákov\".\n\nPo porážce Jelačiče u Pákozdy 29. září se upevnily císařské síly a v prosinci 1848 císařská vojska v počtu 140 000 vojáků podnikla koncentrovaný útok na uherské revoluční vojsko. Znovu byly zformovány i oddíly slovenských dobrovolníků. Organizátoři výpravy Hurban, Štúr, Borik, Bloudek, Zach a Hodža navázali na císařský patent ze dne 7. listopadu 1848, který sliboval všem národům říše rovnoprávnost, osvobození rolnictva a konstituční práva a svobody. Povolení vydané ministerstvem války 14. listopadu umožnilo vytvoření dvou sborů. Zatímco během zářijové výpravy se udržovalo zdání, že slovenští dobrovolníci nebojují ve službách císařského dvora, tentokrát byly přímo včleněni do císařského vojska formou samostatných setnin (rot). Zpočátku bylo v hlavním sboru asi 400 dobrovolníků, na jejich ochranu bylo vyčleněno 600 císařských vojáků z českobudějovického pluku. Jednotce velel pplk. Frischeisen, dobrovolníkům velel Bloudek. Jednotka si po obsazení Čadce a Kysuckého Nového Mesta netroufala toto území udržet a vrátila se na Moravu. Po příchodu posil a převzetí velení gen. Götzem se znovu vypravili po stejné trase: Čadca, Kysucké Nové Město, Budatín, Žilina. Obyvatelstvo se k nim chovalo chladně až nepřátelsky, pokusy naverbovat další dobrovolníky byly neúspěšné. Mezi Vánocemi a novým rokem vinou dezerce klesl počet dobrovolníků na 183 mužů.\n\nV lednu až dubnu 1849 působil sbor jako pořádková síla.. Dobrovolníci odstraňovali košútovské úřady a na úřední místa dosazovali Slováky. Zakládali místní národní rady a vyvíjely národněbuditelskou práci. 2. ledna sbor dobyl Žilinu. Na velkém národním shromáždění 4. ledna vystoupili s projevy Ľudovít Štúr a Jozef Miloslav Hurban. V Turčianské stolici bylo přivítání nadšené, dařilo se i verbování. Naopak na Oravě bylo přijetí chladné, v Ružomberku také. V Liptovském Mikuláši, kde byl řečníkem Janko Kráľ, se podařilo naverbovat až čtyři setniny nováčků (jednotka pod vedením Kráľe byla o několik dní císařským komisařem rozpuštěna, neboť Kráľ chtěl bojovat více za sociální, než národní požadavky). V Banské Bystrici Štúr naverboval osm dobrovolníků, Zvolenu se vyhnul. Hurban v Brezně nepochodil, zato v Tisovci byl přijat srdečně. Hlavní část sboru pod Bloudkovým vedením postupovala z Liptova na Šariš a nakonec v polovině února 1849 dosáhla Košice.\n\nDruhá část sboru se pod Bórikovým vedením měla přesunout přes Gemer. V Gemerské stolici a v Muráni se obyvatelstvo k dobrovolníkům a císařským vojákům chovalo nepřátelsky, vojáci odpověděli násilným rekvírováním. Podžupan stolice se rozhodl mobilizovat místní občanské gardy. Občanské gardy z Revúce, Jelšavy, Ratkové, Kameňan a Plešivce o síle 450 mužů, většinou evangelíků, 26. února 1849 zaútočily na 400 slovenských dobrovolníků u Muráně a způsobily jim ztráty 16 mrtvých, 38 raněných, 60 zajatých a 180 ukořistěných zbraní, s vlastními ztrátami pouze jednoho raněného. Podle Daniela Rapanta dobrovolníky zmátla skutečnost, že gardy mluvily slovensky a dobrovolníci je pokládali za spolubojovníky, jakož i to, že místní obyvatelstvo na ně střílelo z půd a oken. Po tomto neúspěchu Borik oddíl spojil s hlavními silami.\n\nPo muráňské porážce byl 1. sbor přeorganizován. V tomto období dosahoval sílu 15 setnin po 120-160 mužích. Setninám veleli poručíci, praporům (4 setniny) setníci, kteří podléhali Bloudkovi. Tento sbor operoval na východním Slovensku v okolí Levoče, Košic a Prešova. Štúr navštívil Košice 24. února, když se tam setkal s Jonášem Záborským. Bloudek na čele asi 800 dobrovolníků dobyl Košice začátkem března. Štúr, Hurban a Hodža se v okolí Košic snažili verbovat nové dobrovolníky. Tzv. zimní výprava slovenského dobrovolnického sboru trvala od prosince do února až dubna, kdy se jednotky kvůli rozporům ve velení mezi Bloudkem a slovenskými důstojníky (Bórikovci, Kučera aj.), rozvrácené a zdemoralizované rozprchly. Bloudek postupně propustil většinu dobrovolníků a ustupoval zpět na Moravu. 29. dubna 1849 se zbytek sboru přesunul do Jablunkova na Moravě, kde se Bloudek vzdal velení. Zbytku, asi stovce organizovaných dobrovolníků, velel Kučera.\n\nDruhý samostatný sbor pronikl do Horních Uher v oblasti Myjavy. Velel mu Bernard Janeček, národní agitaci vedl Hodža. Celý sbor spadal pod velení gen. Šimuniče. Operoval na jihozápadě a jihu Slovenska. Původní plán proniknout přes Trenčianskou stolici a Ponitří do báňských měst se nepodařilo zrealizovat. V lednu a březnu 1849 se sbor věnoval výcviku a pořádkové službě v oblasti Trnavy, Senice a Leopoldova. Sbor se později účastnil obléhání Komárna. Gen. Šimunič však omezoval nábor dobrovolníků i agitační činnost, takže počet dobrovolníků nepřesáhl 1000 mužů. Začátkem března se proto Janeček vzdal velení, jeho funkci převzal Ján Francisci. Sbor se následně 26. dubna spolu s císařskými jednotkami stáhl z komárenské pevnosti nejprve do Prešpurku, při dalším přesunu 10. května z Prešpurku do Skalice větší část dobrovolníků utekla. Dobrovolnická jednotka byla ve Skalici spojena se zbytkem bývalého Bloudkova sboru. Dohromady měla 16. května 1849 asi 600 mužů. Slovenští představitelé v té době žádali vládu ve Vídni o vytvoření slovenské domobrany o síle asi 20 000 mužů.\n\nVelením dobrovolnické jednotky ve Skalici byl pověřen Slovákům nakloněný polský důstojník v rakouských službách major Henrik Lewartowski. Jednotka měla vlastní zástavu s rakouským státním znakem a stužkami ve slovenských barvách. Koncem června se jednotka přesouvala do Zadunají na pomoc rakouským jednotkám. 29. června v Rači za přítomnosti Štúra, Hurbana a Hodži složila vojenskou přísahu. Začátkem srpna se začala přesouvat na střední Slovensko s cílem obsadit důlní města. Při postupu se k ní přidalo asi 300 organizovaných dobrovolníků z Liptova. 24. srpna se jim podařilo obsadit Kremnici a do konce měsíce i ostatní středoslovenská důlní města. V první polovině září pak sbor vytlačil maďarské gardy z Gemerské stolice. V tomto období měl sbor asi 1200 mužů. Po obsazení Gemeru se přidalo asi 2500 dalších.\n\nMezitím došlo 13. srpna k porážce uherské revoluční armády v bitvě u Világoše. 20. října František Josef I. na návrh ministerské rady a ministerstva války podepsal příkaz o rozpuštění slovenského dobrovolnického sboru. Sbor se proto začal postupně přesouvat do Prešpurku, kam dorazil 10. listopadu. 21. listopadu 1849 bylo v Prešpurku slovenské dobrovolnické vojsko oficiálně rozpuštěno. Vídeňská vláda sliby dané slovenským představitelům ovšem nikdy nesplnila.\n"}
{"id": "964907", "url": "https://cs.wikipedia.org/wiki?curid=964907", "title": "Pavant", "text": "Pavant\n\nPavant je francouzská obec v departementu Aisne v regionu Hauts-de-France. Žije zde obyvatel.\n\nObec leží na jihu departementu Aisne u hranic s departementem Seine-et-Marne, zároveň tedy i u hranic regionu Hauts-de-France s regionem Île-de-France.\n\n"}
{"id": "964908", "url": "https://cs.wikipedia.org/wiki?curid=964908", "title": "Clay County (Severní Karolína)", "text": "Clay County (Severní Karolína)\n\nClay County je okres amerického státu Severní Karolína založený v roce 1861. Hlavním městem je Hayesville. Leží v západní části Severní Karolíny. Pojmenovaný je podle amerického politika a právníka Henryho Claye.\n\n\"Počet obyvatel\"\n\n"}
{"id": "964914", "url": "https://cs.wikipedia.org/wiki?curid=964914", "title": "Revoluce (seriál)", "text": "Revoluce (seriál)\n\nRevoluce (v anglickém originále Revolution) je americký postapokalyptický televizní seriál, který byl vysílán v letech 2012–2014 na americké televizní stanici NBC. Premiéra úvodního dílu 17. září 2012 měla v USA sledovanost 11,65 miliónu diváků. V Česku byl vysílán na televizní stanici Fanda.\n\nPrvní ucelené informace se fanoušci dozvěděli (zároveň s promítnutím pilotní epizody) na známém setkání Comic-Con v San Diegu v červenci 2012, kde o seriálu promluvil tvůrce Eric Kripke.\n\nDěj se odehrává 15 let po globální katastrofě, při které došlo po celém světě ke ztrátě elektrické energie. Byly narušeny fyzikální zákony a veškerá technologie přestala fungovat. Svět je ovládán několika frakcemi, které mezi sebou bojují o nadvládu.\n\n"}
{"id": "964915", "url": "https://cs.wikipedia.org/wiki?curid=964915", "title": "Alamance County", "text": "Alamance County\n\nAlamance County je okres amerického státu Severní Karolína založený 29. ledna 1849. Hlavním městem je Graham. Leží ve střední části Severní Karolíny.\n\n\"Počet obyvatel\"\n"}
{"id": "964920", "url": "https://cs.wikipedia.org/wiki?curid=964920", "title": "Podobora", "text": "Podobora\n\nPodobora je katastrální území a základní sídelní jednotka obce Chotěbuz v okrese Karviná. Leží v průměrné nadmořské výšce 250 metrů na ulici Karvinská kilometr severně od obce.\n\nPodobora (kód 652962) je také název katastrálního území o rozloze 2,392904 km.\n\nDříve se používal název Podoborce, německy Thiergarten a polsky Zwierzyniec.\n\nPrvní písemná zmínka o obci pochází z roku 1768.\n\nZápadně od Podobory leží les Obora, východně za železniční tratí teče řeka Olše. Nedaleko archeoparku stojí v lesním porostu ve svahu pět památných stromů buků lesních, nazývají se Buky u Hradiska, původně jich zde rostlo sedm. Pocházejí zhruba z počátku 20. století.\n\nV roce 1890 zde žilo v 18 domech 154 obyvatel, kteří byli polské národnosti. V roce 1991 zde žilo 113 obyvatel, o deset let později 118.\n\nSídlí zde pila a sádky. Podoborou prochází silnice I. třídy č. 67, která spojuje Chotěbuz s karvinskou místní částí Louky. Východně od obce se nachází železniční zastávka s názvem Chotěbuz, jíž prochází železniční tratě č. 320 a č. 321. Sídlem prochází cyklotrasa č. 6100 ze Stanislavic a zelená turistická trasa z Albrechtic.\n\n\n"}
{"id": "964922", "url": "https://cs.wikipedia.org/wiki?curid=964922", "title": "Catatonia", "text": "Catatonia\n\nCatatonia byla velšská alternativní rocková skupina, založená v roce 1992 v Cardiff. Hlavními autory písní pro skupinu byla zpěvačka Cerys Matthews a kytarista Mark Roberts. Své první studiové album nazvané \"Way Beyond Blue\" skupina vydala v roce 1993 u vydavatelství Blanco y Negro Records. První album nemělo prakticky žádný úspěch, druhé \"International Velvet\" (1998) se umístilo na prvním místě v žebříčku UK Albums Chart. Další album \"Equally Cursed and Blessed\" vyšlo v roce 1999 a čtvrté \"Paper Scissors Stone\" v roce 2001. Skupina se rozpadla v roce 2002.\n\n"}
{"id": "964923", "url": "https://cs.wikipedia.org/wiki?curid=964923", "title": "Katatonia", "text": "Katatonia\n\nKatatonia je švédská metalová hudební skupina, kterou v roce 1991 založili zpěvák a bubeník Jonas Renkse a kytarista Anders Nyström. Později se ve skupině vystřídalo několik dalších hudebníků (Renkse například v roce 1999 přestal hrát na bicí a nahradil jej Daniel Liljekvist; v letech 2002 až 2005 Renkse hrál také na kytaru). Své první album nazvané \"Dance of December Souls\" skupina vydala v roce 1993 a do roku 2013 jich následovalo dalších sedm.\n\n\n"}
{"id": "964926", "url": "https://cs.wikipedia.org/wiki?curid=964926", "title": "Informuji.cz", "text": "Informuji.cz\n\nInformuji.cz je jeden z největších ryze kulturních serverů na českém internetu. Portál Informuji.cz vznikl v roce 2009 jako projekt při studiu. Od té doby myšlenka \"otevřeného kulturního prostoru\", kde mají možnost propagace velcí i menší a nezávislí promotéři, uzrála do podoby kulturního magazínu. Redakci, jež zajišťuje aktuální programy kin, divadel a jiných kulturních míst, tvoří dobrovolní autoři z řad studentů a kulturních nadšenců. \n\nV roce 2012 přebralo Informuji.cz do té doby konkurenční portál Nepropasni.cz. V březnu 2013 do společnosti Informuji s.r.o. minoritně vstoupil ticketingový systém Ticketon.cz. \n\nKromě publikace recenzí a kulturních aktualit se redaktoři serveru pokoušejí proniknout i do off-line světa, kde se snaží netradičními způsoby zaujmout veřejnost a bojovat proti všednosti. \n"}
{"id": "964927", "url": "https://cs.wikipedia.org/wiki?curid=964927", "title": "Nejstarší mapy středoevropských zemí", "text": "Nejstarší mapy středoevropských zemí\n\nNejstarší mapy středoevropských zemí pochází většinou z období renesance. V této době zažívá kartografie v Evropě obrození, jehož produktem jsou mimo jiné i mapy jednotlivých zemí či regionů. Jedná se o tzv. chorografické mapy, tedy mapy malého měřítka zobrazující větší územní celky. V 16. století pak roste počet map založených na jednoduchých topografických měřeních.\nAutorem nejstarší mapy Bavorska je německý kartograf Johann Aventin. Mapa o rozměrech 48×40 cm pochází z roku 1523. Vytištění mapy technikou dřevořezu, který vytvořil Georg Appian, proběhlo v německém Landshutu. Mapa je orientována na sever. Součástí rámu jsou znaky bavorských měst. Na mapě je vyznačen (kruhem nebo obrysem) malý počet tehdejších sídel. Naproti tomu je poměrně věrně zachycen tok Dunaje. Na mapě jsou rovněž černými tečkami vyznačeny bývalé římské osady. Originál tohoto kartografického díla byl bohužel zničen v roce 1945.\nBavorský vévoda Albrecht V. pověřil v roce 1554 významného německého matematika tehdejší doby Philippa Apiana kartografickým zpracováním Bavorska. Ten po sedmi letech terénního šetření sestavil mapu o rozměrech cca 5×5 metrů a přibližném měřítku 1 : 45 000, na jejíchž základech vytvořil v roce 1568 mapu určenou pro tisk. Tato mapa o rozměrech 156×159 cm sestává ze 22 částí (43×33 cm) a její přibližné měřítko je 1 : 144 000. Původní výtisk je uložen v Městském muzeu v Ingolstadtu. Toto dílo, známé též pod označením Bairische Landtafeln 24, bylo vytištěno z dřevořezu Josta Ammana. Tiskařské bloky jsou dnes součástí sbírky Bavorského národního muzea v Mnichově.\nNěmecký teolog, pedagog a kartograf Hiob Magdeburg vytvořil v roce 1566 mapu Saska a Durynska v přibližném měřítku 1 : 220 000 o rozměrech 119×151 cm. Vážně poškozený originál je uložen v Saské zemské knihovně v Drážďanech.\nNěmecký spisovatel a kartograf Johann Criginger vytvořil v roce 1567 mapu Saska pro saského kurfiřta Augusta, který z vydáním souhlasil, až když byl z mapy odstraněn jeho portrét a erb. Za zpracování obdržel 50 zlatých. Mapu v roce 1570 zařadil do svého atlasu Theatrum Orbis Terrarum vlámský kartograf Abraham Ortelius.\nSaský zeměměřič a kartograf Matthias Öder byl v roce 1586 pověřen saským kurfiřtem Kristiánem I. zmapováním Saska. Původní skici vytvářel se svým synovcem Balthasarem Zimmermannem v měřítku 1 : 13 333 a s jižní orientací. Mapová kresba obsahovala sídla, komunikace, řeky, půdní pokryv, využití půdy, vlastnické hranice a další tematické vrstvy (hospody, mosty, mlýny, doly apod.). Bohatá textová část mj. doplňovala názvy osad, počet obyvatel osad, jména vlastníků. Původní skici byly následně redukovány na mapy v měřítku 1 : 53 333. \n\nAutorem nejstarší mapy Švýcarska je curyšský vědec Konrad Türst. Mapa byla součástí jeho zápisek z cest, které vydal pod názvem \"De situ confoederatorum descriptio\" (Popis stavu konfederace), přičemž vzdálenosti vycházejí z počtu kroků mezi městy, které Türst navštívil. Toto dílo již částečně vychází z matematických základů. Türst se totiž pokusil na základě astronomických měření určit zeměpisnou šířku města Bern. Mapa má rozměry 42×57 cm a její přibližné měřítko je 1 : 500 000.\nAegidius Tschudi, přítel známého německého učence Sebastiana Münstera, je autorem devatenáctidílné nástěnné mapy Švýcarska z roku 1538. Ta ale zdaleka nedosáhla kvalit Tüstovy mapy, především z hlediska velkých nepřesností mezi vzdálenostmi jednotlivých měst.\nMezi nejproduktivnější kartografy své doby zcela jistě patřil švýcarský teolog, historik a kartograf Johannes Stumpf. Součástí jeho díla \"Gemeiner loblicher Eydgnoſchafft Stetten Landen vnd Völckeren\"  jsou i mapy některých evropských zemí (Švýcarsko, Německo, Francie) a především 8 map švýcarských oblastí a mapa Švýcarska z dob nadvlády římského impéria. Mapy byly v roce 1548 vydány odděleně pod názvem \"Landtafeln\" a tento soubor je dnes považován za nejstarší atlasové dílo Švýcarska.\n\nK nejstarším mapám území dnešního Rakouska patří dílo Augustina Hirschvogela z roku 1542. Mapa je orientována na jih a je považována za nejstarší zobrazení Horních Rakous. \n\nVýznamný kartograf 16. století Wolfgang Lazius, který je považován za zakladatele kartografie v rakouských zemích, vytvořil mimo jiné několik map území dnešního Rakouska. V roce 1545 zhotovil tzv. \"Generální mapu Rakouska\", která se bohužel nedochovala. Jednalo se pravděpodobně o nástěnnou mapu složenou z 8 částí. Lazius je rovněž autorem map Horních Rakous, Dolních Rakous a vůbec prvního atlasového díla rakouských zemí \"Typi chorographici provinciarum Austriae\" (1561).\n\nMezi významná kartografická díla renesančního Rakouska je třeba zařadit první mapu Solnohradska z roku 1554, kterou zhotovil Marcus Secznagel, mapu Horních Rakous (1628) od Abrahama Holzwurma a rovněž dílo topografa Georga Matthäuse Vischera. \n\nJako nejstarší tištěná mapa Čech je označována Klaudiánova mapa, kterou vydal roku 1518 mladoboleslavský lékař Mikuláš Klaudián. Mapa je orientovaná jižně, na rozdíl od severně orientované Crigingerovy mapy z roku 1568. Další známá kartografická díla, která zobrazují území Čech, pochází z této doby mj. od Pavla Aretina nebo Johanna Georga Vogta.\n\nMatematik a astronom Pavel Fabricius je autorem nejstarší mapy Moravy. Mapa Moravia marchionatus jako první z českých kartografických děl obsahuje geografickou síť na rámu a značkový klíč.\nNeméně významným kartografickým dílem je Komenského mapa Moravy z roku 1624 (v českých zemích vyšla poprvé až v roce 1677), kterou vytvořil jeden z největších českých filosofů a spisovatelů Jan Amos Komenský.\n\nNejstarší mapa Slezska pochází z roku 1561 a jejím autorem je slezský pedagog Martin Helwig. Helwigova mapa Slezska je orientovaná na jih a zachycuje území celého tehdejšího Slezska a Lužice.\n"}
{"id": "964929", "url": "https://cs.wikipedia.org/wiki?curid=964929", "title": "Darina Lehotská", "text": "Darina Lehotská\n\nDarina Lehotská (28. ledna 1922, Kremnica – 12. února 1990, Bratislava) byla slovenská archivářka, historička a vysokoškolská pedagožka.\n\nV letech 1941–1945 studovala historii a češtinu na Filozofické fakultě Univerzity Komenského v Bratislavě, kde v roce 1946 získala doktorát z filozofie (PhDr.). V roce 1958 se habilitovala na docentku pomocných věd historických a v roce 1967 jí byla udělena vědecká hodnost kandidátky historických věd (CSc.). Z politických důvodů se nemohla stát univerzitní profesorkou.\n\nPo ukončení studia pracovala v Archivu města Bratislavy, kde pracovala v letech 1945–1955. Zároveň přednášela od roku 1950 archivnictví na Filozofické fakultě UK, kde v letech 1955–1987 působila zpočátku jako odborná asistentka Katedry československých dějin a archivnictví, později jako docentka. Její pedagogická činnost byla zaměřena zejména na archivnictví a diplomacii, ale věnovala se i ostatním pomocným historickým vědám.\n\nVědeckým zaměřením doc. Lehotské byla zejména městská kancelář a dějiny Bratislavy. Kromě toho publikovala i poznatky z dějin ostatních Slovenských míst, z regionálních dějin a podílela se na vydávání archivních dokumentů a vysokoškolských učebnic. Svou vědeckou a pedagogickou činností ovlivnila několik generací slovenských archivářů a historiků.\n\n\n\n"}
{"id": "964930", "url": "https://cs.wikipedia.org/wiki?curid=964930", "title": "Jetset Records", "text": "Jetset Records\n\nJetset Records bylo americké nezávislé hudební vydavatelství se sídlem v New Yorku. Založila jej v roce 1996 Shelley Maple a prvním vydaným titulem byla reedice alba německé garagerockové skupiny The Golden Lemons. Později společnost vydávala řadu alb různých nezávislých umělců, jako například Firewater, Sun Kil Moon a Mogwai.\n\n"}
{"id": "964931", "url": "https://cs.wikipedia.org/wiki?curid=964931", "title": "Prietrž", "text": "Prietrž\n\nPrietrž ( ) je obec v okrese Senica v Trnavském kraji na západním Slovensku. V obci s rozlohou 2469 hektarů žije obyvatel. První písemná zmínka o obci pochází z roku 1262.\n\nV letech 1805 - 1815 byl správcem katolické fary v Prietrži i kněz a spisovatel Jozef Ignác Bajza.\n\n"}
{"id": "964933", "url": "https://cs.wikipedia.org/wiki?curid=964933", "title": "Děvana Mírová", "text": "Děvana Mírová\n\nDěvana Mírová–Matašovská (* 14. ledna 1922 Praha, Československo) je česká keramička. Studovala u Josefa Kaplického a Otto Eckerta. Tvoří keramické objekty, nádoby či vázy malých rozměrů. Autorsky se též podílela na velkorysých keramických realizacích pro architektonické stavby (například československý pavilón na výstavě Expo 67 v kanadském Montréalu nebo výzdoba televizního vysílače na Ještědu). Spolu s keramičkami Lýdií Hladíkovou a Marií Rychlíkovou vyzdobily svými výtvory okolí pražské stanice metra Invalidovna.\n"}
{"id": "964936", "url": "https://cs.wikipedia.org/wiki?curid=964936", "title": "Instinct Records", "text": "Instinct Records\n\nInstinct Records je americké hudební vydavatelství se sídlem v New Yorku specializující se na elektronickou hudbu. Své první úspěchy zaznamenalo počátkem devadesátých let, kdy vydávalo nahrávky hudebníka jménem Moby. Ten v té době své nahrávky vydával pod několika různými jmény, aby se zdálo, že vydavatelství vydává alba více umělců. Vydavatelství je vlastníkem několika dalších menších společností, jako například Evolver, Instinct Ambient, Kickin Records USA, Liquid Music, Shadow Records a Sonic Records. Rovněž vydávalo alba dalších umělců, mezi které patří Prototype 909, Sarah Cracknell, Rasputina a Drum Club.\n"}
{"id": "964939", "url": "https://cs.wikipedia.org/wiki?curid=964939", "title": "Římskokatolická farnost Želina", "text": "Římskokatolická farnost Želina\n\nŘímskokatolická farnost Želina (lat. \"Sehlavia\") je zaniklé územní společenství římských katolíků v Želině a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost byla založena roku 1283. V některých katalozích se uvádí, že v místě byla již od roku 1584 expozitura k farnosti Radonice, nicméně duchovní správu v místě většinou zajišťovali minorité z kláštera v Kadani. O kanonicky zřízené expozituře lze hovořit až od roku 1761, kdy se začala stavět fara a expozitura byla úředně deklarována. Matriky jsou vedeny od roku 1784.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964941", "url": "https://cs.wikipedia.org/wiki?curid=964941", "title": "Duke Street Records", "text": "Duke Street Records\n\nDuke Street Records bylo kanadské nezávislé hudební byfabatelství. Založil jej Andrew Hermant v roce 1984 a svou činnost ukončilo o deset let později. Po zániku společnosti práva na nahrávky převzal Universal Music Group.\n\nVydavatelství vydávalo nahrávky širokého spektra žánrů od hudebníků, jako byli například Art Bergmann, The Front, Jane Siberry, FM, Rik Emmett, Willie P. Bennett, Rob McConnell, Scott Merritt, Chalk Circle, Valdy, Manteca, Don Ross a Barbara Lynch.\n\nHermant v roce 1995 věnoval celý svůj archiv související s Duke Street Records do Kanadské národní knihovny. Vedle více dvou tisíc magnetofonových pásků obsahuje mnoho textových záznamů, propagačních materiálů a fotografií.\n"}
{"id": "964946", "url": "https://cs.wikipedia.org/wiki?curid=964946", "title": "Back Porch Records", "text": "Back Porch Records\n\nBack Porch Records je americké hudební vydavatelství vlastněné společností Universal Music Group. Vzniklo v roce 1997 a věnuje se vydávání nahrávkek z žánrů americana a roots rock. Mezi umělce, kteří zde vydávali své nahrávky, patří například Alejandro Escovedo, Van Morrison, Rosanne Cash nebo Carrie Rodriguez.\n"}
{"id": "964953", "url": "https://cs.wikipedia.org/wiki?curid=964953", "title": "Knoxville (Tennessee)", "text": "Knoxville (Tennessee)\n\nKnoxville je město v okrese Knox County ve státě Tennessee ve Spojených státech amerických. Osídleno bylo v 1786 a oficiálně vzniklo roku 1791.\n\nV roce 2012 zde žilo 182 200 obyvatel. S celkovou rozlohou 269,8 km² byla hustota zalidnění 701 obyvatel na km².\n\nPočínaje rokem 2009 se zde koná hudební festival zaměřený na nezávislou hudbu Big Ears Festival, na němž během pozdějších let vystupovali například John Cale, Adrian Belew, Philip Glass, Terry Riley a Steve Reich.\n\nZdroj Sister Cities International:\n\n"}
{"id": "964954", "url": "https://cs.wikipedia.org/wiki?curid=964954", "title": "Knoxville", "text": "Knoxville\n\nNázev Knoxville má několik obcí ve Spojených státech amerických:\n\n"}
{"id": "964958", "url": "https://cs.wikipedia.org/wiki?curid=964958", "title": "Big Ears Festival", "text": "Big Ears Festival\n\nBig Ears Festival je hudební festival konaný v Knoxville v Tennessee specializující se na experimentální a nezávislou hudbu. Pořádá jej společnost AC Entertainment a jeho první ročník se konal v únoru 2009. Vystoupili zde například Antony and the Johnsons, Michael Gira, Philip Glass, Jon Hassell a mnoho dalších. Druhý ročník se konal v březnu 2010 a vedle jiných zde vystoupili například Terry Riley, Adrian Belew, Tim Hecker a skupina Dirty Projectors. Další ročník se měl konat v první polovině roku 2011, nakonec byl přeložen na později a následně úplně zrušen. Další ročník se bude konat v březnu 2014 a mezi hlavními vystupujícími jsou Steve Reich, Jonny Greenwood, Julia Holter, skupina Television a další.\n\n"}
{"id": "964960", "url": "https://cs.wikipedia.org/wiki?curid=964960", "title": "Kostelec (Těrlicko)", "text": "Kostelec (Těrlicko)\n\nKostelec základní sídelní jednotka obce Těrlicko v okrese Karviná. Leží na katastrálním území Horní Těrlicko, východně od vodní nádrže Těrlicko, jižně od Dolního Těrlicka a západně od Stanislavi. \n\nKostelec se s rozlohou 1,63 km² nachází v průměrné nadmořské výšce 350 metrů, stojí zde les Kostelec a protéká tudy říčka Bučina. Jižně vede silnice I. třídy č. 11, prochází prochází tudy modře značená turistická trasa od přehrady do Stanislavic a cyklotrasa č. 6100 z Koňákova k přehradě.\n\nV roce 1991 zde žilo 108 lidí, o deset let později 134.\n\n"}
{"id": "964968", "url": "https://cs.wikipedia.org/wiki?curid=964968", "title": "Vodní elektrárna Sigalda", "text": "Vodní elektrárna Sigalda\n\nVodní elektrárna Sigalda je vodní elektrárna na Islandu v blízkosti Sprengisanduru. Stavěna byla v letech 1973 a 1977 firmou Landsvirkjun. Elektrárna je řízena pracovníky vodní elektrárny Hrauneyjafoss. Napájena je vodou z nádrže Sigöldulón, kterou tvoří řeka Tungnaá.\n"}
{"id": "964969", "url": "https://cs.wikipedia.org/wiki?curid=964969", "title": "Rockpalast", "text": "Rockpalast\n\nRockpalast je německý televizní program, vysílaný od roku 1974 na WDR. Jeho zakladatelem byl Peter Rüchel, který rovněž pracuje jako jeho producent. Jde o program, ve kterém se vysílají koncertní vystoupení převážně rockových, ale také jazzových hudebníků. Během dlouholeté existence pořadu zde vystoupili například Golden Earring, Mike Oldfield, R.E.M. nebo Johnny Winter.\n"}
{"id": "964972", "url": "https://cs.wikipedia.org/wiki?curid=964972", "title": "Padánie", "text": "Padánie\n\nPadánie je oblast na severu Itálie, v povodí řeky Pádu. V regionu je činné silné hnutí za autonomii nebo úplnou nezávislost, které vede italská parlamentní strana Liga Severu (její oficiální noviny se jmenují \"La Padania\"). \n\nPadánii tvoří regiony Lombardie, Benátsko, Piemont, Emilia-Romagna, Ligurie, Furlánsko-Julské Benátsko, Tridentsko-Horní Adiže a Údolí Aosty. Má rozlohu 120 243 km² a zhruba 27,5 milionu obyvatel. Liga Severu plánuje také připojení Toskánska, Umbrie a Marche, pak by země měla 161 076 km² a necelých 34 milionů obyvatel. \n\nTermín \"Padánie\" se poprvé objevil v roce 1975, kdy jej použil Guido Fanti, guvernér regionu Emilia-Romagna (člen PCI). V roce 1991 vznikla Liga Severu, poukazující na to, že ekonomicky rozvinutý sever Itálie odvádí do centrální pokladny víc prostředků než dostává. Programem strany se proto stal požadavek na decentralizaci země. \n\nV roce 1996 byla v Benátkách vyhlášena samostatnost federativní republiky Padánie, která však nevešla v platnost. Americký politolog Robert Putnam podpořil nezávislost Padánie poukazem na to, že sever Itálie byl tvořen nezávislými městskými státy, takže má demokratickou tradici na rozdíl od jihu, který byl ovládán papežským státem a bourbonskými panovníky.\n\nSymbolem Padánie je \"Alpské slunce\" (zelená šesticípá hvězda v kruhu), jako hymna se používá sbor z Verdiho opery Nabucco \"\"Va, pensiero\"\".\n\n"}
{"id": "964973", "url": "https://cs.wikipedia.org/wiki?curid=964973", "title": "Na Bystrém", "text": "Na Bystrém\n\nNa Bystrém je základní sídelní jednotka obce Trojanovice v okrese Nový Jičín. Rozloha sídla, které leží v průměrné nadmořské výšce 490 metrů, činí 7,28 km. Severní částí protéká řeka Bystrá a jižně Murasův potok. Lokalitou vede žlutá značená turistická trasa \n\nNa počátku 18. století zde na říčce Bystré stály hamr, valcha, mlýn a pila. \n\nV roce 1991 zde žilo 348 lidí, o deset let později 367.\n\n"}
{"id": "964974", "url": "https://cs.wikipedia.org/wiki?curid=964974", "title": "Římskokatolická farnost Prunéřov", "text": "Římskokatolická farnost Prunéřov\n\nŘímskokatolická farnost Prunéřov (lat. \"Brunnersdorfium\") je zaniklé územní společenství římských katolíků v Prunéřově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nTzv. \"stará farnost\" pochází z neznámého roku. Matriky jsou vedeny od roku 1611.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Kadaň.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "964978", "url": "https://cs.wikipedia.org/wiki?curid=964978", "title": "Alfonso Vilallonga", "text": "Alfonso Vilallonga\n\nAlfonso Vilallonga nebo také Alfonso de Vilallonga (* 22. srpen 1960 Barcelona) je španělský hudební skladatel, aranžér, hudebník a zpěvák. Jeho strýcem byl spisovatel José Luis de Vilallonga. Svou kariéru zahájil po ukončení studií na Berklee College of Music v Bostonu. Složil například hudbu pro filmy \"Můj život beze mne\" (2003), \"Transsibiřský expres\" (2008), \"\" (2012) a \"Ayer no termina nunca\" (2013).\n\n"}
{"id": "964979", "url": "https://cs.wikipedia.org/wiki?curid=964979", "title": "Smrečiny", "text": "Smrečiny\n\nSmrečiny nebo Smrečinský vrch ( , 2068 m n. m.) je hora v Západních Tatrách na slovensko-polské státní hranici. Nachází se v hlavním hřebeni mezi Veľkou Kamenistou (2127 m), která je oddělena Hlinským sedlem (1913 m), a Poľskou Tomanovou (1977 m), která je oddělena Smrečinským sedlem (1799 m). Severozápadním směrem vybíhá z hory rozsocha zvaná Skrajny Smerczyński Grzbiet, další rozsocha pojmenovaná Pośredni Smerczyński Grzbiet vybíhá stejným směrem z hřebene mezi vrcholem a Smrečinským sedlem. Též na jihovýchod je vysunut krátký výběžek, který je sevřen mezi Hlinský žľab a Široký žľab.\n\n\n\n"}
{"id": "964981", "url": "https://cs.wikipedia.org/wiki?curid=964981", "title": "Vodní elektrárna Hrauneyjafoss", "text": "Vodní elektrárna Hrauneyjafoss\n\nVodní elektrárna Hrauneyjafoss \"(islandsky Hrauneyjafosstöð)\" je vodní elektrárna na Islandu napájena řekou Tungnaá. Postavena byla v roce 1981. Z elektrárny jsou řízeny další dvě elektrárny a sice Vatnsfell a Sigalda. S kapacitou 210 MW se jedná o třetí nejvýkonnější elektrárnu v zemi.\n"}
{"id": "964982", "url": "https://cs.wikipedia.org/wiki?curid=964982", "title": "Pod Javorníkem", "text": "Pod Javorníkem\n\nPod Javorníkem je základní sídelní jednotka obce Trojanovice v okrese Nový Jičín. Sídlo o rozloze 6,4 km² se nachází jihozápadně od Frenštátu pod Radhoštěm a západně od Trojanovic. Leží mezi říčkou Rokytná a Myslíkovským potokem v průměrné nadmořské výšce 465 metrů. Jihozápadně stojí vrch Na Kopci s 498 metry, kilometr východně leží Velký Javorník (917 m), východně bývalý důl Frenštát a jihozápadně Malý Javorník (838 m).\n\nSídlo stojí západně od silnice I. třídy č. 58, západní částí prochází modře značená turistická trasa.\n\nV roce 1991 zde žilo 264 lidí, o deset let později 282.\n\n"}
{"id": "964983", "url": "https://cs.wikipedia.org/wiki?curid=964983", "title": "Some Bizzare Records", "text": "Some Bizzare Records\n\nSome Bizzare Records je britské nezávislé hudební vydavatelství, které v roce 1981 založil Stevo Pearce. První nahrávkou, kterou vydavatelství vydalo, byla kompilace \"Some Bizzare Album\". Byly zde nahrávky v té době mladých nezávislých kapel, jako například Depeche Mode, Soft Cell a The The. Později společnost vydávala i klasická alba interpretů, jako byli například Marc Almond, Cabaret Voltaire, Satanicpornocultshop, The Grid nebo Pedro INF.\n\n"}
{"id": "964984", "url": "https://cs.wikipedia.org/wiki?curid=964984", "title": "Vodní elektrárna Búrfell", "text": "Vodní elektrárna Búrfell\n\nVodní elektrárna Búrfell (islandsky Búrfellsstöð nebo Búrfellsvirkjun) je vodní elektrárna na Islandu. Postavena byla v letech 1966-1969 firmou Landsvirkjun. Napájena je vodou z řeky Þjórsá. S výkonem 270 MW se jednalo až do roku 2008 o nejvýkonnější elektrárnu v zemi.\n"}
{"id": "964986", "url": "https://cs.wikipedia.org/wiki?curid=964986", "title": "Crammed Discs", "text": "Crammed Discs\n\nCrammed Discs je belgické nezávislé hudební vydavatelství. Založil jej v roce 1981 avantgardní hudebník Marc Hollander, člen skupiny Aksak Maboul. Věnuje se vydávání experimentální hudby, elektronické hudby, world music, rocku i popu. Za dobu své existence vydalo více než pět set titulů. Mezi umělce, kteří zde vydávali svá alba, patří například Hector Zazou, Arto Lindsay, John Lurie nebo Fred Frith. V roce 2004 byla společnost oceněna cenou WOMEX.\n\n"}
{"id": "964987", "url": "https://cs.wikipedia.org/wiki?curid=964987", "title": "Újezdský Špičák", "text": "Újezdský Špičák\n\nÚjezdský Špičák (348 m n. m.) je vrch v okrese Litoměřice Ústeckého kraje, v CHKO Kokořínsko. Leží asi 2 km vsv. od vsi Újezd na příslušném katastrálním území.\n\nSamotný suk leží na severozápadním konci hřbítku, pozvolna stoupajícího od jihovýchodu. Severní a západní svahy vrchu prudce spadají do rozvětveného údolí s rozptýlenými pískovcovými skalami. Převýšení vrcholu nad údolním dnem je 50 metrů.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Brocenská pahorkatina a Lomské části.\nAutomobilem se dá nejblíže dojet do osady Bylochov. Lesní cesty vedou jen kolem vrchu, zejména údolím. Na vrchol nevede žádná cesta.\n"}
{"id": "964988", "url": "https://cs.wikipedia.org/wiki?curid=964988", "title": "Abandoned Places", "text": "Abandoned Places\n\nAbandoned Places je série dvou počítačových her vytvořených maďarskou společností ArtGame pro platformy Amiga a DOS. O vydání se postaraly firmy Electronic Zoo (první díl) a International Computer Entertainment (druhý díl).\n\nOba díly žánrově spadají do RPG a odehrávají se ve fantasy prostředí. Vyšly v éře „dungeonů“ na začátku 90. let 20. století, kdy byl tento druh her rozšířený. Společně se sérií \"Ishar\" a hrou \"\" šlo o první hry s rozsáhlým a propracovaným venkovním prostředím, což nebylo v té době u her tohoto typu obvyklé. Boje neprobíhaly na tahy, ale v reálném herním čase (tzv. Real Time). Zejména druhý díl se v ostatních parametrech dal přirovnat ke klasice podžánru dungeonů, hře \"Dungeon Master\".\n\n\n"}
{"id": "964989", "url": "https://cs.wikipedia.org/wiki?curid=964989", "title": "Koválov", "text": "Koválov\n\nKoválov ( ) je obec na Slovensku v okrese Senica. Žije zde obyvatel. První písemná zmínka o obci pochází z roku 1392.\n\nV obci je římskokatolický kostel sv. Ondřeje z roku 1561 a kaple sv. Anny z roku 1846. V obci působí dechová hudba a akordeónového kvinteto.\nKoválov je obec na západním Slovensku, vzdálená 10 km od okresního města Senica, 2 km od lázní Smrdáky. Katastr obce je kopcovitý, jen malá část je rovinatá. Nadmořská výška v obci je 210 m n. m. Povrch obce tvoří třetihorní jíly a pískovce s nánosy čtvrtohorní spraše a částečně vátými písky. Na severu a jihu pokrývá katastr obce listnatý les, na obecním hřbitově a v okolí kaple sv. Anny rostou tzv. staleté lípy.\n\nPrvní písemná zmínka o obci pochází z roku 1392, kdy obec patřila k hradu Branč. Později, zhruba od poloviny 15. století, byla součástí šaštínského panství.\n\n"}
{"id": "964990", "url": "https://cs.wikipedia.org/wiki?curid=964990", "title": "Psycho Circus", "text": "Psycho Circus\n\nPsycho Circus je 18 studiové album americké rockové skupiny Kiss. Vydáno bylo v roce 1998 a nahrávání se po 18 letech (od alba Unmasked) zúčastnily všichni čtyři původní členové a to v původních maskách a kostýmech.Album bylo přijato nadšeně a během prvního týdne se prodalo 110.000 kusů,čímž se stalo zlatým albem.\n\n\n\nAlbum\n\n\"Psycho Circus\"\n\"We Are One\"\n\"You Wanted the Best\"\n"}
{"id": "964992", "url": "https://cs.wikipedia.org/wiki?curid=964992", "title": "Nude Records", "text": "Nude Records\n\nNude Records bylo britské nezávislé hudební vydavatelství se sídlem v Londýně, které v roce 1991 založil Saul Galpern. Mezi umělce, kteří zde vydávali své nahrávky, patří například Goya Dress, Suede, Black Box Recorder nebo Geneva. Poté, co v roce 2001 vydavatelství ztratilo distribuční smlouvu se Sony, začalo se rozpadat.\n\n"}
{"id": "964994", "url": "https://cs.wikipedia.org/wiki?curid=964994", "title": "Petr Krčál", "text": "Petr Krčál\n\nPetr Krčál (* 20. srpna 1964 Velké Meziříčí) je český politik a sociální pedagog, krátce ministr práce a sociálních věcí ČR ve druhé Babišově vládě (od června do července 2018), v letech 2016 až 2017 postupně náměstek ministryně práce a sociálních věcí ČR a ministra pro lidská práva, rovné příležitosti a legislativu ČR, v letech 2008 až 2016 radní a zastupitel Kraje Vysočina, bývalý radní a zastupitel obce Polnička na Žďársku, člen ČSSD.\n\nPo absolvování Středního odborného učiliště strojírenského ve Žďáru nad Sázavou pracoval v letech 1979 až 1986 jako technik ve Ždárských strojírnách a slévárnách Žďár nad Sázavou. V letech 1986 až 1988 si doplnil maturitu na oboru strojní zpracování kovů na středním odborném učilišti elektrotechnickém. V roce 1989 si dodělal ještě půlroční kurz psychologie, sociologie, politologie a řízení podniku.\n\nPo sametové revoluci pak mezi lety 1989 až 1996 předsedal Koordinačnímu centru Mládí Vysočiny Žďár nad Sázavou. V roce 1998 začal soukromě podnikat v oblasti ekonomického a organizačního poradenství. Působil rovněž jako asistent poslance za ČSSD Karla Černého. V letech 2003 až 2007 byl tajemníkem náměstka ministra obrany ČR a poradcem ministra obrany ČR.\n\nMezi roky 2003 až 2007 získal i vysokoškolské vzdělání, a to v oboru sociální pedagogika na Univerzitě Tomáše Bati ve Zlíně a na Institutu mezioborových studií Brno. V letech 2007 až 2009 přidal navíc obor andragogika a řízení lidských zdrojů na Univerzitě Jana Amose Komenského v Praze. V červenci 2018 bylo odhaleno plagiátorství v Krčálově bakalářské práci, a následně rovněž plagiátorství v diplomové práci.\n\nPetr Krčál je ženatý a má tři dcery.\n\nTěsně před listopadem 1989 vstoupil do KSČ, podle svých slov kvůli práci s mládeží. Od roku 1996 je členem ČSSD, kde působil jako tajemník a později předseda Okresního výkonného výboru ČSSD Žďár nad Sázavou, v letech 2009–2013 byl statutárním místopředsedou Krajského výkonného výboru ČSSD Kraje Vysočina. Od roku 2013 je předsedou Krajského výkonného výboru ČSSD Kraje Vysočina. V letech 2012–2014 byl také členem Předsednictva ČSSD.\n\nDo politiky se pokoušel vstoupit, když v komunálních volbách v roce 1998 kandidoval za ČSSD do Zastupitelstva obce Polnička v okrese Žďár nad Sázavou, ale neuspěl. Podařilo se mu to až v komunálních volbách v roce 2002. Mandát zastupitele obce obhájil v komunálních volbách v roce 2006 jako člen ČSSD na kandidátce subjektu \"Sdružení nezávislých 2006 \". V komunálních volbách v roce 2010 kandidoval jako člen ČSSD na kandidátce subjektu \"Sdružení pro Polničku\", ale neuspěl. Působil také jako radní obce a angažoval se ve Finančním výboru Zastupitelstva obce Polničky.\n\nDo vyšší politiky vstoupil, když byl v krajských volbách v roce 2008 zvolen za ČSSD do Zastupitelstva Kraje Vysočina a vzápětí i radním kraje pro sociální oblast, protidrogovou prevenci a multikulturní spolupráci. Mandát krajského zastupitele obhájil v krajských volbách v roce 2012 a opět byl zvolen radním kraje, tentokrát pro oblast sociálních věcí a prorodinné politiky. Angažoval se také jako člen Rady hospodářské a sociální dohody Kraje Vysočina. 10. září 2016 rezignoval na mandát krajského radního a krajského zastupitele v souvislosti se svým jmenováním náměstkem ministryně práce a sociálních věcí. V krajských volbách v říjnu 2016 opět kandidoval za ČSSD a získal mandát v Zastupitelstvu Kraje Vysočina, na mandát však rezignoval ještě před ustavujícím jednáním zastupitelstva 1. listopadu 2016.\n\nVe volbách do Poslanecké sněmovny PČR v roce 2013 kandidoval za ČSSD v Kraji Vysočina, ale neuspěl.\n\nV lednu 2014 se stal kandidátem ČSSD na post ministra práce a sociálních věcí v případné vládě Bohuslava Sobotky, avšak záhy se vzdal nominace kvůli vážným osobním důvodům. Novou ministryní práce a sociálních věcí se pak stala Michaela Marksová-Tominová. Ta jej od 1. srpna 2016 jmenovala svým politickým náměstkem. V lednu roku 2017 přešel z pozice politického náměstka na ministerstvu práce a sociálních věcí na politického náměstka mínistra pro lidská práva, rovné příležitosti a legislativu, kde působil do prosince 2017.\n\nDne 18. května 2018 jej schválilo předsednictvo ČSSD jako kandidáta na post ministra práce a sociálních věcí ČR v menšinové vládě s hnutím ANO a dne 27. června 2018 jej prezident Miloš Zeman do této vlády jmenoval. Dne 17. července 2018 pak v návaznosti na pochybnosti ohledně své bakalářské práce oznámil rezignaci na ministerský post, prezident ji přijal o den později. Dne 19. července 2018 pak rezignoval na veškeré stranické funkce.\n\nV červenci 2018 přinesl zpravodajský server Seznam zprávy zjištění řady podobností textu bakalářské práce Petra Krčála s odbornými publikacemi a dalšími pracemi. Stalo se tak pouhý týden poté, co v návaznosti na zjištění plagiátorství ve dvou diplomových pracích, oznámila svoji rezignaci na post ministryně spravedlnosti Taťána Malá.\n\nZkoumání Krčálovy bakalářské práce, kterou obhájil v roce 2007 na Institutu mezioborových studií Univerzity Tomáše Bati ve Zlíně, probíhalo ve dvou fázích. Nejprve pracovníci Seznamu využili specializovaný program na kontrolu plagiátů, který v Krčálově práci nalezl podobnost ve 14 % textu. Následně byl text bakalářské práce podroben ruční analýze, při které pracovníci Seznamu zadávali pasáže z Krčálovy práce do internetových vyhledávačů; tímto způsobem byly zjištěny další podobnosti.\n\nKrčálová bakalářská práce na téma \"\"Mládež a volný čas\"\" vykazuje největší shodné množství textu s bakalářskou prací \"\"Instituce volnočasových aktivit pro eliminaci patologických jevů u dětí a mládeže\"\", která byla obhájena o rok dříve, taktéž na Institutu mezioborových studií. Na celkem 25 stranách textu Krčál uvádí text identický s dřívější prací, či text uvádí pouze s pozměněným rodem. Ve zmiňovaných pasážích se shodují rovněž citace pod čarou, které mají pouze pozměněn údaj data jejich citování. Shodné pasáže jsou v největší míře koncentrovány do úvodu práce, ovšem i v dalších částech lze nalézt výrazné podobnosti či např. zcela identický diagram. V práci se taktéž nachází řada neocitovaných odstavců z odborných knih, které tak Krčál \"de facto\" vydává za svoje originální myšlenky.\n\nMinistr odmítl nabídku reportérů Seznamu na prezentaci shodných pasáží a uvedl, že na práci pracoval dlouho a čerpal v ní hlavně ze svých zkušeností, dále se odvolal na vedoucího své bakalářské práce slovy: \"„Měl jsem přísného vedoucího a ten mě za můj přístup pochválil. Věřím jeho posudku.“\" Vedoucí Krčálovy bakalářské práce František Vízdal v posudku k práci uvedl, že předmětná práce byla nadprůměrná a ocenil Krčála, že \"„pracoval samostatně, odpovědně, iniciativně a s entuziasmem.”\" Krčálova bakalářská práce byla ohodnocena stupněm A.\n\nNa Krčálovu práci se následně zaměřili také experti na odhalování plagiátů z Vysoké školy ekonomické. Dle jejich zjištění je v práci opsáno 40 stran, přičemž celkový rozsah práce včetně příloh je 84 stran, z toho 65 stran textu. Práci označují jako \"mix cizích zdrojů\" a uvádí: \"\"Jedná se tedy o jistou formu plagiátorství.“\"\n\nKrčál v návaznosti na tato zjištění svolal tiskovou konferenci na které oznámil svou rezignaci na funkci ministra práce a sociálních věcí. Předseda ČSSD a 1. místopředseda vlády Jan Hamáček pak oznámil, že Krčála na ministerském postu nahradí Jana Maláčová.\n\nV červenci 2018, po Krčálově rezignaci na ministerský post, bylo odhaleno plagiátorství v jeho diplomové práci s názvem \"\"Volný čas dospělých\"\", kterou vypracoval v roce 2009 na soukromé Univerzitě Jana Amose Komenského v Praze. Prvních 17 stran Krčálovy diplomové práce je zcela identických s jeho dříve vypracovanou problematickou bakalářskou prací. Krčál pouze v některých formulacích obsahujících slovo \"bakalářská\" nahradil slovem \"diplomová\", avšak nedokonale, neboť v některých částech diplomové práce se stále objevují variace slova \"bakalářská\". V práci se také objevují stejné nedokonalosti jako: \"\"Ve své bakalářské práce chci najít odpověď...\" a upravená diplomová verze: \"\"Ve své diplomové práce chci najít odpověď...\"\".\n\nDle vyjádření univerzity podle dochované studijní dokumentace Krčál studoval úspěšně a diplomovou práci, která splnila všechny formální náležitosti, obhájil řádně. V době obhajoby Krčálovy práce univerzita nepoužívala antiplagiátorský systém, začala ho používat až v roce 2012.\n"}
{"id": "964996", "url": "https://cs.wikipedia.org/wiki?curid=964996", "title": "Celluloid Records", "text": "Celluloid Records\n\nCelluloid Records je americké hudební vydavatelství, které v roce 1976 založil Jean Georgakarakos. Věnovalo se převážně experimentální hudbě. Počátkem osmdesátých let se Georgakarakos spojil s producentem a hudebníkem Billem Laswellem, který se později stal hlavním producentem většiny nahrávek této společnosti. Vydavatelství zaniklo v roce 1989, ale roku 2010 bylo obnoveno. Své nahrávky zde vydávali například James Chance, Mory Kanté, Modern Guy nebo Youssou N'Dour.\n\n"}
{"id": "964997", "url": "https://cs.wikipedia.org/wiki?curid=964997", "title": "Ostredok (Západní Tatry, 2050 m)", "text": "Ostredok (Západní Tatry, 2050 m)\n\nOstredok (též Prostredná Magura, , 2050 m n. m.) je hora v Západních Tatrách na Slovensku. Nachází se v hřebeni Otrhance, který vybíhá jižním směrem z Hrubého vrchu (2137 m). Leží mezi Vyšnou Magurou (2095 m) na severu a Nižnou Magurou (1920 m) na jihu. Vyšná Magura je oddělena Rysím sedlem (2030 m). Západní svahy hory spadají do Jamnícké doliny, východní do Račkové doliny. Ostredok je budován převážně granodioritem. Směrem k Vyšné Maguře je hřeben rozťat podélným příkopem. Na úbočích hory se vyskytuje kamzík.\n\n\n"}
{"id": "964998", "url": "https://cs.wikipedia.org/wiki?curid=964998", "title": "Slovenské učené tovarišstvo", "text": "Slovenské učené tovarišstvo\n\nSlovenské učené tovarišstvo ( ) nebo také Tovarišstvo literného umenia nebo starší Učené slovenské tovarišstvo byl spolek, který sdružoval přívržence Bernolákovců na celém Slovensku a šířil slovenský jazyk a literaturu. Byl založen v roce 1792 v Trnavě jako výsledek národních snah o kulturní a osvětové pozvednutí Slováků. Mezi členy a hlavní osobnosti spolku patřili Anton Bernolák, Juraj Fándly, Jozef Ignác Bajza, Ján Hollý, Alexander Rudnay a další.\n\nAnton Bernolák a Juraj Fándly se snažili o vytvoření takové společnosti, která by vydávala i osvětové a vzdělávací díla. Tou bylo právě Slovenské učené tovaryšstvo, jehož úkolem bylo hlavně organizovat a vést národní hnutí a pomáhat inteligenci v edukativní a osvětové činnosti. Následně proto byly založeny i podobné „stánky“ tovaryšstva v Nitře, v Banské Bystrici, v Egeru a na východním Slovensku v Rovném, Solivaru, v Rožňavě a v Košicích. Na konci třetího roku své existence mělo již tovaryšstvo na území celého Slovenska téměř 450 členů.\n\nČlenové tovaryšstva projevovali velký zájem i o zakládání slovenských novin a časopisů, protože v nich viděli důležitý nástroj ovlivňování veřejného mínění a posilování slovenské myšlenky. Ve vídeňské „pobočce“ tovaryšstva chtěli vydávat noviny v bernolákovské češtině, vzhledem k tomu, že v hlavním městě monarchie bylo možno získat klíčové zprávy o vnitropolitickém vývoji země. Hlavním cílem jejich vydávání bylo „\"našej slovenskej reči očiščení, krásu a vivíšení\"“, ale tyto plány se nakonec neuskutečnily. \n"}
{"id": "964999", "url": "https://cs.wikipedia.org/wiki?curid=964999", "title": "Wall of Sound (vydavatelství)", "text": "Wall of Sound (vydavatelství)\n\nWall of Sound je britské nezávislé hudební vydavatelství, které v roce 1994 založil Mark Jones. Věnuje se převážně vydávání elektronické hudby. Mezi umělce, kteří zde vydávali své nahrávky, patří například The Human League, The Shortwave Set, Scala & Kolacny Brothers nebo Reverend and the Makers. Wall of Soud je mateřskou společností vydavatelství Bad Magic Records.\n\n"}
{"id": "965000", "url": "https://cs.wikipedia.org/wiki?curid=965000", "title": "Bernolákovci", "text": "Bernolákovci\n\nBernolákovci představují jednu ze dvou hlavních skupin slovenského národního obrozeneckého hnutí. Název byl odvozen podle předního představitele první generace tohoto hnutí a tvůrce první podoby spisovné slovenštiny Antona Bernoláka.\n\nPrvní generace bernolákovců působila od 80. let 18. století do 20. let 19. století v těchto centrech: Bratislava, Trnava (sídlo Slovenského učeného tovarišstva). Jejím nejzávažnějším činem bylo uzákonění slovenštiny jako národního spisovného jazyka (Bernolákovština) a její uvedení do krásné, naučné a náboženské literatury.\n\nPředstaviteli první generace bernolákovců jsou kromě A. Bernoláka: Juraj Fándly, Jozef Ignác Bajza, Ondrej Mesároš, Martin Hamuljak, Alexander Rudnay, Andrej Ľudovít Radlinský a další. Její stoupence spojovala zejména Bernolákovská spisovná slovenština, koncepce slovenské národní svébytnosti a idea rovnosti národů. Organizační oporou bylo Slovenské učené tovarišstvo. Martin Hamuliak založil Spolek milovníků řeči a literatury slovenské. Mladobernolákovská generace se názorově sblížila se Štúrovci, přijala jejich koncepci i nový, Štúrovský spisovný jazyk. \n\nDruhá generace bernolákovců působila v 20. a 30. letech 19. století v několika uherských městech, mezi něž patřily například: Ostřihom, Budín, nebo Pešť. Pokoušela se rozvíjet slovenský jazyk a překonat jazykovou a konfesionální rozdvojenost slovenských národních obrozeneckých sil. Tomuto cíli sloužil i Spolek milovníků řeči a literatury slovenské.\n\nNejvýznamnějšími představiteli druhé generace bernolákovců byli: Juraj Palkovič, Ján Hollý, Martin Hamuljak, Ján Herkeľ, Ján Koiš.\n\n"}
{"id": "965002", "url": "https://cs.wikipedia.org/wiki?curid=965002", "title": "Abú Bakr al-Bagdádí", "text": "Abú Bakr al-Bagdádí\n\nIbrahim Awwád Ibrahim Alí al-Badrí (Arabsky: ابراهيم عواد ابراهيم علي البدري), znám především pod přezdívkou Abú Bakr al-Bagdádí (أبو بكر البغدادي) inspirovanou prvním chalífou islámu Abú Bakrem nebo také Ibrahim Awwád Ibrahim Alí al-Badrí al-Samarraí, Dr. Ibrahim a Abú Dua () (1971 – 26. října 2019) byl vůdce irácké odnože al-Káidy, která se později transformovala na Islámský stát. Na jeho hlavu vypsaly Spojené státy americké odměnu deseti miliónů dolarů. \n\nNa sklonku dubna 2013 se al-Bagdádí přesunul do Sýrie, kde v tu dobu probíhala občanská válka. Dne 4. ledna 2014 Abú Bakr al-Bagdádí vyhlásil ve městě Fallúdža nový státní útvar, mezinárodně neuznávaný tzv. \"Islámský stát v Iráku a Levantě\" (ISIL či zkráceně Daeš). Část západního Iráku a východní Sýrie se následně dostala pod kontrolou jeho sil. Dne 29. června 2014 přeměnil ISIL na chalífát Islámský stát (IS) a prohlásil se za chalífu Ibráhíma.\n\nNa počátku října 2016 se objevila zpráva, že byl al-Bagdádí, spolu s třemi dalšími veliteli, otráven. Pachatelem měl být nájemný vrah, který pronikl do kuchyně v oblasti Al-Ba'aj v Iráku.\n\nV březnu 2017 al-Bagdádí údajně opustil své velitele na bojišti v Mosulu a skryl se v poušti. Mělo se jednat o oblast v severozápadním Iráku u města Baadž. Podle iráckých a amerických tajných služeb mu šlo jen o vlastní přežití. Americké zdroje uvedly, že se Bagdádí poučil z dopadení Usámy bin Ládina a ke kontaktu používal více kurýrů. Také střídal místa pobytu a měnil auta.\n\nRuské ministerstvo obrany dne 16. června 2017 vydalo prohlášení, ve kterém tvrdí, že Abú Bakr al-Bagdádí mohl být zabit při náletu letounů Su-35 a Su-34 ruského letectva na jižní předměstí Rakky. Cílem tohoto náletu z 28. května bylo velitelské stanoviště, ve kterém se konala porada vůdců IS o ústupu svých ozbrojenců z Rakky tzv. jižním koridorem.\nDne 11. července 2017 oznámila Syrská observatoř pro lidská práva, že podle potvrzených informaci byl Bagdádí zabit na východě guvernorátu Dajr az-Zaur. Informaci údajně potvrdili také čelní představitelé ISIS. Nepodařilo se však zjistit datum jeho smrti. Kurdské a irácké úřady informaci o smrti Bagdádího nepotvrdily stejně jako americké ministerstvo obrany. Na konci dubna 2019 se na veřejnosti objevila videonahrávka, v níž Bagdádí reaguje na nejnovější světové události a slibuje pomstít padlé válečníky Islámského státu.\n\n27. října 2019 americký prezident Donald Trump potvrdil smrt vůdce teroristické organizace Islámský stát v syrské provincii Idlib. Americké speciální komando ho zabilo v domě ve vesnici Bariša, nacházející se asi 25 km severně od města Idlib a 5 km od tureckých hranic. Podle prezidentových slov použil Bagdádí v bezvýchodné situaci sebevražednou vestu. Přitom zabil i své tři nezletilé děti. Po zajištění zpravodajských informací speciální síly kompletně zničily objekt v němž se Bagdádí skrýval se svou rodinou a spolubojovníky.\n\n"}
{"id": "965003", "url": "https://cs.wikipedia.org/wiki?curid=965003", "title": "New Rose Records", "text": "New Rose Records\n\nNew Rose Records bylo francouzské nezávislé hudební vydavatelství, které vzniklo v roce 1980 ze stejnojmenného hudebního obchod, který provozovali Franzosen Patrick Mathé a Louis Thevenon v Paříži. Během osmdesátých let společnost získala celosvětovou popularitu a vedle francouzských umělců měla smlouvy i se zahraničními umělci. Vydavatelství vydávalo nahrávky širokého spektra žánrů, od klasického rocku, přes punk, post-punk, gotický rock až po elektronickou hudbu.\n"}
{"id": "965004", "url": "https://cs.wikipedia.org/wiki?curid=965004", "title": "Lásky čas", "text": "Lásky čas\n\nLásky čas (v anglickém originále originále About Time) je britská filmová komedie z roku 2013 od režiséra Richarda Curtise. Film měl ve Spojeném království premiéru 27. června 2013 a v Česku 7. listopadu 2013. \n\n"}
{"id": "965006", "url": "https://cs.wikipedia.org/wiki?curid=965006", "title": "Bitva u Trenčína", "text": "Bitva u Trenčína\n\nBitva u Trenčína, přesněji též také bitva u Hamrů nebo bitva u Trenčianskej Turnej bylo střetnutí armád Františka II. Rákócziho s císařskou armádou pod vedením generála Siegberta Heistera dne 3. srpna 1708. Nejintenzivnější boje probíhaly v severní části Hamrů (dnes část Trenčianské Turné), ale celé bojiště se rozkládalo mezi obcemi Soblahov, Mníchova Lehota a Trenčianska Turná, a dále i v prostorách trenčínského katastru. Armáda kuruců v boji utrpěla těžké ztráty byla nucena se vzdát svých původních plánů. Bitva byla začátkem postupné likvidace povstání Františka II. Rákócziho.\n\nV roce 1708 se František II. Rákoci rozhodl pro výpravu svých vojsk do Slezska. Plánoval připravit cestu pro to, aby mohl pruský král Fridrich Vilém nastoupit na uherský královský trůn. Tím by síly jeho povstání posílily i slezské protestantské stavy. Jeho armáda nejprve postupovala údolím Váhu a v blízkosti Trenčína plánovala přejít na Moravu. Trenčín však byl v té době v rukou nemalé císařské posádky. Rákóczi zprvu jeho dobytí vůbec neplánoval aby neoslabil své jednotky. Pod vlivem ostatních kuruckých velitelů však změnil názor a rozhodl se město obléhat. V téže době se o Rákócziho pohybech dozvěděl také hlavní velitel císařských vojsk v Uhrách, generál Siegbert Heister. Ten ve snaze urychlit činnost svých vojsk, sám velel předvoji svých jezdeckých jednotek, které rychle pronikaly do těchto prostor.\n\nNad ránem 3. srpna 1708 se po namáhavém nočním pochodu císařská vojska ocitla tváří v tvář 14 000 až 15 000 kuruckých vojáků, posílených 12 děly. Na pravém křídle kuruckých vojsk, mezi obcemi Mníchova Lehota a Soblahovem, zaujala bojové postavení lehká jízda a část pěchoty pod vedením Laurince Pekriho. Střed bojové sestavy, který se nacházel u obce Hamry (dnes součást Trenčianské Turné), se skládal z dělostřelectva pod vedením plukovníka de la Motte a byl krytý německým jezdectvem i polskými a německými jednotkami. Levé křídlo Rákocziho vojska, nacházející se mezi Trenčianskou Turnou a Hamry, tvořil zbytek pěchoty. Před tímto postavením se nacházel nepřehledný terén, přes který se táhl příkop. Když ze severozápadu přibližující se Heister zjistil sílu a výhodné postavení kuruckých vojsk, rozhodl se pro ústup k Trenčianskému hradu. V momentě, když dal příkaz k tomuto manévru, spustilo na jeho jednotky palbu kurucké dělostřelectvo. A vpřed vyrazily i Pekriho jezdecké jednotky, aby napadly týl přeskupujících se císařských vojsk.\n\nTerén před těmito oddíly však nebyl vhodný k útoku. Ve zvlněném terénu se tam rozprostíraly dva vedle sebe stojící umělé rybníky, oddělené několik metrů širokou sypanou hrází. Pekri nejprve rozvinul útok, poté jeho jezdci klusem přešli po hrázi na druhý břeh rybníků. V důsledku nepříznivého terénu však nemohli zaútočit všichni a tím tak využít v plné míře své výhody. Mezitím byl Pekri upozorněn, aby se raději opět stáhl zpět za rybníky. Dokud se jeho jezdci klusem přesouvali po hrázi zpět, vznikl v jejich sestavách zmatek. Císařský velitel Ján Pálfi využil tohoto okamžiku a přešel do protiútoku. Nerozvinuté a napůl ustupující kurucké jezdectvo se dalo na panický útěk.\n\nVe středu a na levém křídle mezitím Rákócziho vojska spolu s kuruckou pěchotou odolávala náporu císařských žoldnéřů, útěk pravého křídla však vnesl i do jejích řad značný pocit nejistoty. Rákóczi se v té chvíli sám pokusil zapůsobit na své demoralizované vojáky a zapojil se proto do boje sám. Při přeskakování jednoho z příkopů, pravděpodobně někde v těsném okolí dnešní obce Hamry, však spadl z koně a ztratil vědomí. Mezi vojskem se okamžitě rozšířila panická zpráva o jeho smrti. I jednotky, které dosud bojovaly, se daly na útěk. Heisterovo jezdectvo tak v průběhu následujících tří hodin zcela zničilo kurucké jednotky, které měly původně trojnásobnou převahu. Padlo kolem 3000 kuruckých vojáků, asi 500 bylo zajato, kurucké vojsko ztratilo všechna do bitvy nasazená děla. Oběti v Heisterově vojsku se pohybovaly do 200 osob.\n\nBěhem boje vyhořela celá obec Hamry a části obcí Trenčianska Turná a Mníchová Lehota. Byla to největší vojenská bitva v celé historii trenčínského regionu a západního Slovenska.\n\nV bitvě u Trenčína utrpěli kuruci těžkou porážku. Ukázalo se, že jejich vojsko má podstatně menší bojeschopnost než nepřítel. Heister se svou armádou dále pronásledoval poražené Rákócziho vojáky a obsadil slovenská hornická města. Dále získal Nitru, začal obléhat Nové Zámky. Do konce roku ztratili povstalci celé západní Slovensko. Na stranu císařských vojsk přešel i významný kurucký velitel L. Očkaj. Rákocziho vojsko muselo zanedlouho ustoupit i z Tekova, Hontu a Zvolena. Začátkem roku 1709 i z Liptova.\n\nV prosinci 1708 se ještě Rákoczi pokusil na sněmu v Sárospataku, který se konal bez mnoha jeho bývalých přívrženců, o poslední pokus na záchranu svého upadajícího vojska. Situaci chtěl zachránit tím, že přislíbil všem poddaným ve svém vojsku svobodu a přidělení půdy, a to v případě, že setrvají v boji až do konce. Toto usnesení však již nemělo žádný ohlas mezi prostým lidem, který se v minulosti tak ochotně k jeho silám přidával. Nyní byly kuruci nenáviděni přinejmenším stejně jako císařští labanci. Poddaní, unaveni z bojů, a otrávení z příslibů které nikdo nedokázal plnit, opouštěli řady Rákócziho vojska.\n"}
{"id": "965007", "url": "https://cs.wikipedia.org/wiki?curid=965007", "title": "Les (Strugačtí)", "text": "Les (Strugačtí)\n\nLes je český název vědeckofantastického románu ruských sovětských spisovatelů bratrů Strugackých \"Slimák na úbočí\" (Улитка на склоне). Český název je odvozen od tajemného lesa, ve kterém se odehrává jedna polovina románu.\n\nPrvní varianta románu, vydaná později (roku 1990) pod názvem \"Nepokoj\" (Беспокойство), vznikla roku 1965. Poté bratři došli k názoru, že se tato varianta příliš nevydařila, a celý román přepracovali. Jeho cesta ke čtenářům však nebyla snadná, protože jde o otevřenou kritiku sovětské byrokratické společnosti, která vytváří nesmyslné předpisy, zákazy a příkazy. První tzv. lesní část část románu vyšla roku 1966, další neúplná časopisecky roku 1968, prvně v úplnosti vyšel román roku 1972 ve Spolkové republice Německo, v Sovětském svazu až roku 1988.\n\nRomán je uveden básní japonského básníka Issy Kobajašiho:\n\n\"Klidně jen, klidně lez,\n\"slimáčku, po úbočí Fudži,\n\"vzhůru, až na samý vrchol!\n\nDěj románu je časově i místně neukotvený. Odehrává ve zvláštním světě, o kterém se nedozvíme vlastně nic. Může to být cizí planeta nebo nějaký ztracený svět na naší Zemi. Časově se román může odehrávat ve 20, 21 nebo v nějakém dalším příštím století. Příběh románu je vyprávěn ve dvou liniích, které se nikdy neprolnou, ačkoliv mají mnoho společného. Na jedné straně stoji technicky vyspělá byrokratická Správa lesa, na straně druhé tajuplný Les. Obě prostředí mají podivné zákonitosti, Les je nepochopitelný prostor a Správa absurdní svět, který nutí své zaměstnance chovat se stejně nepochopitelně.\n\nV první dějové linii sledujeme osud pracovníka Správy Perece. Ten má již Správy dost, protože to je přebujelý administrativní moloch s mnoha odděleními, jako například skupina Vyhlazování lesa, skupina Studia lesa, skupina Ozbrojené ochrany lesa, skupina Pomoci původnímu obyvatelstvu lesa a další. Vše se musí dokumentovat a povolovat, zaměstnanci buď dělají, že dělají, nebo vymýšlejí naprosto absurdní předpisy, nařízení, příkazy a zákazy, ze kterých plyne celá řada úkolů a povinností beze smyslu a cíle. Ke všemu se ještě Správa snaží Les a jeho obyvatele přetvořit tak, aby je mohla využívat, čímž jej devastuje a to se domorodcům pochopitelně nelíbí. Perez touží základnu Správy opustit. Nejprve chce vstoupit do Lesa, je mu v tom však bráněno nesmyslnými obstrukcemi. Protože se tam nemůže dostat, chce alespoň zpět na Pevninu, protože jeho kvalifikace filologa je na základně naprosto zbytečná. Narazí však na stejný problém administrativního šílenství jako při snaze dostat se do Lesa. Chce požádat o pomoc ředitele, ale nemůže se k němu žádným způsobem dostat. Nakonec stráví noc se zaměstnankyní Alevtinou, které se dlouho dvořil, a ráno ke svému překvapení zjistí, že je jmenován ředitelem Správy. Nyní, když stojí na samém vrcholu té obludné organizace, je každý jeho nesmyslný návrh zdokumentován a proveden.\n\nDruhá dějová linie se odehrává v Lese. Jejím hlavním hrdinou je Candide přezdívaný Mlčoch. Jde o bývalého pilota Správy, který kdysi v lese havaroval, ztratil paměť a nyní žije ve Vesnici domorodců, kteří ho zachránili. Má zde dokonce i ženu Navu. Vesnice je uzavřený svět, který s ostatními osadami nemá žádný aktivní kontakt. V Lese vyrůstá ze země cokoliv, co vesničané potřebují (nábytek, oblečení). Hlína se dá jíst a chutná jako sýr. V Lese je však také nebezpečná houba, která pohlcuje své okolí i s vesnicemi, a pohybují se v něm mrtváci, něco jako zombie, kteří stojí především o ženy. Candide se chce vydat do hloubi Lesa do bájného Města, kde by našel odpovědi na své otázky a případně zjistil, jak se dostat zpátky ke svým původním přátelům a kolegům, protože má bizarní magie Lesa již dost. Při své cestě zjistí, že v Lese žijí ještě jiní lidé než vesničané. Jde o partenogenezní ženy, jakési Amazonky žijící v hloubi Lesa v oblasti jezer. Jsou skutečnými vládkyněmi lesa. Sex považují za atavismus, muže za zbytečnost, vesničany za zbytky starého způsobu života, které je potřeba vyhladit. Vytvářejí mrtváky, aby unášeli z vesnic ženy a vesnice pomalu ale neúprosně ničí společně s muži. Candide se vrací do Vesnice a rozhodne se s vesničany žít a chránit je, pokud to bude v jeho silách.\n\n"}
{"id": "965009", "url": "https://cs.wikipedia.org/wiki?curid=965009", "title": "Greensleeves", "text": "Greensleeves\n\nGreensleeves je anglická lidová píseň. Autor je neznámý, přesněji řečeno nejistý. Píseň byla poprvé zaregistrována Richardem Jonesem v září 1580. Občas bývá považována za irskou lidovou. Někdy bývá připisována anglickému králi Jindřichu VIII., podle italského stylu kompozice se ale spíš dá usuzovat na vznik v době alžbětinské renesance. Je zmíněna i v Shakespeareových Veselých paničkách windsorských. Dnes je to asi nejznámější anglická skladba své epochy. Dočkala se řady dobových i moderních interpretací. Na melodii písně Greensleeves se zpívá také text vánoční koledy What Child Is This?, napsaný Williamem Chattertonem Dixem v roce 1865. Ve Spojeném království, Austrálii a Novém Zélandu je její melodie populární jako standardní vyzvánění zmrzlinářských vozů.\n\nPíseň podle jednoho z vysvětlení zpívá o ženách, které se milovaly v přírodě a zůstávala jim na šatech tráva - nebyly to ctné dámy, protože neprovdané se nemohly milovat vůbec a ctné vdané jen s manželem a v soukromí, proto se o nepočestných říkalo, že mají zelené rukávy (angl. \"green sleeves\") – byl to eufemismus pro lehkou děvu. V novodobém překladu Canterburských povídek Geoffreyho Chaucera od Nevilla Coghilla se vysvětluje, že „zelená (v Chaucerově době) byla barvou lehkosti v lásce (lehké lásky)…”\n\nAlas, my love, you do me wrong,<br>To cast me off discourteously.<br>For I have loved you well and long,<br>Delighting in your company.<br><br>Chorus:<br>Greensleeves was all my joy<br>Greensleeves was my delight,<br>Greensleeves was my heart of gold,<br>And who but my lady greensleeves.<br><br>Your vows you've broken, like my heart,<br>Oh, why did you so enrapture me?<br>Now I remain in a world apart<br>But my heart remains in captivity.<br><br>chorus<br><br>I have been ready at your hand,<br>To grant whatever you would crave,<br>I have both wagered life and land,<br>Your love and good-will for to have.<br><br>chorus<br><br>If you intend thus to disdain,<br>It does the more enrapture me,<br>And even so, I still remain<br>A lover in captivity.<br><br>chorus<br><br>My men were clothed all in green,<br>And they did ever wait on thee;<br>All this was gallant to be seen,<br>And yet thou wouldst not love me.<br><br>chorus<br><br>Thou couldst desire no earthly thing,<br>but still thou hadst it readily.<br>Thy music still to play and sing;<br>And yet thou wouldst not love me.<br><br>chorus<br><br>Well, I will pray to God on high,<br>that thou my constancy mayst see,<br>And that yet once before I die,<br>Thou wilt vouchsafe to love me.<br><br>chorus<br><br>Ah, Greensleeves, now farewell, adieu,<br>To God I pray to prosper thee,<br>For I am still thy lover true,<br>Come once again and love me.<br><br>chorus<br>\n\nČeský překlad\n\nZelené rukávce<br><br>Bohužel, má lásko, ničíte mne,<br>nezdvořilým odmítáním.<br>Protože vás miluji velmi a dlouho,<br>nacházím potěšení ve vaší společnosti.<br><br>Refrén:<br>Zelené rukávce jsou vší mou radostí<br>zelené rukávce jsou mým potěšením,<br>zelené rukávce jsou mému srdci drahé,<br>a nikdo jen má dáma se zelenými rukávci.<br><br>Své sliby jste zničila, jako mé srdce,<br>ach, proč jste mě tak okouzlila?<br>Nyní zůstávám stranou světa<br>ale mé srdce zůstává v zajetí.<br><br>refrén<br><br>Jsem připraven do vašich rukou,<br>dát cokoli, po čem byste toužila,<br>dát v sázku jak život tak majetek,<br>abych měl vaši lásku a přízeň.<br><br>refrén<br><br>Máte-li v úmyslu tak pohrdat,<br>tím víc mne to okouzluje,<br>a i nadále zůstávám<br>milencem v zajetí.<br><br>refrén<br><br>Všichny své lidi jsem oblékl do zelené,<br>a oni se stále na tebe čekali;<br>To vše bylo považováno za galantní,<br>a přesto mě stále nemiluješ.<br><br>refrén<br><br>Nemůžeš toužit po žádné pozemské věci,<br>klidně a snadno bys ji měla.<br>Tobě pořád hrají a zpívají<br>a přesto mě stále nemiluješ.<br><br>refrén<br><br>Budu se modlit k Bohu na nebi,<br>abys mou stálost viděla,<br>a abys ještě než zemřu,<br>udělila mi výsadu své lásky.<br><br>refrén<br><br>Ach, zelené rukávce, nyní sbohem, adieu,<br>k Bohu se modlím, aby se ti dařilo<br>neboť jsem pořád tvůj opravdový milenec,<br>Přijď opět a miluj mě.<br>refrén\n\nČeské texty inspirované původním textem písně Greensleeves:\n\nČeské texty inspirované textem vánoční koledy \"What Child Is This?\":\n"}
{"id": "965010", "url": "https://cs.wikipedia.org/wiki?curid=965010", "title": "Big Beat Records", "text": "Big Beat Records\n\nBig Beat Records je název dvou hudebních vydavatelství:\n\n"}
{"id": "965011", "url": "https://cs.wikipedia.org/wiki?curid=965011", "title": "Soblahov", "text": "Soblahov\n\nSoblahov je obec na Slovensku v okrese Trenčín. Jmenovaná obec získala ocenění vesnice roku 2001.\n\nNázev obce se v průběhu staletí měnila: v roce 1393 se obec nazývala \"Sablaho\", v roce 1404 nejspíše nesla název podobající se současnému jménu: \"Soblahow\". Dále se její název měnil ze \"Zoblahow\" na \"Spoblahov\" a z něj na \"Spoblaho\".\n\nZpočátku se jednalo o zemědělskou obec, poprvé je zmiňována roku 1332. V okolí obce byl nalezen sekeromlat ze starší doby kamenné. Nejvýznamnější památkou obce je raně gotický kostel sv. Mikuláše ze začátku 14. století.\n\nSoblahov obdržel od Ministerstva životního prostředí Slovenské republiky Osvědčení, že splňuje podmínky potřebné pro účast v programu obnova vesnice. V rámci toho provedlo vedení obce Soblahov celou řadu úprav, jako např. rekonstrukci chodníků nebo zahájení výstavby kanalizace.\n\nV obci Soblahov se nachází jedna základní škola spojená s mateřskou školou.\n\n\n"}
{"id": "965012", "url": "https://cs.wikipedia.org/wiki?curid=965012", "title": "Preibischova tkalcovna", "text": "Preibischova tkalcovna\n\nPreibischova tkalcovna je bývalý průmyslový podnik v Dětřichově, obci na severu České republiky ve Frýdlantském výběžku Libereckého kraje. V této obci stála tkalcovská dílna rodiny Klingerových, kterou roku 1864 získal továrník Carl August Preibisch pocházející z tehdy saského města Reichenau (dnes \"Bogatynia\" v Polsku). O třináct let později, v roce 1877, provedl její mechanizaci a současně dílnu předal svým dvěma synům Carlu Oskarovi a Dr. Reinhardovi Preibischovým. Ti v obci postupně vystavěli textilní továrnu, která v roce 1910 zaměstnávala na 700 zaměstnanců. Textilka pro rakousko-uherskou armádu vyráběla pytle na písek, prádlo, štruksové i papírové látky a materiál na stany. Během první světové války ovšem poptávka po výrobcích poklesla, takže firma v té době zaměstnávala pouze třicet zaměstnanců. Po válce ovšem továrna byla (ještě v roce 1922) zavřená a k rozeběhnutí výroby jí pomohla až konjunktura druhé poloviny dvacátých let 20. století.\n\nJednotlivé budovy továrny jsou postaveny v jednotném stylu vyznačujícím se fasádami z režného zdiva doplněné jemným plastickým dekorem. Postupně takto vyrostly barevna a apretura s vlastním parním pohonem (1880), dále šedová tkalcovna (1886) a severně od ní podniková elektrárna (1899), která je jedinou dětřichovskou dodnes dochovanou stavbou s továrním komínem. Majitelé továrny nechali postupně v letech 1882, 1891 a 1896 postavit tři velké bytové domy (čp. 276, 283 a 285), v nichž bydleli vedoucí zaměstnanci závodu. Roku 1886 navíc v obci vznikla zaopatřovací pokladna. Od 25. srpna 1900 vedla Dětřichovem úzkorozchodná železniční trať spojující Frýdlant s Heřmanicemi a dále ve stejném rozchodu pokračující až do německé Žitavy. Na trati byla ve zdejší úvraťové stanici vybudována vlečka, po níž jezdila elektrická lokomotiva. Poblíž stanice také roku 1902 vyrostlo velké skladiště.\n\nVýroba v textilce vlivem hospodářské krize skončila roku 1935 a po druhé světové válce připadl její areál národnímu podniku Nisan a poté Seba. Během první poloviny 50. let 20. století sloužily místnímu hospodářskému družstvu pro uskladnění obilí a výkrmu hovězího dobytka. Následně od roku 1957 objekty patřily Kovozávodům Frýdlant, které zde vyráběly meliorační stroje a zařízení značky Presto. Dne 5. ledna 1963 vyhořel závod podniku Totex v blízkém Frýdlantě a část jeho výroby spolu s ředitelstvím firmy se přestěhovala právě do dětřichovské textilky. Zde zůstaly natrvalo a naopak z frýdlantské továrny se po její obnově stal pobočný závod Dětřichova. Během osmdesátých let 20. století se továrnách (tehdy již jako závod 03 Elitexu) vyráběly stroje pro textilní provozy (například soukací a snovací stroje či zařízení na sušení potištěných látek nebo zpracování lnu a podobně). Výrobky závodu se vyvážely do zahraničí (například do Východního bloku, do Mexika, do Jižní Ameriky, na Střední východ, ale i do dalších oblastí). Roku 1993 oba závody (jak dětřichovský, tak frýdlantský) přímou koupí zprivatizovala firma Frýdlantská strojírna Rasl a syn. Během jejího vlastnictví došlo k útlumu výroby a následně byly uvolněné prostory dětřichovského závodu pronajaty firmě Thermoplast, která se zabývá zpracováním plastů pro automobilový průmysl a zaměstnávající 130 až 150 zaměstnanců. Areál Thrmoplastu skončil roku 2012 v dražbě, v níž ho získala textilní firma W. Wülfing CZ zabývající se výrobou ložního a stolního prádla. Po rekonstrukci objektu zde také plánovala zřídit podnikovou prodejnu. Tři bytové domy přešly do majetku obce, která je zrekonstruovala.\n"}
{"id": "965014", "url": "https://cs.wikipedia.org/wiki?curid=965014", "title": "Naděžda Goryczková", "text": "Naděžda Goryczková\n\nNaděžda Goryczková (* 5. ledna 1963, Rýmařov) je odbornice v oblasti výzkumu a ochrany památek architektury konce 19. a první poloviny 20. století. Generální ředitelka Národního památkového ústavu od roku 2008.\nV letech 1981–1986 vystudovala Fakultu architektury Vysokého učení technického v Brně. Po ukončení studia roku 1986 byla zaměstnána v projektovém středisku Chemoprojektu Brno. Od roku 1987 pracovala jako architektka v ostravském Krajském středisku státní památkové péče, od roku 1997 jako vedoucí oddělení stavebně historických průzkumů, od roku 2001 jako vedoucí útvaru evidence a dokumentace. Od roku 1997 je též externím pracovníkem Filozofické fakulty Ostravské univerzity.\n\nPo sloučení samostatných památkových ústavů k 1. lednu 2003 v jedinou instituci Národní památkový ústav byla jmenována ředitelkou územního odborného pracoviště v Ostravě. V prosinci 2005 byla spolu s dalšími řediteli územních odborných pracovišť bez udání důvodu z funkce ředitelky odvolána (a současně pověřena vedením instituce) do ukončení výběrových řízení v lednu 2006. Od března 2006 do dubna 2007 pracovala jako samostatný odborný pracovník (městská památková rezervace Opava). Ředitelkou územního odborného pracoviště v Ostravě byla na základě výběrového řízení znovu jmenována 1. dubna 2007.\n\n2. prosince 2008 ji ministr kultury Václav Jehlička jmenoval generální ředitelkou Národního památkového ústavu.\nV této funkci usiluje o modernizaci a větší otevřenost odborné instituce památkové péče.\n\nOdborně se specializuje na průzkum a obnovu památek moderní architektury. K propagaci a popularizaci památkové péče přispívá pořádáním odborných seminářů, tematických výstav a přednášek zaměřených na architekturu konce 19. a první poloviny 20. století.\n\nOd roku 1997 se aktivně účastní grantové a institucionální výzkumné činnosti v oblasti památkové péče. V letech 2005 až 2011 byla hlavní řešitelkou výzkumného úkolu NPÚ zaměřeného na průzkum, inventarizaci a dokumentaci kulturního dědictví 19. a 20. století na území České republiky. Vede institucionální výzkumný úkol věnovaný památkám moderní architektury.\n\nJe spoluautorkou několika publikací představujících památky moderní architektury zejména na Moravě a ve Slezsku.\n\nPravidelně publikuje v odborných periodikách, je autorkou řady odborných článků, zejména s tematikou moderní architektury a industriálního dědictví. Publikuje v časopise Zprávy památkové péče, ve Sborníku Národního památkového ústavu v Ostravě, ve Sborníku Ostrava a dalších odborných periodikách.\n\n"}
{"id": "965017", "url": "https://cs.wikipedia.org/wiki?curid=965017", "title": "Jyrki 69", "text": "Jyrki 69\n\nJyrki 69 (* 15. října 1968), celým jménem Jyrki Pekka Emil Linnankivi, je zpěvák finské rockové kapely The 69 Eyes. V raných letech měla hudba kapely blíže ke glam metalu, ale album Blessed Be ji přesunula do gothic rocku. The 69 Eyes raději označují jejich zvuk jako goth'n'roll.\n\nNízký operní tón zpěvu Jyrkiho připomíná muzikanta Petera Steeleho z gothic metalové skupiny Type O Negative a byl silně ovlivněn Elvisem Presleym , Jimem Morrisonem , Iggy Popem , Davidem Bowiem a Glennem Danzigem. Napsal většinu textů svých písní.\n"}
{"id": "965019", "url": "https://cs.wikipedia.org/wiki?curid=965019", "title": "Kuklov (okres Senica)", "text": "Kuklov (okres Senica)\n\nKuklov ( , ) je obec na Slovensku v okrese Senica. Žije zde obyvatel. Nejstarší písemný doklad o obci pochází z roku 1394.\n\nV obci stojí římskokatolický klasicistní kostel svatého Štěpána Krále. Jeho jádro pochází z roku 1330, na konci 18. století jej přestavěli.\n\n\n"}
{"id": "965024", "url": "https://cs.wikipedia.org/wiki?curid=965024", "title": "Tereza Vanžurová", "text": "Tereza Vanžurová\n\nTereza Trentani Vanžurová (* 4. dubna 1991) je česká volejbalistka hrající na pozici univerzální nebo smečující hráčky. S volejbalem začínala v Benešově, ze kterého v 15 letech přestoupila do Olympu Praha, s nímž získala v roce 2008 extraligový titul. Již několik let nastupuje za italské týmy. Byla také členkou mládežnické i ženské české reprezentace, s níž se zúčastnila několika zahraničních akcí, například mistrovství světa ve volejbale žen 2010, vítězné European League 2012 či World Grand Prix 2015.\n\nKlubová historie:\n\n\n\n\nSportovní výsledky:\n\n"}
{"id": "965028", "url": "https://cs.wikipedia.org/wiki?curid=965028", "title": "Aleš Brožek", "text": "Aleš Brožek\n\nAleš Brožek (* 22. května 1952 Praha) je český knihovník a vexilolog.\n\nPo absolvování základní školy a střední vzdělávací školy v Ústí nad Labem vystudoval Vysokou školu chemicko-technologickou v Praze. Po vojenské službě nastoupil do technického rozvoje podniku Tonaso Neštěmice. V letech 1978–1990 pracoval ve Výzkumném ústavu tukového průmyslu v Ústí nad Labem. V roce 1978 se oženil, s manželkou Hanou má dvě dcery, Hanu (1979) a Zuzanu (1986). Od roku 1990 do r. 2017 byl ředitelem Severočeské vědecké knihovny v Ústí nad Labem. Zabývá se problematikou databází využitelných v knihovnách a knihovnických webových stránek. Od roku 2000 je předsedou hodnotící komise soutěže Biblioweb. Publikuje v odborné knihovnické literatuře , s řadou odborných příspěvků vystupuje na knihovnických konferencích v tuzemsku i v zahraničí (Budapešť 1996, Washington 1998). Je členem Svazu knihovníků a informačních pracovníků, Ústřední knihovnické rady, předsedou sekce pro akvizici Sdružení knihoven ČR. V ústecké knihovně se významně zasloužil mj. o zavádění automatizace, podílel se na vytvoření lidové části knihovny v ulici Winstona Churchilla, vybudování přístavby k budově 2 v ulici Velká Hradební či zavedení nových oddělení knihovny. Patří mezi uznávané odborníky ve vexilologii, tímto oborem se aktivně zabývá přes čtyřicet let. V roce 1972 založil s Ludvíkem Muchou při Obvodním kulturním domě v Praze 3 Vexilologický klub. Jako člen Podvýboru pro heraldiku a vexilologii Parlamentu České republiky se účastnil schvalování městských a obecních vlajek, z nichž sám několik navrhl (např. vlajku Litvínova nebo Dolní Poustevny). Zasloužil se o to, že dnes známe jméno a podobu autora československé (české) státní vlajky. V současné době píše knihu o její historii.\n\n\n\n"}
{"id": "965034", "url": "https://cs.wikipedia.org/wiki?curid=965034", "title": "Zákoník práce", "text": "Zákoník práce\n\nZákoník práce může být:\n\n"}
{"id": "965044", "url": "https://cs.wikipedia.org/wiki?curid=965044", "title": "Les Evening Gowns Damnées", "text": "Les Evening Gowns Damnées\n\nLes Evening Gowns Damnées je kompilační album amerického režiséra Jacka Smithe, vydané v září 1998 u vydavatelství Table of the Elements. Nahrávky pocházejí z let 1962 až 1963, kdy byly nahrány na Ludlow Street v New Yorku. Vedle samotného Smithe, který zde převážně recituje, se na nahrávkách podíleli například Angus MacLise, John Cale nebo Tony Conrad.\n\nSkladba „Earthquake Orgy“ je úryvkem z filmu \"Flaming Creatures\". Skladba „Cold Starry Nights“ byla nahrána v roce 1963 v New Yorku a kromě Smithe (recitace) v ní účinkují ještě John Cale (sarinda) a Tony Conrad (cimbál).\n\n"}
{"id": "965045", "url": "https://cs.wikipedia.org/wiki?curid=965045", "title": "Silent Shadows on Cinemaroc Island", "text": "Silent Shadows on Cinemaroc Island\n\nSilent Shadows on Cinemaroc Island je kompilační album amerického režiséra Jacka Smithe, vydané v lednu 1999 u vydavatelství Table of the Elements. Nahrávky pocházejí z let 1962 až 1963, kdy byly nahrány na Ludlow Street v New Yorku. Vedle samotného Smithe, který zde převážně recituje, se na nahrávkách podíleli například John Cale nebo Tony Conrad.\n\nSkladba „Silent Shadows on Cinemaroc Island“ byla nahrána dne 5. září 1964 v bytě na Ludlow Street a vedle Smithe (recitace) v ní účinkují ještě John Cale a Tony Conrad. Stejná skladba vyšla roku 2004 v Caleově box setu \"New York in the 1960s\".\n\n"}
{"id": "965046", "url": "https://cs.wikipedia.org/wiki?curid=965046", "title": "Sergej Garmaš", "text": "Sergej Garmaš\n\nSergej Leonidovič Garmaš (též podle ukrajinské verze jména Serhij Leonidovyč Harmaš, : ', : ', * 1. září 1958 Cherson) je ruský divadelní a filmový herec ukrajinského původu.\n\nNarodil se do skromné rodiny, jeho matka dokončila jen sedm tříd základní školy, otec byl řidič, který si později doplnil vzdělání a začal vykonávat řídicí funkce. Sám patřil mezi problémové děti. Toužil stát se námořníkem, ale nakonec si kvůli snadným přijímacím zkouškám vybral divadelní učiliště v Dněpropetrovsku, kde vystudoval loutkoherectví. Po absolvování základní vojenské služby pokračoval ve studiích činoherectví ve studiu MCHATu v Moskvě a po jejich skončení se v roce 1984 stal členem souboru divadla Sovremennik. Postupně se vypracoval v jednoho z klíčových herců divadla a nastudoval pestrý repertoár (např. Lopachin ve \"Višňovém sadu\", starší bratr v \"Bratrech Karamazových\", Alfons v dramatizaci \"Tří kamarádů\", kapitán Lebjadkin v dramatizaci \"Běsů\", Famusov v \"Hoři z rozumu\", Očiščonnyj v \"Balalajkin a spol.\" a další). Od roku 2009 se začal věnovat i divadelní režii (představení \"Murlin Murlo\" dramatika Nikolaje Koljady).\n\nHrál ve více než 80 filmech. První filmovou rolí Garmaše byla úloha Ivana Urina ve filmu \"Oddíl\", natáčeném v roce 1984. Účinkoval také v mnoha televizních inscenacích a seriálech. Vyniká v rolích skutečného charakteru, často jde o postavy pevné, přímé, někdy až kruté.\n\nUž v prvním ročníku studia MCHATu se seznámil s Innou Timofejevovou. Byli přátelé do doby, kdy se Garmaš porval v restauraci při návštěvě svého bratra, Timofejevová se pak o něj starala v nemocnici a poté ho nastěhovala k sobě domů. Nakonec se vzali a mají spolu dceru Darju a syna Ivana. Timofejevová je také herečka v divadle Sovremennik.\n\nVýběr z filmografie\n\nV roce 2006 byl jmenován národním umělcem Ruské federace. V roce 2011 byl vyznamenán Řádem Za zásluhy o Polskou republiku, který převzal v červnu 2013 na polském velvyslanectví v Moskvě.\n\nV roce 2004 získal divadelní cenu \"Čajka\" za výkon ve vedlejší roli představení \"Běsi \"divadla Sovremennik.\n\nJe držitelem mnoha filmových ocenění. Čtyřikrát získal cenu \"Nika\", za roky 2000 (vedlejší role ve filmu \"Puberta\"), 2005 (vedlejší role ve filmu \"Můj nevlastní bratr Frankenstein\"), 2008 (hlavní role ve filmu \"Dvanáct\") a 2012 (hlavní role ve filmu \"Domov\"). Cenu \"Zlatý orel \"získal třikrát, cenu \"Zlatý beran\" jednou za vedlejší roli ve filmu \"Puberta \"v roce 2001.\n\n"}
{"id": "965050", "url": "https://cs.wikipedia.org/wiki?curid=965050", "title": "Robin Shou", "text": "Robin Shou\n\nRobin Shou (* 17. července 1960 Hongkong) je hongkongský herec. V roce 1971 se svou rodinou emigroval do Kalifornie. Jeho pravděpodobně nejznámější roli je postava Liu Kang ve filmu \"Mortal Kombat\" z roku 1995. Později hrál například postavu přezdívanou 14K ve filmové sérii \"Rallye smrti\". Mezi další filmy, ve kterých hrál, patří například \"Tygří klec 2\" (1990), \"Čest a sláva\" (1993) nebo \"\" (2006).\n\n"}
{"id": "965054", "url": "https://cs.wikipedia.org/wiki?curid=965054", "title": "Martin Mrva", "text": "Martin Mrva\n\nMartin Mrva (* 12. prosince 1971, Prešov) je slovenský šachový velmistr. Nejvyšší ELO měl v roce 2005 – 2 512 bodů.\n\nVyhrál Mistrovství Slovenska v roce 1989 a 2009, je druhým vicemistrem světa studentů z roku 1992 v Oděse, na pásovém turnaji Budapešť 2000 dobyl 5. místo, je vítězem turnajů Budapešť 1993, Piešťany 2004. Titul velmistra získal v roce 2005. Čtyřikrát reprezentoval ČR na šachových olympiádách. Je autorem \"CD Učím se hrát šachy\" a vydavatelem internetového portálu \"c7c5.com\" a \"Šachy Revue\".\n\nManželka Alena Mrvová, rozená Bekiarisová je rovněž šachistka.\n\n"}
{"id": "965059", "url": "https://cs.wikipedia.org/wiki?curid=965059", "title": "Fallúdža", "text": "Fallúdža\n\nFallúdža (arabsky: \"الفلوجة\") je město v irácké provincii Anbár, nacházející se přibližně 65 km západně od Bagdádu na řece Eufrat. Historie města se datuje do doby starověké Mezopotámie. Město se nachází v oblasti, označované americkou armádou jako „sunnitský trojúhelník,“ která byla dějištěm silných bojů během americké okupace Iráku.\n\nOd roku 2014 bylo město ovládáno organizací IS. Irácká armáda město osvobodila s pomocí policie 18. června 2016.\n"}
{"id": "965060", "url": "https://cs.wikipedia.org/wiki?curid=965060", "title": "Bitva u Ulmu", "text": "Bitva u Ulmu\n\nBitva u Ulmu bylo ozbrojené střetnutí války třetí koalice, ve kterém se utkala vojska napoleonské Francie a Rakouského císařství. Proběhla u města Ulm v dnešním Německu (na území Bavorska) od 15. října do 20. října 1805. Skončila tím, že se rakouské vojsko pod velením generála Macka von Leibericha vzdalo čtyřem francouzským sborům pod velením maršálů Francie Joachima Murata, Michela Neye, Jeana Lannese a Nicolase Jeana-de-Dieu Soulta. Kapitulaci však unikly některé části Mackovy široce rozptýlené armády, které se později připojily k ruské armádě, která se nacházela v prostoru města Linz (Linec), načež byl zahájen společný únik před francouzskými silami.\n"}
{"id": "965062", "url": "https://cs.wikipedia.org/wiki?curid=965062", "title": "Images and Words", "text": "Images and Words\n\nImages and Words je druhé studiové album Americké progresivní metalové kapely Dream Theater, vydala dne 7. července 1992 prostřednictvím Atco Records. Jedná se o první album se zpěvákem James LaBrie. Album je dodnes komerčně nejúspěšnější studiové album kapely k dnešnímu dni se prodalo více než šest set tisíc výtisků.. \n\nPo odchodu Charlie Dominici z Dream Theater, skupina vyzkoušela téměř 200 lidí po celé zemi před Jamesem LaBrie, původně z kanadské glam metalové skupiny Winter Rose, který poslal kapele pásku na konkurz. \n\nPoté skupina podepsala smlouvu na sedm alb s nahrávací společností Atco Records, a krátce poté začala kapela nahrávat své nové album na konci roku 1991. První singl, \"Pull Me Under\" , získal značný komerční úspěch i s jeho živým vystoupením na MTV a rádiu, dostalo se top 10 hitů na Billboard Hot Mainstream Rock Tracks chart. Když bylo album vydáno, prodávalo se velkým tempem, čemu pomáhalo i rozsáhlé světové turné.\n\nDream Theater původně zamýšlel vydat dvojalbum, ale toto bylo odmítnuto ATCO, což způsobylo, že několik písní, které měli být vydány na albu, bylo vydáno později, jako například píseň \"A Change of Seasons\", která byla později vydána jako EP v roce 1995. \n\nPíseň \"Take the Time\" obsahuje ukázky z vánoční \"Christmas Rappin'\"(\"Hold it now\") od Kurtis Blowa , \"Dancin' Fool\" (\"Wait a minute\") od Franka Zappy a \"Power to the People\" (\"Come on\") od Public Enemy. \n\nV roce 2013 bylo album znovu vydáno na vinylu v limitované edici 180 gr. double LP. \n\nV roce 2017, Dream Theater oslavila 25. výročí \"Images And Words\" turném \"Images, Words & Beyond\" v Evropě, počínaje dnem 30. ledna na Auditorium Parco della Musica v Římě. 6. 2. 2017 také koncertovali v Praze.\n\n\n"}
{"id": "965064", "url": "https://cs.wikipedia.org/wiki?curid=965064", "title": "Teen Choice Awards 2007", "text": "Teen Choice Awards 2007\n\nTeen Choice Awards 2007 byly udělovány dne 26. srpna 2007 v Universal Amphitheater v Los Angeles. \n\nVítězi jsou označeni tučně a jsou uvedeni první v pořadí\n"}
{"id": "965065", "url": "https://cs.wikipedia.org/wiki?curid=965065", "title": "Tomáš Zábranský", "text": "Tomáš Zábranský\n\nTomáš Zábranský je český epidemiolog a adiktolog. Narodil se v roce 1969 v Hranicích na Moravě, v roce 1993 dokončil Lékařskou fakultu Univerzity Palackého v Olomouci. Na téže fakultě získal v roce 2001 titul Ph.D. v epidemiologii, hygieně a preventivním lékařství. V letech 2003-2004 působil v USA jako stipendista programu Hubert H. Humphrey Fellowship na Bloomberg School of Public Health, Johns Hopkins University a jako spolupracující výzkumník Národního institutu pro otázky zneužívání drog (NIDA) a Centra pro výzkum drogové politiky think-tanku RAND Corp.\n\nByl vedoucím studie PAD která na zakázku vlády ověřovala dopady novelizace drogové legislativy v České republice po roce 1998. V letech 1999-2001 zodpovídal v rámci projektu Phare za ustavení Národního monitorovacího střediska (NMS) pro drogy a závislosti v ČR.\n\nJeho hlavními výzkumnými zájmy jsou epidemiologie krevně přenosných nemocí a úmrtnost v populaci uživatelů nelegálních drog, kvalitativní výzkum neinstitucionalizované populace uživatelů nelegálních drog a ekonomické evaluace drogových programů a politik s důrazem na bezpečnostní a zdravotní dopady nelegálních trhů s těmito látkami. Zabývá se rovněž intenzivně možnostmi léčebného využití konopí a přípravků z něj; je předsedou petičního výboru Petice za zpřístupnění konopí k léčbě a výzkumu.\n\nV současnosti vyučuje drogovou epidemiologii na Klinice adiktologie 1. LF a VFN UK a na své alma mater v Olomouci. Je stálým externím spolupracovníkem NMS.\n\nTomáš Zábranský v roce 2001 založil a od té doby vede soukromou výzkumnou a poradenskou společnost ResAd, specializující se na problematiku nelegálních drog; její tým vysoce kvalifikovaných mezinárodních expertů pracuje na zakázkách veřejné správy ČR a dalších zemí, projektech privátních a veřejných organizací a v neposlední řadě pro agentury OSN a EU.\n\nV prosinci 2015 se stal spoluzakladatelem a ředitelem pro výzkum biomedicínského výzkumného startupu International Cannabis and Cannabionoids Institute, který získal smluvní investici organizovanou investičním fondem DG Holdings ve výši nejméně 20 milionů USD.\n\nJe zástupcem editora impaktovaného vědeckého časopisu Harm Reduction Journal, členem redakční rady impaktovaného časopisu Journal of Drug Issues a jediného domácího oborového vědeckého (časopisu Adiktologie) a členem několika domácích odborných společností, Mezinárodního think-tanku pro analýzy drogové politiky (Velká Británie) a Referenční skupiny OSN pro otázky HIV/AIDS a užívání drog. Od 1. ledna 2016 je nezávislým členem správní rady Evropského monitorovacího střediska pro drogy a drogové závislosti (), kam byl navržen a zvolen Parlamentem EU; nereprezentuje tedy žádnou zemi.\n\nV letech 2014 - 2017 byl členem sboru poradců předsedy vlády Bohuslava Sobotky, kde pokrýval proti/drogovou problematiku. V letech 2014-16 pracoval jako externí poradce / zvláštní zmocněnec ministra zdravotnictví Svatopluka Němečka pro zavádění léčebného konopí do české lékařské praxe a pro otázky proti/drogové politiky.\n\nJe autorem více než stovky publikací v recenzovaných časopisech a monografiích a dvou odborných knih. Na téma drog publikuje také v tištěných a elektronických médiích, vystupuje v televizi a rozhlase.\n\nV letech 1993-98 přeložil 22 beletristických a odborných knih z angličtiny, vesměs ve dvojici s Davidem Záleským; spolu v roce 1994 získali překladatelskou prémii v rámci Jungmannovy ceny za invenční překlad knihy Nanebepění (John Lennon).\n\nMezi jeho zájmy patří moderní i klasická hudba, literatura, fotografování a IT. S manželkou, výtvarnicí a grafickou designérkou Hanou Valihorovou, mají dceru Rebeku a syna Zachariáše.\n\n"}
{"id": "965066", "url": "https://cs.wikipedia.org/wiki?curid=965066", "title": "Kongregace bratří těšitelů z Gethseman", "text": "Kongregace bratří těšitelů z Gethseman\n\nKongregace bratří těšitelů z Gethseman (zkratka CCG, \"Congregatio Fratrum Consolatorum de Gethsemani\"), zkráceně známá jako „těšitelé“, byla založena v roce 1922 českým knězem Josefem Janem Litomiským, který v první světové válce sloužil pacientům v nemocnici ve Vídni. Na základě této zkušenosti se hlavním posláním řeholníků se stala útěcha nemocných, opuštěných a chudých. Duchovní život tohoto společenství je založen na spoluúčasti v utrpení s Ježíšem před jeho zatčením v Getsemanské zahradě skrze každodenní adoraci Eucharistie, v duchu Ježíšových slov „Zůstaňte zde a bděte se mnou!“. Jejich heslem je „Všechno k potěše srdce Ježíšova.“\n\nRezidenčním sídlem byla na počátku Vídeň, později přesídlili nejvyšší představený i provinciál do Prahy. Před druhou světovou válkou měli těšitelé v Čechách a na Moravě několik domů. V roce 1950, během tzv. Akce K, komunistická vláda Československa uvěznila všechny řeholníky, zkonfiskovala majetek řeholí a zakázala jim veškerou činnost. Také mnoho těšitelů prošlo vězením a pracovními tábory. Po propuštění žili bratři dále svůj řeholní život i proti všem zákazům a hrozbě vězení. V roce 1991 bylo sídlo Kongregace přeloženo do Marianky na Slovensku. \n\n\n"}
{"id": "965068", "url": "https://cs.wikipedia.org/wiki?curid=965068", "title": "Berdycha", "text": "Berdycha\n\nBerdycha neboli berdyše (rusky \"berdyš\" (бердыш), polsky \"berdysz\", finsky \"pertuska\") je tyčová obouruční primárně sečná zbraň nejvíce připomínající krátkou, ale velmi širokou sekeru (délka ostří i přes 0,5 m) na toporu dlouhém obvykle do 1,5 m. Připevnění čepele berdychy k toporu je typicky buď na dvě oka nebo oko a pásek (uprostřed listu a na spodním „cípu“ čepele). Užívala se hlavně k sekání, ale horní cíp čepele bylo možné použít i k bodání, a to i proti jízdě.\n\nBěžněji se vyskytovala od 15. do 18. století zejména v Rusku a Skandinávii, i když zbraně velmi podobné lze nalézt na iluminacích už ze 13. století z prakticky celé Evropy. V Rusku byla používána u střelců, elitních pěších jednotek, a to zejména jako podpěra těžké muškety při střelbě, jíž bylo možné zároveň pouzít jako zbraň v boji muže proti muži.\n\n"}
{"id": "965069", "url": "https://cs.wikipedia.org/wiki?curid=965069", "title": "Argentina na Hopmanově poháru", "text": "Argentina na Hopmanově poháru\n\nArgentina soutěžila na Hopmanově poháru celkem čtyřikrát. Nejlepší výkon podali argentinští tenisté v roce 2005, kdy ve finále prohráli se Slovenskem.\n\n\"Tabulka uvádí seznam argentinských tenistů, kteří reprezentovali stát na Hopmanově poháru.\"\n\n V zápase proti německu, německý soupeř Tommy Haas si během mužské dvouhry vykloubil stehenní sval a proto Argentina dostala automaticky dva body za mužskou dvouhru a čtyřhru. Ve finále proti Slovensku Argentina nenastoupila na čtyřhru, kvůli jasné výhře Slovenska s předešlých zápasů.\n"}
{"id": "965073", "url": "https://cs.wikipedia.org/wiki?curid=965073", "title": "Josef Jan Litomiský", "text": "Josef Jan Litomiský\n\nJosef Jan Litomiský (2. března 1888 Hořiněves – 6. června 1956 Praha) byl zakladatelem Kongregace bratří těšitelů z Gethseman.\n\nV roce 1910 vstoupil do kněžského semináře v Praze, vysvěcen byl 12. července 1914 v Praze. Po svém působení v různých městech byl poslán na další teologická studia do Vídně. Tam se věnoval pastoraci českých a slovenských katolíků.\n\nTehdy probíhala první světová válka, a J. Litomiský během té doby působil rovněž ve vídeňských nemocnicích. Velmi trpěl tím, že mnozí umírali bez smíření s Bohem, a cítil touhu odčinit Bohu hříchy, které urážejí Jeho lásku a odebírají lidskou důstojnost. Dne 7. dubna 1922 vzniklo v rakouském Rennwegu malé společenství bratří těšitelů, přičemž J. Litomiský byl prvním, který složil sliby.\n\nRoku 1933 na osobní audienci u papeže Pia XI. představil stanovy společenství a dosáhl jejich schválení. Důraz měl být kladen na adoraci, proto v každém klášteře měli bratři denně zůstat v modlitbě před Nejsvětější svátostí a vracet se do posledních chvil Ježíšova života.\n\nZaměření na poslední hodiny Ježíšova života přineslo ještě jedno přání, a to usadit se přímo v Jeruzalémě, pokud možno blízko Getsemanské zahrady, a konat tam smírné pobožnosti. Tak vznikl plán zakoupit pozemek a vybudovat kapli. V roce 1931 se Josef Litomiský dokonce vypravil osobně do Palestiny. Po jistých komplikacích se podařilo zakoupit pozemek a 28. července 1935 byla tzv. Cyrilometodějská smírná kaple vysvěcena.\n\nJ. Litomiský byl po likvidaci mužských řádů a kongregací v tehdejším Československu (tzv. Akce K v roce 1950) internován v Želivi a fyzický útlak se podepsal na jeho zdraví. Byl propuštěn na svobodu a přebýval na faře při kostele sv. Vojtěcha v Praze. Jeho zdravotní stav se neustále zhoršoval, zemřel 6. června 1956.\n\n"}
{"id": "965074", "url": "https://cs.wikipedia.org/wiki?curid=965074", "title": "Orsej blatoucholistý", "text": "Orsej blatoucholistý\n\nOrsej blatoucholistý (\"Ficaria calthifolia\") je bylina z čeledi pryskyřníkovitých.\n\nOrsej blatoucholistý je vytrvalá bylina nejčastěji 10–20 cm vysoká s kyjovitě ztlustlými kořenovými hlízami. Lodyha je vystoupavá, zpravidla nekořenující, pacibulky v paždí listů se nevyvíjí. Z jedné lodyhy vyrůstá většinou několik květních stopek. Listy jsou jednoduché, dlouze řapíkaté. Čepele jsou okrouhle až široce vejčité, lysé, na okraji nepravidelně vroubkované. Jisty často nahloučené do nevýrazné růžice, ze které vyráží několik květních stopek. Kališní lístky jsou asi 5–6 mm dlouhé, zelené, na okrajích blanité, lysé. Korunní lístky jsou úzce vejčité, žluté, nejčastěji 10–13 mm dlouhé. Tyčinek je mnoho. Kvete brzy na jaře, v březnu až v dubnu. Plodem je nažka, nažky jsou uspořádány do souplodí. Nažky bývají zpravidla dobře vyvinuty. Počet chromozómů je 2n=16. Mimo ČR je udáváno i 2n=24 a 2n=32.\n\nOrsej blatoucholistý je přirozeně rozšířen v jižní části střední Evropy, ve východní a jihovýchodní Evropě, snad i v Malé Asii a na Kavkaze. Druh je často považován jen za poddruh orseje jarního. V České republice roste v nejteplejších oblastech Čech i jižní Moravy v loukách, sušších stráních a světlých lesích. Na rozdíl od orseje jarního se jedná o diploida, který vytváří nažky a netvoří pacibulky v paždí listů. To však platí jen ve střední Evropě, jinde jsou poddruhy orseje jarního, které jsou taky diploidní a pacibulky nevytváří.\n\n \n"}
{"id": "965079", "url": "https://cs.wikipedia.org/wiki?curid=965079", "title": "Rybky", "text": "Rybky\n\nRybky ( ) jsou obec na Slovensku v okrese Senica. Žije zde obyvatel. První písemná zmínka o obci pochází z roku 1394. Od okresního města Senice jsou vzdálené 4 kilometry.\n\nV obci je římskokatolický kostel Jména Panny Marie z roku 1832.\n\n"}
{"id": "965083", "url": "https://cs.wikipedia.org/wiki?curid=965083", "title": "Housův mlýn", "text": "Housův mlýn\n\nHousův mlýn byl vystavěn na základech mlýna ze 13. století, těsně pod starobylými hradbami města Tábora, na břehu Tismenického potoka, vytékajícího z vodní nádrže Jordán.\n\nV těchto místech se v 15. století konaly bohoslužby husitských radikálů – adamitů. Údajně zde byli pohřbeni švédští dobyvatelé, kteří zahynuli při obléhání města v roce 1645. V 18. století vyrostl v tomto malebném zákoutí první umělecký parní mlýn, spojený s lázněmi. Pověst praví, že právě zde ústil tajný východ z táborského podzemí.\n\nMlýn má čtyři patra, ve kterých se nachází lidová krčma, panská krčma, hlavní sál, zbrojnice, keltský salón, muzeum tortury – mučírna, šermírna, podkrovní sál, kostymérna, půjčovna a sklady kostýmů rekvizit a dekorací. Zázemí tu najdou hudební klub a výstavní síň, konají se zde koncerty, festivaly nebo školy šermu.\n\nV průběhu roku hostí mlýn několik událostí: Keltský festival Lugnasad, Dobývání Tábora Švédy, Rytířský den při Táborských setkáních, Festival historických bojovníků, konají se zde historické svatby, historické soutěže nebo středověký silvestr. Historicko – naučnou formou působí oživené podzemí, mučírna, výuka šermu, tance, chorál, metání dobývacím strojem, zbrojnice, dětská bitva o vozovou hradbu, lukostřelnice – jak bojovala práčata, husitské občerstvení. V mlýně působí také Akademie rytířských umění, která se věnuje šermu, lukostřelbě nebo jízdě na koni.\n\n\n"}
{"id": "965085", "url": "https://cs.wikipedia.org/wiki?curid=965085", "title": "Orsej", "text": "Orsej\n\nOrsej (\"Ficaria\") je rod rostlin z čeledi pryskyřníkovité (\"Ranunculaceae\"). Mnozí autoři rod neuznávají a druhy pak řadí do rodu pryskyřník (\"Ranunculus\" s.l.)\n\nJedná se o vytrvalé byliny s kyjovitě ztlustlými kořenovými hlízami. Lodyha je často vystoupavá, někdy kořenující, v paždí listů se vyvíjí pacibulky nebo pacibulky chybí. Listy jsou jednoduché, dlouze řapíkaté či nejvyšší s kratšími řapíky. Čepele jsou srdčitě vejčité až okrouhle ledvinité, lysé, na okraji nepravidelně vroubkované. Kališní lístky jsou zelené, zpravidla jich je 3–6. Korunní lístky jsou úzce vejčité, převážně žluté, jich je 6–12. Tyčinek je mnoho. Kvetou brzy na jaře, většinou v březnu až v květnu. Plodem je nažka, nažky jsou uspořádány do souplodí. Někdy ale bývají zakrnělé a rostlina se rozmnožuje vegetativně. Počet chromozómů je 2n=16, 24 nebo 32.\n\nJe známo asi 5 druhů, ale záleží na taxonomickém pojetí, zda se některé druhy nepovažují jen z poddruhy orseje jarního. Přirozeně je rod orsej rozšířen v Evropě s přesahem do jihozápadní Asie a severní Afriky. Jinde (třeba v Severní Americe) roste jen adventivně.\n"}
{"id": "965086", "url": "https://cs.wikipedia.org/wiki?curid=965086", "title": "Buřňák Macgillivrayův", "text": "Buřňák Macgillivrayův\n\nBuřňák MacGillivrayův (\"Pseudobulweria macgillivrayi\") je pták z čeledi buřňákovitých. Holotyp, mladý pták byl získán roku 1855 na ostrově Gau na Fidži přírodovědcem Johnem MacGillivrayem, který vzorek dopravil do Britského muzea v Londýně. Více jak sto let nebylo možné další exempář najít. Znovuobjeven byl až roku 1983 a od roku 1985 došlo k 17 dalším pozorováním. Expedice Rollo Becka v únoru 1925 ani Johna Smarta v říjnu 1971 nebyly úspěšné a dospělý pták byl chycen až v dubnu 1984, změřen, vyfotografován a puštěn na svobodu. V dubnu 2007 byl zraněný exemplář nalezen v obci Levukaigau na Gau ,ale zemřel krátce poté. Vzorek byl zachován a posloužil ornitologovi Dicku Watlingovi jako studijní objekt. V květnu 2009 bylo první pozorování tohoto druhu nad vodami poblíž ostrova Gau.\n\nJe klasifikován jako kriticky ohrožený, odhadovaný počet jedinců je menší padesáti kusů a je omezen na velmi malé území. Hnízdiště nebylo objeveno. Je popisován jako 30 cm dlouhý, peří tmavě čokoládové barvy a tmavé oči i zobák a na převážně černých nohou má jasně modrou skvrnu na plovací bláně. Je chráněn podle fidžijského práva a zobrazen na fidžijské bankovce (konkrétně na 50dolarové). Důvodem bylo zvýšení povědomosti o tomto endemickém a kriticky ohroženém druhu mezi obyvateli.\n\n"}
{"id": "965087", "url": "https://cs.wikipedia.org/wiki?curid=965087", "title": "Sekule", "text": "Sekule\n\nSekule (, ) jsou obec na Slovensku v okrese Senica. Žije zde obyvatel. První písemná zmínka o obci pochází z roku 1402. \n\nObec Sekule leží v severozápadní části Borské nížiny u soutoku řek Moravy, Dyje a Myjavy. Ráz okolí obce je nížinný. Nedaleko od obce je zatopená pískovna využívaná k rekreaci a vodním sportům.\n\nV železniční stanici Sekule došlo 5. srpna 1947 k železniční nehodě, při níž zemřelo 19 lidí.\n\n"}
{"id": "965089", "url": "https://cs.wikipedia.org/wiki?curid=965089", "title": "Pasecká lípa", "text": "Pasecká lípa\n\nPasecká lípa je památný strom v zaniklé obci Paseka u Březové ve Slavkovském lese. Mohutná lípa malolistá (\"Tilia cordata\") roste v místě zaniklé obce Paseka, 430 m severovýchodně od Paseckého vrchu u okraje lesní cesty z Paseky do obce Březová v nadmořské výšce 700 m. Koruna vejcovitého tvaru sahá do výšky 26 m, obvod kmene měří 417 cm (měření 2008). Lípa zarůstá náletovými dřevinami. \nChráněna je od roku 2008 jako esteticky zajímavý a historicky důležitý strom.\n"}
{"id": "965090", "url": "https://cs.wikipedia.org/wiki?curid=965090", "title": "Lžičník", "text": "Lžičník\n\nLžičník (\"Cochlearia\") je rod, většinou bíle kvetoucích nenáročných rostlin, tvořený asi 30 druhy z nichž jediný lžičník lékařský se vyskytuje v přírodě České republiky.\n\nDruhy rodu lžičník jsou rozšířené v Evropě, Asií, Africe i v Severní Americe. Vyznačují se velkou ekologickou rozmanitostí, některé druhy např. \"C. anglica\", \"C. danica\", \"C. groenlandica\", \"C. officinalis\" jsou v zásadě omezeny na přímořské biotopy, jiné např. \"C. macrorrhiza\", \"C. polonica\", \"C. tatrae\" jsou naopak vysloveně vnitrozemské a většinu z nich lze zároveň vzhledem k malému areálu výskytu považovat za endemity.\n\nJednoleté, dvouleté i vytrvalé lysé byliny s jednoduchými nebo rozvětvenými přímými, vystoupavými nebo poléhavými lodyhami které rostou z tenkých kořenů (jednoletky) nebo z vícehlavých kořenů s oddenky (trvalky). Přízemní řapíkaté nebo přisedlé listy jsou okrouhlé, ledvinovité nebo srdčité. Listy přibližně shodného tvaru střídavě vyrůstající na lodyhách jsou u báze srdčitě až šípovitě objímavé. Všechny listy bývají po okrajích celistvé a někdy zvlněné, zubaté či vroubkované.\n\nNa lodyhách rostoucí oboupohlavné květy jsou obvykle bez listenů a vyrůstají v hroznovitých květenstvích nebo řidčeji osamoceně. Mají čtyři vejčité až vejčitě kopinaté, vypouklé, zelené kališní lístky a čtyři elipsovité, vejčité až obvejčité, výrazně delší korunní lístky nejčastěji bílé, vzácněji narůžovělé, nafialovělé nebo krémově žluté barvy. V květu je šest tyčinek s volnými nitkami nesoucí prašníky a boční nektaria. Vejčitý nebo okrouhlý semeník obsahující tři až padesát vajíček má krátkou čnělku s hlavičkovou bliznou.\n\nPlody jsou vejčité, kulovité nebo elipsovité šešulky které jsou dvoudílné, pukající, až 7 mm velké a mají na vrcholu krátkou suchou čnělku. Obsahují v jedné nebo dvou řadách uložená hnědá, elipsoidní, na povrchu jemně bradavčitá semena.\n\nLatinský název je odvozen od řeckého slova κοχλίας (spirála, šnek). Český název je odvozen od podobnosti se slovem naběračka (nářečně a polsky \"chochla\") z latinského \"cochlearium\" (zahnuté římské lžičky na šneky). Lžičník obsahuje vitamín C, který působil proti kurdějím (\"scurvy\") a odtud i jeho anglický název (\"scurvy-grass\").\n\n \n"}
{"id": "965097", "url": "https://cs.wikipedia.org/wiki?curid=965097", "title": "Kaple Panny Marie Karmelské (Vlčí Hora)", "text": "Kaple Panny Marie Karmelské (Vlčí Hora)\n\nKaple Panny Marie Karmelské je pozdně empírovou sakrální stavbou ve Vlčí Hoře, která je administrativně částí města Krásná Lípa v okrese Děčín v Ústeckém kraji.\n\nObecní kaple, která je považovaná vzhledem k rozměrům také za kostel, byla vystavěna v roce 1870. Je zajímavé, že přes malé rozměry se v ní nacházely nad bočními loděmi dřevěné tribuny. Vysvěcena byla 17. října 1870. V roce 1929 byla do kaple zavedena elektřina. Po šesti letech od pořízení věžních hodin, byla vystavěná druhá věžička nad vchodem. Po roce 1945, kdy byly vysídleni německy mluvící obyvatelé, začala chátrat. V 90. letech 20. století proběhly na kapli základní zajišťovací úpravy. Kaple byla kompletně zrekonstruována v letech 2009-2010. Dnes slouží farnosti a také ke kulturnímu životu v obci.\n\nStavba je trojlodní, s polokruhovým užším presbytářem. Průčelí je s pilastry, obdélným portálem a zdvojeným oknem. Ukončeno je trojúhelníkovým štítem a vyvrcholeno vížkou. Presbytář je sklenut konchou. Trojlodí mělo trojramennýmé dřevěné empory, které zanikly po roce 1945 a má plochý strop. Hlavní oltář je klasicistní a pochází z počátku 19. století. Je na něm oltářní obraz z roku 1930, kopie Sixtinské Madony, kterou namaloval \"Josef Neumann\".\n\n\n"}
{"id": "965099", "url": "https://cs.wikipedia.org/wiki?curid=965099", "title": "Kuan tao", "text": "Kuan tao\n\nKuan tao (), přesněji jen-jüe-tao () je tradiční čínská tyčová zbraň s jednostranně broušenou obloukovitě zahnutou poměrně těžkou čepelí (podobné některým typům mačet), někdy s hákem na nebroušené straně čepele. Evropskou analogií této zbraně je kůsa, japonskou naginata.\n\nNázev \"Kuan tao\", doslova „Kuanova čepel“ se vztahuje k legendě pocházející z \"Příběhů Tří říší\" o vynálezu zbraně generálem Kuan Jüem († 219). Používání zbraně je doloženo od sungské (kdy ji v polovině 11. století popisuje vojenská encyklopedie \"Wu-ťing cung-jao\") do čchingské doby. \n"}
{"id": "965100", "url": "https://cs.wikipedia.org/wiki?curid=965100", "title": "Lípa na Paseckém vrchu", "text": "Lípa na Paseckém vrchu\n\nLípa na Paseckém vrchu je z dálky viditený památný strom na pastvině nad zaniklou obcí Paseka u Březové ve Slavkovském lese. Solitérní lípa malolistá (\"Tilia cordata\") roste na temeni Paseckého vrchu, přibližně 1,5 km severozápadně od obce Lobzy v nadmořské výšce 740 m. Hustá, široce kuželovitá koruna sahá do výšky 17,5 m, obvod kmene měří 338 cm (měření 2012). Chráněna je od roku 2012 jako krajinná dominanta, strom s významným habitem a vzrůstem.\n\n\n"}
{"id": "965103", "url": "https://cs.wikipedia.org/wiki?curid=965103", "title": "Smolinské", "text": "Smolinské\n\nSmolinské ( ) je obec na západním Slovensku v okrese Senica v Trnavském kraji. Žije zde obyvatel.\n\nObec Smolinské leží v Myjavské pahorkatině tři kilometry od města Šaštín-Stráže. V současnosti má obec zemědělský charakter.\n\nPoprvé je obec zmíněna v roce 1392 jako Somo. Podle legendy dostala jméno podle smolaře, kterého tudy vezl jeden sedlák ukrytého ve voze pod plachtou. A jelikož to byl první povoz, který prošel vesnicí, obec dostala jméno Smolinské. Podle jiné legendy pojmenování obce je odvozeno od smůly (nebo dehtu), která se zde vyráběla z pryskyřice borovic.\n\n\nV obci působil v letech 1902 – 1920 básník Tichomír Milkin, kterému byla v obci odhalena pamětní deska.\n\n"}
{"id": "965105", "url": "https://cs.wikipedia.org/wiki?curid=965105", "title": "Paprsky inženýra Garina", "text": "Paprsky inženýra Garina\n\nPaprsky inženýra Garina je česká industriální skupina.\n\nInspirací pro založení bylo společné vystoupení skupin New Psychedelic Orchestra a Švëstkövé knëdlïkÿ na soukromém alternativním festivalu v klubu U zlatého melouna 29. června 1986. Po něm se vybraní hudebníci z obou formací rozhodli založit nové hudební těleso a pojmenovat ho podle vědeckofantastického románu Alexeje Tolstého \"Paprsky inženýra Garina\".\n\nPrvní vystoupení spojené s vernisáží Vojtových (zpěvák P.I.G.) kreseb se uskutečnilo v září 1986 v prostorách Jazzové sekce Svazu hudebníků, pár dnů před zatčením všech jejích aktivistů a faktickým ukončením její činnosti.\n\nZásadním mezníkem v historii kapely byl v roce 1988 příchod Jardy Paláta, jehož novátorské postupy a experimenty se zvukem daly hudbě P.I.G. nový směr. Změny v tomto období doznaly i texty – kromě vlastních začaly být do repertoáru zařazovány i zhudebněné básně V.V. Majakovského, Ho Či Mina či texty Leonida Andrejeva.\n\nV sestavě s Jardou Palátem skupina natočila první demosnímky a v roce 1990 pak ve studiu Heleny Vondráčkové v Řitce pro vydavatelství Panton nahrávky pro nerealizovaný projekt industriálního sampleru. V roce 1991 skupina vydala své první CD \"Blbá Evropa\".\n\nPo tragické smrti Jardy Paláta v únoru 1995 skupina vystupovala už jen sporadicky. \nNovým impulzem bylo až setkání s o generaci mladšími hudebníky ze skupiny Děti deště v roce 2007. Ti pak rozšířili řady P.I.G. a takto vzniklá formace působí až do současnosti.\n\n\n"}
{"id": "965106", "url": "https://cs.wikipedia.org/wiki?curid=965106", "title": "Kostel Narození Panny Marie (Omšenie)", "text": "Kostel Narození Panny Marie (Omšenie)\n\nKostel Narození Panny Marie je římskokatolický kostel ve slovenské obci Omšenie v okrese Trenčín. Byl postaven v první polovině 13. století v románském slohu a přebudovaný v roce 1802. Kostel je národní kulturní památkou.\n\nSprávci farnosti se věnovali postupné rekonstrukci – nejdříve byly položeny dlaždice a vymalováno. Později farníci vyhotovili nové lavice, nové zařízení do sakristie a celý kostel zevnitř obložili dřevěným obkladem. V roce 1984 proběhla rekonstrukce střechy kostela a v roce 1986 byly odizolovány základy, vysušeny zdi a kostel získal novou omítku. Práce byly financovány z darů věřících a probíhaly většinou svépomocí. V roce 1997 byla v kostele vyměněna všechna okna a dveře.\n\n"}
{"id": "965107", "url": "https://cs.wikipedia.org/wiki?curid=965107", "title": "Česká vexilologická společnost", "text": "Česká vexilologická společnost\n\nČeská vexilologická společnost, z.s. () je nejstarší společnost zabývající se historií a symbolikou vlajek ve střední Evropě.\n\nSpolečnost byla ustavena 29. ledna 1972 pod názvem Vexilologický klub při Obvodním kulturním domě v Praze 3 na Žižkově. Sdružovala zájemce o vexilologii z Čech, Moravy, Slezska a Slovenska. Brzy navázala kontakty i s vexilology z Polska, Sovětského svazu a Německé demokratické republiky. Členové výboru udržovali kontakty s vexilology v západní Evropě a USA. Pro své členy od samého počátku vydává klub čtvrtletník \"Vexilologie\" () tištěný maloofsetem, od roku 1997 ve spolupráci se Střediskem vexilologických informací anglicky psanou ročenku VEXILOKONTAKT a od roku 2020 existuje internetový newsletter \"Vlaštovka\". Zveřejňuje odborné stati i krátké zprávy o vlajkách a státní heraldice. Při popisu vlajek dodržuje vexilologické názvosloví, které sestavil člen klubu PhDr. Zbyšek Svoboda. V roce 1991 se klub stal přidruženým členem Mezinárodní federace vexilologických společností (FIAV) a od 23. srpna 1993 je řádným členem (29. člen). Od roku 1996 organizuje každý čtvrtý rok český národní vexilologický kongres. Výroční členská schůze konaná 10. září 2005 rozhodla o změně názvu na Českou vexilologickou společnost. Prvním předsedou společnosti byl od jejího založení v roce 1972 až do roku 2004 Doc. RNDr. Ludvík Mucha, CSc., dalším předsedou byl od roku 2004 do roku 2016 Ing. Jaroslav Martykán, současným předsedou je od roku 2016 Ing. Petr Holas.\n\nDne 6. března 1976 byla přijata vlajka. Je tvořena červeným listem, přes který je od žerdi položen bílý klín dosahující do středu vlajícího lemu a na něj další, modrý klín dosahující do středu vlajky. Vlajku Vexilologického klubu navrhl člen klubu PhDr. Zbyšek Svoboda. Změna názvu na Českou vexilologickou společnost nevedla ke změně vlajky společnosti, avšak byl vytvořen nový emblém ČVS, jehož autorem je Ing. Petr Exner.\n\nČeské národní vexilologické kongresy (ČNVK) se konají každé čtyři roky.\n\n\n\n"}
{"id": "965108", "url": "https://cs.wikipedia.org/wiki?curid=965108", "title": "Abandoned Places 2", "text": "Abandoned Places 2\n\nAbandoned Places 2 (přeloženo do češtiny \"Opuštěná místa 2\") je RPG počítačová hra (podžánr „dungeon“) z roku 1993 ze série \"Abandoned Places\" maďarské vývojářské firmy ArtGame pro platformy Amiga a DOS. O vydání se postarala britská firma International Computer Entertainment (I.C.E.). Hra ve verzi pro Amigu vyšla na 5 disketách, součástí byly i diskety pro ukládání herních pozic, pokud počítač neměl vlastní harddisk. Jde o sequel prvního dílu nazvaného \"\" z roku 1992. Ovládá se myší a klávesnicí, herní mód je „single-player“ (pouze jeden hráč, program nepodporuje zapojení více hráčů).\n\nDěj se odehrává 400 let poté, co čtyři hrdinové Kalynthie zneškodnili temného prince Bronagha (události z prvního dílu). Pendugmalhe, stvořitel Bronagha, se vrací, aby se pomstil království Kalynthia a jeho lidu za smrt svého chráněnce. Jedinou záchranou je návrat dávných hrdinů. Existuje pradávná legenda o vznešeném řádu známém jako Ancient Order of Arbitrion vedeném mocným hrdinou Dowegenem. Bylo řečeno, že dávní hrdinové Kalynthie mohou být přivedeni do světa pouze kouzelným mečem života zvaným Kuhark. Ten může být vyvolán zpět pouze řádem. Přímí potomkové Dowegena a představitelé řádu vědí, že jedinou nadějí pro Kalynthii je návrat dávných hrdinů. Členové řádu se sejdou a pokusí se vyvolat meč života, což se nakonec zdaří. Je na hráči, aby s jeho pomocí vybral družinu odvážných hrdinů, kteří střetnou s Pendugmalhem a jeho přisluhovači.\nAbandoned Places 2 je krokovací dungeon (tzn. pohyb party není plynulý, ale odehrává se po skocích ve čtvercích), v němž hráč ovládá družinu 4 postav. Ta prochází rozsáhlým herním světem, v němž se střetává s četnými nepřátelskými postavami, nachází všelijakou výbavu a peníze, řeší logické hádanky a snaží se vyhnout nastraženým pastím. Na rozdíl od prvního dílu probíhá herní interakce ve druhém pokračování kompletně z hráčova pohledu (resp. jeho družiny - tzv. First Person Perspective). Boje neprobíhají na tahy, ale v reálném herním čase (tedy Real Time) obdobně jako u klasiky podžánru, hry \"Dungeon Master\" firmy FTL Games. Prostředí je pestré, od venkovních rozlehlých prostor po města a nechybí ani podzemní labyrinty, kobky a sklepení.\n\nDůležitou položkou je jídlo (food), je třeba ji sledovat a jídlo průběžně doplňovat. Jak postavy podstupují boje a kouzlení, získávají zkušenosti a po čase se jim zvyšuje úroveň (level), což je klasické schéma her typu dungeon.\n\nHráč si položkou \"Create Party\" navolí svoji družinu 4 hrdinů. Na výběr jsou povolání:\n\nZde je uvedeno hodnocení hry některými počítačovými časopisy a periodiky:\n\n"}
{"id": "965112", "url": "https://cs.wikipedia.org/wiki?curid=965112", "title": "Fritschova tkalcovna", "text": "Fritschova tkalcovna\n\nFritschova tkalcovna je bývalý průmyslový podnik nacházející se v Hejnicích, městě na severu České republiky ve Frýdlantském výběžku Libereckého kraje. Areál továrny (čp. 385) stojí ve městě severně od silnice II/290 poblíž místní železniční trati spojující Raspenavu s Bílým Potokem. V objektu se nacházejí přízemní haly, které jsou kryty šedovými střechami se sedlovými, oboustranně prosklenými světlíky. Na jejich řešení se pravděpodobně využil patent C. – A. Séquin – Bronnera pocházející z roku 1885. Objekty továrny i nadále slouží textilní výrobě.\nV Hejnicích měla firma ještě jednu budovu. Byla jím třípatrová továrna číslo popisné 5 v centru města nacházející se východně od kláštera. Tato budova byla vystavěná roku 1874 a od roku 1881 nesla pojmenování „Hejnice Fritsch a spol, mechanická tkalcovna“. Podnik měl ještě další pobočné závody. Ty se nacházely v Liberci, Brně a Budapešti. Na konci 19. století zaměstnávala tkalcovna na tisíc pracovníků a během první světové války vyráběla látky, z nichž se poté šily uniformy pro vojáky.\n\nBěhem roku 1935 však v důsledku hospodářské krize svůj provoz ukončila a po druhé světové válce se výroba obnovila již pod značkou národního podniku České vlnařské závody (1946) a posléze Textilana Liberec. Od roku 2004 postupně probíhala přestavba objektu čp. 5 na byty. Návrh této přestavby zpracoval liberecký architektonický ateliér Agora.\n"}
{"id": "965116", "url": "https://cs.wikipedia.org/wiki?curid=965116", "title": "Římskokatolická farnost Boč nad Ohří", "text": "Římskokatolická farnost Boč nad Ohří\n\nŘímskokatolická farnost Boč nad Ohří (lat. \"Wotschium\") je zaniklé územní společenství římských katolíků v Boči a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nTzv. \"stará farnost\" pochází z roku 1292. Matriky jsou vedeny od roku 1573. Po reformaci se farnost stala filiálkou k farnosti Okounov. Roku 1738 byla administrována. Od roku 1758 se opět stala samostatnou farností.\nFarnost existovala do 31. prosince 2012 jako součást kláštereckého farního obvodu. Od 1. ledna 2013 zanikla sloučením do farnosti Klášterec nad Ohří.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "965125", "url": "https://cs.wikipedia.org/wiki?curid=965125", "title": "Včelník rakouský", "text": "Včelník rakouský\n\nVčelník rakouský (\"Dracocephalum austriacum\") je vzácná vytrvalá rostlina s velkými modrofialovými květy, jediný původní druh rodu včelník, který roste v České republice.\n\nStepní rostlina vyskytující se ostrůvkovitě v některých státech Evropy. Roste ve Španělsku, Francii, Itálii, Švýcarsku, Rakousku, Maďarsku, Rumunsko, na Slovensku, Ukrajině, v Turecku a Předkavkazsku.\n\nV Čechách v současnosti roste v osmi populacích v chráněné krajinná oblasti Český kras, konkrétně v národní přírodní rezervaci Karlštejn, národní přírodní rezervaci Koda, přírodní rezervaci Karlické údolí a přírodní rezervaci Radotínské údolí. Na Moravě se vyskytuje pouze v několika málo exemplářích v Přírodní rezervaci Zázmoníky poblíž v vesnice Bořetice v  okrese Břeclav. České lokality tvoří severní hranici rozšíření tohoto druhu.\n\nRostlina ke zdárnému růstu potřebuje teplé, suché a nezastíněné biotopy, které se vyskytují ve stepích, po okrajích lesostepí nebo na slunných kamenitých stráních porostlých nízkými bylinami. Je vázána na vápenaté nebo sprašové půdy. V ČR se vyskytuje v pásmu pahorkatin, v Alpách vystupuje až výšky okolo 2000 m.\n\nRostlina prvým rokem po vyklíčení vytvoří tenkou, nízkou, nekvetoucí lodyhu. Druhým rokem již lodyhy bývají vyšší než 10 cm, může jich být i více a při optimálních podmínkách mohou i kvést. Dospělé rostliny mívají šest i více lodyh, dožívající se až několika desítek let.\n\nVytrvalá trsnatá bylina, která má vzpřímené nebo vystoupavé, málo větvené lodyhy vysoké až 40 cm. Lodyhy, hustě bíle chlupaté, vyrůstají z uzlovitého a postupně dřevnatějícího oddenku. Jsou porostlé vstřícnými, podlouhlými, krátce řapíkatými dlanitosečnými nebo peřenosečnými listy, které mívají tři až pět kopinatých segmentů se špičkou na konci. Nejhornější listy jsou dělené až ke střednímu žebru na pět až sedm po okraji podvinutých segmentů.\n\nV horních částech lodyh z úžlabí listů vyrůstají dva až čtyři pyskaté stopkaté květ v lichopřeslenech, spodní jsou oddálené a horní nahuštěné; společně vytvářejí hustý válcovitý lichoklas. Jejich listeny jsou kopinaté a na koncích osinkaté, listence čárkovité. Fialový, hustě bíle chlupatý kalich s žilkami je nevýrazně dvoupyský, při kvetení je okolo 8 mm dlouhý a v době plodu dvojnásobně delší, jeho nejdelší střední horní cíp je vejčitý neb vejčitě kopinatý, ostatní jsou šídlovité a dvojnásobně delší. Modrofialová až sytě modrá koruna je 30 až 40 mm dlouhá, má nálevkovitou trubku nahoře vydutou, přímý horní pysk přilbovitě vypouklý a vykrojený, dolní trojlaločný pysk má střední lalok největší. Čtyři tyčinky bývají stejně dlouhé jako koruna, prašníky jsou hustě chlupaté a pestík je fialový.\n\nRostliny kvetou v druhé polovině května a začátkem června, opylovány jsou hmyzem. Druh je schopen vytvořit plody i při samoopylení, mnohem více jich však produkuje při cizosprášení. V suchých létech rostliny méně kvetou a dochází k zasychání květů i listů. Ploidie druhu je 2n = 14.\n\nPoltivý plod se po dozrání rozpadá se na čtyři asi 3 mm dlouhé tvrdky, které jsou tmavohnědé a mají dvě podélná žebra. V přírodě je úspěšnost při generativním rozmnožování poměrně nízká, velmi závisí na klimatických podmínkách. V zahradnictvích se dají mladé rostlinky vypěstovat ze semen nebo řízkováním, ovšem tyto se na suchých a výhřevných stanovištích po přesazení jen nesnadně ujímají. Na svých stanovištích se rostliny samovolně vegetativně rozmnožují rozrůstáním do trsů.\n\nTéměř ve všech okolních státech je včelník rakouský pro své snižující se početní stavy považován za ohrožený druh různého stupně. V České republice je vyhláškou MŽP ČR č. 395/1992 Sb. i Červeným seznamem cévnatých rostlin květeny ČR zařazen mezi kriticky ohrožené rostliny (§1, C1r).\n\nV České republice se stanoviště tohoto druhu nacházejí na chráněných územích, nemělo by proto již docházet k jejich narušování necitlivými lidskými zásahy do krajiny. Pro zachování druhu je ale nutno věnovat plochám, na kterých roste, pozornost a zajistit, aby nezarůstaly náletovými dřevinami.\n\n"}
{"id": "965144", "url": "https://cs.wikipedia.org/wiki?curid=965144", "title": "Richterova přádelna", "text": "Richterova přádelna\n\nRichterova přádelna je bývalý průmyslový podnik v Raspenavě, což je město na severu České republiky (součást Frýdlantského výběžku v Libereckém kraji). Továrna sídlila v objektu čp. 706 a od hlavních výrobních prostor byla oddělena řekou Smědou, přes kterou se přecházelo po ocelovém příhradovém mostě. Jejími zakladateli byli v roce 1889 bratři Josef Anton a Gustav Richterovi. Na přelomu 19. a 20. století již firma disponovala 16 000 vřeteny a pracovalo v ní na 300 zaměstnanců. Severně od železniční trati spojující Raspenavu s Bílým Potokem vybudovali majitelé firmy pro své zaměstnance dělnickou kolonii (domy čp. 255 až 269 v dnešní Okružní ulici) skládající se z typizovaných domků se zahrádkami systému „Mülhausen“.\n\nBěhem roku 1908 nechali majitelé do továrny nainstalovat čtyři elektromotory, které napájely energií z přespolní elektrárny zřízené Antonem Richterem (otcem bratrů zakladatelů). Energie vyrobená touto elektrárnou později také osvětlovala Raspenavu a obce v jejím okolí.\n\nV 21. století sídlí v areálu firmy výrobce plastových a hliníkových oken.\n"}
{"id": "965149", "url": "https://cs.wikipedia.org/wiki?curid=965149", "title": "Tremissis", "text": "Tremissis\n\nTremissis byla zlatá mince používaná Římany od dob pozdní antiky. Její hodnota se rovnala jedné třetině solidu.\n\nPoprvé se v oběhu objevila ve 3. století. V době vlády císaře Konstantina I. až po vládu Gratiana vážila mince 1,70 gramů. Za Theodosia I. se její váha snížila na 1,51 gramů. Platidlo respektovali i lidé z dálného východu. Po zániku římské říše pokračovali v ražbě těchto mincí také její následníci. Kupříkladu to byli Anglosasové v Británii, franští Merovejci, či mincovny v Byzantské říši.\n"}
{"id": "965150", "url": "https://cs.wikipedia.org/wiki?curid=965150", "title": "Augustín Malár", "text": "Augustín Malár\n\nAugustín Malár, (18. července 1894, Reitern, Rakousko – ? 1945, Koncentrační tábor Sachsenhausen, Nacistické Německo), byl slovenský generál, během druhé světové války velitel východoslovenské armády.\n\nStudoval na gymnáziu ve Skalici, později v Šoproni. Nastoupil na vojenskou vysokou školu v Praze. Jeho postup ve vojenských hodnostech byl poměrně rychlý. V roce 1931 se stal majorem, v roce 1936 již byl povýšen na podplukovníka. Tato skutečnost byla pozoruhodná tím, že v československé armádě bylo v té době 1004 podplukovníků a z nich byli pouze dva slovenské národnosti - Augustín Malár a Ferdinand Čatloš. Plukovníkem se stal o 3 roky později a v roce 1942 byl povýšen na generála. Patřil k nejschopnějším slovenským generálům a byl v armádě velmi populární.\nV těchto letech byl vojenským velitelem ve Spišské Nové Vsi a Trenčíně, současně byl velitelem \"Vysokej vojnovej školy\" v Bratislavě. V letech 1941-1942 se stal velitelem \"Rýchlej divízie\" na východní frontě. Za zásluhy ho Němci vyznamenali jako jednoho z mála Slováků Rytířským křížem. Od května 1944 byl velitelem armádního sboru v Prešově. \nS ministrem národní obrany generálem Čatlošem připravoval vojenské povstání na záchranu slovenské samostatnosti. Již na východní frontě navázal kontakty se sovětskými veliteli a ilegální SNR ho jako schopného velitele a slovanofila navrhla za velitele povstalecké armády přes odpor Benešovy exilové vlády.\nV srpnu 1944 jednal v Piešťanech s umírněnými luďáky o přípravě obrany Slovenska. Po předčasném vypuknutí povstání se oproti očekávání nepřidal k povstalcům. V rozhlasovém projevu se postavil proti povstání a vyzval vojáky, aby se vrátili do kasáren, protože \"\"ešte neprišiel náš čas\"\". Jako vojenský stratég chtěl, aby slovenská akce skončila úspěchem. Svoji činnost však nepromyslel a v důsledku jeho projevu, který sliboval boj proti Němcům v budoucnosti, ho německé bezpečnostní orgány zatkly, když se vrátil do Prešova. Byl odvlečen do Německa, kde po výslechu zemřel v koncentračním táboru Sachsenhausen.\n\n\n"}
{"id": "965151", "url": "https://cs.wikipedia.org/wiki?curid=965151", "title": "Vztlakové těleso", "text": "Vztlakové těleso\n\nVztlakové těleso je takové uspořádání letadla nebo kluzáku s pevnými plochami, kdy samotný tvar trupu vytváří významnou část vztlaku. Některá provedení se tvarem mohou podobat samokřídlům, např. Vought XF5U.\n\nKoncept vztlakového tělesa se objevoval od počátků aeronautiky, ale výraznější práce se datují do 60.let 20.století (NASA, MiG). Běžně se tento konstrukční princip uplatňuje u stíhacích letounů, např. MiG-29 nebo F-15. Jako vztlaková tělesa jsou stavěny i hybridní vzducholodě.\n\nNěkteré z výhod \"čistých\" vztlakových těles (zejména dobrý vztlak za hypersonických rychlostí při zachování kompaktního tvaru) jsou potenciálně nejvýraznější v kosmonautice jako tvary návratových modulů kosmických lodí (Kliper, X-38, HL-20, X-33), přičemž některé byly i bezpilotně otestovány alespoň za nízkých rychlostí. Při vývoji raketoplánů v USA i SSSR byly zvažovány i konstrukce tohoto typu (např. návratem z oběžné dráhy otestovaný americký X-23 nebo ruský BOR-4). Pokusné vztlakové těleso IXV testuje i ESA. V současnosti má šanci na realizaci i miniraketoplán Dream Chaser od Sierra Nevada Corporation.\n"}
{"id": "965154", "url": "https://cs.wikipedia.org/wiki?curid=965154", "title": "Schwarzova keramička", "text": "Schwarzova keramička\n\nSchwarzova keramička je bývalý průmyslový podnik v Raspenavě, městě na severu České republiky ve Frýdlantském výběžku v Libereckém kraji. Firmu pojmenovanou \"\" založil na konci 19. století Franz Josef Schwarz. Po vzniku Československa roku 1918 ji předal Rudolfovi a Ottovi Schwarzovým. Závod produkoval betonové krytiny a střešní prvky. Součástí výrobního plánu byl též umělý mramor či nábytkové desky. Na počátku 21. století využívá prostory podniku panelárna Stanislava Vršťaly.\n"}
{"id": "965157", "url": "https://cs.wikipedia.org/wiki?curid=965157", "title": "Liebigova textilka", "text": "Liebigova textilka\n\nLiebigova textilka je bývalý průmyslový podnik v Raspenavě, městě na severu České republiky, v Libereckém kraji (přesněji v jeho Frýdlantském výběžku). Továrnu spolu v roce 1851 vybudovali Anton Richter, který již ve městě tkalcovnu vlastnil, a Johann Liebieg. Byla první mechanickou přádelnou česané příze a celá továrna nesla Liebiegovo jméno. Návrh stavby pocházel od Nicolase Schlumbergera z alsaského Guebwilleru, jenž do budované továrny dodal také spřádací stroje. Výroba v továrně započala roku 1852 se 600 vřeteny. Ovšem po deseti letech vzrostl jejich počet ze šesti set na 3860.\n\nBěhem roku 1876 továrnu převzali Richterovi synové a přejmenovali ji na \"Lužskou přádelnu česané příze\" (). Za jejich vedení získal areál závodu současnou podobu. Na přelomu 19. a 20. století pracovalo ve firmě více než tisíc zaměstnanců a za dalších deset let (roku 1910) se jejich počet téměř zdvojnásobil. Roku 1923 se firma změnila na akciovou společnost, v jejímž vedení stál Max Richter.\n\nBěhem druhé světové války se v závodu vyráběly součástky leteckých motorů. Po znárodnění patřila továrna národnímu podniku Česana. Roku 1968 sice továrna vyhořela, ale po roce 1980 již opětovně vyráběla v rámci národního podniku Vlnap Nejdek. Na počátku 21. století je areál původního průmyslového závodu rozdělen mezi několik menších firem.\n"}
{"id": "965158", "url": "https://cs.wikipedia.org/wiki?curid=965158", "title": "Hypersonika", "text": "Hypersonika\n\nHypersonika je podobor aerodynamiky zabývající se dynamikou plynů za vysokých nadzvukových rychlostí. Předěl mezi „obyčejnými“ nadzvukovými a hypersonickými rychlosti není (na rozdíl od předělu mezi rychlostmi podzvukovými a nadzvukovými) ostrý, obvykle je však stanoven na rychlost Mach 5. \n\nZa takovýchto a vyšších rychlostí už se vlastnosti vzduchu začínají odlišovat od ideálního plynu a nelze zanedbat efekty vnitřní chemie plynu (disociace, ionizace). Také dochází k nezanedbatelnému ohřevu trupu letounu . Konstrukce efektivních letounů pro takovéto rychlosti je obtížná, i u vysoce specializovaných tvarů (tzv. waveridery) je obtížné dosáhnout teoretické hypersonické klouzavosti (poměr vztlak/odpor) větší než 8, reálně spíše poloviční. Vztlakově efektivní tvary mají ostré náběžné hrany, kde pak však prudce stoupá aerodynamický ohřev.\n\nKlasický náporový motor už nelze za těchto rychlostí použít, je nutno použít buď raketový motor nebo náporový motor se spalováním v nadzvukovém režimu (scramjet), který musí být velmi pečlivě integrován do celkového tvaru letounu. \n\nNaprosto zásadní je hypersonická aerodynamika pro návrat kosmických lodí (návrat do atmosféry se děje za rychlostí přes Mach 25 a maximální tepelné namáhaní obvykle probíhá za rychlostí Mach 10 až 15). Několik světových velmocí také vyvíjí a testuje hypersonické zbraně, proti nimž v současnosti neexistuje obrana.\n\nProzatím jediným pilotovaným hypersonickým strojem (kromě kosmických lodí) je americký raketový letoun X-15.\n"}
{"id": "965160", "url": "https://cs.wikipedia.org/wiki?curid=965160", "title": "Automatický mlýn (Raspenava)", "text": "Automatický mlýn (Raspenava)\n\nAutomatický mlýn v Raspenavě je průmyslový podnik nacházející se ve městě na severu České republiky, ve Frýdlantském výběžku Libereckého kraje. Původní mlýn vybudoval roku 1835 na katastru Luhu (dnes součást Raspenavy) rychtář Josef Menzel. Tento mlýn ovšem 1898 vyhořel. Další záznam v kronikách je k roku 1909, kdy mlýn vlastnil Josef Wöhl z Arnoltic a v tom roce objekt přestavoval kvůli instalaci turbíny. Od roku 1917 byl majitelem mlýna Rudolf Wöhl, jenž nechal roku 1920 přistavět západní železobetonový trakt a o devět let později (v roce 1929) železobetonové silo spolu s čističkou a větrákem.\n"}
{"id": "965167", "url": "https://cs.wikipedia.org/wiki?curid=965167", "title": "První republika (seriál)", "text": "První republika (seriál)\n\nPrvní republika (distribuční název \"The Manor House\") je historický seriál České televize, který mapuje životy podnikatelské rodiny Valentových v období od vzniku první republiky do počátku 30. let, i když se původně plánovalo, že by se děj dotáhl až do roku 1945. Na výrobě se podílela produkční společnost Dramedy Productions. Seriálu se ujal režisér Biser A. Arichtev, který dříve pracoval na podobně založeném seriálu České televize \"Vyprávěj\".\n\nSeriál tvoří tři řady. První řada byla vysílána na kanále ČT1 od 17. ledna do 13. června 2014 a měla 22 epizod. Druhá řada seriálu měla 13 epizod a byla na ČT vysílána od 8. září do 1. prosince 2017. Děj druhé série se odehrává v roce 1928. Poslední řada se dotočila v červnu 2018, také ona měla 13 epizod a byla na ČT vysílána mezi 7. zářím a 30. listopadem 2018. Děj se odehrává mezi podzimem 1930 až létem 1931. Jedná se tedy o dobu hospodářské krize a prohlubujícího se národnostního napětí mezi českým a německým obyvatelstvem (tělovýchovné spolky Sokol a Německý turnerský svaz), figuruje zde také aféra s otráveným alkoholem.\n\nSeriál vypráví příběh rodiny Valentových v období od roku 1918 do počátku 30. let, která zbohatla při válečných zakázkách a stěhuje se z venkova do části Podolí velkoměsta Prahy. V této části se prozatím nacházejí pouze louky, pár továrních komínů a chudoba, která zde nastala po válce. Valentovi však tuto část města změní. V rodině panují napjaté vztahy mezi bratry, stále utajované tajemství, týkající se pátrání po vraždě, která se stala ještě před válkou. Příběh však doplňují zamotané milostné vztahy. Osudy hrdinů jsou propleteny událostmi tehdejší doby, čímž mají připomínat milníky naší historie.\n\n\n\nNa seriálu První republika se podílí stejný tým jako na úspěšném seriálu České televize \"Vyprávěj\". Režisér by rád navázal na úspěch, který si získal seriál \"Vyprávěj\". Seriál \"Vyprávěj\" totiž získal několik sošek TýTý a producenti ze společnosti Dramedy Productions Zlatou Nymfu na festivalu v Monte Carlu jako nejlepší evropští televizní producenti roku 2011. Inspirací pro seriál byly seriály jako \"Sňatky z rozumu\", \"Byl jednou jeden dům\" nebo britský seriál \"Panství Downton\".\n\nPrvní řada, která se začala točit již v 28. července 2013 a dokončena byla v květnu 2014, obsahuje celkem 22 epizod, se odvysílala na jaře roku 2014 a další pokračování mělo začít v létě 2014 ale kvůli penězům se tak nestalo.\n\n2. řada se natáčela od listopadu 2016.\n\nNa podzim 2015 se na ČT 1 vysílala repríza první řady, týdně vždy dvojice dílů najednou. Na ivysílání.cz byla dostupná celá první série v HD rozlišení v bitrate 3.6 Mbit/s, zatímco premiéra od ledna 2014 měla bitrate 1.8 Mbit/s. Ačkoliv bitrate u reprízy je dvojnásobný, vizuální kvalita se nezlepšila při srovnání s díly z premiéry.\n\nSeriál byl natáčen v filmovém ateliéru v pražských Letňanech. V ateliéru byly natočeny prostory vily rodiny Valentů a Vladimírův krejčovský salón. Podolská vila rodiny Valentů je Dajbychova vila, která se nachází v Kutné Hoře. Statek rodiny Valentů v Břežanech je ve skutečnosti Cífkův statek v Třebízi. Vila cukrovarníka Škvora je barokní zámek Ploskovice. Zámek Slapy posloužil filmařům ke ztvárnění hotelu Polesí, baru, dobových lázní a pokojů Hajde a Goldy v Ladylike. Ve třetí sérii se objevil zámek Veltrusy jako majetek von Lippiho.\n\nPrvní série se natáčela cca 190 dní.\n\nO roli Magdaleny se ucházelo kolem 70 hereček. Do nejužšího výběru postoupila Veronika Kubařová a Veronika Arichteva. Konkurz nakonec vyhrála Veronika Arichteva.\n\nNa 51. ročníku MIPTV v Cannes byl seriál prodán mimo jiné do USA či Íránu.\n\nV listopadu 2014 získal seriál cenu na televizním festivalu FyMTI v Buenos Aires. Televizní ságu koupil španělsky mluvený kanál v USA a projevili o ní zájem klienti v Jižní Americe.\n\n"}
{"id": "965168", "url": "https://cs.wikipedia.org/wiki?curid=965168", "title": "Scramjet", "text": "Scramjet\n\nScramjet (\"Supersonic-Combusting Ramjet\") je náporový motor se spalováním v nadzvukovém režimu. Je určen k pohonu hypersonických letounů. Hlavní potenciál této technologie je ve vojenství (vývoj hypersonických zbraní) a v kosmonautice.\n\nZa rychlostí větších než 5–6 Mach se už ztráty v rázových vlnách uvnitř náporového motoru (při zpomalování vstupního proudu pod rychlost zvuku) vyrovnají užitečnému tahu. Proto je nutné spalovat palivo za rychlosti sice snížené oproti vstupní, ale stále nadzvukové. Protože u scramjetu je nutné zajistit vhodné pozice rázových vln nejen u vstupu do motoru, ale i uvnitř, stává se motor ještě více neoddělitelnou součástí aerodynamiky letounu, než je tomu u běžných nadzvukových strojů. Minimální rychlost letounu pro spuštění scramjetu je kolem Mach 4.\n\nS uhlovodíkovými palivy lze teoreticky scramjetem dosáhnout přibližně Mach 8, s vodíkem pravděpodobně přes Mach 15. Takové rychlosti (několik km/s) dělají ze scramjetu potenciálně zajímavý pohon vícenásobně použitelného kosmického dopravního prostředku (v kombinovaném cyklu zřejmě s raketovým motorem), přičemž by scramjet pracoval, dokud je kosmický prostředek v atmosféře, a raketový motor by převzal pohon v kosmickém vakuu. Významnou výhodou by byla mnohem menší potřebná zásoba kapalného kyslíku pro raketový motor, dopravní prostředek by tím byl lehčí, a užitečné zatížení vyšší. Zatím rekordní rychlosti scramjetu v ustáleném letu jsou pro uhlovodíkové palivo 5,1 Mach po dobu 210 s (X-51A) a pro vodíkový scramjet 9,7 Mach po dobu 11 s (X-43A).\n\nSimulace všech letových podmínek (rychlost, teplota, tlak) je v pozemních hypersonických aerodynamických tunelech obtížná, teoretický rozbor i numerické výpočty (zejména procesu spalování v nadzvukové rychlosti) jsou stále nepříliš spolehlivé.\n"}
{"id": "965172", "url": "https://cs.wikipedia.org/wiki?curid=965172", "title": "Rakousko na Hopmanově poháru", "text": "Rakousko na Hopmanově poháru\n\nRakousko soutěžilo na Hopmanově poháru celkem pětkrát. Poprvé soutěžilo v roce 1990 a jeho nejlepší výsledek byl v roce 1994, kdy se dostalo do semifinále.\n\n\"Tabulka uvádí seznam rakouských tenistů, kteří reprezentovali stát na Hopmanově poháru.\"\n"}
{"id": "965181", "url": "https://cs.wikipedia.org/wiki?curid=965181", "title": "Salvador Cabañas", "text": "Salvador Cabañas\n\nSalvador Cabañas Ortega (* 5. srpen 1980, Asunción) je paraguajský fotbalista. Hraje na pozici útočníka. \n\nByl nominován na mistrovství světa v Německu roku 2006, ale do bojů na závěrečném turnaji nezasáhl. Za paraguajskou reprezentaci celkem odehrál 45 utkání a vstřelil 10 branek. \n\nRoku 2003 byl nejlepším střelcem chilské a roku 2006 mexické ligy. V letech 2007 a 2008 (v dresu Club América) byl nejlepším střelcem Poháru osvoboditelů. V roce 2007 byl vyhlášen paraguajským fotbalistou roku a vzápětí dokonce nejlepším fotbalistou jižní Ameriky. \n"}
{"id": "965188", "url": "https://cs.wikipedia.org/wiki?curid=965188", "title": "Košický zlatý poklad", "text": "Košický zlatý poklad\n\nKošický zlatý poklad je soubor 2 920 zlatých mincí, tří zlatých medailí a zlatého renesančního řetězu objevený při kopání základů budovy finančního ředitelství na Hlavní ulici č. 68 v Košicích roku 1935. Unikátní sbírka, jež pochází z 15. až 17. století, je jedním z největších objevených zlatých pokladů na světě.\n\nPoklad byl uložen do renesanční měděné schránky ve tvaru bochníku, která se skládá ze dvou do sebe zapadajících mís. Vrchní mísa je zdobena rytým loveckým motivem. Mohutný renesanční řetěz je dlouhý 2,14 metru a těžký 590 gramů.\n\nNález obsahuje tři zlaté medaile. Dvě z let 1526 a 1544 s motivem na krále Ludvíka Jagellonského Nejvzácnější je třetí z roku 1541. Je dílem Kryštofa Fusse a je jezdeckou medailí krále Ferdinanda I. Habsburského\n\nMezi mincemi se vyskytuje jedna, která nezapadá do souboru ostatních soudobých mincí. Je jí antická trácká mince. Může to však být i její keltská napodobenina.\n\nOstatní soudobé mince jsou jednak domácí (Uhersko, Sedmihradsko), jednak zahraniční provenience (Nizozemsko, Čechy, Slezsko, Rakousko, Německo, Polsko, Itálie, Švédsko a Španělsko). Pocházejí až z osmdesáti různých evropských mincoven. \n\nPočet mincí jednotlivých států, resp. zvláštních teritorií:\n\nNejmladší mince pokladu pochází z Kremnické mincovny z roku 1679. Podle toho, jakož i podle tehdejší politické situace v Košicích, se dá uschování pokladu datovat do let 1680–1682. Bylo to období rozmachu kuruckých hnutí v Horním Uhersku, jehož vůdce Imrich Thököly se pokoušel dobýt Košice. To se mu podařilo v roce 1682. Podle skladby mincí pokladu se dá usuzovat, že jeho majitelem byla zámožná postava – přívrženec Habsburků. Svědčí o tom i místo ukrytí pokladu před povstalci – administrativní budova Spišské komory na Hlavní ulici (dnes číslo 68), tedy hlavní finanční instituce s působností pro Horní Uhersko. Majitel cennosti ukryl ze strachu před odcizením pod podlahu sklepa.\n\nV roce 1935 byla barokní budova Spišské komory stržena, aby uvolnila místo pro nové finanční ředitelství. Dělníci, kteří poklad objevili, měli zprvu tendenci si ho přivlastnit a rozprodat. Po prozrazení jejich záměru však poklad v neporušené sestavě směřoval do Generální finanční pokladny v Bratislavě, následně do Ústřední státní pokladny v Praze. V letech 1941–1942 byl poklad zpracován numismatickou odbornicí Emanuele Nohejlovou-Prátrovou v Národním muzeu v Praze. Jelikož se během druhé světové války o poklad zajímalo hned několik států, byl poklad v roce 1943 ukryt na dvou dobře utajovaných místech mimo Prahu.\n\nDo Košic se vrátil na výstavu v roce 1956 a potom až 1967, pro jeho trvalé umístění ve městě původu však neexistovaly vhodné prostory. Proto byl v roce 1969 vybudován rozměrný trezor v podzemí hlavní budovy Východoslovenského muzea. \"Expozice Košického zlatého pokladu\" je zpřístupněna veřejnosti od roku 1970.\n\n"}
{"id": "965191", "url": "https://cs.wikipedia.org/wiki?curid=965191", "title": "Grant Gee", "text": "Grant Gee\n\nGrant Gee (* 1964) je britský režisér. Narodil se v Plymouthu a studoval geografii na St Catherine's College v Oxfordu. V roce 1998 natočil dokumentární film \"Meeting People Is Easy\" pojednávající o rockové skupině Radiohead. V roce 2003 natočil krátký dokumentární film \"JC-03\", který zachycoval velšského hudebníka Johna Calea při práci ve studiu. Roku 2007 pak natočil film \"Joy Division\" o stejnojmenné rockové skupině. Je rovněž režisérem řady hudebních videoklipů (Gavin Bryars, Coldplay, Nick Cave and the Bad Seeds a další).\n\n"}
{"id": "965192", "url": "https://cs.wikipedia.org/wiki?curid=965192", "title": "Tereziánský urbář", "text": "Tereziánský urbář\n\nTereziánsky urbář představuje nařízení Marie Terezie z roku 1767, které jednotně v celých Uhrách definovalo vztahy mezi vlastníky půdy a jejich poddanými.\n\nIniciační myšlenkou, která vedla Marii Terezii k vydání tohoto reformního nařízení, byl zájem zlepšení hospodářské situace Uherska. K tomu měly napomoci i zvýšené výběry daní. Ve snaze zajistit a zvýšit odvod daní vzrůstal proto zájem vídeňského dvora na změně postavení poddaných. Na sněmu v r. 1764-1765 vystoupila proto panovnice s návrhem, aby se ve smyslu již trochu pozapomenutého zákona z r. 1723 postavení poddaných nově definovalo urbářem. Zároveň si vyhradila právo vrchního dozoru při jeho schvalování. \n\nUherská šlechta však považovala vztah mezi pány a poddanými za čistě soukromněprávní a nehodlala na daném stavu nic měnit.\n\nMarie Terezie však byla pevně rozhodnutá situaci řešit. Dvůr využil stížnosti poddaných v některých zadunajských župách (které vyústily do otevřené vzpoury) a vydal pro ně v letech 1765 a 1766 dílčí urbáře. V lednu 1767 přistoupila Marie Terezie k vydání jednotného nařízení - urbáře tereziánského.\n\nZákladním rysem tereziánské reformy byl záměr uvést dávky a povinnosti poddaných vůči vlastníkům půdy do definovaného poměru s rozsahem půdy, kterou měl v užitku. Urbář současně stanovil maximální hranice feudální renty. Poddanské dávky a povinnosti se určily jednotně pro celou zemi.\n\nZavádění urbáře narazilo zpočátku na mimořádně ostrý odpor uherské šlechty. Na Slovensku se nejvíce bouřila šlechta v Bratislavské, Nitranské a Hontské župě. S odvoláním na tradice protestovala proti zavádění reforem a žádala zachování současného stavu. Nakonec pod vlivem okolností se musela ovšem panovnici podvolit a své požadavky stáhnout. Do roku 1774 byl zaveden tereziánský urbář ve všech hornouherských župách.\n\n\n"}
{"id": "965196", "url": "https://cs.wikipedia.org/wiki?curid=965196", "title": "Deepika Padukone", "text": "Deepika Padukone\n\nDeepika Padukone (* 5. ledna 1986 Kodaň) je indická herečka a modelka. Jejím otcem byl badmintonista Prakash Padukone. Během studií na vysoké škole se začala věnovat modelingu a postupně začala hrát v různých hudebních videoklipech. První větší filmovou roli dostala v roce 2007 ve filmu \"Om Shanti Om\". Později hrála hlavní role v řadě dalších filmů, mezi které patří \"Karthik volá Karthikovi\" (2010), \"Koktejl\" (2012) nebo \"Bláznivé mládí\" (2013).\n\n"}
{"id": "965202", "url": "https://cs.wikipedia.org/wiki?curid=965202", "title": "John Paul Jones", "text": "John Paul Jones\n\nJohn Paul Jones může být:\n\n\n"}
{"id": "965203", "url": "https://cs.wikipedia.org/wiki?curid=965203", "title": "John Adair", "text": "John Adair\n\nJohn Adair (9. ledna 1757 – 19. května 1840) byl americký politik. Předtím, než se stal politikem, působil v armádě. Bojoval například v válce za nezávislost. V roce 1805 se stal senátorem za stát Kentucky; z této funkce však odešel hned po roce. Roku 1820 se stal guvernérem Kentucky a tuto funkci opustil po čtyřech letech. V letech 1831 až 1833 byl členem sněmovny reprezentantů Spojených států amerických. Byl po něm pojmenován okres Adair County.\n"}
{"id": "965205", "url": "https://cs.wikipedia.org/wiki?curid=965205", "title": "Pancéřový vlak Hurban", "text": "Pancéřový vlak Hurban\n\nPancéřový vlak Hurban byl jeden z improvizovaných pancéřových vlaků, který se aktivně zapojil do bojů v Slovenském národním povstání.\n\nNa výrobě pracovali dělníci zvolenských železničních dílen až do začátku října 1944. Vlak byl druhým ze tří povstaleckých pancéřových vlaků. Byl pancéřovaný obyčejným kotlovým plechem. Ostré zkušební střelby byly provedeny na trati Zvolen – Krupina. Poprvé byl Hurban nasazen při bojích na trati Hronská Dúbrava – Svätý Kríž nad Hronom. 4. října byl nasazen poblíž Čremošného. Podílel se na odražení německých útoků, v boji však byl značně poškozen. Po opravě byl opětovně nasazen na trati Banská Bystrica – Diviaky. 23. října kryl vlak ústup povstalců v oblasti horního toku Hronu, úspěšně zasáhl u Heľpy. Později vlak ustoupil k Harmanci, kde byl v Čremošnianském tunelu poškozen natolik, že ho již nebylo možné opravit. Posádka vlaku následně přešla na partyzánský způsob boje.\n\n\n\n"}
{"id": "965208", "url": "https://cs.wikipedia.org/wiki?curid=965208", "title": "Meeting People Is Easy", "text": "Meeting People Is Easy\n\nMeeting People Is Easy je britský dokumentární film pojednávající o rockové skupině Radiohead. Natočil jej režisér Grant Gee během turné k jejich albu \"OK Computer\" a premiéru měl v listopadu 1998. Vedle záběrů z koncertů a rozhovorů se členy skupiny film obsahuje také pohled do zákulisí a také několik dříve nevydaných písní.\n\n"}
{"id": "965209", "url": "https://cs.wikipedia.org/wiki?curid=965209", "title": "Lanová dráha v Záhřebu", "text": "Lanová dráha v Záhřebu\n\nLanová dráha v Záhřebu () spojuje záhřebské Horní Město a Dolní Město. Spodní stanice pozemní lanovky se nachází v Tomićevově ulici (vstup z ulice Ilica), horní stanice se nachází na Strossmayerově promenádě, na úpatí věže Lotrščak. Tato trať, která je 66 metrů dlouhá, je také známá jako nejkratší pozemní lanová dráha na světě určená pro veřejnou dopravu. \n\nDo pravidelného provozu byla dráha uvedena 23. dubna 1893. Zpočátku lanovku poháněl parní stroj, který byl roku 1934 nahrazen elektrickým motorem. Až do současnosti si lanová dráha plně zachovala svůj původní architektonický vzhled. Budovy v dolní a horní stanici, i s většinou technického vybavení, jsou taktéž původní. Záhřebská lanová dráha je památkově chráněna. Záhřebská lanovka je jednou z městských turistických atrakcí. V dnešní době se o lanovku stará společnost Zagrebački električni tramvaj (ZET), která v Záhřebu provozuje městskou hromadnou dopravu.\n\nLanovka má dva vozy, z nichž každý má kapacitu 28 cestujících (16 k sezení a 12 k stání). Jsou dlouhé 5640 mm, hmotnost prázdných vozů je 5050 kg a maximální celková zátěž je 2240 kg. Hnací elektrický motor o rychlosti 720 otáček za minutu se nachází v horní stanici, má výkon 28,5 kW, a pohání ho stejnosměrné napětí 400 V. Maximální povolená rychlost lanovky je 1,5 m/s, při které je celková doba jízdy 64 sekund. Lanovka překonává výškový rozdíl 30,5 metrů na sklonu 52 % (dolní stanice je ve výšce 126 m n. m., horní ve výšce 156,5 m n. m.). Samotnou trať dráhy tvoří viadukt s osmi půlkruhovými oblouky o rozpětí 2,5 metru, postavený z cihel spojených vápennou maltou. Navzdory neustálému mechanickému namáhání a každodennímu provozu nevykazuje žádné příznaky deformace; pod některými oblouky jsou dnes umělecké galerie a obchody se suvenýry. Na betonové mostovce viaduktu vedou dvoje koleje (každá pro jeden vagón). Délka kolejí je 66 metrů, rozchod činí 1200 mm. Tažné lano má průměr 22 mm.\n\nV roce 1888 sledoval konstruktér z Osijeku D. W. Klein pod schody v Bregovitově ulici (dnes ul. Tomićeva, která vede na Staré Město) frekvenci chodců. Všiml si, že většina lidí míří nahoru do Horního Města, a ne dolů, například ulicemi \"Mesnicka\" a \"Radićova\". Začal počítat a zapisovat počet kolemjdoucích a zjistil, že pěší provoz v těchto místech je natolik značný, že by zde mohla být také provozována lanovka, kterou měli již v jiných evropských městech, například v Budapešti, Curychu a jinde.\n\nKlein podal 6. října 1888 městské radě svou žádost o stavební povolení. Městská rada jeho návrh schválila a povolení do dvou dnů vydala. Stavební práce na lanovce začaly 6. května 1889, ale v průběhu výstavby se vyskytlo mnoho nepředvídaných potíží. Během první testovací jízdy s prázdnými vozy, 22. února 1890, se hlavní ložisko parního stroje, který měl dráhu pohánět a který byl vyroben společností Ganz z Budapešti, roztrhl i svou základnou a celý stroj se rozbil. O dvacet dní později, 14. března 1890, se konala první úspěšná zkušební jízda. Lanovka byla bez zvláštní slavnosti oficiálně uvedena do provozu 8. listopadu 1890. Parní stroj v horní stanici poháněl tažné lano, na kterém byly zavěšeny dva vozy, které byly rozděleny na tři oddíly. První z nich byl pro svůj výhled do okolí označen první třídou, zbylé dva tvořily druhou třídu. Pravidelný provoz zahájila dráha dne 23. dubna 1893.\n\nBěhem následujících let docházelo k častým poruchám na hnací části parního stroje, takže cestující často museli vystoupit z vozů a odtlačit je. Po vypršení čtyřicetileté koncese k provozování dráhy byla lanovka roku 1929 předána do vlastnictví města Záhřebu a začal se o ni starat místní dopravní podnik Zagrebački električni tramvaj (ZET). Lanovka byla díky němu v roce 1934 modernizována – parní pohon byl nahrazen elektrickým. Od té doby bylo provedeno několik generálních oprav, ale po 80 letech provozu se životnost dráhy pomalu chýlila ke konci. Staré zařízení s dřevěnými převody bylo raritou (pravděpodobně se jednalo v té době o nejstarší lanovku v původním stavu na světě), takže provoz byl v roce 1969 zastaven. Okamžitě se začala plánovat rekonstrukce a přípravy na výstavbu nové dráhy. Ukázalo se, že cihelný viadukt je v dobrém stavu, takže byly odstraněny pouze ostatní stavby a samotná trať, k čemuž došlo roku 1973. Díky architektům a památkářům bylo možné následně postavit repliky stanic. Technologii lanové dráhy s vozy dodala vídeňská společnost Waagner-Biro, elektrická část byla dodána firmou Siemens.\n\nModernizovaná lanová dráha byla uvedena do provozu dne 26. července 1974. Od té doby prochází pravidelnou každoroční údržbou. V roce 2005 byly zrekonstruovány budovy horní i dolní stanice.\n\nZa celou dobu provozu se na lanové dráze neudála žádná nehoda. Za jeden rok urazí vozy kolem 4000 kilometrů.\n"}
{"id": "965210", "url": "https://cs.wikipedia.org/wiki?curid=965210", "title": "Kosta Pećanac", "text": "Kosta Pećanac\n\nKosta Pećanac (v srbské cyrilici Коста Пећанац; 1879, Dečane, Srbsko – 25. května 1944, Nikolinac, Srbsko) byl srbský četnický vojvoda. Řídil jednotky tzv. „černých“, neboli „legálních“ četniků, loajálních vládě Milana Nediće a německé okupační správě a které až do nástupu jednotek organizace ZBOR Dimitrije Ljotiće představovaly de facto hlavní sílu kolaborace bojující proti partyzánům.\n\nPećanac se rovněž dříve účastnil několik předchozích konfliktů, mimo jiné např. obou balkánských válek nebo Toplického povstání během první světové války. Ještě předtím bojoval na území Makedonie proti Turkům.\n\nPećanacovu vojenskou kariéru překazili především četnici Dragoljuba Mihajloviće, kteří po zjištění, že Pećanac hodlá srbského generála vydat Němcům, nařídili jeho okamžitou likvidaci.\n"}
{"id": "965219", "url": "https://cs.wikipedia.org/wiki?curid=965219", "title": "USCGC Polar Star (WAGB-10)", "text": "USCGC Polar Star (WAGB-10)\n\nUSCGC \"Polar Star\" (WAGB-10) je těžký ledoborec Pobřežní stráže Spojených států amerických třídy \"Polar\". Společně se svou sesterskou lodí USCGC \"Polar Sea\" byl postaven v loděnicích Lockheed v Seattlu, do služby byl zařazen v 17. června 1976. Jeho domovským přístavem je Seattle, odkud operuje v oblasti Tichého oceánu.\n\nRoku 2006 byl odstaven, zredukovaná posádka jej nadále udržovala pro případný návrat do akce. V letech 2010–2012 podstoupil za celkovou částku 90 milionů dolarů repasi, po níž se na konci roku 2013 vrátil do služby. Zapojil se do operací v Antarktidě a na začátku roku 2014 se vydal na pomoc uvízlé ruské lodi \"Akaděmik Šokalskij\" a čínskému ledoborci \"Süe-lung\".\n\nRoku 2023 by jej měl nahradit nový těžký ledoborec, na který by měly navázat ještě dvě sesterská plavidla.\n\n"}
{"id": "965225", "url": "https://cs.wikipedia.org/wiki?curid=965225", "title": "Doteky osudu", "text": "Doteky osudu\n\nDoteky osudu jsou americký mysteriózní televizní seriál, který měl premiéru 25. ledna 2012 na americké televizní stanici Fox.\n\nBývalému žurnalistovi Martinu Bohmovi zemře při útocích 11. září manželka. Jeho němý syn, který zároveň trpí autismem, je nějakým způsobem posedlý čísly a díky svým schopnostem dokáže do určité míry pomocí matematických vazeb předvídat budoucnost. V seriálu je také zmíněna takzvaná Báje o niti osudu. Tato báje vypráví o tom, že čínští bohové každému z nás na Zemi omotali kolem kotníku (pomyslnou) červenou nit osudu. Tato nit se může každou chvíli zamotat (což znamená že nás může oddálit od osob se kterými se máme v životě setkat), ale nikdy se nemůže přetrhnout. A všechny tyto pohyby nitě osudu, jsou ovládány jednoduchými výpočty matematické pravděpodobnosti, a právě tento mladý autista dokáže tato čísla vidět, a tím pádem dokáže nějaké osoby propojit. Jinými slovy dokončí to, co osud začal.\n\nV Česku měl seriál premiéru 23. prosince 2013 na stanici Prima Cool.\n\n"}
{"id": "965226", "url": "https://cs.wikipedia.org/wiki?curid=965226", "title": "Slovenské povstalecké letectvo", "text": "Slovenské povstalecké letectvo\n\nSlovenské povstalecké letectvo představovalo pro-spojeneckou leteckou sílu, bojující proti vojskám Osy na území Slovenska. Zúčastnilo se Slovenského národního povstání na podzim 1944.\n\nSlovenské národní povstání, uskutečněné slovenskými silami odporu, začalo v nepříznivých podmínkách dne 29. srpna 1944. V prvních dnech povstalci ztratili letiště v Piešťanech, Spišské Nové Vsi, Popradu, Vajnorech u Bratislavy a v Trenčianských Biskupicích. Na středním Slovensku nicméně stále drželi velké území s letištěm Tři Duby (dnes Letiště Sliač), letištěm Mokraď (do 5.9.1944) a s polními letišti nedaleko obce Zolná, Rohozná (Brezno) a na Muráňské planině.\n\nVšechna vojenská letadla povstalců tvořila průzkumnou-bombardovací jednotku, tzv. 1. kombinovanou letku. Letce velel nadporučík Mikuláš Šinglovič. Letka skládala převážně ze zastaralých bojových nebo školních letadel. šlo především o dvojplošné stíhací letouny Avia B-534, průzkumné Letov Š-328 a dva, částečně z náhradních dílů sestavené Messerschmitty Bf 109E-4. Kombinovaná letka byla později posílena o dvě moderní stíhačky Messerschmitt Bf 109G-6 a jeden průzkumný Focke-Wulf Fw 189, které původně přeletěly z východního Slovenska k Sovětům v Polsku poté, co byli povstalci na východním Slovensku obklíčení a odzbrojení německými vojsky. Dále měli povstalci i několik školních letadel typu Klemm Kl 35, Heinkel He 72 Kadett a Praga E-39. Pragy E-39 byly používány mimo jiné i k zásobování obklíčených povstaleckých jednotek.\n\nHlavní základna povstaleckého letectva byla neustále napadána letouny Luftwaffe, I proto byl 1. československý samostatný stíhací letecký pluk umístěn na polním letišti Zolná. Letiště Tri Duby sloužilo i jako významná zásobovací základna, na kterou směřovala materiální pomoc ze SSSR, posily v podobě 2. čs. paradesantní brigády a na letišti přistály i Boeingy B-17, které ze Slovenska odvezly americké letce uniklé z německého zajetí. Letiště Rohozná se využívalo jako přijímací plocha pro shoz materiálu dodávaného ze SSSR.\n\nPovstalecké letectvo mělo problémy s dodáváním zásob pro své stroje, převážně s dodávkou munice pro kulomety na Messerschmittů Bf 109 G-6, která musela být dodávána jako trofejní ze SSSR.\n\nPiloti a pozorovatelé Kombinované letky dosáhli několika vzdušných vítězství. Mezi nejpozoruhodnější patří sestřelení maďarského Junkersu Ju-52 Františkem Cyprichem na Avii B-534, poslední sestřel dosažený na dvojplošné stíhačce nebo sestřel pozorovacího Focke Wulfu FW-189, kterého dosáhla posádka pozorovacího Letovu Š-328 pilot Jozef Žálik a pozorovatel Matej Beznák. Kromě sestřelů dosáhli slovenští a také dva jugoslávští piloti (Sava Poljanec a Arsenje Boljevič) dalších bojových úspěchů. Ján Lupták s Avií B-534 zničil na letišti Poprad 3 Junkersy Ju-87 Stuka a Rudolf Božik zaútočil na německá letadla bombardující letiště Tri Duby a narušil jejich útočící formaci v Messerchmittu Bf-109 G6 bez munice. Posádky Letovů Š-328 statečně útočily na pozemní cíle.\n\nNejvětší leteckou pomocí pro SNP a kombinovanou letku byl přílet 1. československého samostatného stíhacího leteckého pluku pod velením kapitána Františka Fajtla dne 17. září 1944 . Tato jednotka byla vyzbrojena sovětskými stíhacími letouny typu Lavočkin La-5FN. 1. československý samostatný stíhací letecký pluk byl tvořen řadou zkušených pilotů – hlavně československými dobrovolníky, kteří již dříve sloužili v britské RAF. Povstalečtí letci se zúčastnili 923 bojových letů a zničili 40 nepřátelských letadel. Provedli také celou řadu průzkumných letů a útoků na pozemní cíle. Aktivita vzdušných sil na Slovensku byla na konci roku 1944 často narušována špatným počasím a nízkou oblačností, která je pro let v hornatých oblastech středního Slovenska nebezpečná. Jednotky povstaleckého letectva vykonávaly leteckou ochranu pro povstání z letišť Zolná a Tri Duby do 25. října 1944. V těchto dnech bylo poslední letiště v rukou povstalců, Tri Duby, ohrožené palbou z děl a postupem německých vojsk.\n\nVzhledem k tomu, že Němci na konci října 1944 povstání potlačili, velitel povstalecké armády Rudolf Viest nařídil vzdušným silám, odletět ze středního Slovenska na bezpečnější lokaci, zajištěnou Rudou armádou v Polsku. Většina z povstaleckých pilotů se stala příslušníky 1. československé smíšené letecké divize, která se podílela na osvobození Československa a Polska na jaře 1945.\n\n\n\n"}
{"id": "965227", "url": "https://cs.wikipedia.org/wiki?curid=965227", "title": "Esovka", "text": "Esovka\n\nEsovka je dvakrát prohnutá střešní taška s profilem písmene S. Vyrábí se lisováním z jemné cihlářské hlíny, vypaluje a případně i glazuje, nebo z betonu. Klade se na střešní latě tak, že se sousední tašky mírně překrývají. Některé moderní esovky mají po levé straně ještě vodní drážku, do níž sousední taška zapadá. To zlepšuje odvod vody a zmenšuje potřebné překrytí, vyžaduje však přesné pokládání.\n\n\n"}
{"id": "965228", "url": "https://cs.wikipedia.org/wiki?curid=965228", "title": "Ostré (Nízké Tatry)", "text": "Ostré (Nízké Tatry)\n\nOstré (nebo také Ostrô) je vrch v Nízkých Tatrách o nadmořské výšce 1087 m n. m. Nachází se jižně od Ružomberka a jihovýchodně od Vlkolínce. Přes vrchol prochází zelená turistická značka.\n\nBěhem Slovenského národního povstání byl obsazen jednotkami povstalecké 6. taktické skupiny, kterou na křídlech podporovaly partyzánské oddíly. 6. září 1944 zde bylo vybudováno silné pásmo obrany, odkud mohli v září a říjnu povstalci sledovat údolí Váhu. Z pozorovatelny na vrcholu kopce byli schopni efektivně řídit dělostřeleckou palbu a tím narušovat německé transporty. Zároveň tak bránili německým jednotkám v průniku k Banské Bystrici.\n\nTěžké boje o vrch probíhaly od poloviny září do 24. října 1944. Povstalci kolem Ostrého odrazili 14 německých útoků, přičemž v bojích zlikvidovali 300 vojáků a dalších 136 zajali. Jednotce pod velením nadporučíka A. Benického a kapitána dělostřelectva P. Mitry se nakonec podařilo uniknout z německého obklíčení v prostoru Ostrého a probojovat se k Bielému Potoku, kde se spojili s ostatními povstaleckými jednotkami.\n"}
{"id": "965231", "url": "https://cs.wikipedia.org/wiki?curid=965231", "title": "Falcovka", "text": "Falcovka\n\nFalcovka je plochá lisovaná střešní taška, vyztužená profilem a po okrajích opatřená drážkami (\"falcy\"), které do sebe zapadají. Vyrábí se buď jako pálená z hlíny, případně i glazovaná, nebo betonová. Klade se na střešní latě tak, že se sousední tašky mírně překrývají. Oproti bobrovkám se tak zmenšuje potřebné překrytí, vyžaduje však přesné pokládání.\n\n\n"}
{"id": "965233", "url": "https://cs.wikipedia.org/wiki?curid=965233", "title": "Belgie na Hopmanově poháru", "text": "Belgie na Hopmanově poháru\n\nBelgie na Hopmanově poháru startovala sedmkrát. Poprvé v roce 2000, kdy s jednou výhru skončila na posledním místě základní skupiny a naposledy roku 2018.\n\nNa Hopman Cupu 2011 obsadili belgičtí tenisté druhé místo základní skupiny za Srbskem. Pro nemoc srbské hráčky Any Ivanovićové, si Justine Heninová s Rubenem Bemelmansem zahráli finále proti Spojeným státům, z něhož odešli poraženi 1:2 na zápasy.\n\nV perthské aréně se Belgičané poprvé představili při jubilejním třicátém ročníku v roce 2018. Elise Mertensová s Davidem Goffinem obsadili druhou příčku základní skupiny za Německem s poměrem mezistátních utkání 2:1. K postupu do finále měli blízko, ovšem Němci dokázali otočit rozhodující tiebreak s Austrálií, přestože v závěrečné zkrácené hře – za vyrovnaného stavu po dvouhrách – prohrávali již 1:3. Šňůrou čtyř míčů a výsledkem 5:3 však docílili klíčový druhý bod. Australany tak porazili 2:1 na zápasy a zvládnutý mix je posunul místo belgického páru do finále.\n\n\"Tabulka uvádí seznam rakouoských tenistů, kteří reprezentovali stát na Hopmanově poháru.\"\n\n Belgie skončila ve skupině druhá, ale vítěz skupiny – Srbsko – nemohlo pokračovat do finále kvůli nemoci Any Ivanovićové si zahráli finále proti USA.\n"}
{"id": "965239", "url": "https://cs.wikipedia.org/wiki?curid=965239", "title": "Epicrates cenchria cenchria", "text": "Epicrates cenchria cenchria\n\nEpicrates cenchria cenchria je poddruh hroznýšovce duhového.\nTento poddruh dorůstá malých rozměrů 120 až 180 cm. Má také jako všichni hroznýšovci duhoví irizující šupiny. Po celém těle se táhnou černé nepravidelné kruhy.\nTento poddruh je rozšířen v Brazílii, většinu času tráví na stromech, slézá ale i na zem.\nHroznýšovci jsou aktivní za soumraku a v noci.\nTento poddruh potřebuje terarium o rozměrech 100×50×50 cm. Had je nenáročný na chov, denní teplotu udržujeme na 24–28°C, noční teplotu zase na 20–22°C. Vlhkost v terariu by měla být 70–80 %. Na dno teraria položíme např: bokové odštěpky (s tímto substrátem mám dobré zkušenosti, mám ho ve 3 terariich kde je například hroznýš královský nebo užovka červená). Dále do terarka dáme mělkou misku na pití a pevně ukotvené větve na lezení.\n\nMyši nebo mláďata potkanů, vše v závislosti na velikosti chovaného jedince.\n"}
{"id": "965241", "url": "https://cs.wikipedia.org/wiki?curid=965241", "title": "Nogent-l'Artaud", "text": "Nogent-l'Artaud\n\nNogent-l'Artaud je francouzská obec v departementu Aisne v regionu Hauts-de-France. V roce 2011 zde žilo 2 129 obyvatel.\n\nBassevelle (Seine-et-Marne), Hondevilliers (Seine-et-Marne), La Chapelle-sur-Chézy, Charly-sur-Marne, Chézy-sur-Marne, Pavant, Romeny-sur-Marne, Saulchery, Verdelot (Seine-et-Marne), Viels-Maisons\n\n\"Počet obyvatel\" \n\n\n"}
{"id": "965243", "url": "https://cs.wikipedia.org/wiki?curid=965243", "title": "Velaa", "text": "Velaa\n\nVelaa (též Fushivelavaru) je ostrov atolu Noonu (Miladhunmadulu) nacházející se v Indickém oceánu. Ostrov politicky náleží k Maledivám. Původně neobydlený ostrov si v roce 2011 pronajal český podnikatel Jiří Šmejc na 50 let. Ostrov přebudoval v luxusní resort nazvaný \"Velaa Private Island Maldives\" (česky \"Soukromý ostrov Velaa Maledivy\"). Korálový ostrov je pokryt palmami. Nejvyšší místo se nachází 1,2 m nad mořem, po dokončení resortu se jím však stala 32 m vysoká věž Tavaru. Mezi palmami se nyní nacházejí ubytovací prostory, prostory společenského vyžití a technické zázemí se zázemím pro personál.\n\nOstrov se nachází v jižní části atolu asi 4 km jižně od ostrova Orimasvaru, 4,3 km severovýchodně od Vavathi a 5 km severozápadně od Maavelavaru (Mavila). Administrativně se jedná o Atol Noonu (Miladhunmadulu), Severní provincii.\n\nNázev Velaa znamená v místním jazyce želví samice, tedy přeneseně \"želví ostrov\".\n"}
{"id": "965245", "url": "https://cs.wikipedia.org/wiki?curid=965245", "title": "Viels-Maisons", "text": "Viels-Maisons\n\nViels-Maisons je francouzská obec v departementu Aisne v regionu Hauts-de-France. V roce 2011 zde žilo 1 063 obyvatel.\n\nL'Épine-aux-Bois, La Chapelle-sur-Chézy, Montfaucon, Nogent-l'Artaud, Rozoy-Bellevalle, Vendières, Verdelot (Seine-et-Marne)\n\n\"Počet obyvatel\" \n\n"}
{"id": "965247", "url": "https://cs.wikipedia.org/wiki?curid=965247", "title": "Pouhá formalita", "text": "Pouhá formalita\n\nPouhá formalita (originální italský název \"Una Pura formalità\") je italsko-francouzské filmové drama z roku 1994, které vytvořil režisér Giuseppe Tornatore podle vlastního scénáře. Hlavní role komorního dramatu s prvky thrilleru ztvárnili Gérard Depardieu a Roman Polanski.\n\nJednoho dne je v lese za hustého deště zadržen policii osamělý a zmatený člověk, navíc postižený ztrátou paměti. Je odveden na policejní stanici, kam později přichází místní komisař a zjišťuje jeho totožnost. Jde o známého spisovatele Onoffa, kterého úspěšné a literárně hodnotné romány komisař miluje a jako vášnivý čtenář z nich dokáže citovat. Komisař si chce se svým idolem pouze promluvit a pak jej propustit, když se ale v lese najde tělo mladé zavražděné ženy, je nucen začít vyšetřování. Během dalších výslechů si Onoff téměř na nic nepamatuje a protiřečí si, dokonce se pokusí o útěk. Během noci přesto odhalí komisaři tajemství své nejlepší knihy (kterou ve skutečnosti nenapsal on) a postupně se rozpomíná i na detaily posledních hodin před svým zatčením. Ráno je jako podezřelý z vraždy deportován pryč a z otevřeného konce filmu není jasná budoucnost, která ho očekává.\n\n"}
{"id": "965249", "url": "https://cs.wikipedia.org/wiki?curid=965249", "title": "Ivan Kršiak", "text": "Ivan Kršiak\n\nIvan Kršiak (* 26. červen 1977, Banská Bystrica) je slovenský filmový režisér a hudebník.\n\nJe absolventem Katedry dokumentární tvorby na Fakultě dramatických umění Akademie umění v Banské Bystrici pod pedagogickým vedením režisérky Olgy Sommerové. V letech 2002–2009 byl lídrem undergroundové hudební formace Orchestr nového primitivismu. Od roku 2005 spolupracuje s režisérem a kameramanem Ľubomírem Viludem. Za svou autorskou filmovou tvorbu získali řadu prestižních mezinárodních ocenění. Je spoluzakladatelem nezávislé filmové skupiny Pastýřský film. Od roku 2010 působí jako proděkan Fakulty dramatických umění Akademie umění v Banské Bystrici.\n\n\n\n\n"}
{"id": "965253", "url": "https://cs.wikipedia.org/wiki?curid=965253", "title": "Lorde", "text": "Lorde\n\nElla Maria Lani Yelich-O'Connor (* 7. listopadu 1996 Devonport, Auckland, Nový Zéland), spíše známa pod svým uměleckým jménem Lorde, je novozélandská zpěvačka a písničkářka.\n\nUž od malička se Lorde účastnila pěveckých soutěží, ve třinácti letech podepsala smlouvu s vydavatelstvím Universal. Své umělecké jméno si vybrala na základě své fascinace aristokracií a panovníky, jméno Lord (česky: pán “vládce“) ji však přišlo moc maskulinní, proto nakonec přidala „e“, aby jméno znělo více žensky.\nPrvní EP nazvané The Love Club vyšlo v listopadu 2012, z tohoto alba byl vydán singl Royals, který se umístil na prvním místě v hitparádě New Zeland Top 40, tento singl se také v roce 2013 umístil na prvním místě v Billboard Hot 100, a Lorde se tak stala prvním sólovým novozélandským umělcem, jehož singl se dostal na první místo v americké hitparádě. Své první debutové album Pure Heroine vydala 27. září roku 2013, toto album bylo velmi dobře přijato odbornou veřejností a dosáhlo celosvětového úspěchu.\nLorde také získala 4 nominace na Grammy Awards za rok 2013, včetně nominace za píseň roku za „Royals“ a Nejlepší zpívané popové album za album „Pure Heroine“.\n\nElla Yelich-O'Connor se narodila v Aucklandu na Novém Zélandu, 7. listopadu 1996. Její matkou je Sonja Yelich , novozélandská básnířka a otcem je Vic O'Connor. Ella Yelich-O'Connor pochází ze čtyř sourozenců, má starší sestru a mladšího bratra a sestru. Ve svých pěti letech se šla Lorde podívat se svojí kamarádkou do divadelního kroužku. Zde se zamilovala do herectví a zpěvu. Jak později řekla, velmi se jí zde líbilo, protože se zde může „stát někým jiným“.\n\n"}
{"id": "965254", "url": "https://cs.wikipedia.org/wiki?curid=965254", "title": "Pisek (Severní Dakota)", "text": "Pisek (Severní Dakota)\n\nPisek je město v Severní Dakotě ve Spojených státech amerických. Při sčítání obyvatel v roce 2010 zde žilo 106 lidí.\n\nPísek byl založen roku 1882 českými osadníky z města Písek.\n\nPodle sčítání z roku 2010 žije ve městě Pisek 106 obyvatel, je zde 51 domácností a 28 rodin. Hustota zalidnění je 341,9 obyvatel/km².\n\n\n"}
{"id": "965260", "url": "https://cs.wikipedia.org/wiki?curid=965260", "title": "Jena Malone", "text": "Jena Malone\n\nJena Malone (* 21. listopadu 1984 Sparks, Nevada) je americká herečka.\n\nNarodila se jako dcera Deborah „Debbie“ Malone a Edwarda Berge. Vychovávala ji její matka a matčina tehdejší přítelkyně, které říkala „Boží máma“. Jejím dědečkem z otcovy strany byl Karl Berge, bývalý majitel kasina Bourbon Square. Její otec má z části norský původ a ona sama má též irské předky. Vyrůstala v chudobě, její rodina se často stěhovala a stávalo se, že žili jako bezdomovci. Malone v retrospektivě řekla: „Byli jsme jen příliš chudí. Vždycky jsme odcházeli z bytů, ztráceli práci, našli si levnější bydlení, z toho se nechali vyhodit a žili v autě nebo na hotelech.“ Ve věku devíti let již žila na sedmadvaceti různých místech. Nicméně tuto zkušenost vidí pozitivně: „Nemyslím si, že to bylo těžké dětství... připravilo mě na tento zvláštní a kočovný životní styl herce. Je úžasné dát dítěti rozmanitost ohledně toho kde a jak bydlet. Přiměje vás to věřit, že bezpečí je tvořeno i bez čtyř betonových stěn, kterým se říká domov.“\n\nJejí zájem o herectví začal poté, co viděla svou matku hrát v ochotnickém divadle. V roce 1995 se přestěhovala do Las Vegas a později přemluvila svou matku, aby se přestěhovala za ní kvůli budování herecké kariéry.\n\nUvedla, že spolu se svou matkou během času v Los Angeles bojovaly s penězi. Od šesté do osmé třídy byla vyučována doma a pro devátou třídu docházela do Professional Children's School v New Yorku. O rok později školu opustila a stala se právně nezávislou. Později úspěšně absolvovala test General Educational Development. Má jednu nevlastní sestru z matčiny strany, která se jmenuje Madison Mae Malone.\n\nJejí první role přišla v roce 1996 ve filmu \"Bastard Out of Carolina\", za který byla nominována na Independent Spirit Award pro nejlepší debutový herecký výkon a také na Screen Actors Guild Award pro nejlepší ženský herecký výkon v televizním filmu či minisérii. Od té doby se začala její kariéra rozvíjet a zahrála si v několika hollywoodských filmech. V roce 1997 byla za svou roli v \"Městu naděje\" nominovaná na Zlatý glóbus v kategorii nejlepší herečka v minisérii nebo televizním filmu. \n\nPo práci na několika televizních projektech a několika vedlejších rolích ztvárnila svou první filmovou hlavní roli v kultovním filmu \"Donnie Darko\", a to Gretchen Ross, novou dívku ve městě, která se stane přítelkyní Jaka Gyllenhaala. Produkovala drama \"American Girl\", ve kterém si i zahrála. V roce 2005 ztvárnila rozmazlenou dceru Bennetových, Lydii, ve filmu \"Pýcha a předsudek\". V roce 2006 přišel její broadwayský debut ve hře \"Doubt\".\n\nV roce 2007 bylo oznámeno, že vydá svůj první singl přes hudební vydavatelství The Social Registry. V roce 2008 si zahrála v hororu \"Ruiny\". O rok později ztvárnila Lavinii ve hře Eugena O'Neilla, \"Smutek sluší Elektře\".\n\nV roce 2011 ztvárnila Rocket ve filmu Zacka Snydera, \"Sucker Punch\". Film ovšem nebyl příliš úspěšný na pokladnách kin a herečka se začala věnovat fotografování a své hudební skupině Shoe. Po velkém úspěchu v minisérii \"Hatfieldovi a McCoyovi\" se její vášeň pro herectví vrátila. V roce 2012 též ztvárnila hlavní roli v internetovém seriálu \"Dakota\". Též si zahrála Carson McCullers ve filmu \"Lonely Hunter\" režisérky Deborah Kampmeir. Ztvárnila Johannu Manson ve třech filmech ze série Hunger Games, a to \"\", \"\" a \"\".\n\nV listopadu 2014 vystavila třicet devět fotografií, které pořídila v létě téhož roku v Myanmaru. Výstava se uskutečnila v umělecké galerii MAMA, která patří její blízké přítelkyni Adarshe Benjamin. Vydělané peníze věnovala neziskové organizaci Girl Determined, která se snaží zlepšit situaci ohledně vzdělávání dívek v Myanmaru.\n\nV únoru 2015 byla obsazena vedle Keanu Reevese do thrilleru \"Neon Demon\". V roce 2016 opět spolupracovala s režisérem Zackem Snyderem, a to na filmu \"\". Její scény byly vystřiženy z finální verze, ale objevily se na „Ultimate Edition“ na filmovém nosiči.\n\nV devatenácti letech si koupila dům v Lake Tahoe v Nevadě, kde se usadila v roce 2012. \n\nChodí s fotografem Ethanem DeLorenzem. Na konci května 2016 porodila syna, kterého pár pojmenoval Ode Mountain DeLorenzo Malone.\n\n"}
{"id": "965261", "url": "https://cs.wikipedia.org/wiki?curid=965261", "title": "Chalupník", "text": "Chalupník\n\nChalupník (méně často chalupák, čtvrtláník, ) bylo označení pro drobného zemědělce. Podle tradičního členění zemědělců (na české vesnici antikvovaného zejména kolektivizací) byl chalupník menším zemědělcem, než sedlák (zpravidla majitel statku a větší výměry polí), ale větším než baráčník (ten byl majitelem domku, ale neměl žádná pole, pouze zahrádku okolo domu). Chalupník zpravidla vlastnil usedlost (chalupu) a menší rozlohu polí. Konkrétní výměra kolísá na místě i čase, např. Josef Jungmann uvádí, že chalupníci hospodařívali na výsevku 12–20 korců, Kott uvádí, že od 18. století se za chalupníky považovali ti, co měli do 30 korců polí.\n\nChalupník je někdy označován jako čtvrtláník (tedy majitel čtvrtiny lánu). Souvislost podle rozměru polností naznačoval jinak uměle vytvořený poměr berních jednotek pro potřeby berní ruly, kde se osedlý (tj. sedlák, základní berní jednotka) rovnal čtyřem chalupníkům a osmi zahradníkům (tj. baráčníkům).\n\nVe Slezsku se pod pojmem chalupník označuje spíše baráčník (tedy člověk bez vlastní polí).\n"}
{"id": "965265", "url": "https://cs.wikipedia.org/wiki?curid=965265", "title": "Marie Adelaide Savojská", "text": "Marie Adelaide Savojská\n\nMarie Adelaide Savojská (francouzsky \"Marie-Adélaïde de Savoie\") (6. prosince 1685, Turín – 12. února 1712, Versailles) byla původem savojská princezna a sňatkem francouzská Dauphine.\n\nMarie-Adélaïde se narodila jako nejstarší dcera, první ze šesti dětí savojského vévody Viktora Amadea II. a jeho manželky, původem orléanské vévodkyně Anny Marie Orleánské, dcery orléanského vévody Filipa I., bratra francouzského krále Ludvíka XIV., a jeho první manželky Henrietty Anny Stuartovny. Mladší sestrou Marie-Adélaïdy byla Marie Luisa Gabriela, manželka španělského krále Filipa V., prvního krále z bourbonské dynastie na španělském trůnu; Filip byl bratrem manžela Marie-Adélaïdy.\n\nJejí teprve šestnáctiletá matka zaplatila málem její narození životem. Svou dceru i ostatní děti vzdor protokolu kojila sama, což v této době bylo v královských rodinách (a šlechtických rodinách obecně) zcela neobvyklé. Snad i proto měla Marie-Adélaïde ke své matce, ale i ke své babičce, velmi těsný vztah.\n\nPůvodním záměrem princeznina otce Viktora Amadea II. bylo provdat svou nejstarší dceru za rakouského arcivévodu Josefa I. Habsburského, avšak pro jeho nízký věk Josefův otec, císaře Leopold I. tento návrh odmítl.\n\nRoku 1696 hodlal Ludvík XIV. dovést ke konci válku o falcké dědictví a za tím účelem prostřednictvím mírových jednání jako prvního monarchu vyvést Viktora Amadea II. z nepřátelského tábora. Po tvrdých vyjednáváních bylo dosaženo nejprve smlouvy z Turína, jež byla podepsána 29. června roku 1696 a jíž byl uzavřen separátní mír mezi francouzským králem a savojským vévodou; kromě jiných ustanovení byl jednou z podmínek i sňatek Marie-Adélaïdy s Ludvíkem Bourbonským, francouzským Dauphinem z Viennois.\n\n15. října téhož roku překročila tehdy teprve jedenáctiletá Marie-Adélaïde u Le Pont-de-Beauvoisin hraniční řeku Guiers, jež tvoří hranici mezi Francií a Savojskem, aniž by s sebou směla mít nějaký doprovod. Vyzvedl ji zde vévoda de Brionne s kočárem a odcestoval s ní do vnitrozemí. 4. listopadu ji v Montargis jižně od Paříže očekával osobně král Ludvík XIV. Byl duchaplnou a výřečnou jedenáctiletou dívkou nadšen a psal své tehdejší přítelkyní, Madame de Maintenon, že Marie-Adélaïde je velmi půvabná a dobře vychovaná, živých očí a krásných černých vlasů, a že se chovala velmi zdvořile a způsobně.\n\nProtože byla princezna ještě velmi mladá, ke svatbě zatím nedošlo a snoubenci žili vzdáleni. K další výchově a vzdělání navštěvovala dívčí školu Maison Royale de Saint-Louis v Saint Cyr u Versailles, již založila Madame de Maintenon v roce 1684. K prvnímu možnému datu, jež připouštěl zákon (7. prosinec 1697) se poté uskutečnila ve Versailles honosná svatba teprve dvanáctileté budoucí Dauphine s burgundským vévodou, nejstarším synem Velkého Dauphina. Nevěsta měla na sobě při obřadu stříbrné, rubíny poseté šaty s osm metrů dlouhou vlečkou. Manželství nebylo pro nízký věk nevěsty zatím naplněno.\n\nLudvík XIV. dětskými žerty Marie-Adélaïde viditelně ožil. Až do své smrti byla dívka miláčkem stárnoucího krále, brzy si získala i Madame de Maintenon, kterou oslovovala důvěrně \"„ma tante“ (tetičko)\". Požívala ve Versailles volnosti jako žádný jiný člen královské rodiny. Král jí dokonce dával přednost i před svým vnukem. To značně popouzelo jeho nemanželské legitimizované dcery. Marie-Adélaïde informovala svou rodinu často v dopisech o svém mimořádně přátelském vztahu s králem.\nManželka Ludvíka XIV., Marie Tereza Habsburská, již roku 1683 zemřela a nyní byla Marie-Adélaïde přes své mládí pro krále \"First Lady\" jeho dvora. Při reprezentativních aktech směla převzít roli královny. Ve Versailles obývala luxusní apartmá zemřelé královny ve stejném poschodí jako apartmány krále a Madame de Maintenon; komnaty byly renovovány podle jejího vkusu.\n\nMarie-Adélaïde a její manžel, vévoda burgundský, spolu nakonec začali žít jako manželé. Z jejich svazku vzešli tři synové:\n\n\nLudvík XIV. byl z narození jejich synů velmi spokojen a šťasten, neboť tak následnictví trůnu bylo zajištěno.\n\nMarie-Adélaïde milovala šperky a přepych, účastnila se ráda plesů, lovu, her a banketů a byla v centru dění na dvoře, jenž jí byl okouzlen. Nesdílela nikterak extrémní náboženské cítění svého chotě a poznamenala jednou k Ludvíkovi XIV., že kdyby zemřela před svým manželem a mohla se pak vrátit zpět na zem, jistě by ho našla v manželství s nějakou jeptiškou.\n\nDokázala vtipkovat dokonce i poli politiky a ptala se jeden večer Madame de Maintenon v přítomnosti Ludvíka XIV., proč je v Anglii lepší vláda za královny než za krále, a sama si odpověděla, že proto, že zemi s králem ovládají ženy, kdežto zemi s královnou muži. Tím se strefila i do vztahu tajné manželky Ludvíka XIV., přesto se král její zlomyslnou poznámkou pobavil.\n\nMladá vévodkyně si ovšem pro svůj vliv na Ludvíka XIV. získala řadu politických nepřátel, kteří se seskupili kolem jejího tchána, předpokládaného následníka trůnu. Její velkou protivnicí a sokyní byla hraběnka Luisa Františka Bourbonská, nemanželská legitimizovaná dcera Ludvíka XIV. z jeho vztahu s jeho druhdy oficiální milenkou Madame de Montespan. Hraběnka se snažila dosáhnout sňatku své dcery Luisy Alžběty s Karlem, vévodou z Berry, mladším synem Velkého Dauphina, který se však přičiněním Marie-Adélaïde stal roku 1710 manželem Marie Luisy Alžběty Orleánské, nejstarší dcery orléanského vévody Filipa II. a Františky Marie Bourbonské, mladší sestry hraběnky de Bourbon. Díky vlivu Marie-Adélaïde upadl francouzský vojevůdce Louis Joseph de Bourbon, vévoda z Vendôme, do nemilosti.\n\nMarie Adelaide se často účastnila politických porad a byla zasvěcena do mnoha důležitých státních rozhodnutí a tajemství. Podle francouzského historik Charles Pinot Duclose svých vědomostí zneužívala, když svému otci předávala všechny pro něj zajímavé informace; to vyšlo najevo po její smrti na základě prohlídky její korespondence. V reakci na to se měl Ludvík XIV. vyjádřit k Madame de Maintenon, že ho „ta malá ženská“ ošálila.\n\nKdyž dosavadní následník trůnu, Velký Dauphin (Grand Dauphin) zemřel 14. dubna roku 1711 na neštovice, stal se jeho syn, devětadvacetiletý vévoda burgundský korunním princem – dauphinem a jeho manželka Marie-Adélaïde korunní princeznou (dauphine); tohoto postavení však užívala pouhých deset měsíců. Počátkem roku 1712 vypukla u dvora epidemie spalniček a jak vévoda, tak jeho žena této nemoci podlehli, stejně jako starší z jejich dvou dosud žijících synů, pětiletý vévoda bretaňský. Marie-Adélaïde onemocněla v zámku Fontainebleau, kde tou dobou právě dlel dvůr, a 12. února 1712 zemřela v zámku ve Versailles. Krátce před svým odchodem ze života měla teprve dvacetišestiletá vévodkyně říci vévodkyni de Guise: „Na shledanou, krásná vévodkyně. Dnes Dauphine, zítra nic, pozítří zapomenuta.“ Její manžel, jenž se od ní nakazil, zemřel o pouhých šest dní později, 18. února, na zámku v Marly-le-Roi. Marie-Adélaïde byla 23. února spolu se svým manželem pohřbena v Bazilice Saint-Denis, místě posledního odpočinku francouzských králů. Malý vévoda bretaňský zemřel nedlouho po svých rodičích, 8. března.\n\nJe pravděpodobné, že všechna tři úmrtí měli na svědomí příliš horliví lékaři, kteří nemocným podle tehdy oblíbeného a hojně využívaného způsobu terapie často pouštěli žilou. Přežil pouze nejmladší syn následnického páru, malý vévoda z Anjou, neboť jeho guvernantka, Madame de Ventadour, tuto smrtící péči lékařů nepřipustila. Pro Ludvíka XIV. znamenaly tyto tři případy úmrtí v nejbližší rodině tragédii. Truchlil obzvláště po zemřelé dauphine a své hoře sděloval i písemně v dopisech svému dalšímu vnukovi, španělskému králi Filipu V.\n\nProtože v důsledku těchto neblahých událostí všechna nástupnická práva Ludvíka XIV. přešla na teprve dvouletého vévodu z Anjou, jenž zůstal jediným legitimním dědicem trůnu, povýšil starý král své nelegitimní syny do stavu princů královské krve s vyhlídkou na trůn v případě smrti malého následníka. Tento případ však nenastal, malý princ, který po smrti svého praděda Ludvíka XIV. (1. září 1715) nastoupil na francouzský trůn jako král Ludvík XV., dosáhl ve zdraví dospělosti; jeho vláda trvala bezmála šedesát let.\n\n"}
{"id": "965266", "url": "https://cs.wikipedia.org/wiki?curid=965266", "title": "Kerhartice (Jakartovice)", "text": "Kerhartice (Jakartovice)\n\nKerhartice (1880 \"Kerhatice\", 1890–1910 \"Kerhartice\" nebo \"Gerhartice\"; ) jsou bývalou, téměř zaniklou, obcí, rozkládající se na moravské straně historické zemské hranice Moravy a Slezska. Jejich katastrální území nese název \"Kerhartice u Budišova nad Budišovkou\" a měří 4,93 km². Území je součástí obce Jakartovice v okrese Opava. Zástavba dědiny se rozkládá v nadmořské výšce 457 metrů, čtyři kilometrů od Moravské Harty, 3,3 km jižně od Hořejších Kunčic a sedm kilometrů jihozápadně od Jakartovic, u silnice druhé třídy č. 442, po které je značena cyklistická trasa č. 503. Vesnice stávala v údolí potoka, který od severu přitéká do vodní nádrže Kružberk. Západně od Kerhartic se nachází vrch Hůra (502 m) a severozápadně vrch Stráž (548 m)\n\nNěmecky se obec nazývala \"Gersdorf,\" v letech 1890–1920 bylo v češtině kromě názvu Kerhartice používáno i pojmenování Gerhartice.\n\nPrvní písemná zmínka o obci pochází z roku 1397. První záznamy o zdejším kostele pocházejí z konce 16. století. V roce 1804 byl na jeho místě postaven kostel svatého Martina. Kromě něj zde stály dva mlýny, lihovar. Lidé pracovali v břidlicovém lomu. V roce 1890 zde v 47 domech žilo 337 obyvatel, roku 1921 v 60 staveních 279 obyvatel, kteří byli převážně německé národnosti. Na počátku 20. století se domy začaly pokrývat jinými materiály a těžba břidlice upadala, což mělo vliv i na život v obci. V 1. polovině 20. století místní přebudovali Polouveský mlýn na vodní elektrárnu, která zásobovala elektrickou energií širší okolí Kerhartic. Po 2. světové válce bylo německé obyvatelstvo odsunuto. V letech 1948–1955 zde byla vybudována vodní nádrž Kružberk, pod jejíž hladinou zůstalo 28 domů na jihu obce.\n\nV roce 1960 byly Kerhartice připojeny k Hořejším Kunčicím společně s Medlicemi a osadou Moravská Harta. Z důvodu zřízení prvního pásma hygienické ochrany kružberské přehrady byly později zbořeny i téměř všechny nezatopené domy a obec zanikla. V horní části zůstal jeden průmyslový objekt, který později sloužil jako farma Hořejších Kunčic, na počátku 21. století však byl opuštěn a chátrá. Dále tu zůstalo torzo kříže, dva domy a budova bývalého lihovaru, která je rovněž ve špatném stavu. V roce 1974 byly Kerhartice připojeny k Jakartovicím. U silnice k přehradě je patrný půdorys hřbitova se základy kostela svatého Martina, který byl v roce 1985 zbořen. Základy ostatních domů pohlcuje les. Kerhartice nemají status části obce, nýbrž jsou jakožto základní sídelní jednotka součástí části Hořejší Kunčice, a představují tedy neevidovanou místní část Hořejších Kunčic.\n\n"}
{"id": "965274", "url": "https://cs.wikipedia.org/wiki?curid=965274", "title": "Dániel Hadfi", "text": "Dániel Hadfi\n\nDániel Hadfi (* 13. května 1982 Budapešť, Maďarsko) je bývalý maďarský zápasník–judista.\n\nPřipravoval se v armádním sportovním klubu Honvéd v Budapešti pod vedením Pétera Toncse. V maďarské seniorské reprezentaci s pohyboval od roku 2000 ve střední váze a po roce 2004 nahradil v polotěžké váze do 100 kg maďarského olympijského vítěze Antala Kovácse. V letech 2006 až 2007 patřil mezi nejlepší těžké váhy na světě a bez větších potíží si zajistil účast na olympijských hrách v Pekingu. V olympijském roce 2008 ho však v přípravě provázely psychosomatické problémy spojené se zánětem madlí, se kterým si lékaři nevěděli rady. Přes tyto problémy se dokázal připravit a v Pekingu mu v prvních kolech přálo nalosování. Ve čtvrtfinále svedl krásnou bitvu s Kazachem Askatem Žitkejevem na jehož strhy sumi-gaeši však nestačil a obsadil 7. místo. Po olympijských hrách u něho zdravotní problémy přetrvávaly, navíc po radikálních změnách pravidel v roce 2010 přišel o některé své oblíbené techniky. Po nevýrazných výsledcích ukončil aktivní sportovní kariéru v roce 2012 před olympijskými hrami v Londýně.\n\nDániel Hadfi byl pravoruký judista s osobní technikou sumi-gaeši a do roku 2010 kučiki-taoši, morote-gari.\n\n\n"}
{"id": "965285", "url": "https://cs.wikipedia.org/wiki?curid=965285", "title": "Baráčník", "text": "Baráčník\n\nBaráčník (též domkář, latinsky \"casarius\", německy \"Häusler\" ad., srv. i chalupník) je označení pro vlastníka menšího stavení (domku či baráku). Patřil k nejmenším majitelům nemovitosti na vesnici, neměl pole, pouze zahradu kolem domku (maximálně do 0,4 ha). Mohl se živit buďto námezdní zemědělskou prací, nebo provozováním řemesla.\n"}
{"id": "965286", "url": "https://cs.wikipedia.org/wiki?curid=965286", "title": "Čtvrtník", "text": "Čtvrtník\n\nČtvrtník může být:\n\n\n\n"}
{"id": "965291", "url": "https://cs.wikipedia.org/wiki?curid=965291", "title": "Hamelin z Anjou", "text": "Hamelin z Anjou\n\nHamelin z Anjou ( \"Hamelin d'Anjou\", zemřel 7. května 1202) byl hrabě ze Surrey, bastard vévody Geoffroye V. z Anjou a po celý život věrný stoupenec nevlastního bratra krále Jindřicha II.. \n\nNarodil se zřejmě okolo roku 1129 a v dubnu 1164 jej oženil bratr král s Isabelou z Warenne, vdovou po Vilémovi z Boulogne a jednou z nejbohatších dědiček v Anglii. Hamelin převzal přízvisko z Warenne. Zpočátku stál ve sporu krále s Tomášem Becketem na straně bratra. Po vraždě arcibiskupa změnil názor a byl jedním ze zastánců jeho svatořečení, kdy prohlašoval, že byl za jeho pomoci vyléčen ze slepoty.\n\nRoku 1176 doprovázel svou neteř Johanu na Sicílii. Během neklidných let způsobených vzpourami jeho synovců, zůstal Hamelin věrný Jindřichovi a po jeho smrti roku 1189 se stal stoupencem Richarda Lví srdce. Zúčastnil se jeho druhé korunovace roku 1194 a o pět let později i korunovace Jana Bezzemka. Zemřel v květnu 1202 a byl pohřben v kapitulní síni clunyjského převorství Lewes, které zaniklo za vlády Jindřicha VIII. \n\n"}
{"id": "965292", "url": "https://cs.wikipedia.org/wiki?curid=965292", "title": "Kdybych byl špión", "text": "Kdybych byl špión\n\nKdybych byl špión (originální francouzský název \"Si j'étais un espion\") je francouzské špionážní filmové drama s prvky thrilleru režiséra Bertranda Bliera z roku 1967 s Bernardem Blierem a Brunem Cremerem v hlavních rolích. Film byl natočený černobíle.\n\nDoktor Lefèvre je obyčejný praktický lékař. Jednou je volán ke svému pacientovi Jeanovi Guerinovi, po svém příchodu do domu ale nalézá pouze zavřené dveře, za kterými je slyšet puštěnou televizi a zmatenou ženu, která hledá toho samého člověka. Později je vyhledán člověkem, který od něj požaduje Guerinovu adresu, přichází na to, že mu byla ukradena Guerinova zdravotní dokumentace a je vylákán na schůzku, která má zabezpečit nerušené prohledání jeho bytu. Tajemná organizace mu vysvětlí, že má zájem na Guerinově likvidaci a pod výhrůžkou ublížení jeho dceři Sylvie jej přinutí k spolupráci.\n\nDo jeho domu je nasazen muž jménem Matras, který má za úlohu prohledat jeho písemnosti a fotografie, vést s Lefèvrem rozhovor a sledovat jeho reakce. Postupně se mu podaří doktora skutečně přimět k odhalení vlastní minulosti a potvrzuje si tak informaci, že vztah Guerina s Lefèvrem není pouze obyčejným vztahem lékaře a pacienta, nýbrž několikaletým svazkem založeným na stejných politických názorech (sympatie ke komunismu), který trvá už od doktorovy cesty do Polska v roce 1965.\n\nDoktor se pokusí podvodem vyklouznout z nepřetržitého Matrasova dohledu a požádá o pomoc svého přítele Monteila, je však odhalen a později vystaven i šoku z lehké automobilové nehody své dcery. Matras je později ze svého úkolu odvolán a Sylvie je unesena a převezena na neznámé místo, krátce nato je ale Guerin nalezen mrtev. Organizace dodržuje své slovo a Matras osobně přiveze doktorovu dceru zpátky domů.\n\n"}
{"id": "965298", "url": "https://cs.wikipedia.org/wiki?curid=965298", "title": "Medlice (Jakartovice)", "text": "Medlice (Jakartovice)\n\nMedlice () jsou bývalá, téměř zaniklá, vesnice a základní sídelní jednotka, tvořící součást obce Jakartovice v okrese Opava. Katastrální území Medlic nese označení \"Medlice u Budišova nad Budišovkou\" a měří 5,7 km². Medlice se nachází účelové komunikace tři kilometry jihovýchodně od Slezské Harty a 7,5 kilometrů jihozápadně od Jakartovic. Leží v nadmořské výšce 490 metrů v těsné blízkosti severní části vodní nádrže Kružberk, východně od Medlic stojí vrch Hůra v nadmořské výšce 502 metrů a severovýchodně vrch Stráž s 548 metry.\n\nPrvní písemná zmínka o obci pochází z roku 1249. Na počátku 13. století zde byl postaven hrad Medlice, který zde stával do druhé poloviny 15. století, pravděpodobně po tažení Matyáše Korvína zpustl. Hradní ruina byla rozebírána místními obyvateli na stavbu domů. V roce 1569 tu byl postaven dřevěný kostelík, na jehož místně v roce 1766 vznikl kamenný filiální kostel Navštívení Panny Marie. Během stavby císařské silnice z Opavy do Štramberka v letech 1775–1777 byly rozebrány zbylé kameny po hradu. V roce 1826 v Medlicích řádil velký požár. V roce 1890 zde žilo v 52 domech 332 obyvatel, v roce 1929 zde stálo 74 domů a v nich bydlelo 303 obyvatel. U řeky Moravice stála továrna na škrob.. Vedle vlastních Medlic patřila k obci i Moravská Harta.\n\nV letech 1948–1955 zde byla vybudována vodní nádrž Kružberk, která zatopila i několik zdejších domů. Z důvodu zřízení prvního pásma hygienické ochrany byla později zbořena podstatná část zbývajících domů. Zůstaly stát tři domy a trafostanice. V lese jsou stále patrné zbytky domů, u cesty k přehradě zůstala kamenem vyzděná studna. V roce 1960 byly připojeny k Hořejším Kunčicím společně s Kerharticemi a osadou Moravská Harta. V roce 1974 se území této bývalé obce připojilo k Jakartovicím. Kostel Navštívení Panny Marie, který přečkal požár i zaplavení obce při výstavbě přehrady, byl zbořen v roce 1985. Medlice nemají status části obce, nýbrž tvoří spolu s Moravskou Hartou základní sídelní jednotku Medlice v rámci části Hořejší Kunčice, a představují tedy neevidovanou místní část Hořejších Kunčic.\n\n"}
{"id": "965301", "url": "https://cs.wikipedia.org/wiki?curid=965301", "title": "Střešní taška", "text": "Střešní taška\n\nStřešní taška je stavební prvek, který slouží jako nespalitelná střešní krytina pro šikmé střechy se sklonem nad 30°. Tradičně se vyrábějí z pálené hlíny v cihelnách, v moderní době ale také z betonu, případně ze skla. Kladou se na vodorovné střešní latě a často spojují nebo podmazávají maltou, některé druhy tašek se kromě toho zajišťují drátem nebo páskem. Tašková krytina má dlouhou životnost, je ale poměrně těžká, asi 45-55 kg/m.\n\nVelké řecké chrámy se pokrývaly tesanými mramorovými taškami dvojího tvaru: základem byly ploché desky se zvednutým okrajem, spáry se překrývaly kamennými korýtky. Podobný tvar měly i starověké pálené tašky, které se velmi rozšířily v Římské říši (lat. \"tegula\" a \"imbrica\"), ale dochovaly se v Řecku i více než 4000 let staré. Ve středověku je nahradily prejzy, esovky a ploché bobrovky. Zejména ve městech postupně vytlačily hořlavé (spalitelné) krytiny, jako je došek a šindel, které v průběhu 19. století evropská města postupně zakazovala právě z požárních důvodů.\n\nTradičně se tašky vyráběly v dřevěných formách, od poloviny 19. století se většinou lisují či razí. Pro zvýšení trvanlivosti i pro hezký vzhled se už od 15. století tašky také opatřovaly lesklou barevnou glazurou, dnes se engobují pololesklou sklovinou nebo impregnují různými nástřiky.\n\nVedle plochých tašek (bobrovka) se už od nejstarších dob používaly tašky profilové, které nevyžadují dvojí pokrytí. Římské \"tegulae\" i pozdější prejzy měly dvojí rozdílný tvar, kdežto například esovky a falcovky vystačí s jedním (pouze na okraji střechy se musí někdy použít odlišný tvar). Na hřebenech (hranách) střech se však u všech taškových střech používají odlišné hřebenáče.\n\n\n\n"}
{"id": "965302", "url": "https://cs.wikipedia.org/wiki?curid=965302", "title": "Tax Free", "text": "Tax Free\n\nTax Free byla nizozemská rocková skupina z Amsterdamu. Založil ji zpěvák Wally Tax v roce 1969 poté, co se rozpadla jeho předchozí skupina The Outsiders. Dále ve skupině hráli David Oliphanr (kytara), Jody Purpora (zpěv, kytara) a Leendert Busch (bicí). Počátkem roku 1970 skupina odjela do New Yorku, kde nahrála své eponymní debutové album. Jeho producentem byl Lewis Merenstein a vedle členů skupiny na něm hrál například multiinstrumentalista (zde violista) John Cale (ten v té době s Merensteinem spolupracoval na několika dalších projektech) nebo kontrabasista Richard Davis. Album vyšlo v březnu 1971 u vydavatelství Polydor Records a nedlouho poté se skupina rozpadla.\n\n"}
{"id": "965304", "url": "https://cs.wikipedia.org/wiki?curid=965304", "title": "Salamu Mežidov", "text": "Salamu Mežidov\n\nSalamu Mežidov (* 10. února 1981) je bývalý ruský zápasník–sambista a judista čečenské národnosti.\n\nZápasení v judo/sambo se věnoval od svých 15 let v Argunu pod vedneím Ibragima Ajubova. V ruské judistické reprezentaci se pohyboval od roku 2003 v polostřední váze do 81 kg. V olympijském roce 2004 prohrál olympijskou nominaci na olympijské hry v Athénách s Dmitrijem Nosovem. V roce 2006 s utrpěl zranění kolene a po rekonvalescenci ztratil na váze pět kilgramů, výsledkem čehož se přesunul do nižší lehké váhy do 73 kg. V roce 2008 uspěl v ruské olympijské nominaci pro účast na olympijské hry v Pekingu, ale do Pekingu formu nevyladil. Vypadl v úvodním kole s Ukrajincem Hennadijem Bilodidem. Po olympijských hrách vypadl z užšího výběru reprezentace. Sportovní kariéru ukončil v roce 2012.\n\n\n"}
{"id": "965305", "url": "https://cs.wikipedia.org/wiki?curid=965305", "title": "Wan An", "text": "Wan An\n\nWan An (​​; 1419 – 11. dubna 1489) byl politik čínské říše Ming. Císař Čcheng-chua ho roku 1469 jmenoval velkým sekretářem, roku 1477 povýšil na prvního velkého sekretáře. Po nástupu nového císaře, Chung-č’a, byl odvolán.\n\nWan An používal zdvořilostní jméno Sün-ťi (), za své zásluhy obdržel posmrtné jméno Wen-kchang ().\n\nWan An se narodil roku 1419, pocházel z Mej-čou (dnes obvod Tung-pcho v městské prefektuře Mej-šan) v provincii S’-čchuan. Studoval konfucianismus, byl první v provinčních úřednických zkouškách a roku 1448 složil i palácové zkoušky a získal hodnost \"ťin-š’\". Jako jeden z nejlepších absolventů byl povolán do akademie Chan-lin. Poté sloužil v různých funkcích v paláci následníka trůnu a znovu v akademii Chan-lin.\n\nRoku 1469 ho císař Čcheng-chua jmenoval členem velkého sekretariátu a tedy jedním z nejmocnějších politiků říše. Po odvolání Šang Lua ze sekretariátu zaujal roku 1477 jeho místo prvního velkého sekretáře. Měl důvěru Čcheng-chuy a spolupracoval s jeho oblíbenci (eunuchovy Wang Č’em a Liang Fangem, paní Wan). Po nástupu na trůn nového císaře Chung-č’a roku 1487 byl s ostudou zbaven všech funkcí v rámci rozsáhlé očisty dvora a vlády od korupce a protekcionářství.\nZemřel 11. dubna 1489.\n"}
{"id": "965323", "url": "https://cs.wikipedia.org/wiki?curid=965323", "title": "První československý samostatný stíhací letecký pluk", "text": "První československý samostatný stíhací letecký pluk\n\n1. československý samostatný stíhací letecký pluk v SSSR nebo také 128. československá samostatná stíhací peruť v SSSR byla součástí 1. československého armádního sboru v SSSR od 16. dubna 1944. Od ledna 1945 byla reorganizována na 1. československou smíšenou leteckou divizi. Účastnila se Slovenského národního povstání.\n\nJednotka vznikla 3. července 1944 v Kubince v SSSR v rámci 2. letecké armády generála Krasovského. Velitelem byl škpt. František Fajtl, zástupcem velitele škpt. Jan Klán a velitelé letek npor. František Chábera a npor. Josef Stehlík. Vyzbrojena byla moderními sovětskými stíhacími letouny Lavočkin La-5FN. Bojovou činnost zahájila hlídkovým letem 5 letadel 10. září.\n\nPo zahájení SNP přeletěli velitelé na 4 letadlech 15. září 1944 na letiště Tri Duby prozkoumat možnost operování přímo z povstaleckého území. Pro zranění zůstal npor. Stehlík na Slovensku i s letadlem La-5FN trupového čísla 88. Ostatní tři velitelé přeletěli zpět. Po podání hlášení rozhodl generál Krasovský o přesunu celého pluku.\n\n17. září 1944 odletělo zbývajících 21 letadel. Při mezipřistání v Krosně byl poškozen La-5FN trupového čísla 95 pilota Rudolfa Borovce. Na polním letišti Zolná u Zvolena přistálo téhož dne 20 letadel.. Zolná byla vybrána jako bezpečnější místo ve srovnání s často bombardovanou základnou Tri duby. Pluk se pokoušel o nasazení také na nevyhovujícím polním letišti Rohozná a později v říjnu 1944 se pluk přemístil na Tri Duby, protože Zolná byla pro rozbahněnou plochu již nepoužitelná. Po příletu na Slovensko se pluk stal se součástí 1. československé armády na Slovensku a podařilo se mu vybojovat nadvládu nad vzdušným prostorem povstaleckého území (i za pomoci spojeneckého letectva (15th Air Force USAAF), které zničilo Němci využívanou leteckou základnu Malacky.\n\nPrvní a zároveň jednou z nejdůležitějších operací, byl nálet na letiště v Piešťanech uskutečněný už 18. září 1944. Na letišti v Piešťanech, předtím průzkum kombinované letky zjistil přítomnost 30 německých letadel (typů Ju-88, Ju-87, Bf-109 a Fw-189). Přepad provedla osmičlenná skupina pod vedením velitele první perutě nadporučíka Stehlíka, využila při tom moment překvapení a na zemi zničila 10 nepřátelských letadel, dalších 10 zničila pravděpodobně také (nebo těžce poškodila) a zbývajících 10 poškodila. Letci podporovali i pozemní povstalecké jednotky na frontách a kromě stíhacích úkolů plnili i bombardovací, bitevní a průzkumné úkoly. Bojovou činnost zajišťoval slovenský a sovětský pozemní personál. Munici, pohonné hmoty a náhradní díly dodávala vzdušným mostem 6. letecká armáda generála Krasovského.\n25. října 1944 byl pluk evakuován. 11 letuschopných letadel odletělo ve směru na Polsko a Rumunsko, dvanácté se poškodilo při startu. Po ústupu povstalců do hor nebylo možné evakuovat všechen pozemní ani letecký personál.\n\nDo tohoto dne uskutečnili jeho letci 573 bojových letů v trvání 376 operačních hodin, zaznamenali 9 potvrzených a 10 pravděpodobných sestřelů nepřátelských letadel. 11 nepřátelských letadel zničili na zemi. Dále zničili 77 nákladních a 13 osobních automobilů, 3 dělostřelecké a 3 minometné baterie, 2 tanky a 3 lokomotivy.\nPři útocích na pozemní cíle zahynuli: ppor. F. Vaculík, ppor. B. Mráz, a ppor. T. Motyčka. V horách jako partyzáni zahynuli: por. R. Borovec, ppor. Medveděv a staršina Šapošnikov.\nPřehled letadel La-5FN, které se zúčastnily SNP .\n\nV lednu 1945 se stal pluk součástí 1. československé smíšené letecké divize. Byl vyznamenán Československým válečným křížem 1939 a obdržel čestný název \"Zvolenský\".\n"}
{"id": "965328", "url": "https://cs.wikipedia.org/wiki?curid=965328", "title": "Zámecký pivovar Frýdlant", "text": "Zámecký pivovar Frýdlant\n\nZámecký pivovar Frýdlant je průmyslový podnik ve Frýdlantě, městě na severu České republiky ve Frýdlantském výběžku Libereckého kraje. Pivovar se nachází pod místním hradem a zámkem na břehu řeky Smědé. Stojí na počátku staré cesty do Raspenavy (dnes silnice II/290).\n\nPrvní zmínky o pivovaru jsou z konce 14. století, kdy se v něm vařilo pivo pro potřeby zdejšího hradu. O dvě století později se ovšem kvůli lepší dostupnosti přírodních zdrojů přestěhoval do podhradí na břeh řeky Smědé. V dalších letech se pivovar postupně rozšiřoval a zvyšovala se také jeho roční produkce, která na počátku 20. století přesahovala 30 tisíc hektolitrů piva. Ovšem s ohledem na objem finančních prostředků, jež by si vyžádala jeho modernizace, došlo v roce 1949 k ukončení provozu pivovaru a jeho prostory se využívaly pro zrání sýrů a uskladnění zeleniny.\n\nNa počátku 21. století se však objevily snahy o opětovné zahájení provozu. Vaří se zde pivo značky Albrecht. Slavnostní otevření pivovaru spolu s jeho požehnáním proběhlo v červenci 2014.\n\nVe Frýdlantu se první písemné zmínky o pivovaru objevují v urbáři (soupisu) zdejšího panství vyhotoveném v letech 1381 až 1409. V té době se vařilo pivo na zdejším hradě a sloužilo pro potřeby jeho majitelů. Ve městě v podhradí ovšem také stálo několik domů s právem várečným a jejich majitelé se posléze spojili a začali také vařit své pivo. Na území města tak existovaly dva pivovary.\nVrchnost na přelomu 16. a 17. století dobudovala svůj nový pivovar. Důvodem měl být vzrůstající objem uvařeného piva, pro nějž bylo vhodnější přesunout jeho výrobu blíže k přírodním zdrojům, a sice do podhradí na břeh řeky Smědé do míst, kde začínala stará cesta do Raspenavy (dnes silnice II/290). Český král Matyáš Habsburský roku 1616 vydal nařízení, podle něhož měl tento pivovar vařit pouze pro potřeby zdejšího hradu a nekonkurovat tak pivovaru měšťanů. Roku 1622 se majitelem zdejšího panství stal Albrecht z Valdštejna. Ten rozhodnutí krále nerespektoval a ještě v roce svého nástupu zabavil varné pánve z městského pivovaru. Dvě z nich odvezl do Jičína a jednu přesunul do svého frýdlantského panského pivovaru. Během Albrechtovy vlády nad zdejším panstvím došlo během roku 1626 k přestavbě objektu na kamennou budovu v barokním slohu (pivovar je na mapách z roku 1629 uváděn jako kamenná stavba). Postupně se také zvyšovala roční produkce uvařeného piva. Roku 1631 dosahoval výstav 1671 sudů, o rok později již 2080 sudů a v dalším roce (1633) již 3000 sudů.\n\nHistorikové si sice nejsou jisti, zda pivovar na počátku 17. století stál v současné lokalitě, nicméně je to pravděpodobné, neboť podle Globicovy mapy frýdlantského panství z roku 1660 stála v místě současného pivovaru stavba s hrázděným patrem a se sedlovou střechou.\n\nRoku 1671, kdy Frýdlant patřil Gallasům, se měšťané vzdali svého várečného práva. Náhradou za to získali frýdlantskou papírnu spolu s kompenzací ve výši jednoho tolaru za každý ve městě vytočený sud piva. Surovina pro výrobu piva, chmel, se již od 16. století pěstoval jak přímo ve Frýdlantě, tak posléze také na lenních statcích zdejšího hradu, tj. v Habarticích, v Andělce, v Loučné či ve Višňové. Voda, která se při vaření piva využívala, se do pivovaru přiváděla dřevěným potrubím z Křížového vrchu.\n\nNejstarší dochované plány pivovaru, které se podařilo najít, zachycují jeho stav z roku 1817. Během devadesátých let 19. století přešel pivovar z řemeslné výroby piva na výrobu průmyslovou. V té době proběhly také stavební úpravy, které ovšem vycházely z původní dispozice pivovaru. Nejpozději na počátku této přestavby se nájemci zdejšího pivovaru stali Franz Niessner, Josef Bondy a JUDr. Karel Winternitz, kteří podnik provozovali pod značkou \"Hraběte Clam-Gallase zámecký pivovar Niessner & Bondy ve Frýdlantu\". Plány k přestavbě vytvořil roku 1890 frýdlantský stavitel Wilhelm Stärze. Jím navržené úpravy se vyhnuly východní části sladovny spolu s humnem a ušetřena byla také varna. Rozšířením původních ležáckých sklepů vznikl objekt chladného hospodářství. Stärzovy plány zachycují kotelnu, tovární komín i strojovnu, v níž se nacházel horizontální parní stroj s výkonem 10 až 12 koňských sil. Pro provoz varny vyrostla nová kotelna. U řeky Smědé vznikla odkalovací jímka, do níž ústily kanalizační svody z celého průmyslového areálu. Na úpatí svahu vznikl objekt chladného hospodářství mající hřebenový větrák a u chladnice pohyblivé žaluzie. Do prostor nad průjezd umístil Stärz chladicí stroj. Na plánech je také zřetelně rozpoznatelné, které zdivo zůstalo původní (barokní) a které je novější. Budovy tak mají většinou do výše patra zdivo minimálně barokního stáří.\n\nO dva roky později (1892) vznikly plány na výstavbu požahovny v blízkosti stávající bednárny a také se ve dvoře postavila umývárna sudů. V témže roce vznikly plány vytvořené správou velkostatku. Je na nich zakreslena podoba pivovaru po proběhlé přestavbě. Oproti Stärzovým návrhům z před dvou let ovšem vykazují některé odlišnosti. Umývárna sudů není postavena, jak se původně zamýšlelo, vedle strojovny, nýbrž je situována do samostatného přístavku na dvoře. K dalším úpravám došlo roku 1896, kdy opět podle Stärzova návrhu vyrostla na protějším, jižním břehu řeky Smědé budova skladu. V těchto místech se již nacházely prostory bývalé frýdlantské cihelny, které již pivovar tou dobou využíval k sušení pivních sudů, pro ustájení koní a k odstavování povozů.\n\nZa další dva roky (1898) naplánovali frýdlantští stavitelé Appelt & Hampel přestavbu kotelny a strojovny, do které navrhli instalaci nového parního kotle, vysokotlakého parního stroje a chladicího stroje (vše od brněnské strojírny \"\"). Na tehdejší objekt strojovny navíc přistavěli ještě jedno patro, do nějž umístili chladicí zařízení a na břehu řeky vybudovali cisternu o pětimetrové hloubce. Frýdlantští stavitelé se také podíleli na úpravách vnitřních dispozic objektu chladného hospodářství. V pivovaru se tak vedle stroje zmíněné brněnské společnosti objevily také výrobky firmy Ringhoffer, či libereckých Christiana Linsera a Ferdinanda Strenitze.\n\nDalší úprava proběhla roku 1906, kdy se vybudovala mechanizovaná požahovna sudů, k níž vyrostl samostatný komín stojící v zadní části areálu. Stavba vydržela až do roku 2010, kdy ji poškodily srpnové povodně.\n\nV té době, tedy na přelomu 19. a 20. století, postupně stoupal výstav pivovaru (to jest jeho roční produkce) z hodnoty 28 504 hl v roce 1897, přes 29 512 hl (1898), 34 206 hl (1899), 34 378 hl a pokles na 31 629 hl (1900), až po 38 514 hl za rok 1910. Pivovaru ve Vratislavicích nad Nisou u Liberce, jenž tou dobou patřil mezi jeden z nejvýznamnějších pivovarů v Rakousku-Uhersku, činil roku 1900 výstav 128 000 hl. Roční produkce jiného pivovaru ve zdejší regionu, ve Vrkoslavicích u Jablonce nad Nisou, se tou dobou pohybovala mezi 60 a 70 tisíc hl a průmyslový novopacký pivovar vyrobil asi 23 000 hl ročně.\n\nPřed první světovou válkou dosahoval výstav 38 000 hl a provoz zaměstnával 40 lidí, ale v letech 1916 až 1918 musel být pivovar pro nedostatek surovin zastaven. Přesto roku 1917 vznikl projekt Josefa Nissera na přestavbu druhého a třetího patra sladové půdy, a to v jejích částech mezi hvozdem a varnou. Došlo tehdy k přestavbě krovu budovy a k vložení vikýřů. Po válce začal pivovar vařit také nízkostupňové pivo, a sice 8° a 12°. Během roku 1929 do objektu chladného hospodářství vestavěna nová káď spilky sytému „Rostock“ a železobetonové ležácké tanky. Plány ke stavbě připravili Rudolf Hampel a Franz Krammel z Frýdlantu. Jejich kolaudace proběhla 2. srpna 1930 a tím se stavební vývoj v pivovaru ukončil. Před druhou světovou válkou dosahoval výstav pivovaru hodnoty 29 000 hl. Majitelkou podniku byla tou dobou již hraběnka Klotilda Clam-Gallasová, jež pivovar zdědila po hraběti Františku Clam-Gallasovi (zemřel 1930). V nájmu zámecký pivovar měli Franz a Ernst Niessnerovi spolu s JUDr. Winternitzem a sládkem byl Aleš Konvička.\n\nPo skončení druhé světové války připadl pivovar coby konfiskát národní správě a objevily se úvahy o převozu vybavení provozu na Slovensko. Těmto snahám se sice povedlo zabránit, nicméně vyčíslení nákladů potřebných na nutnou modernizaci frýdlantského pivovaru, které činily 3,56 milionu Kčs, měly za následek v roce 1949 jeho uzavření pro neefektivitu výroby. V dalších letech využívaly zdejší prostory pro zrání sýrů Severočeské mlékárny, n. p., závod Liberec. Poté se využíval k uskladnění zeleniny. Během druhé poloviny 20. století byly navíc postupně zbourány kotelna pivovaru a také jeho strojovna.\n\nV roce 2010 zakoupila pivovar společnost Terra Felix, s.r.o., jejímž majitelem je Marek Vávra. Ta se snaží o jeho obnovu, jejíž náklady by se měly vyšplhat na dvě stě milionů Kč. Ročně by se mělo vyrábět z počátku 1200 hl piva, ale postupně by noví majitelé chtěli dosáhnout až 30 000 hl piva. V pivovaru by mělo vzniknout také muzeum a v nejstarší části areálu, v barokním humnu, by se měla otevřít středověká restaurace. Během obnovy se také podařilo vybudovat školicí centrum.\n\nPrvní uvařené pivo, které je distribuováno pod značkou Albrecht, mohli návštěvníci ochutnat při frýdlantských Valdštejnských slavnostech konaných v roce 2013. Tehdy ovšem nabízený nápoj nepocházel přímo z frýdlantského pivovaru, nýbrž byl podle stejné receptury uvařen v jiném provozu. Nápoj se nabízel ve skleněných dvoulitrových lahvích s patentním porcelánovým uzávěrem. V podobných se pivo prodávalo již v minulosti. V červenci 2014 proběhlo slavnostní otevření pivovaru, během kterého mu místní duchovní požehnal.\n\nV pivovaru se vařívala piva pojmenovaná \"Malz\", které mělo 10°, nebo čtrnáctistupňový \"Hubertus\". Na jejich etiketách bývala silueta frýdlantského zámku. Při obnově výroby v roce 2014 se začaly vařit spodně kvašené ležáky pojmenované \"Albrecht 11°\" (s obsahem alkoholu 4,5 %) a \"Albrecht 12°\" (s obsahem alkoholu 5,0 %), dále svrchně kvašená piva Ale, tedy \"Albrecht Pale Ale\" (s obsahem alkoholu 5,0 %) a \"Albrecht IPA\" (s obsahem alkoholu 6,5 %), a také svrchně kvašená pšeničná piva Weizen, mezi něž patří \"Albrecht Weizen\" (s obsahem alkoholu 5,0 %). Vedle toho plánují u příležitosti výjimečných událostí vařit sezónní piva. Prvním je v létě 2014 nefiltrované světlé svrchně kvašené pivo \"Albrecht Sum Ale\" (s obsahem alkoholu 3,0 %). Piva z pivovaru je možné ochutnat v pivních barech či restauracích v Liberci, dále na Frýdlantsku, popřípadě v Praze.\n\n\n"}
{"id": "965335", "url": "https://cs.wikipedia.org/wiki?curid=965335", "title": "Byrds (album)", "text": "Byrds (album)\n\nByrds je dvanácté a poslední studiové album americké rockové skupiny The Byrds, vydané v březnu 1973 u vydavatelství Asylum Records (jde o jediné album skupiny The Byrds vydané u této společnosti). Nahráno bylo od října do listopadu 1972 ve studiu Wally Heider Studios v Hollywood a o produkci se staral David Crosby. Jde o první album skupiny od roku 1966, na kterém hraje původní sestava skupiny: Roger McGuinn (který jako jediný hrál na všech albech), Gene Clark, David Crosby, Chris Hillman a Michael Clarke.\n\n"}
{"id": "965351", "url": "https://cs.wikipedia.org/wiki?curid=965351", "title": "Městský hrad v Kremnici", "text": "Městský hrad v Kremnici\n\nMěstský hrad v Kremnici tvoří soubor stavebních památek nacházejících se na vyvýšenině nad centrálním náměstím Kremnice v okrese Žiar nad Hronom v Banskobystrickém kraji. Komplex středověkých budov různého účelu vznikal postupně v průběhu tří století, od poloviny 13. do konce 15. století.\n\nÚzemí hradního kopce patřilo ke dvěma místům nejstaršího osídlení ve městě. Svědčí o tom doložené archeologické nálezy. Hradní kopec měl původně vzhled nízké homole. Obepínal ho prstenec opevnění v podobě jednoduché kamenné hradby.\n\nPůvodně na místě dnešního hradu stál románský kostel s hřbitovem a kostnicí. Koncem 14. století vyrostlo kolem kostela opevnění, do kterého postavili palác komorského hraběte. Při něm se nacházelo skladiště na bezpečné uložení vydolovaného zlata a mincí vyražených v mincovně. Postupem času v hradním areálu přibývaly další stavby a v období vrcholné gotiky se definitivní podoba hradu ustálila. Stalo se tak ve dvou etapách přestavby a terénních úprav. Při první přestavbě byl vybudován dvojitý prstenec hradeb. Současně s hradbami byla na severu postavena vstupní věž, na západní straně malá věž (dokončená nejpozději před rokem 1380) a na východě, k parkánové zdi, půlkruhová bašta.\n\nDruhou gotickou přestavbu hradu začali po polovině 15. století. Její součástí byly zejména terénní úpravy hradního areálu a přestavba opevnění, aby účinněji chránilo obránce před novou bojovou technikou – palnými zbraněmi.\n\nOpevnění představuje dvojitou gotickou hradební zeď se vstupní branou umístěnou na severní straně. K bráně vede přes hluboký příkop kamenný most. Na jeho místě stál původně padací most, jak nasvědčuje obdélníkový výřez okolo portálu s otvory pro provazy. Brána má tvar hranolové věže se střílnami původně umístěnými na všech stranách. Dodnes se zachovaly pouze na čelní stěně spolu s tzv. piknůskem, otvorem, kterým se na nepřítele lila hořící smůla nebo horký olej.\n\nSeverní věž sestává ze tří pater. Na spodním patře sídlil pán, který se staral o hradní areál a na prvním a nejvyšším patře strážci, kteří chránili severní vjezd do areálu. V této věži se nachází expozice obrany města s ukázkou sečných a střelným zbraní na nejvyšším patře; na dalších patrech je expozice archeologického výzkumu Městského hradu.\n\nNa hradním nádvoří, vlevo za branou stojí nejstarší stavba ve městě – kostnice z druhé poloviny 14. století. Je to kruhovitá stavba, která se skládá ze dvou částí – kaple a vlastní kostnice. Spodní část, zapuštěná do země, má původně šestidílnou románskou klenbu s hranolovými žebry. Tato část byla kostnicí, do které se ukládaly kosti vykopané na hřbitově ze starších hrobů. Horní část je románská, pocházející ze 14. století. Má stejnou šestidílnou žebrovou klenbu, na které je umístěn hornický znak. Výzdobu tvoří fresky s motivy života a mučení svatého Erasma.\n\nZa kostnicí stojí tzv. hornická bašta, která má v půlkruhovém základě polygonální část. Pětiboký půdorys této části, válcovité přípory v rozích a gotické okna nasvědčují tomu, že tato část byla asi v první polovině 15. století stavěna jako presbytář nového hradního kostela. K této dostavbě však nedošlo; závěr presbytáře byl pak přestavěn na baštu.\n\nÚstřední stavbou hradního komplexu je pozdně gotický dvojlodní kostel svaté Kateřiny. Je to stavba s poměrně krátkou, ale širokou lodí, s dlouhým presbytářem, dvěma kaplemi a s mohutnou a vysokou věží. Věž kostela byla velmi poškozena při požáru v roce 1560, proto byla dostavěna později v renesančním slohu. Roky dostavby jsou vytesány do nárožních kamenů. Ve vrchním patře věže bývala strážnice, sloužící k pozorování města a okolí a ohlašování zvukovými signály nejen čau, ale i poplachů při požárech nebo nepřátelských útocích.\n\nKostel je zasvěcen svaté Kateřině, která je i patronkou města Kremnica. Byl dostavěn v roce 1488 v gotickém stylu, později byl upraven barokně a na konci 19. století upraven neogoticky pod vedením Franze Storna v duchu purismu. V kostele se nachází pět neogotických oltářů z lipového dřeva pozlacených lístkovým zlatem. Čtyři jsou křídlového typu – hlavní oltář svaté Kateřiny, oltář svatého Josefa, svaté Anny a oltář Svatého kříže. Pátý oltář Panny Marie je skříňového typu. Přes tento oltář se dá dostat na renesanční kazatelnu.\n\nKostel byl původně katolický, během reformace evangelický a v současnosti je opět katolický. Nejnovějším prvkem kostele jsou varhany, který mají téměř 3500 píšťal. Využívají se zejména v měsících červenci a srpnu, kdy se koná festival Kremnické hradní varhany každou neděli v 18.00 v kostele svaté Kateřiny. Kostel si zachoval i svou církevní funkci a každou neděli ráno v něm bývají mše.\n\nNedaleko věže kostela stojí další bašta Hodinová věž. Je to čtyřpodlažní hranolovitá stavba tzv. Furl nebo i Malá věž. Její jádro je z první poloviny 13. století. V 14. století sahala pouze do výšky třetího patra. Klenby, které se nacházejí v přízemí jsou ze 16. století. Patro určené pro zvony bylo nastavené až o sto let později. Umístili sem největší renesanční zvon Urban odlitý Petrem Gräfom v roce 1588. Věž dostala jméno podle hodin umístěných na druhém patře v 18. století. Tyto hodiny byly později přemístěny na věž kostela sv. Kateřiny. V současnosti je v Hodinové věži expozice Kremnické zvony a zvonaři, která je doplněna o zvukové nahrávky zdejších zvonů. Vedle zvonu Urban visí umíráček přenesený ze zničeného kostela na Kalvárii.\n\nProti portálu kostela stála na jižní straně opevnění stará radnice. Postavili ji kolem 15. století mezi hlavní a Parkanovou hradební zeď. Městská rada zde zasedala až do roku 1560. Po tomto roce zde byl uložen městský archiv až do poloviny 18. století. V roce 1898, po předchozím vážném narušení statiky budovy v roce 1894, zbourali její horní část. Dnešní barokní budova radnice se nachází na Štefánikově náměstí pod hradem. \n\nV budově staré radnice se nacházejí barokní plastiky, které pocházejí z kostela svaté Kateřiny v první místnosti a v druhé z kostela Nanebevzetí Panny Marie, který kdysi stál na náměstí.\n\nV těsném sousedství staré radnice stojí schodišťová bašta, kdysi nazývaná také farní baštou, pravděpodobně proto, že v ní bydlel v 14. a 15. století městský farář. Schodiště v ní bylo postaveno v 15. století. Dnešní kryté schodiště pochází z 18. století. Věž byla přestavěna v 19. století.\n\nHrad se do dnešních dnů nedochoval v původním rozsahu. V roce 1898 snížili staticky narušenou budovu staré radnice a v letech 1884–1888 v rámci restaurování hradu snížili hradební zdi a na nádvoří zbourali budovy, v nichž pravděpodobně sídlil komorní hrabě.\n\nKremnický městský hrad tvoří dnes neodmyslitelnou dominantu města. Představuje skloubení několika staveb z několika století. Je vynikající ukázkou stavitelské zdatnosti a výtvarných ambicí jeho tvůrců. Jasně dokumentuje významnost a prosperitu tehdejšího královského horního města, jehož rozkvět vyvrcholil v 15. a 16. století.\n\nPozoruhodný stavební komplex hradu prošel ještě několika stavebními úpravami souvisejícími zejména se změnou majitele. Největší část z jejich se realizovala v 18. století – opravili se interiér i exteriér. Tabule s udáním letopočtu 1715, zazděná do jižní stěny věže, zpřesňuje rok této úpravy. Největší a zřejmě nejradikálnější zásah na objektech se udělal po katastrofálním sesuvu půdy v noci z 29. na 30. prosince 1879. Na kostele sv. Kateřiny opadala část omítek, postupně se začaly objevovat nebezpečné trhliny v interiéru i exteriéru. Na základě rozhodnutí městské komise začala rekonstrukce, která proběhla v duchu respektování stavby kostela jako historické památky z 15. století. V intencích této zásady odstranili z kostela barokní helmici věže a nahradili ji dnešním vysokým novogotickým jehlancem s ochozem. V exteriéru nahradily starší omítku novou a naznačili na ní kvádrování. To mělo vyvolat iluzi, že jde o kamennou stavbu.\n\nOpravy začaly v jarních měsících roku 1884. Současně s opravnými pracemi na kostele věnovali pozornost i opravě hradeb. Ozubené a nerovné zdivo hradeb bylo sníženo a zakončeno nově řešeným cimbuřím.\n\nObjekt městského hradu v Kremnici byl 24. dubna 1970 prohlášen za národní kulturní památku.\n\n\n"}
{"id": "965362", "url": "https://cs.wikipedia.org/wiki?curid=965362", "title": "Letiště Trenčín", "text": "Letiště Trenčín\n\nLetiště Trenčín (slovensky Letisko Trenčín, ICAO kód: LZTN) je neveřejné letiště na jihozápadním okraji Trenčína, které slouží pro vojenský a civilní provoz. Na letišti nejsou poskytovány žádné služby mimo přistávání strojů. Samotné letiště se nachází se v blízkosti městské části Trenčianske Biskupice, na levé straně Váhu v nadmořské výšce 206 m.\n\nLetiště má 3 dráhy: 2 zatravněné (75 × 1 000 m) a jednu betonovou (30 × 2 000 m). V areálu letiště sídlí Letecké opravny Trenčín, místní aeroklub a řada dalších organizací a společností.\n\nV roce 1998 se zde konalo XIX. mistrovství světa v letecké akrobacii. Od roku 2004 se v areálu letiště v létě každoročně koná hudební festival Pohoda. V roce 2013 se na letiště v Trenčíně také přesunul hudební festival BeeFree.\n"}
{"id": "965368", "url": "https://cs.wikipedia.org/wiki?curid=965368", "title": "Anton Matúšek", "text": "Anton Matúšek\n\nAnton Matúšek (10. května 1919, Dolný Hričov – 22. listopadu 1985, Tišnov) byl pilot Slovenských vzdušných zbraní, později 1. čs. samostatného leteckého pluku během druhé světové války, a letecké eso.\n\nZúčastnil se přepadení Polska a později bojoval na východní frontě. 9. září 1943 spolu s Ľudovítem Dobrovodským přeletěl na sovětskou stranu, kde byli oba internováni v zajateckých táborech. Do své dezerce měl na kontě 12 sestřelů. Později mu bylo umožněno vstoupit do 1. čs. armádního sboru. Po vypuknutí Slovenského národního povstání přeletěl dne 17. září 1944 s 1. čs. stíhacím leteckým plukem pod velením Františka Fajtla do centra bojů. Koncem října 1944 opustil území Slovenska kvůli zhoršujícím se podmínkám na povstalecké frontě. Během přeletu musel nouzově přistát u obce Domaňovce a zimu strávil v horách.\n\nMatúšek létal na strojích Avia B-534, Messerschmitt Bf 109 G-4 a Lavočkin La-5FN.\n\nBěhem 20. výročí SNP byl povýšen na kapitána a o rok později na majora letectva v záloze. Anton Matúšek zemřel dne 22. listopadu 1985.\n\n\n\n"}
{"id": "965371", "url": "https://cs.wikipedia.org/wiki?curid=965371", "title": "Matthieu Bataille", "text": "Matthieu Bataille\n\nMatthieu Bataille (* 26. července 1978 Cucq, Francie) je bývalý francouzský zápasník–judista.\n\nVe francouzské seniorské reprezentaci se pohyboval od roku 1998 jako člen klubu ASE Étaples v těžké váze nad 100 kg. Na pozici reprezentační jedničky se prosadil od roku 2003 s přestupem do populárního klubu Levallois SC. V roce 2004 uspěl ve francouzské olympijské nominaci nad svým hlavním rivalem Frédéricem LeCanuem, ale na olympijské hry v Athénách nevyladil optimálně formu a vypadl v úvodním kole s Uzbekem Abdullo Tangrievem. V dalších letech jeho pozici ve francouzské reprezentaci ovlivnil příchod Teddyho Rinera. V roce 2008 se neúspěšně pokoušel nominovat na olympijské hry v Pekingu v nižší polotěžké váze do 100 kg. Sportovní kariéru ukončil v roce 2013. Věnuje se trenérské a rozhodcovské práci.\n\n\n\n"}
{"id": "965372", "url": "https://cs.wikipedia.org/wiki?curid=965372", "title": "Římskokatolická farnost Louchov", "text": "Římskokatolická farnost Louchov\n\nŘímskokatolická farnost Louchov (lat. \"Laucha\") je zaniklé územní společenství římských katolíků v Louchově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou vedeny od roku 1586. Od roku 1794 do vzniku farnosti byla v místě lokálie. Farnost byla kanonicky zřízena od roku 1853. V roce 1890 ve farnosti žilo 1 321 věřících, roku 1941 jejich počet poklesl na 1 130 a v roce 1991 se zde ke katolické církvi přihlásilo jen 18 věřících.\n\nFarnost existovala do 31. prosince 2012 jako součást kláštereckého farního obvodu. Od 1. ledna 2013 zanikla sloučením do farnosti Klášterec nad Ohří.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "965373", "url": "https://cs.wikipedia.org/wiki?curid=965373", "title": "Daniel Pešta", "text": "Daniel Pešta\n\nDaniel Pešta (* 1. května 1959, Praha) je český multimediální vizuální umělec.\n\nNarodil se v rodině architekta Antonína Pešty a psycholožky Heleny Montanelli-Peštové. Vystudoval stavební průmyslovku a Výtvarnou školu Václava Hollara v Praze. Během komunistického režimu tvořil v ústraní, stal se součástí alternativní kultury. Později se živil jako grafický designér. Po roce 2000 užitou tvorbu opustil a věnuje se výhradně volné tvorbě.\n\nV roce 1998 a 2000 absolvoval dva studijní pobyty v New Yorku. Samostatně vystavuje od roku 1992. Účastní se řady prestižních výtvarných expozic a bienále, mezi nejvýznamnější patří autorský projekt \"I was born in your bed\", který se konal u příležitosti 55. Bienále v Benátkách roku 2013. Následně se představil na Benátském bienále v rámci kolaterálních projektů Personal Structures v Palazzo Bembo (Záznamy noční hlavy, 2015) a v Palazzo Mora (cyklus obrazů Výkřiky, 2017). V roce 2017 byl oceněn druhou cenou za malbu na London Art Biennale. Vyvrcholením byla Peštova rozsáhlá autorská výstava \"DeTermination\", kterou v roce 2018 uspořádalo Centrum současného umění DOX v Praze.\n\nJe ženatý s Dadjou Altenburg-Kohl. Má dceru Karolínu Peštovou-Matoušovou, absolventku výtvarné teorie na UK v Praze.\n\nPešta již v mládí získal kresebnou zručnost, kterou nejprve uplatnil v hyperrealistické malbě. Tu však postupně opouští ve prospěch expresivnějšího syrového výrazu, který je bližší jeho naturelu. V roce 1998 absolvuje první studijní pobyt v New Yorku. Kontakt se světovou uměleckou scénou jeho tvorbu radikálně ovlivnil. Začíná používat různorodé materiály, v naturalistických asamblážích experimentuje s voskem, kůží, textilem, či fotografiemi. Od roku 2004 se jeho oblíbenou technikou stává transparentní epoxidová pryskyřice. Zatavuje do ní své starší obrazy a objekty, čímž je trvale konzervuje a znehodnocuje zároveň. V roce 2009 se důležitou součástí jeho tvorby stává videoart.\n\nDaniel Pešta ve svém díle často poukazuje na mocenské manýry narcistických vůdců, pokrytectví církve či lhostejnost bezpáteřních jedinců, které vedly k takovým tragédiím, jako je holocaust, ale také reflektuje problémy současné společnosti, jako je stigmatizace sociálních minorit. Alarmující je Peštův projekt I was born in your bed (2013), ve kterém se zabývá romskou problematikou, respektive rasovým předurčením jedince. Především autorovy stejnojmenné videoarty vstoupily do široké veřejné diskuse. Téma lidského předurčení a schopnosti či pouhé šance vymanit se ze společenských vzorců bylo latentně přítomné ve všech instalacích a videích vystavených dvou podlažích galerie DOX (2018).\n\nDlouhodobě se zabývá analýzou lidského podvědomí či predestinací osudu v cyklu Genetických kódů - asambláží z fotografií ze starých alb zalitých do pryskyřičných bloků a evokujících strukturu lidského genomu. Tváře a postavy kdysi konkrétních lidí se zde stávají pouhým stavebním článkem, který předurčuje osud budoucího jedince. Lidský úděl Daniel Pešta nahlíží jako zoufalé sisyfovské snažení, zachycené v sérii videoartů \"Odnikud nikam\". Vůči tomuto marasmu staví do protikladu spirituální symbol v podobě Ježíše Krista. Oproštěn od přímých náboženských souvislostí je tento symbol vnímán jako ztělesnění svobodného ducha, který se dokázal vzepřít biologické i sociální determinaci. \n\nNáměty autorových děl se dotýkají podstaty lidské existence a role jedince v globálním společenství. Peštova díla mají často sociální či politický podtext s důrazem na rizika zneužitelnosti moci. Jeho typickým motivem se stává téma masky, kterou vnímá jako symbol přetvářky. Ve své zmnožené podobě vytváří maska pouhou beztvarou hmotu bez osobitých rysů, bez příběhu, kde se člověk stává pouhou statistickou položkou. Mrazivá vize anonymních a neživotných masek, z nichž vytvořil tři krychle objektu Separation (2011), tvoří jakýsi protějšek instalacím pozůstatků obětí koncentračního tábora Osvětim. \n\nPešta je interpretačně komplikovaný umělec, který překračuje formální realismus. Jeho jedinečná kombinace inspiračních zdrojů vytváří umění, které se stává nadčasové. \n\n\n\n\n\n\n"}
{"id": "965374", "url": "https://cs.wikipedia.org/wiki?curid=965374", "title": "Oravské hradní bradlo", "text": "Oravské hradní bradlo\n\nOravské hradní bradlo (\" Oravské hradné bralo\") je geomorfologický útvar vysoký 112 metrů. Nachází se v katastrálním území obce Oravský Podzámok (okres Dolný Kubín), vedle toku řeky Orava a na jeho vrcholu je postaven Oravský hrad. Patří do Oravské vrchoviny. Bradlo bylo osídleno již v pravěku a od 13. století na něm stojí současný hrad.\n\nOd roku 1974 patřila mezi slovenské přírodní památky a v roce 2001 byl její statut změněn na národní přírodní památku. Celková výměra chráněného území 4. stupně je 3,62 ha.\n\nKromě kulturní a geologické hodnoty je předmětem ochrany i vápnomilná vegetace, zejména lišejníky.\n\nOravské hradné bralo je národní přírodní památka v oblasti Horná Orava. Nachází se v okrese Dolný Kubín v Žilinském kraji. Území bylo vyhlášeno či novelizováno v letech 1974, 2001 na rozloze 3,6200 ha. Ochranné pásmo nebylo stanoveno.\n\n"}
{"id": "965376", "url": "https://cs.wikipedia.org/wiki?curid=965376", "title": "Seznam slovenských leteckých es", "text": "Seznam slovenských leteckých es\n\nSeznam obsahuje slovenská letecká esa z období druhé světové války a počet jejich sestřelů. \n\n"}
{"id": "965379", "url": "https://cs.wikipedia.org/wiki?curid=965379", "title": "Hrušovská jeskyně", "text": "Hrušovská jeskyně\n\nHrušovská jeskyně (slovensky \"Hrušovská jaskyňa\") je vývěrová jeskyně. Nachází na Silické planině na katastrálním území obce Hrušov v okrese Rožňava v Košickém kraji. Je součástí přírodní rezervace Hrušovská lesostep jižně pod vrchem Hradisko a je chráněna jako národní přírodní památka \"Hrušovská jaskyňa\".\nObjevena byla v roce 1978 a v roce 1996 se stala národní přírodní památkou. V roce 1995 se spolu s dalšími památkami stala součástí Světového dědictví UNESCO pod názvem „Jeskyně Aggteleckého krasu a Slovenského krasu“.\n\nVznikla v říčních vápencích silicika ve třech úrovních. Délka známých chodeb vytvořených tokem je 780 m a některé jeskynní dómy mají až 15 m výšku. Z jeskyně vyvěrá vyvěračka Eveteš, která teče dále pod názvem Hrušovský potok. Cenná je unikátní výzdoba monokrystalů kalcitu, heliktitu a výrastlice sintrových krystalů.\n\nByl zjištěn výskyt čtyř druhů zimujících netopýrů, zejména vrápenec velký (\"Rhinolophus ferrumequinum\"), raritně vrápenec jižní (\"Rhinolophus euryale\"). Z bezobratlých se v jeskyni vyskytuje endemická forma jeskynního brouka \"Duvalius bokori gellidus\", nacházející se pouze na Silické planině Slovenského krasu.\n\nJeskyně byla pod názvem \"Hrušovská jaskyňa\" vyhlášena v roce 1996 jako národní přírodní památka, je ve správě příspěvkové organizace Správa slovenských jeskyní.\n\n"}
{"id": "965380", "url": "https://cs.wikipedia.org/wiki?curid=965380", "title": "Okenní osa", "text": "Okenní osa\n\nOkenní osu vícepodlažních budov tvoří všechna okna, umístěná nad sebou, a to i když jsou v průčelí pouze naznačená, zazděná (slepá) a podobně. U budov s pravidelným průčelím má rozvržení okenních os, rizalitů a pod. zásadní význam, zejména v renesanční, barokní a klasicistické architektuře.\n"}
{"id": "965382", "url": "https://cs.wikipedia.org/wiki?curid=965382", "title": "Sobotište", "text": "Sobotište\n\nSobotište (česky Sobotiště, , ) je obec na Slovensku v okrese Senica. Žije zde obyvatel. Nejstarší písemný doklad o obci pochází z roku 1251.\n\nV obci stojí římskokatolický kostel Panny Marie Nanebevzaté z roku 1637. Tento kostel byl původně evangelický, dal ho postavit pán na hradě Branč.Jeho střecha je zelená jehlanovitého tvaru. Jako většina starých evangelických kostelů, i tento byl původně zasvěcen svaté Trojici. Relativně blizko v obci se nachází i novější evangelický kostel, postavený na základě tolerančního patentu, který vydal Josef II. v roce 1784. Původně byl postavený bez věže, která byla dostavěna v roce 1909.Tato věž je červená a má kuželový tvar, tvoří společně s katolickým kostelem dominanty města. Dále je v obci kaple Povýšení svatého Kříže z roku 1764.\n\n\nSobotište (v průběhu staletí nazývané také \"Zobódycha\", \"Zsobotist\", \"Sobotisscze\", \"Sobota\", \"Ozsombat\") je staré více než 800 let.\n\nZeměpisná poloha obce při zemské stezce z Uher na Moravu byla od středověku příznivá obchodním cestám i vojenským výpravám.\nByla přitažlivá již pro husity, kteří ji obsadili v roce 1428, pro Turky, kteří zde plenili a zabíjeli v letech 1623 a 1650, pro polské kozáky, kteří ji vyrabovali v roce 1621.\n\nPronásledovaní anababtisté (novokřtěnci sekty Habánů), kteří si zde založili habánský dvůr v roce 1620 a natrvalo poznamenali kulturní, společenský a hospodářský život tohoto kraje, ale i pro humanistické reformační myšlení 17. století, které se sem šířilo ze západní Evropy.\n\nObyvatelstvo se živilo pastevectvím a zemědělstvím, pěstováním ovoce a zeleniny. Nepochybně pod vlivem zručných habánských řemeslníků vzkvétalo mezi obyvatelstvem řemeslo mlýnské, tkalcovské, řeznické, pekařské, obuvnické, nožířské, krejčovské a do dnešních dob slavné hrnčířské a keramické. V roce 1700 byl založen v Sobotišti společný cech zmíněných řemesel pro celé Branecké panství. V roce 1770 byla v Sobotišti založena vlnařská manufaktura.\n\nV roce 1831 měla obec 4854 obyvatel, několik desítek hospod, několik mlýnů a menších pivovarů. Také se zde dařilo hroznům a vínu, bylo zde mnoho zemanů a panských úředníků. V tomtéž roce se do obce přistěhoval Samuel Jurkovič, evangelický učitel a vlastenec, který zde 8. února 1845 založil \"Gazdovský spolok\", první úvěrové družstvo v kontinentální Evropě. K výročí založení spolku byla v roce 1995 vydána poštovní známka. V roku 2019 byla na počest Jurkoviče uspořádaná konference a vysaděn strom Samuela Jurkoviče.\n\n\nPo obci je pojmenována planetka (26401) Sobotište.\n\n"}
{"id": "965384", "url": "https://cs.wikipedia.org/wiki?curid=965384", "title": "Silicikum", "text": "Silicikum\n\nSilicikum nebo Silický příkrov je tektonická superjednotka Západních Karpat, skládající se z více příkrovových těles. Tvoří ho příkrovy Drienocký, Muránský, Vernarský, Stratenský, Besnícký a Silický (včetně Opatské a Radzímské trosky) a Bodvanský (v Aggteleckém krasu a v pohoří Rudabánya v Maďarsku). Silicikum tvoří planiny Slovenského krasu (Muránská, Silická, Plešivecká) jižně od gemerika a v Stratenské hornatině (Slovenský ráj) a pásmu Galmusu.\n\nNázory na jeho stavbu a vývoj nejsou jednotné. Podle starších názorů spolu s hronikem tvoří část vějíře nasunutého na sever i jih z Lubenicko-margecianské linie po srážce gemerika a veporika. V takovém případě by mohly být jeho součástí i další vyšší subtatranské příkrovy (Strážovský a Veternický). Jiné teorie naznačují, že silicikum může být sklouznutou částí gemerika. Podle novějších názorů pochází z oblasti jižně od gemerika, kde tvořilo šelf Meliatského oceánu a později bylo při jeho uzavření přesunuto na sever. Otázkou však zůstává zda se nacházelo v jižní nebo severní části šelfu meliatika. Silicikum překrývá příkrovy turnaika a meliatika.\n\nNázvy \"silicikum\" i \"silický příkrov\" jsou odvozeny od Silické planiny. Silický příkrov byl poprvé definován roce 1973 v práci H. Kozura a R. Mocka. Termín silicikum zavedl Ján Mello. Původně se předpokládalo, že jde o autochtonní horniny gemerika.\n\nPříkrovy silicika jsou podobné juvavickým příkrovům Severních vápencových Alp.\n\nSpodní část silicika tvoří horniny předriftového stadia. Nejspodnější je perkupská formace. Tvoří ji pískovce a evapority, které se usazovaly od vrchního permu po spodní trias. Z tohoto období je z oblasti východně od Telgártu známé rozsáhlé těleso alkalických ryolitů, zřejmě souvisejících s riftingem meliatika. Nadložní verfénské břidlice tvoří pestré souvrství jílovitých břidlic, pískovců až slínovců. Příkrovy silicika se odlepily právě na souvrstvích těchto břidličnatých hornin.\n\nNejvýznamnější část silicika je budována vápenci svérázné facie jihoalpského typu, usazovaly se ve stádiu karbonátové platformy. V anisu ve středním triasu nejprve tmavé gutenštejnské vápence, následně se od vrchního anisu až norik usadily mocné vrstvy (až 1200 m) bílých organodetritických vápenců wettersteinské facie (tyto vápence mají různé regionální názvy podle alpských oblastí jako steinalmské, schreyalmské, halstattské atd.). Obecně jde o mělkovodní vápence s velkým množstvím fosilií. Ve spodní juře (lias) došlo v siliciku k hiátu v sedimentaci.\n\nVýše se nacházejí, už jen řídce zachované sedimenty, které po hiátu přecházejí do mělkovodních krinoidových vápenců. Po nich sedimentovaly naopak hlubokovodní adnetské hlíznaté vápence, jílovité vápence (tzv. fleckenmergel) a radiolarity. Souvislý sedimentární záznam ukončují mělkovodní uloženiny ve vrchní juře - oxfordu. Mladší horniny představovala již potektonická gosauská skupina.\n"}
{"id": "965385", "url": "https://cs.wikipedia.org/wiki?curid=965385", "title": "Filippo Iannone", "text": "Filippo Iannone\n\nFilippo Iannone, OCarm. (13. prosince 1957 Neapol) je italský arcibiskup, člen řádu karmelitánů a vicegerent (zástupce generálního vikáře) diecéze Řím.\nNarodil se 13. prosince 1957 v Neapoli. Dne 1. srpna 1976 vstoupil do řádu karmelitánů a slavné sliby složil 15. října 1980. Studoval na Papežské teologické fakultě a na Papežské lateránské univerzitě v Římě. V červnu 1982 byl vysvěcen na kněze pomocným biskupem Neapolským Antoniem Ambrosaniem. V letech 1996-2001 byl Pro-generálním vikářem Arcidiecéze Neapol a poté ho roku 2001 papež Jan Pavel II. jmenoval pomocným biskupem neapolským a titulárním biskupem Nebbi, biskupské svěcení přijal 26. května téhož roku z rukou kardinála Michela Giordaniho arcibiskupa Neapole. Tuto funkci vykonával do června 2009 kdy byl jmenován biskupem diecéze Sora–Aquino–Pontecorvo. Viceregentem diecéze Řím a osobním arcibiskupem byl jmenován 31. ledna 2012.\n"}
{"id": "965386", "url": "https://cs.wikipedia.org/wiki?curid=965386", "title": "Jeskyně Aggteleckého krasu a Slovenského krasu", "text": "Jeskyně Aggteleckého krasu a Slovenského krasu\n\nJeskyně Slovenského a Aggteleckého krasu byly na základě společného nominačního projektu Slovenské a Maďarské republiky zapsány na seznam světového dědictví v roce 1995. Součástí světového přírodního dědictví jsou jen vybrané reprezentativní jeskyní lokality Slovenského a Aggteleckého krasu. V této krasové pohraniční oblasti byl zřízen slovenský národní park Slovenský kras a maďarský Aggtelek. V roce 2000 byla k původnímu projektu připsána Dobšinská ledová jeskyně v regionu Slovenského ráje. Ve slovenské části bylo objeveno více jak 1000 jeskyní, dalších 300 pak na maďarské straně.\n\n"}
{"id": "965388", "url": "https://cs.wikipedia.org/wiki?curid=965388", "title": "Aer Lingus", "text": "Aer Lingus\n\nAer Lingus je národní irská letecká společnost sídlící na mezinárodním letišti v Dublinu. Aer Lingus za rok 2012 přepravil za rok 10,8 milionů pasažérů. Společnost využívá pouze letouny Airbus, zaměstnává na 4000 lidí (2014), za rok 2012 vydělala 1,3 milionů Eur.\n\nAer Lingus je akciová společnost, 25,4 % jejich akcií vlastní irský stát, proto jsou tyto aerolinky považovány za státní. Dalšími akcionáři jsou aerolinky Ryanair, které vlastní podíl 29,4% akcií a letecká společnost British Airways s podílem 45,2 % (2014).\n\nMezi lety 2000 až 2007 byla společnost členem aliance Oneworld.\n\nSpolečnost zahájila svou činnost 15. dubna 1936 s rozpočtem £100 000. Prvním předsedou byl Seán Ó hUadhaigh. První roky kvůli právním předpisům o veřejných investicích byla společnost spojena s Blackpool Air Services a West Coast Air Services. Vzniklá společnost se jmenovala Irish Sea Airways. 22. dubna 1936 se však vše vyřešilo a Aer Lingus mohl začít pracovat.\n\nPrvním letounem ve flotile Aer Lingus se stal De Havilland 84 Dragon pro 6 pasažérů.\n\nV roce 1941 byl letoun  De Havilland 84 Dragon za neznámých okolností sestřelen.\n\nRoku 1942 byl zakoupen letoun  De Havilland 86 Express pro 14 pasažérů.\n\nV roce 2016 létala tato společnost do 89 evropských a severo-amerických destinací.\n\nAer Lingus létá na pražské Letiště Václava Havla pravidelně již od počátku 21. století. Linka Praha – Dublin byla zahájena 27. října 2002. První let vykonal Boeing 737-548 registrace EI-CDB s kapacitou 117 míst, který v Praze přistál s 110 cestujícími na palubě na letišti v 18:15 místního času. Linka začala s frekvencí 3 letů týdně, v roce 2016 Prahu obsluhuje taktéž. Na linku je v současnosti nasazen 174-místný Airbus A320-200, občasně bývá na tuto linku nasazován Airbus A321.\n\nVe flotile Aer Lingus bylo v listopadu 2016 47 letounů, přičemž dalších 11 bylo objednáno. Průměrné flotily stáří bylo 11,4 let, v lednu 2014 to bylo 8,3 let, což svědčí o tom, že flotila stárne.\nAer Lingus v minulosti provozovaly následující typy letadel:\n\n\n\n"}
{"id": "965392", "url": "https://cs.wikipedia.org/wiki?curid=965392", "title": "Drienovská jeskyně", "text": "Drienovská jeskyně\n\nDrienovská jeskyně ( \"Drienovská jaskyňa)\" je vývěrová říční jeskyně, která se nachází v Jasovské planině Národního parku Slovenský kras v katastrálním území obce Drienovec. Jižně od jeskyně se nacházejí Drienovské kúpele.\n\nV roce 1995 byla spolu s dalšími jeskyněmi zapsána na seznam Světového dědictví UNESCO pod společným názvem Jeskyně Aggteleckého krasu a Slovenského krasu. Od roku 1996 je národní přírodní památkou.\n\nDélka jeskyně je 1348 m a výškový rozdíl představuje 85 m. Jeskyně byla vytvořena v druhohorních střednětriasových vápencích Silického příkrovu. Výzdobu tvoří unikátní monokrystaly kalcitu a kůry krystalického sádrovce. Tok v jeskyni vytváří podzemní jezera a malé vodopády.\n\nS Jasovskou jeskyní tvoří ve východní části Slovenského krasu komplexní zimoviště netopýrů. Zjistilo se zde až 13 druhů. Nejčastěji se vyskytuje vrápenec jižní (\"Rhinolophus euryale\"), vrápenec velký (\"Rhinolophus ferrumequinum\"), netopýr velký (\"Myotis myotis\") a netopýr hvízdavý (\"Pipistrellus pipistrellus\"). Údajně byla jeskyně objevena v druhé polovině 19. století. Další výzkum probíhal v osmdesátých letech 20. století. Našly se i archeologické nálezy bukovohorské a pilinské kultury.\n\nDrienovská jaskyňa je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Drienovec v okrese Košice - okolie v Košickém kraji. Území bylo vyhlášeno v roce 1996. Ochranné pásmo nebylo stanoveno.\n\n"}
{"id": "965395", "url": "https://cs.wikipedia.org/wiki?curid=965395", "title": "Hallerův orgán", "text": "Hallerův orgán\n\nHallerův orgán je smyslovým orgánem klíšťat.\nJedná se o jamku, která se nachází na tarzálních článcích předního páru končetin.\n\nV této jamce se nachází receptory čichu, vlhkosti, amoniaku, CO a tepla. Hallerův orgán je pro klíšťata nezbytnou pomůckou při vyhledávání hostitele.\n\nHallerův orgán byl poprvé popsán Georgem Hallerem v kapitole Předběžné poznámky o sluchovém orgánu klíšťat (Vorläufige Bemerkungen über das Gehörorgan der ixode) ve čtvrtém vydání knihy Zoologischer anzeiger z roku 1881. Zde se však mylně domníval, že tento orgán slouží klíšťatům ke sluchu.\n\nPro přesnější lokalizaci hostitele roztahují klíšťata přední pár končetin nesoucí Hallerův orgán.\n\n"}
{"id": "965396", "url": "https://cs.wikipedia.org/wiki?curid=965396", "title": "Rychlá divize (Slovenský stát)", "text": "Rychlá divize (Slovenský stát)\n\nRychlá divize byla slovenská divize bojující na východní frontě na straně armád Osy. Divizi velel plukovník Rudolf Pilfousek. Slovenské jednotky na východní frontě spadaly na začátku tažení pod takzvanou \"Slovenskú armádnu skupinu\", které velel generál Ferdinand Čatloš. Rychlá divize vznikla 23. července 1941 po vícenásobné reorganizaci \"Rýchlej skupiny\", která vznikla již 23. června 1941. Divizi později po ústupu z Kavkazu označovali jako \"1. pešia\" nebo 1. technická divize.\n\nStav Rychlé skupiny 25. června 1941 při překročení sovětských hranic.\nDohromady měla 59 důstojníků, 27 poddůstojníků a 1824 vojáků.\nKonečná podoba 22. srpna 1941 po reorganizaci a rozšíření na Rychlou divizi. Zatím bez obrněných jednotek, protože všechny byly vyslány na Slovensko k opravám. K divizi byly přiděleny až 29. října 1942 o velikosti jedné roty (6 tanků LT-38 a 6 tanků LT-40).\nDohromady měla 301 důstojníků, 90 poddůstojníků, 8060 vojáků.\n\nRychlá divize postupovala pod Pilfouskovým vedením nejdříve směrem na polský Sanok, ale později byla přesměrována na Lvov a Vinnycju. Asi 18. července 1941 jednotka při svém postupu pronikla mimo území, které spadalo pod působnost slovenského velení, a tak byla podřízena německé 17. armádě, v rámci které již operovala do začátku vpádu do SSSR. Do prvních bojů se jednotka dostala u Załuże. První intenzivnější boje s Rudou armádou proběhly u osady Lipovec. Později se podílela na německém postupu jižní Ukrajinou. Více jak půl roku poté držela obranné postavení u Azovského moře, Taganrogu a řeky Mius. V červnu 1942 jednotka díky motorizovanosti velmi rychle postupovala a 22. června dosáhla Rostova na Donu. Zapojila se i do bojů o město a byla první jednotkou vojsk Osy, která si vybudovala předmostí na východním břehu Donu. Odtud postupovala do listopadu 1942 na Kavkaz. V důsledku sovětského protiútoku však byla postupně stahována a skončila na Krymu. V této době však byla morálka slovenských vojáků jiná než na začátku války, mnozí již nebyli ochotni bojovat proti Sovětskému svazu a chápali, že stojí na nesprávné straně. V noci z 29. na 30. října 1943 se jednotka dostala nečekaně do bojů u Melitopolu a Rudá armáda zajala kolem 2300 slovenských vojáků a 45 důstojníků. Rychlou divizi již německé velení víc nenasazovalo na frontu a v březnu 1945 byla zajata sovětskými jednotkami v Rakousku u Wiener Neustadtu.\n\n"}
{"id": "965397", "url": "https://cs.wikipedia.org/wiki?curid=965397", "title": "Chorvatsko na Hopmanově poháru", "text": "Chorvatsko na Hopmanově poháru\n\nChorvatsko soutěžilo na Hopmanově poháru celkem třikrát. Jeho nejlepší výkon byl v roce 1996, kdy ve finále porazilo Švýcarsko. Poté už se nikdy do finále nedostalo.\n\"Tabulka uvádí seznam chorvatských tenistů, kteří reprezentovali stát na Hopmanově poháru.\"\n\n Ve finále proti Švýcarsku si švýcarský tenista Marc Rosset za stavu 5-5 v posledním setu v hněvu poranil ruku. Proto zvítězilo Chorvatsko kuntumačně.\n"}
{"id": "965398", "url": "https://cs.wikipedia.org/wiki?curid=965398", "title": "Delphine LaLaurie", "text": "Delphine LaLaurie\n\nMarie Delphine LaLaurie (kolem 1775 – kolem 1842), známá jako Madame Lalaurie, byla louisianská sériová vražedkyně známá tím, že brutálně mučila a vraždila své vlastní otroky.\n\nNarodila se v New Orleans. Během svého života byla třikrát vdaná. Jednalo se o velmi vysoce postavenou ženu, která se pohybovala v těch nejvyšších kruzích až do dubna 1834, kdy hasiči během požáru na jejím panství objevili uvězněné otroky vykazující známky krutého a dlouhodobého týrání. Po této události byl dům Madame Lalaurie obklíčen davem pobouřených obyvatel New Orleans. To také zapříčinilo její odchod do Paříže, kde také zemřela.\n\nPočínaje rokem 2014 se stal dům Madame Lalaurie místem, které nám připomíná jeden z nejvýznamnějších mezníků historie města New Orleans.\n\nMadame Lalaurie se narodila roku 1775 jako Delphine Macarty. Měla pět sourozenců. Její otec Barthelmy Louis Macarty pocházel z rodiny irských přistěhovalců. Matka Delphine byla ovdovělá Marie Jeanne Lovable, jejíž manželství s Barthelmym bylo jejím druhým. Oba rodiče byli velmi veleváženými a vysoce postavenými občany města New Orleans. Celá rodina se pohybovala na velmi vysokých pozicích, Delphinin bratranec Augustin de Macarty dokononce vykonával funkci primátora v letech 1815-1820.\n\nV červnu 1800 se Delphine Lalaurie provdala za bohatého španělského úředníka Dona Ramona de Lopez, který se později stal také španělským velvyslancem. Společně rovněž podnikli cestu do Španělska, kam však Don Ramon de Lopez nedorazil, protože během cesty do Madridu zemřel.Na cestě kromě se Madame Lalaurie rovněž narodila první dcera Borquita\n\nRoku 1808 se podruhé vdala za poslance Jeana Blanque. Společně si zakoupili vilu na 409 Royal Street. S Jeanem Blanque měla druhou dceru Pauline. Později Madame Lalaurie znovu ovdověla a potřetí se provdala za fyzika Leonarda Louis Nicolas LaLaurie o hodně mladšího než je ona. Poté si sama zakoupila panství na 1140 Royal Street a roku 1832 přistavěla k němu další tři přídomky spolu s částí, ve které vraždila a mučila otrokyZde žila společně s manželem a dcerami a jednalo se o jednu z nejbohatších a nejvlivnějších žen té doby.\n\nPostava Madame Lalaurie se objevila v hororovém seriálu American Horror Story, kde je ztvárněna herečkou Kathy Bates. V seriálu je Madame Lalaurie potrestána za mučení otroků černošskou čarodějnicí k věčnému života a je zaživa pohřbená pod zemí, odkud ji po více než 100 letech dostane jiná čarodějka, Fiona (Jessica Lange), která si sama prostřednictvím Madame Lalaurie chce získat nesmrtelnost a vyléčit si tak rakovinu.\n"}
{"id": "965399", "url": "https://cs.wikipedia.org/wiki?curid=965399", "title": "Jeskyně Skalistý potok", "text": "Jeskyně Skalistý potok\n\nJeskyně Skalistý potok je jeskyně na jižním úpatí Jasovské planiny v katastrálním území obce Háj pod správou Národního parku Slovenský kras. Je nejdelší a nejhlubší jeskyní v Slovenském krasu.\n\nV roce 1995 se jeskyně stala, spolu s ostatními jeskyněmi a propastmi Aggteleckého a Slovenského krasu, součástí Světového dědictví UNESCO a od roku 1996 patří mezi národní přírodní památky Slovenské republiky.\n\nJeskyně se skládá z rozsáhlého systému vytvořeného podzemním tokem, který tvoří vodopády, četné sifony a peřeje. Délka jeskyně je 7 107 m a celkové vertikální převýšení 317 m. Jádro jeskyně je tvořeno horizontální chodbou, která směřuje až k obci Háj. Podzemním tokem je jeskyně spojena i s Kuní propastí.\n\nSkalistý potok je národní přírodní památka ve správě příspěvkové organizace Správa slovenských jeskyní. Nachází se v v katastrálním území obce Háj v okrese Košice - okolie v Košickém kraji. Území bylo vyhlášeno v roce 1996.\n\n"}
{"id": "965403", "url": "https://cs.wikipedia.org/wiki?curid=965403", "title": "Černá listina (seriál)", "text": "Černá listina (seriál)\n\nČerná listina (v anglickém originále The Blacklist) je americký kriminální dramatický televizní seriál, který měl na stanici NBC premiéru 23. září 2013. V hlavní roli se představuje James Spader, kterému sekundují Megan Boone a Harry Lennix. Bývalý vládní agent Raymond Reddington byl desítky let považován za nepolapitelného a justice se jej snažila dopadnout po celém světě. Nyní se nečekaně sám přichází vzdát FBI s tím, že jim pod jednou podmínkou bude pomáhat s dopadením těch nejhorších individuí co se pohybují v kriminálním podsvětí. Jeho podmínkou je to, že bude spolupracovat pouze s mladou agentkou Elizabeth \"Liz\" Keenovou.\n\nPilotní epizodu napsal Jon Bokenkamp, režie se ujal Joe Carnahan. 4. října 2013 stanice NBC oznámila objednávku dalších 9 epizod, které tak počet dílů první sezóny zvýší na standardních 22. 3. prosince 2013 pak stanice oznámila fakt, že pro velký úspěch obnovila seriál i pro druhou sezónu o 22 epizodách, která se dočkala premiéry na podzim 2014. Stanice objednala v březnu roku 2019 sedmou řadu, která měla premiéru dne 4. října 2019.\n\nSeriál byl přijat kritiky velmi dobře, sledovanost pravidelně atakuje nejvyšší příčky. Jako vynikající je také hodnocen výkon Jamese Spadera v hlavní roli Raymonda Reddingtona.\n\n\nV období od 23. září 2013 od 12. května 2014 odvysílala televize první řadu seriálu čítající 22 dílů. Od podzimu 2014 byla vysílána druhá řada a od podzimu 2015 třetí série o 23 dílech. Čtvrtá řada běžela od podzimu 2016. Stanice NBC v květnu 2017 také oficiálně objednala další, pátou řadu.\n"}
{"id": "965404", "url": "https://cs.wikipedia.org/wiki?curid=965404", "title": "Battagliové", "text": "Battagliové\n\nBattagliové (celým názvem Battaglia de Sopramonte e Ponte alto) byl český, původně benátský šlechtický rod. Slovo \"Battaglia\" v překladu znamená boj nebo bitva. Battagliové pocházeli z Trenta, později se přestěhovali do Tyrol.\n\nV roce 1677 byl rodu přiznán šlechtický stav a v roce 1708 byl Šimon de Battaglia císařem Josefem I. povýšen do stavu svobodných pánů. Rod se rozdělil do dvou linií. Mladší linie se usadila v Haliči a starší linie se usadila v Čechách poté, co po rytíři Josefu Talackovi z Ještětic zdědil v roce 1864 majetek v Bratronicích jeho synovec Josef Battaglia (1824–1891). Ten měl s manželkou Henriettou (roz. baronka von Schönau, 1832–1897) děti Quida (1873–1962) a Mariettu (1875–1946).\n\nQuido Julius Battaglia byl v Bratronicích známý jako dobrý hospodář a chovatel kaprů. V září 1939 podepsal Národnostní prohlášení české a moravské šlechty. Jeho manželka Gizela, rozená Bolzany (1888–1958) byla údajně velmi vzdělaná, hovořila šesti jazyky a také skládala básně. Posledními potomky české větve rodu byli jejich dvě děti, Blanka Marie (1911–2005) a Christian (1914–1992), kteří žili v Čechách i po roce 1948, kdy byl majetek rodiny Battagliů v Bratronicích vyvlastněn. V roce 1990 byl sice bratronický zámeček Blance a Christianovi v rámci restitucí vrácen, ale Blanka jej roce 1994 prodala.\n\nAsi 4 km severovýchodně od Bratronic na kraji chvalovského lesa je památkově chráněná novogotická lesní kaple s hrobkou, společnou rodům Battagliů z Bratronic a Enisů z Lažan.\n\n"}
{"id": "965406", "url": "https://cs.wikipedia.org/wiki?curid=965406", "title": "NOH8 Kampaň", "text": "NOH8 Kampaň\n\nNOH8 kampaň (čteno „“ = „bez nenávisti“) je dobročinná organizace ve Spojených státech amerických, jejímž posláním je podporovat rovnost manželství, pohlaví a lidská práva prostřednictvím vzdělávání, obhajoby, sociálních médií a vizuálního protestu.\n\nKampaň byla vytvořena roku 2009 fotografem celebrit Adamem Bouskou a jeho partnerem Jeffem Parshleyem v přímé reakci na zákon \"Proposition 8\" dne 4. listopadu 2008. Zákon zakazoval ve státě Kalifornie stejnopohlavní manželství a vzbudil vlnu odporu v LGBT komunitě. Organizace vzešla z bezprostřední soukromé iniciativy jmenovaného páru, původně bez větších aktivistických ambicí.\n\nZakladatelé svůj projekt popisují jako fotografický tichý protest. Snímky představují portréty lidí s ústy přelepenými stříbrnou páskou a se symbolem „NOH8“ namalovaným na tváři. Páska má symbolizovat hlasy umlčované zmíněným zákonem a podobnými právními předpisy po celém světě. Zkratka „NOH8“ čtená jako „“ využívá zvukové podobnosti číslovky osm a slova hate (nenávist), lze ji přeložit jako „(nechceme) žádnou nenávist“.\n\nFotografie jsou uváděny na internetových stránkách kampaně, jakožto i na různých sociálních sítích, jako je Facebook, Myspace, nebo Twitter, stejně jako ve virtuálním světě kampaně Second Life. Ačkoli oficiální snímky kampaně pořizuje především sám Adam Bouska, řada lidí fotí i vlastní snímky. V září 2010 kampaň zahrnovala 6 200 portrétů. Téměř po čtyřech letech od počátku kampaně vzniklo více než 33 000 fotografií. Kampaň začala s portréty běžných Kaliforňanů různých národností a sociálních skupin, ale jak rostla její popularita, své fotografie přidávala i řada celebrit.\n\nMezi celebritami to jsou ku příkladu zpěvák Ricky Martin, herečka Tori Spelling s rodinou, herec a zpěvák John Barrowman, David Hasselhoff, herec Christopher Gorham s rodinou, herečka Pauley Perrette, zpěvačka Liza Minnelli, moderátor Larry King, podnikatelka a manželka prezidentského kandidáta Johna McCaina Cindy McCainová, herec Alan Cumming, herec Josh Hutcherson, hudebník a komik Weird Al Yankovic, Kathy Griffinová. Svou podporu vyjádřila také řada – převážně demokratických – politiků. V roce 2013, v kontextu kontroverzí kolem zimní olympiády v Soči a ruského anti-gay zákona podpořil kampaň tým ruských sportovců účastnících se sportovní a kulturní LGBT události World Outgames 2013 v belgických Antverpách.\n\nPrvní focení v Česku proběhlo 18. srpna 2013 v rámci festivalu Prague Pride, kdy přijel Adam Bouska osobně.\n\n"}
{"id": "965407", "url": "https://cs.wikipedia.org/wiki?curid=965407", "title": "Zvolenský hrad", "text": "Zvolenský hrad\n\nZvolenský hrad nebo Zvolenský zámok je hrad nacházející se v centru Zvolena. Je to národní kulturní památka.\n\nNachází se na vyvýšené terase na jižním konci Náměstí SNP. Podél západních a severních hradbeb vedou silniční komunikace, na jihu železniční trať.\n\nK hradu je možné dostat se buď pěšky nebo autem po silnici, která vede od náměstí k hlavní bráně, nacházející se na severovýchodním rohu vnějšího opevnění. U silnice je i parkoviště, další je za hotelem Poľana. U zámku je zastávka městské hromadné dopravy Poľana. Kolem celého zámku vedou chodníky, při kterých jsou osazeny lavičky.\n\nPůvodní sídlo moci se nacházelo nad soutokem Slatiny a Hronu na strmém ostrohu v hradě z 12. století, dnes známého jako Pustý hrad. Jeho nepřístupnost však měla za následek, že se král Ludvík I. rozhodl postavit v letech 1360 - 1382 hrad nový a to podle vzoru italských městských kastelů. Hrad byl obnoven na přelomu 15. a 16. století, kdy byl jeho majitelem J. Turzo. V roce 1548 se přistoupilo k renesanční úpravě, kdy bylo dobudováno další patro, nárožní věže a došlo k posunutí dělového bastiónu. Na tehdejší přestavbě se podíleli italští mistři. Pozdější stavební zásahy v podstatě nezměnily tvář hradu. Nejzávažnější přestavba se týkala zbarokizované kaple v roce 1784 a obnovy dvorany, do které byl přenesen dřevěný malovaný strop z roku 1712. Památková obnova se uskutečnila v polovině 20. století.\nZa stavbu Zvolenského hradu se zasloužil zejména král Ludvík I. z Anjou, který ho stavěl jako gotický lovecký zámek. Ve své podobě byl dokončen v roce 1382, kdy se stal dějištěm zásnub jeho dcery Marie se Zikmundem Lucemburským. Při historii hradu netřeba zapomínat ani na Jana Jiskru z Brandýsa, který se v 15. století stal jedním z nejmocnějších vojevůdců v Uhersku a hrad byl jedním z jeho sídel od roku 1440 do roku 1462. Hrad často navštěvoval i král Matyáš Korvín se svou manželkou Beatrix, která už později jako vdova využívala hrad jako sídlo od roku 1490. Kolem roku 1500 bylo za Turzů vystavěno vnější opevnění spolu se čtyřmi kulatými baštami a vstupní branou a v polovině 16. století v důsledku tlaku Turků bylo přistavěno další patro se střílnami a nárožními arkýřovými věžičkami. Kolem roku 1590 byl pak přistavěn i dělostřelecký bastion. Hrad prošel postupně několika stavebními úpravami, přičemž ta renesanční mu v podstatě zůstala dodnes. Pro jeho historické, umělecké a architektonické hodnoty byl v minulosti vyhlášen národní kulturní památkou a v 60. letech 20. století zrekonstruován (projekt K. Chudomelka, Stavoprojekt Bratislava, 1964; realizace 1969). Dnes se v něm nachází Slovenská národní galerie, která zde vystavuje své expozice.\n\nHrad postavili na místě starší církevní stavby, archeologicky zjištěné na dnešním nádvoří při komplexní památkové obnově v 60. letech. Koncepci nového loveckého zámku ovlivnila italská městská architektura šlechtických paláců. Hradní, původně neopevněný palác, vybudovali na čtyřkřídlém půdorysu se dvěma věžemi, začleněnými do půdorysu stavby. Kolem nádvoří obíhala pavlač na kamenných konzolách a prostor mezi dvojicí věží zpřístupnila kamenná arkáda. Důležitou součástí hradu byla patrová reprezentační kaple, ve které byla umístěna i královská empora. Směrem do města byla řada reprezentačních místností s mohutným rytířským sálem, jehož stěny jsou pokryty freskami a je zastropena náročně konstruovaným dřevěným trámovým stropem. Architektonicky výjimečně je řešena i fasáda objektu se zvýrazněním reprezentačního křídla, které je osvětleno okny s kamennými křížovými pruty. Architektura Zvolenského zámku byla vyvrcholením uměleckých snah 14. století, poplatná zjemnění vkusu Anjouovců, kteří na stavbu povolali zkušené evropské stavitele a kameníky.\n\nV klenutém průchodu se zachovala gotická sedilia s kružbami a původní fresky. Z reprezentačních prostor osobité místo zabírá kaple s architektonickými prvky zahajované pozdní gotiky, dále rytířský sál a místnosti zaklenuté na střední sloup. Impozantní je i mladší barokní hala z 18. století s dřevěným malovaným kazetovým stropem rozděleným na 78 polí, v nichž jsou symbolické obrazy římských králů a habsburských císařů uspořádány chronologicky a končí obrazem Karla VI.\n\nV současnosti využívá prostory zámku Slovenská národní galerie pro svou trvalou expozici. Výstava s názvem \"Lapidárium gotického umění\", je nainstalována v přízemí, shromažďuje architektonické fragmenty a kamenné články zámku, jakož i zámecké kaple ze 14. století, transfery nástěnných maleb z bývalé Zvolenské fary z poloviny 15. století. Jsou zde instalovány kopie a faksimile odlitků děl několika nejvýznamnějších dřevořezeb Mistra Pavla z Levoče. V expozici \"Staré evropské umění\" v prvním patře jsou prezentovány výběrové kolekce malířských škol - italské, francouzské, vlámské, holandské a německé provenience ze 16. - 18. století. Na druhém patře se nachází expozice lesnického a dřevařského muzea ve Zvolenu s názvem \"Z historie Zvolena\". Kromě toho se zde pravidelně konají další výstavy.<br>\nV zámecké kapli na východní straně nádvoří se konají římskokatolické, řeckokatolické a pravoslavné bohoslužby, ale i koncerty a sňatky.<br>\nJako oddací síň slouží i rytířská síň v severozápadní části nádvoří. Kromě toho se zde konává i přivítání dětí do života a předávání ocenění za dárcovství krve.<br>\nV královské a sloupové síni a v severozápadní baště se konají různé kulturní a společenské akce.\n\nNa nádvoří zámku je možné také navštívit espresso a čajovnu.\n\nÚnor:\nDuben:\nČerven:\nČervenec:\nSrpen:\nProsinec:\n"}
{"id": "965408", "url": "https://cs.wikipedia.org/wiki?curid=965408", "title": "Šajdíkove Humence", "text": "Šajdíkove Humence\n\nŠajdíkove Humence ( ) jsou obec na Slovensku v okrese Senica. Vznikla v roce 1927 vyčleněním od obce Borský Peter. Žije zde obyvatel.\n\nObec postupně vznikala spojením staveb (stodol) obyvatel Borského Petra, kolem mlýnů na březích Bahenského potoka a statku Rákoš a byla jako osada součástí této obce až do roku 1927.\n\nObec je známá hlavně velkou lesní školkou a jedním z nejkvalitnějších křemičitých písků v Evropě. V obci je římskokatolický kostel sv. Augustina z roku 1951.\n\n"}
{"id": "965409", "url": "https://cs.wikipedia.org/wiki?curid=965409", "title": "Hnízdo (Akta X)", "text": "Hnízdo (Akta X)\n\n„Hnízdo“ (Squeeze) je třetí epizoda první série amerického sci-fi seriálu Akta X. Premiéru měla na televizní stanici Fox 24. září 1993.\n\nEpizodu napsal Glen Morgan a James Wong, režíroval Harry Longstreet.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. Mulder je zastáncem paranormálních jevů, zatímco skeptická Scullyová se snaží najít racionální vysvětlení případu. V této epizodě, Mulder a Scullyová vyšetřují sérii vražd od bytosti, která dokáže své tělo protáhnout přes neskutečně úzké mezery. Agenti vyvozují, že jejich podezřelý může být geneticky zmutovaný a doba jeho od jeho prvního řádění je devadesát let.\n\nV Baltimoru podnikatel George Usher přijde do kancelářské budovy. Je sledován z temného odvodňovacího kanálu někým, kdo poté proklouzne do budovy přes výtahové šachty do ventilačního systému a zabije ho tím, že mu odstraní játra. Vyšetřování vraždy si připisuje kariérista FBI agent Tom Colton (Donal Logue), který se obrátí o pomoc na Scullyovou, se kterou chodil jako kolega na akademii.\n\nPřípad Coltona vyvede z míry, protože jedinými společnými prvky vražd je nedostatek vodítek a patrné odstranění jater obětí holýma rukama. Fox Mulder (David Duchovny) studuje případ a bere na vědomí jejich podobnost s dřívějšími případy, ke kterým došlo v roce 1933 a 1963. Na místě činu zajistí Mulder prodloužený otisk na odvzdušňovacím ventilu, který se shoduje s podobným dokumentovaným spisem Akt X. Dochází k závěru, že protože k pěti vraždám došlo v průběhu předchozích řádění, tak vyšetřovatelé mohou očekávat další dvě.\n\nProtože Scullyová věří, že vrah se vrátí na místo činu jeho předchozích trestných činů, s Mulderem čekají v parkovací garáži Usherově kancelářské budově. Tam chytí muže jménem Eugene Victor Tooms (Doug Hutchison) když leze přes větrací otvor. Tooms je doveden k testu detektoru lži, který zahrnuje otázky napsané Mulderem, které ho spojují s vraždami datovánými až do roku 1903. Tooms snadno projde testem. Colton odmítá Malderovy dotazy a označuje je za směšná, poté nechá Toomse jít. Nicméně, Mulder později digitálně prodlužuje a zužuje Toomsovy otisky prstů, aby odpovídaly otiskům na místě činu. Mulder věří, že Tooms je schopen se natáhnout a zmáčknout své tělo úzkými prostory. Tu noc, to Tooms demonstruje tím, že se protáhne komínem za cílem usmrtit další oběť.\n\nMulder a Scullyová nemohou najít žádnou dokumentaci k Toomsově životě. Navštěvují Franka Briggse (Henry Beckman) — bývalého detektiva, který líčí své zkušenosti z vyšetřování vraždy z roku 1933. Briggs přináší staré fotografie Toomse a dává jim adresu Toomsova činžovního domu, kde naposledy bydlel. Zde Mulder a Scullyová najdou \"hnízdo\" vyrobené z novin a žluči umístěné v prostoru budovy, stejně jako několik trofejních předmětů pořízených od posledních obětí. Mulder se domnívá, že je Tooms mutant, který může přezimovat třicet let po konzumaci pěti lidských jater. Jak Marder a Scullyová odchází Tooms, který se skrývá v trámech, tajně vezme Scullyové náhrdelník, který má na sobě jako novou trofej.\n\nMulder a Scullyová dají byt pod dohled, ale Colton je odvolá z práce. Mulder najde Scullyové náhrdelník v Toomsově bytě a snaží se ji zavolat, ale její telefonní linka byla přestřižena. Tooms vtrhne do jejího bytu skrz malý odvzdušňovací ventil a snaží se ji zabít, ale Mulder k ní spěchá do bytu a zatkne ho. Tooms je dán do ústavu pro duševně choré zločince, kde si začíná stavět další hnízdo pomocí novin. Scullyová informuje Muldera, že lékařské testy na Toomsovi ukazují abnormální kosterní a svalový systém a rychle klesající metabolismus. Když je Toomsovi dáno jídlo štěrbinou ve dveřích, hledí na ni štěrbiny a usmívá se.\n"}
{"id": "965410", "url": "https://cs.wikipedia.org/wiki?curid=965410", "title": "Radnice (Bardejov)", "text": "Radnice (Bardejov)\n\nRadnice v Bardejově je goticko-renesanční budova postavená uprostřed Radničního náměstí tohoto okresního města v Prešovském kraji.\n\nPo stavební a významové stránce tvořila radnice funkční i ideovou protiváhu farního chrámu svatého Egídia ( \"Jiljí\"), byla sídlem městské rady, centrem obchodního, společenského a kulturního života obyvatel města. Z architektonického hlediska je budova radnice významným dokladem pronikání renesančních výtvarných a architektonických prvků do doznívajícího gotického konceptu architektury.\n\nSpráva města Bardejov prošla během historického období dlouhým vývojem. Původně toto území i prvotní slovanskou osadu spravovali cisterciáčtí mniši a jejich představený – převor kláštera. Důležitým mezníkem ve vývoji městské správy byl rok 1376, kdy král Ludvík I. povýšil osadu na svobodné královské město a udělil mu právo volby rychtáře a městské rady. Městská rada se během celého 15. století scházela v úřední místnosti rychtáře, která se nacházela mimo nynější centrální náměstí.\n\nKonec 15. století přinesl Bardejovu rozkvět hospodářského a společenského života, což se projevilo i v životě městské honorace. Významné postavení města jakož i reprezentativnější prostory určené pro zasedání rady měla zajistit stavba honosné radnice. Na základě rozhodnutí městské rady ji postavili uprostřed náměstí.\n\nV roce 1505 začaly stavební práce, kterými představitelé města pověřili mistra Alexandra. Ten v průběhu roku 1505 postavil přízemí budovy. Na stavbě se v následujících letech vystřídalo několik stavebních mistrů. Dalším byl mistr Alexius, autor arkýře, oken a portálů (v roce 1508). Mistr Ján z Prešova ukončil v následujícím roce první patro, postavil vysoké štíty a vyzdobil je kamennými prvky. Malířskou výzdobu realizovali místní mistři Theofil Stanczel v letech 1510–1511 (malovanými erby vyzdobil štíty a v radní síni namaloval výjev \"Posledního soudu\") a Matej Grunwald (výmalba exteriéru). Tím byla budova po stavební stránce hotová.\n\nV následujících letech se práce soustředily v interiérech (zařizování mobiliářem, výzdoba místností). Tyto práce prováděli místní mistři. V roce 1556 dokončili stříšku nad arkýřem východní fasády; v roce 1641 její římsu vyzdobil Bardejovský malíř Matej Grünwald znaky města a krajiny. Další práce byly na radnici realizovány v letech 1521, 1563 a 1582 a týkaly se především malířské výzdoby objektu.\n\nV následujícím období se na stavbě, jakou známe dnes, vykonávali většinou pouze restaurátorské práce; začátkem 20. století byla radnice v letech 1904–1905 (po předcházejícím požáru v roce 1902) upravována pro připravované expozice vznikajícího Muzea Šarišské župy (dnešní Šarišské muzeum). V 80. a 90. letech 20. století proběhla poslední památková obnova.\n\nRenesanční radnice v Bardejově je dvoupodlažní stavba blokového charakteru na pravidelném obdélníkovém půdorysu s delší stranou ve směru sever-jih. Charakterizují ji vysoké boční štíty sedlové taškové střechy a renesanční arkýř na její východní straně, zpřístupňující druhé patro. Na štítu severní fasády jsou tři vyřezávaná okna a městský znak. Štít jižní fasády dotváří čtveřice oken, hodiny a malované znaky města a Uherska. Na vrcholu jižního štítu stojí postava legendárního rytíře Rolanda s halapartnou (dílo mistra Jána z Prešova kolem roku 1509), symbolického ochránce městských privilegií. Původní kamenná socha byla v roce 1641 nahrazena dřevěnou pokrytou měděným plechem. Současná socha je kopií a je celá z měděného plechu. Okna na všech fasádách mají stejné tvary. Oba střešní štíty jsou po obvodu doplněny skupinami soch a kraby – jižní štít: lev, muž s plnovousem, kočka, opice, obchodník s plátnem, severní štít: démon, muž s přesýpacími hodinami, drak, král, kameník a muž s holí.\nNa jihozápadním rohu se zachovaly dvě duté městské míry z let 1510 a 1620, kterými se při prodeji měřilo obilí a luštěniny. Jsou zdobeny městským znakem a datováním po obvodu.\n\nArchitektonicky nejbohatší je členěná východní fasáda, které dominuje na středovou osu situovaný dřevěný, bohatě zdobený arkýř. V polích nad a pod okny obsahuje malované erby a štíty s monogramy členy městské rady. Arkýř ukončuje korunní římsa s reliéfy. Na východním štítě je nástěnná malba zobrazující anděla držícího městský znak, štít se jménem Jakuba Hubera a letopočet 1641. V nadpraží hlavního portálu je nápis \"PRIVSQM Incipit Consulta\".\n\nKromě historické hodnoty je bardějovská radnice cenná i po umělecké stránce. K jejím nejcennějším částem patří architektonické detaily: portály, dekorativní výzdoba štítů, vstupní arkýř, schodiště, nástěnné malby, trámový strop v radní síni a malované značky, erby a nápisy i část mobiliáře (vzácná je např. skříň na městská privilegia).\n\nInteriérová výzdoba dokumentuje význam a důstojnost stavby. Každá z místností radnice vyniká jedinečnou uměleckou výzdobou sestávající z unikátních architektonických prvků – bohatě zdobených portálů, kleneb, intarzování dveří a výmalbou. Největší místností byla radniční síň sloužící zasedáním městské rady. Je zakryta původním bohatě polychromovaným trámovým kazetovým stropem z roku 1508. Během památkářských výzkumů radnice v letech 1978–1979 odkryli v radniční síni nástěnnou malbu \"Poslední soud\" z roku 1511, vytvořenou malířem Theofilem Stanczelem.\n\nStavba bardějovské radnice od svého počátku zdůrazňovala navenek význam tohoto hornošarišského města. Radnice byla sídlem městské rady, centrem veřejného života obyvatel města. Přízemí budovy plnilo obchodní funkci, v patře byly místnosti sloužící potřebám městské rady a městské pokladny.\n\nNavzdory přítomnosti některých pozdně stavebních prvků, se na stavbě radnice začaly uplatňovat vlivy nastupující renesance, na základě čehož je bardějovská radnice považována za první světskou stavbu tohoto slohu na slovenském území.\n\nJejí význam z historického a uměleckého hlediska byl oceněn v roce 1985 zapsáním do seznamu národních kulturních památek Slovenska. Jako památka nadregionálního významu byla radnice spolu s ostatními památkami historického jádra Bardejova v roce 2000 zapsána do Seznamu Světového dědictví UNESCO.\n\nDnes se historické prostory radnice využívají jako místnosti Šarišského muzea, kde je trvale umístěna historická expozice \"Bardejov – Svobodné královské město\".\n\n"}
{"id": "965411", "url": "https://cs.wikipedia.org/wiki?curid=965411", "title": "Izidor Kovárik", "text": "Izidor Kovárik\n\nIzidor Kovárik (29. březen 1917, Kopčany, Rakousko-Uhersko – 11. červenec 1944, nedaleko Zvolena, Slovenský stát) byl pilot Slovenský vzdušných zbraní (SVZ) a druhý nejúspěšnější slovenský pilot v druhé světové válce. Dosáhl celkem 28 sestřelů. Bojoval na straně Slovenského státu, zúčastnil se tažení proti Sovětskému svazu.\n\nIzidor Kovárik zahynul 11. července 1944 při cvičném letu.\n\n\n\n"}
{"id": "965413", "url": "https://cs.wikipedia.org/wiki?curid=965413", "title": "Lippisch P.13a", "text": "Lippisch P.13a\n\nLippisch P.13a byl projekt experimentálního záchytného stíhače poháněný ramjetem s křídly ve tvaru delta navržený koncem roku 1944 Dr. Alexanderem Lippischem pro nacistické Německo. Pro start měl sloužit přídavný raketový motor na kapalné palivo. Letoun nikdy neopustil rýsovací prkna, ale testování modelu v aerodynamickém tunelu DVL ukázal, že návrh měl mimořádnou stabilitu do 2,6 Machu.\n\nPro zjištění letových charakteristk letounu P.13a v oblasti nízkých rychlostí byl navržen zkušební kluzák s deltakřídlem Lippisch DM-1. Projekt tohoto kluzáku vznikl pod dohledem profesora Lippische na leteckých katedrách universit v Darmstadtu a Mnichově. Po bombardování těchto univerzit studenti přešli do Prienu, kde v listopadu 1944 dokončili úvodní projekční práce na DM-1. Nedokončený celodřevěný prototyp DM-1 s příďovým zatažitelným podvozkem ukořistili na konci II. světové války Američané. Pod jejich dohledem byl kluzák v Prienu dokončen a zalétán. Jako vlečný letoun se používal Douglas C-47. Následující zkoušky pak probíhaly v USA.\n\nV rámci programu P.13a měly být postaveny zkušební stroje DM-2 pro zkoušky při rychlostech od 800 do 1200 km/h s proudovým motorem a raketový DM-3, který měl dosahovat rychlosti 2000 km/h. Plánovala se také stavba výškového zkušebního letounu DM-4 pro rychlost M = 2.\nPo válce Lippisch, pracující s americkým výrobcem letadel Convair, na základě svých návrhů vyvinul a testoval XF-92, které vedlo k návrhu Convair F-102 Delta Dagger a jeho nástupce Convair F-106 Delta Dart.\n\n\n\n"}
{"id": "965415", "url": "https://cs.wikipedia.org/wiki?curid=965415", "title": "Štefanov", "text": "Štefanov\n\nŠtefanov ( ) je obec na Slovensku v okrese Senica. Žije zde obyvatel. V obci stojí neogotický kostel sv. Kataríny z roku 1937.\n\nObec Štefanov se nachází na styku Chvojnické pahorkatiny s Borskou nížinou. Podle klimaticko-geografického členění patří do teplé klimatické oblasti. Povrch obce je pahorkatinný, jen v jižní části, na nivě řeky Myjava, je rovinatý. V katastru obce je nadmořská výška mezi 170 – 300 m n. m. Střed obce je ve výšce 205 m n. m. Obcí protéká Štefanovský potok. Území katastru obce je většinou zemědělsky využívané, z malé části zalesněné akátovým lesem.\n\nPrvní zmínka o vzniku obce se váže k vojenské události v roce 1092. Král Ladislav I. se pochvalně vyjádřil o jejích udatných bojovnících - křesťanech pokřtěných Cyrilem a Metodějem.\n\nNázev obce se v průběhu dějin měnil. Obec se nazývala \"Chepan\", \"Chepanous\", \"Štěpánov\" nebo \"Stepanov\". V roce 1241 obec zničili Mongolové a v roce 1585 byla zasažena požárem. V 16. století se rozšířilo pěstování vinné révy a v 17. století včelařství. Zhruba v polovině 18. století zde začal chov ovcí na vlnu.\n\nV minulosti se v obci těžily suroviny, např. ropa, lignit a metan. V současnosti je obec známá výrobou hasicích přístrojů.\n\n"}
{"id": "965417", "url": "https://cs.wikipedia.org/wiki?curid=965417", "title": "Otomar Kubala", "text": "Otomar Kubala\n\nOtomar Kubala (26. ledna 1906, Lakšárska Nová Ves – 28. srpna 1946, Bratislava) byl příslušník radikálního pravicového křídla HSLS, náčelník štábu, později zástupce velitele Hlinkovy gardy, po vypuknutí SNP získal pravomoci hlavního velitele Hlinkovy gardy.\n\nKubala se narodil dne 26. ledna 1906 v Lakšárské Nové Vsi, dnes okres Senica. Studoval na učitelském ústavu v Modré. Působil jako učitel v Smolenicích, Kútech a Uhorské Nové Vsi. V roce 1934 se stal ředitelem školy ve Varíně. V listopadu 1938 se stal aktivním členem Hlinkovy gardy a později jejím místním velitelem. V roce 1939 byl jmenován ředitelem školy v Bratislavské Rači, působil na hlavním velitelství HG. V roce 1941 se stal šéfredaktorem novin Gardista.\n\nPo salcburských jednáních se stal 30. července 1940 zástupcem velitele Hlinkovy gardy a zároveň náčelníkem jejího štábu. Udržoval blízké kontakty s německým poradcem pro HG Viktorem Nagelerem. Přestože neovládal německý jazyk, rychle se stal oddaným obdivovatelem německého národního socialismu a spolu s Tukou a Alexandrem Machem představoval ukázkového přívržence zavedení nacistické politiky na Slovensku. V důsledku konfliktů s Jozefem Tisem byl 20. května 1942 zbaven funkce. Ve funkcí zástupce velitele HG ho nahradil Karol Danihel. Kubala pak krátce pracoval jako učitel.\n\nPo vypuknutí SNP byl Mach kritizován za podíl na vzniku povstání a 5. září odvolán z funkce. Kubala byl od 7. září 1944 náčelníkem štábu Hlavního velitelství Hlinkovy gardy. Jelikož od téže doby nebyl do konce války na post šéfa HG jmenován nikdo (de iure jím byl Tiso), Kubala se stal de facto jejím nejvyšším velitelem. Zároveň se 11. října 1944 stal vedoucím bezpečnostního odboru ministerstva vnitra. Kromě Hlinkovy gardy velel i jednotkám Pohotovostních oddílů HG, domobrany, ÚŠB, policie, četnictva, finanční stráže apod. Jednotky pod jeho velením úzce spolupracovaly s německými okupačními silami, gestapem a SS při perzekucích a pronásledování povstalců, partyzánů a ostatních pro nacisty nežádoucích osob. Nesl odpovědnost na uskutečnění několika masových poprav a válečných zločinů. Od prosince 1944 plně spolupracoval s německými orgány, byl označen za nejpovolanější osobu soustřeďující výkonnou moc na Slovensku a nástroj provádění německých příkazů.\n\nV důsledku postupného ústupu německých vojsk z území Slovenska zorganizoval ústup kolaborantských vojsk. Vzdal se do rukou amerických jednotek v jižních Čechách, nedaleko Strakonic. Následně byl předán československým orgánům.\n\nNárodní soud ho 4. srpna 1946 odsoudil k trestu smrti za zločiny proti lidskosti. Dne 28. srpna 1946 byl popraven zastřelením.\n"}
{"id": "965418", "url": "https://cs.wikipedia.org/wiki?curid=965418", "title": "McAfee", "text": "McAfee\n\nMcAfee, Inc., původně McAfee Security (výslovnost /ˈmækəfiː/) je americká globální počítačová firma produkující bezpečnostní software se sídlem ve městě Santa Clara, Kalifornie, a největší světová technologická firma zaměřena na technologickou bezpečnost. Firma byla založena v roce 1987 a od 28. února 2011 je McAfee pobočka firmy Intel.\n\nPodobné antivirové firmy jako McAfee jsou Avira, BitDefender, BullGuard, F-Secure, Frisk, Kaspersky, Panda Security, Sophos, Symantec, Trend Micro, ESET atd.\n\n"}
{"id": "965421", "url": "https://cs.wikipedia.org/wiki?curid=965421", "title": "Galatský most", "text": "Galatský most\n\nGalatský most (Galata Köprüsü) vede přes Zlatý roh v Istanbulu a spojuje čtvrti Galata a Eminonü. Je dlouhý 490 metrů, široký 42 metrů a byl otevřen v prosinci 1994. Má dvě patra, po horním vede silnice a spodní tvoří promenáda lemovaná obchody a restauracemi. Most je zvedací, aby mohly lodě z Bosporu vplouvat do Zlatého rohu.\n\nPrvní most přes zlatý roh nechal vybudovat císař Justinián I.. V roce 1502 vypsal sultán Bajezid II. soutěž na stavbu nového mostu, do níž se přihlásili i Leonardo da Vinci a Michelangelo Buonarotti, ale z realizace návrhů nakonec sešlo. V roce 1863 vznikl druhý most, dřevěný, který nahradil v roce 1875 železný most postavený francouzskými staviteli. Čtvrtý most postavili Němci v roce 1912 a sloužil až do roku 1992, kdy byl poničen požárem a bylo rozhodnuto o stavbě mostu současného, který vybudovala domácí firma STFA Group.\n\n"}
{"id": "965430", "url": "https://cs.wikipedia.org/wiki?curid=965430", "title": "Ruslan Kišmachov", "text": "Ruslan Kišmachov\n\nRuslan Kišmachov (Kyšmachua) (* 22. ledna 1976 Psyž) je bývalý ruský zápasník–sambista a judista abázské národnosti.\n\nPřipravoval se v Stavropolu pod vedením trenéra Muchameda Papšuova. V zápasu sambo je dvojnásobným mistrem světa (2000, 2005) a mistr Evropy (1999). V širší ruské judistické reprezentaci se pohyboval od roku 2002. V roce 2006 si ho do A týmu vytáhl trenér judistické reprezentace Sergej Tabakov. V roce 2008 uspěl v ruské olympijské nominaci na úkor petrohradského Jevgenije Staněva a startoval na olympijských hrách v Pekingu. Na olympijské hry však formu nevyladil. Potom co v prodloužení druhého kole udolal domácího Číńana Liou Žen-wanga, vypadl ve čtvrtfinále na body s Francouzem Dimitri Draginem. Sportovní kariéru ukončil v roce 2012.\n\n\n"}
{"id": "965432", "url": "https://cs.wikipedia.org/wiki?curid=965432", "title": "Velká Británie na Hopmanově poháru", "text": "Velká Británie na Hopmanově poháru\n\nVelká Británie na Hopmanově poháru startovala celkem devětkrát. Poprvé již na premiérovém ročníku 1989.\n\nNejlepšího výsledku britské družstvo dosáhlo v roce 2010, když se dvojice Andy Murray a Laura Robsonová probojovala do finále, v němž podlehla Španělsku 1–2 na zápasy.\n\nTýmovým statistikám vévodí bývalá světová jednička Andy Murray, jenž při čtyřech účastech vyhrál osmnáct zápasů, z toho jedenáct dvouher a sedm smíšených čtyřher.\n\n\"Tabulka uvádí seznam britských tenistů, kteří reprezentovali stát na Hopmanově poháru.\"\n"}
{"id": "965435", "url": "https://cs.wikipedia.org/wiki?curid=965435", "title": "Druhá invaze Marťanů", "text": "Druhá invaze Marťanů\n\nDruhá invaze Marťanů (1967, Второе нашествие марсиан) je vědeckofantastická povídka ruských sovětských spisovatelů bratrů Strugackých. Jde o jedno z jejich nejkontroverznějších děl, protože jde především o satiru, ve které se s lehkým humorem vykresluje psychologie lidské přizpůsobivosti. Samotní Marťané v povídce vůbec nevystupují. Název povídky odkazuje na dílo H. G. Wellse \"Válka světů\" a její podtitul \"Deník poctivě smýšlejícího občana\" (Записки здравомыслящего) k příběhu N. V. Gogola \"Bláznovy zápisky\" (Записки сумасшедшего).\n\nPříběh je napsán ve formě deníku učitele astronomie v důchodu a zahrnuje dva týdny života poklidného provinčního města. Jména postav a některé místní názvy jsou záměrně abstraktní a převzaté z řecké mytologie, zřejmě ve snaze obejít případné problémy s cenzurou. \n\nHlavní postavou románu je postarší vdovec pan Apollón, který žije ve společné domácnosti se svou hospodyní Hermionou, dcerou Artemis a zetěm Charónem, redaktorem městských novin. Apollón zřejmě právě odešel do důchodu, protože jej ještě nepobírá. Jeho největší starostí je dostat důchod v nejvyšší kategorii, aby mohl rozšiřovat svou sbírku známek.\n\nV té samé době se začnou dít podivné věci, něco jako zemětřesení nebo výbuchy bomb, a brzy se rozšíří zpráva, že Zemi napadli a ovládli Marťané. Ty sice nikdo na vlastní oči neviděl, ale stejně vypukla panika. Obavy obyvatel města byly však zcela praktické. Například Apollón se staral o svůj důchod a také o to, zda se pod vládou Marťanů budou vydávat známky a kolik budou stát. \n\nBrzy se ukáže, že vetřelci (ať už jsou to Marťané nebo ne) si z neznámých důvodů velmi cení žaludečních šťáv a jsou ochotni za ně dobře zaplatit. Získají tak dokonce tichou podporu obyvatel, protože ti jsou spokojení z novým příjmem. Obchod s drogami je potřen a místní mafie zatčena. Je tomu tak proto, že užívání drog zhoršuje kvalitu žaludeční šťávy.\n\nSpokojeni jsou i zemědělci, protože nová vláda od nich vykoupila za cenu vyšší než obvykle celou úrodu a poskytla jim novou odrůdu obilí, která velmi rychle roste. Z tohoto obilí je sice možno vyrobit jen modrý chléb, na který si brzy všichni zvyknou a který je prý docela chutný.\n\nVolání malé skupiny intelektuálů, jejímž členem je i Charón, po ozbrojeném odporu nikoho nezajímá. Lidé se tak postupně smiřují s tím, co nejsou schopni nebo ochotni změnit, a dokonce v nové situaci nacházejí i určité klady. Zabydlí se v ní a mnozí z ní i těží. Nakonec i Charón začíná proti Marťanům bojovat tzv. legálními prostředky a říká o nich, že to jsou vlastně demokraté.\n\n"}
{"id": "965440", "url": "https://cs.wikipedia.org/wiki?curid=965440", "title": "Láska rohatá", "text": "Láska rohatá\n\nLáska rohatá je český televizní pohádkový film režiséra Hynka Bočana z roku 2009. Premiérově byl vysílán 24. prosince 2009 na stanici ČT1 jako štědrovečerní pohádka České televize.\n\n"}
{"id": "965446", "url": "https://cs.wikipedia.org/wiki?curid=965446", "title": "Italská biskupská konference", "text": "Italská biskupská konference\n\nItalská biskupská konference (\"Conferenza Episcopale Italiana\" - \"CEI\") je trvalým shromážděním všech katolických biskupů na území italského státu, San Marina a Vatikánského státu. Vznikla ve Florencii v roce 1952. Jejího předsedu na rozdíl od většiny jiných biskupských konferencí, kde je předseda volen (výjimku tvoří ještě Belgie, kde je předsedou arcibiskup malinsko-bruselský, ale také biskupská konference Jeruzalémského patriarchátu, vedená patriarchou), jmenuje papež jakožto primas Itálie. V současné době je předsedou CEI kardinál Gualtiero Bassetti, arcibiskup perugijský. Sekretariát CEi je veden generálním sekretářem, jímž je v současné době kalabrijský biskup Nunzio Galantino.\n\n"}
{"id": "965447", "url": "https://cs.wikipedia.org/wiki?curid=965447", "title": "Seznam předsedů Italské biskupské konference", "text": "Seznam předsedů Italské biskupské konference\n\nItalská biskupská konference měla od svého vzniku v roce 1952 tyto předsedy: \n\n"}
{"id": "965448", "url": "https://cs.wikipedia.org/wiki?curid=965448", "title": "Tenkohlavec lidský", "text": "Tenkohlavec lidský\n\nTenkohlavec lidský (\"Trichuris trichiura\") je kosmopolitně rozšířený druh hlístic parazitujících v tlustém a slepém střevě člověka a lidoopů. Onemocnění tímto parazitem se označuje jako \"trichurióza\" nebo \"trichocefalóza\". \"T. trichiura\" je rozšířen především v subtropických a tropických oblastech Asie, Ameriky a Afriky. Výskyt parazita je úzce spjat s nízkou úrovní hygieny. Infekce člověka \"T. trichiura\" může probíhat bez příznaků, nebo se mohou vyskytnout bolesti břicha, nauzea, průjem či zácpa.\n\nPrvními objeviteli tenkohlavce jsou lékaři G. B. Morgagni (1740) a G. Roederer (1761), který je zároveň i autorem poněkud zavádějícího pojmenovaní \"Trichuris.\" Uspořádání těla je však u tohoto parazita opačné. Proto později F. P. Schrank výstižnější přejmenoval na \"Trichocephalus\", kterému odpovídá i dnešní české označení tenkohlavec. Zástupci rodu \"Trichuris\" se vyznačují vláskovitým předním koncem těla a silnějším zadním koncem těla. Rodové jméno \"Trichuris \"je etymologicky nesprávné, neboť vychází z mylné představy, že tenká nitkovitá část těla představuje ocas (thrix = vlas, ura = ocas). Věcně správnější je později navržený rodový název Trichocephalus (kefalé = hlava, česky tenkohlavec), který je také často používán v odborné literatuře jako synonymum k rodovému označení \"Trichuris\". Podle pravidel zoologického názvosloví, při kterých se upřednostňuje priorita označení, je však správnější používat rodové jméno \"Trichuris\" a onemocnění způsobené tímto parazitem trichurióza.\n\nTento parazit provází lidstvo již od dávných dob. Nejstarší známé archeoparazitologické nálezy v koprolitech (paleofeces) amerických indiánů jsou staré 8 800 let, vajíčka byla nalezena ve střevním obsahu známé zamrzlé mumie muže Ötziho zemřelého před 3 300 lety v Alpách v údolí Ötztal i v exkrementech horníků alpských solných dolů starých 2 300 let.\n\nTenkohlavci mají nečlánkované tělo a jsou odděleného pohlaví. Samci měří 30-45 mm, samice 35-50 mm. Přední a delší část dospělých červů je nitkovitá, zadní část má výrazně větší průměr. Dospělí jedinci žijí ve stěně tlustého střeva, kde se tenkou přední částí zanořují a fixují ve sliznici, tlustý kaudální konec vyčnívá do střevního lumen. První vajíčka se ve stolici objeví až za 60-90 dní po nákaze.\n\nŽivotní cyklus poprvé popsal až G. B. Grassi (1887).\n\nSamice po oplození kladou ve střevě vajíčka, jež jsou silnostěnná, citrónovitého tvaru s prominujícími pólovými zátkami. Oplozená vajíčka jsou přenášena spolu se stolicí. Vajíčka (47-56 × 22-25 µm) jsou vůči působení zevního prostředí vysoce odolná, například v půdě vydrží plně infekční za příznivých podmínek i 6 let. Vývoj larvy probíhá ve vajíčku mimo hostitele ve vnějším prostředí. Vývoj larvy trvá v závislosti na teplotě 6-24 °C až 210 dní, při teplotě 37 °C jen asi 18 dní, ničí je teplota nad 52 °C, přímý sluneční svit a vyschnutí.\n\nHostitel se nakazí pozřením potravy či vody, které jsou kontaminovány zralými vajíčky. V tenkém střevě se rozpouštějí pólové zátky 4 vrstevných vajíček a larvy je takto vzniklými otvory opouštějí. Larvy se živí v kryptách střevní sliznice krví a tkání, během asi 3 měsíců dospívají. Některé dřívější parazitologické monografie uvádějí, že denní spotřeba krve jednou hlísticí činí 5 ml a při silných infekcích může vést k anémii. Současné studie však prokázaly, že zástupci rodu \"Trichuris\" svými enzymy formují v epitelu tlustého střeva syncytium (buněčný celek, soubuní vzniklé splynutím samostatných buněk), jehož buněčnou substancí se hlístice živí. Mechanismus patogenního působení je především traumatický a toxoalergický a organismus hostitele senzibilizují produkty metabolismu parazita.Samička tenkohlavce denně vyloučí ve slepém střevě zhruba 3.000 až 20.000 vajíček, která odcházejí z hostitelova těla nerozrýhovaná. Vajíčka jsou infekční až v období, kdy obsahují larvu v prvním vývojovém stadiu (instaru). Délka života dospělých červů je zhruba jeden rok.\nInfekce je ve většině případů bez příznaků. Při silnějších infekcích (větší počet červů) může způsobovat nevolnost, bolesti břicha, průjem, zácpu, rovněž se může projevit krvavým průjmem a anémií. Pouze v ojedinělých případech může u silných infekcí dojít k protržení stěny střevní s následnou peritonitidou.\n\nCelosvětově je nakaženo okolo 600 až 800 milionů li­dí, nejvíce v Asii, Americe a Africe. Dle Národní referenč­ní laboratoře pro diagnostiku střevních parazitóz se počet případů infekce \"T. trichiura\" v České republice za období 2005–2012 pohyboval zhruba v rozmezí 6 až 50 případů za rok, z toho většinou šlo o importované nákazy u cizinců nebo o pacienty navrátivší se z dovolených z tropických a subtropických oblastí. V roce 2012 bylo v celé ČR hlášeno pouze 6 diagnostikovaných případů \"T. trichiura\".\n\nDi­agnostika se opírá o opakované (vajíčka se vylu­čují cyklicky) mikroskopické vyšetření vzorků stolice a nález typických vajíček buď v tlus­tém nátěru dle Kato, nebo pomocí koncentrační flotační metody dle Fausta. Vzácnější je přímý makrosko­pický nález červa ve stolici nebo při endoskopickém vy­šetření.\n\nK léčbě se užívají benzimidazolové preparáty, málo absorbovatelné ze zažívacího traktu – mebendazol nebo albendazol, někdy je nutné doplnit protiprůjmové preparáty. Je nutné opakované vy­šetření stolice po terapii a v případě pozitivního nálezu se aplikace anthelmintik opakuje.\n"}
{"id": "965449", "url": "https://cs.wikipedia.org/wiki?curid=965449", "title": "Seznam generálních sekretářů Italské biskupské konference", "text": "Seznam generálních sekretářů Italské biskupské konference\n\nItalská biskupská konference měla od svého vzniku v roce 1952 tyto generální sekretáře: \n"}
{"id": "965450", "url": "https://cs.wikipedia.org/wiki?curid=965450", "title": "Malý Salatín", "text": "Malý Salatín\n\nMalý Salatín ( , 2046 m n. m.) je hora v Západních Tatrách na Slovensku. Nachází se v hlavním hřebeni mezi Salatínem (2048 m) na severozápadě a Spálenou (2083 m) na jihovýchodě. Zatímco Salatín je oddělen Prostredným Salatínským sedlem (2012 m), na druhé straně hřeben klesá přes nevýrazný vrchol Salatínská kopa (1925 m) do Zadného Salatínského sedla (1907 m), za nímž se zvedá rozeklanými Skriniarkami k vrcholu Spálená. Severovýchodním směrem vybíhá z hory do Roháčské doliny krátká rozsocha Zadného Salatínu (1773 m), která vzájemně odděluje Salatínskou dolinu na severozápadě a dolinu Zadná Spálená na jihovýchodě. Další rozsocha vybíhá na jihozápad přes vrchol Lysec (1830 m) k vrcholu Jalovská hora (1697 m), kde klesá k soutoku Bobrovecké doliny a doliny Parichvost. Tato rozsocha odděluje Hlubokou dolinu a dolinu Podválovec.\n\n\n\n"}
{"id": "965452", "url": "https://cs.wikipedia.org/wiki?curid=965452", "title": "Micimutr", "text": "Micimutr\n\nMicimutr je český pohádkový film režiséra Víta Karase z roku 2011. Scénář napsala Irena Dousková. Film byl v kinech premiérově uveden 17. listopadu 2011. Televizní premiéra se odehrála na stanici ČT1 24. prosince 2011, kdy byl odvysílán jako štědrovečerní pohádka České televize.\n\nPohádka byla natočena na hradě Zvíkov a v Ledči nad Sázavou, v oblasti lomu Velká Amerika a v Praze.\n\n"}
{"id": "965453", "url": "https://cs.wikipedia.org/wiki?curid=965453", "title": "Ovanes Davtjan", "text": "Ovanes Davtjan\n\nOvanes Davtjan (: Հովհաննես Դավթյան (Hovhannes Davtyan)), (* 25. listopadu 1983 v Leninakanu Sovětský svaz) je arménský zápasník – judista.\n\nS judem začínal v 11 letech. Připravuje se pod vedením Karena Simonjana. V arménské seniorské reprezentaci se pohybuje od roku 2006. V roce 2008 se kvalifikoval na olympijské hry v Pekingu, kde vypadl ve druhém kole. V roce 2012 se kvalifikoval na olympijské hry v Londýně. Formu vyladil velmi dobře, od prvního kola však musel čelit náročnému losu. Ve čtvrtfinále podlehl Italu Elio Verdemu na juko za pasivitu. V opravách neuspěl a obsadil 7. místo. V roce 2016 se kvalifikoval na olympijské hry v Riu a vypadl ve druhém kole s Beslanem Mudranovem z Ruska. Celou svojí sportovní kariéru patří k předním evropským superlehkým vahám, v zápasech využívá především své výškové převahy.\n\n\n"}
{"id": "965456", "url": "https://cs.wikipedia.org/wiki?curid=965456", "title": "Seznam fotbalistů hrajících za jediný klub", "text": "Seznam fotbalistů hrajících za jediný klub\n\nToto je abecední seznam profesionálních fotbalistů, kteří celou svoji seniorskou kariéru strávili v jednom klubu. Uvedeni jsou pouze hráči, kteří reprezentovali svoji zemi a jejichž seniorská kariéra trvala alespoň deset let.\n\n"}
{"id": "965461", "url": "https://cs.wikipedia.org/wiki?curid=965461", "title": "Kaple svatého Josefa (Brno)", "text": "Kaple svatého Josefa (Brno)\n\nKaple svatého Josefa stávala v Brně-Jundrově minimálně od 17. století do roku 1958. Nacházela se na křižovatce dnešních ulic Nálepkova (bývalá jundrovská náves) a Lelkova.\n\nJundrov patřil do roku 1323 ke kostelu Panny Marie na Starém Brně. Královna Eliška Rejčka, vdova po českém králi Václavu II., se rozhodla svěřit farní kostel Panny Marie na Starém Brně řádu cisterciaček, vybudovat klášter a zároveň postavit farní kostel v Komíně. Olomoucký biskup Konrád její záměr schválil a v roce 1324 byla sepsána zakládací listina. Pod správu této nové komínské farnosti patřily obce Komín, Jundrov, Žabovřesky a Manice (časem splynuly s Žabovřeskami).\n\nSestry augustiniánky dostaly obec Jundrov od markraběte moravského patrně brzy po roce 1375. Spravovaly zahrady, vinice a mlýn na Svratce. Po nich od roku 1581 dostali obec do správy jezuité. Nejstarší zmínka o původní jundrovské kapličce svatého Josefa pochází z roku 1657, kdy byla jezuity rozšířena. V roce 1813 byla kaple poškozena požárem, pak znovu vystavěna a rozšířena o sakristii. Posvěcena byla roku 1821. Kaple stála na rohu dnešních ulic Nálepkovy a Lelkovy, na okraji současného malého parku. Na vchodové straně stála nízká široká věž a nad ní se tyčil asi dva metry vysoký kříž. Nad dřevěným oltářem byly dvě sochy andělů. Třikrát denně se zvonilo na zvon „Josef“, který vážil 200 kg a byl darován majitelem brněnské slévárny Storkem. Během zvonění se kaple otevírala k modlitbě. Uvnitř byly uloženy ostatky svatého kříže. Mše svatá zde byla sloužena čtyřikrát ročně.\n\nKaple svatého Josefa však shromáždění věřících prostorově nevyhovovala. Po roce 1945 se začalo mluvit o stavbě nového kostela, jenž měl stát v nezastavěných částech blízko dnešní budovy úřadu městské části Brno-Jundrov (konec ulice Gellnerova). K tomu však nakonec nedošlo kvůli nástupu komunistů. Kolem roku 1947 byla pro účely slavení eucharistie přestavěna „Besídka“ jednoty Orla v prostoru orelského cvičiště nedaleko mostu na žabovřeské straně. V této kapli Pána Ježíše v Getsemanech se slavila mše svatá denně do roku 1950, k obnovení bohoslužeb došlo po roce 1989.\nKomunistický režim pod záminkou nevyhovující dopravní situace rozhodl o zboření kaple svatého Josefa na jundrovské návsi. Demolice byla vykonána dne 15. května 1958 přes protesty farního úřadu v Komíně.\n"}
{"id": "965464", "url": "https://cs.wikipedia.org/wiki?curid=965464", "title": "Seznam dílů seriálu Violetta", "text": "Seznam dílů seriálu Violetta\n\nNásledující seznam je seznam epizod seriálu \"Violetta\". Jde o Argentinský seriál z dílny Disney Channel. Název každé epizody obsahuje \"Una Canción\", což znamená v překladu 'Píseň'.\n\nPremiéra na české mutaci Disney Channel proběhla 20. října 2014. Prvních 40 epizod bylo odvysíláno v roce 2014, dalších 40 epizod v první polovině roku 2015.\nTřetí sezóna byla oznámena, přičemž produkce začala v dubnu 2014 a skončila 30. listopadu 2014. Bylo taky oznámeno, že jde o poslední sérii Violetty. Premiéra v Česku proběhla 21. září 2015.\n"}
{"id": "965466", "url": "https://cs.wikipedia.org/wiki?curid=965466", "title": "Lebesgueova věta", "text": "Lebesgueova věta\n\nLebesgueova věta popřípadě Lebesgueova věta o záměně limity a integrálu je matematická věta umožňující záměnu pořadí operací:formula_1 a formula_2.\n\nAť funkce formula_3 a formula_4 jsou měřitelné v formula_5 a formula_6 pro skoro všechna formula_7. Ať existuje \nformula_8 Tak, že formula_9 skoro všude v formula_10. Pak platí: formula_11 je měřitelná na formula_12 a formula_13, což lze zapsat i jako:formula_14.\n\n\n"}
{"id": "965467", "url": "https://cs.wikipedia.org/wiki?curid=965467", "title": "Vendières", "text": "Vendières\n\nVendières je francouzská obec v departementu Aisne v regionu Hauts-de-France. V roce 2015 zde žilo 166 obyvatel.\n\nObec leží u hranic departementu Aisne s departementem Seine-et-Marne, tedy u hranic regionu Hauts-de-France s regionem Île-de-France. Sousední obce jsou: Dhuys et Morin-en-Brie, L'Épine-aux-Bois, Montdauphin (Seine-et-Marne), Verdelot (Seine-et-Marne) a Viels-Maisons.\n\n\"Počet obyvatel\"\n\n"}
{"id": "965468", "url": "https://cs.wikipedia.org/wiki?curid=965468", "title": "Malý Baranec", "text": "Malý Baranec\n\nMalý Baranec ( , 2044 m n. m.) je hora v Západních Tatrách na Slovensku. Nachází se v jihozápadní rozsoše Barance (2184 m) mezi Štrbavým (2144 m) a Mládkami (1945 m). Oba tyto vrcholy jsou od Malého Barance odděleny mělkými a širokými sedly. Severovýchodní svahy hory spadají do Jamnícké doliny. Na této straně se nacházejí dva výrazné žlaby pojmenované \"Maseľňa\" a \"Repa\". Opačné jihozápadní svahy klesají do závěru Trnovské doliny zvaného \"Studeničky\".\n\n\n"}
{"id": "965469", "url": "https://cs.wikipedia.org/wiki?curid=965469", "title": "Seznam ostřihomských arcibiskupů", "text": "Seznam ostřihomských arcibiskupů\n\nArcidiecéze ostřihomská a od roku 1993 Arcidiecéze ostřihomsko-budapešťská měla v čele následující preláty:\n\n"}
{"id": "965472", "url": "https://cs.wikipedia.org/wiki?curid=965472", "title": "Mike Mangini", "text": "Mike Mangini\n\nMike Mangini (* 18. dubna 1963) je americký bubeník. Přestože na bicí začal hrát již v útlém věku, profesionálním hudebníkem se stal až v roce 1987. V roce 1993 se stal členem skupiny Annihilator, se kterou nahrál album \"Set the World on Fire\". Ve skupině znovu působil v letech 2004 až 2005 a 2007; nahrál s ní alba \"All for You\" (2004) a \"Metal\" (2007). V letech 1994 až 1996 hrál s Extreme a později doprovázel kytaristu Stevea Vaie. Od roku 2010 je členem skupiny Dream Theater, se kterou nahrál alba \"A Dramatic Turn of Events\" (2011) a \"Dream Theater\" (2013).\n\n"}
{"id": "965473", "url": "https://cs.wikipedia.org/wiki?curid=965473", "title": "Stříteský", "text": "Stříteský\n\nPříjmení Stříteský nosilo více osobností:\n\n"}
{"id": "965482", "url": "https://cs.wikipedia.org/wiki?curid=965482", "title": "Kopanice (Slovensko)", "text": "Kopanice (Slovensko)\n\nKopanice jsou tradiční region na západě Slovenska mezi Malými Karpaty a Bílými Karpaty na Myjavské pahorkatině severovýchodně od regionu Záhoří. V uherských dobách byl součástí Nitranské župy, dnes se nachází v okrese Myjava s přesahem do okresů Senica a Nové Mesto nad Váhom. \n\nHlavními středisky jsou města Myjava, Stará Turá a Brezová pod Bradlom. V 19. století se jednalo o jedno z ohnisek slovenského národního hnutí, pochází odsud řada významných osobností slovenské politiky a kultury (M. R. Štefánik, D. Jurkovič, Š. Osuský).\n"}
{"id": "965484", "url": "https://cs.wikipedia.org/wiki?curid=965484", "title": "Borovice u Svatavy", "text": "Borovice u Svatavy\n\nJe zároveň uveden na seznamu významných stromů Lesů České republiky.\n\n\n"}
{"id": "965490", "url": "https://cs.wikipedia.org/wiki?curid=965490", "title": "Sofiane Milous", "text": "Sofiane Milous\n\nSofiane Milous [Sofian Milu], (* 1. červenec 1988, Drancy, Francie) je reprezentant Francie v judu. Jeho rodiče pochází z Alžírska.\n\nPo odchodu Dmitri Dražána mezi pololehké váhy v roce 2009, scházel ve francouzském týmu kvalitní zástupce ve váze superlehké. V roce 2010 tak dostal příležitost startovat na velkém podniku, mistrovství Evropy – získal zlatou medaili. V dalších letech však roli jednoho z favoritů nepotvrzoval. Body získával pouze ve světovém poháru a v olympijském roce 2012 jich měl dostatek pro kvalifikaci na olympijské kry.\n\nNa olympijských hrách v Londýně měl na úvod velmi těžkého soupeře Šukvaniho. Tradiční souboj francouzského a gruzínského juda probíhal podle předpokladů. Gruzínec útočil do francouzovi obrany a chybělo pouze lepší dokončení techniky. V polovině zápasu Milous prohrával na juko po Šukvaniho o-goši. V poslední minutě videorozhodčí na protest francouzů zrušil Gruzínci jeden z kontrů na wazari. Zbývalo 20s do konce zápasu, Gruzínec vědom si náskoku přestal bojovat a to se mu stalo osudným. V čase 7s do konce Milous strhnul Šukvaniho na ippon. Ve druhém kole mu nekladl odpor olympijský výletník Tony Lomo z Šalomounových ostrovů. Ve čtvrtfinále se utkal s favoritem na zlato Japoncem Hiraokou. Hiraoka byl v duelu pasivnější než se čekalo a Kanadský sudí ho ve druhé minutě napomenul za pasivitu. V poslední minutě Japonec dostal druhé napomenutí za příliš defenzivní postoj a tím prohrával na juko. Milous sahal po vítězství, jenže ve stejném čase, kdy zvrátil duel s Gruzíncem neuhlídal Japoncovi nohy a bylo vyrovnáno. V prodloužení jakoby nervozita z Japonce spadla a rozhodčí ho zvolili praporky za vítěze (jusei-gači). Milous v opravách nejprve v taktickém duelu porazil Davťana a v boji o bronz vyzval suveréna superlehké váhy Uzbeka Sabirova. Na Sabirova ten den neměl. Byl třikrát napomínán za bránění úchopu a na konci zápasu svítilo u Uzbeka wazari. Obsadil 5. místo.\n\n"}
{"id": "965492", "url": "https://cs.wikipedia.org/wiki?curid=965492", "title": "Vrbovce", "text": "Vrbovce\n\nVrbovce ( ) jsou obec na Slovensku v okrese Myjava. Žije zde  obyvatel. První písemná zmínka o obci pochází z roku 1394.\n\nK obci byla 25. července 1997 přičleněna osada Šance.\n\nŽelezniční nádraží Vrbovce se po rozdělení Československa ocitlo na českém území. Konalo se místní referendum o připojení ke Slovensku.\n\n\n"}
{"id": "965494", "url": "https://cs.wikipedia.org/wiki?curid=965494", "title": "Borovice u Hartenberku", "text": "Borovice u Hartenberku\n\nBorovice u Hartenberku je památný strom, který se nachází na severní straně ostrohu nad Dolinskym potokem, východně od zámku Hartenberg (též Hartenberk) v lese nad pravým břehem řeky Svatavy cca 135 m sz. od železniční zastávky Hřebeny. Borovice lesní (\"Pinus sylvestris\") je nejsilnější památnou borovicí v Čechách, kmen se ve dvoumetrové výšce dělí na dva samostatné vrcholy, které jsou srostlé do výšky 6 m. Strom má měřený obvod 380 cm, výšku 30,5 m (měření 2005). Za památný byl vyhlášen v roce 2005. Je zároveň uveden na seznamu významných stromů Lesů České republiky.\n\n\n"}
{"id": "965495", "url": "https://cs.wikipedia.org/wiki?curid=965495", "title": "Muž z Pentagonu", "text": "Muž z Pentagonu\n\n„Muž z Pentagonu“ (Deep Throat) je druhá epizoda první série amerického sci-fi seriálu Akta X. Premiéru měla na televizní stanici Fox 17. září 1993. Epizodu napsal tvůrce série Chris Carter a režíroval Daniel Sackheim a je zařazena do Mytologie epizod seriálu Akta X.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. Mulder je zastáncem paranormálních jevů, zatímco skeptická Scully se snaží najít racionální vysvětlení případu. V této epizodě pár vyštřuje možné spiknutí v Amerických vzdušných silách. Mulder se setká s tajemným informátorem, který ho varuje, aby se nemíchal do případu. Mulder, který se jím nenechal odradit a postupuje kupředu v pravdě o mimozemském životě než kdy předtím.\n\nV jihozápadním Idaho, v blízkosti Ellensovy letecké základny udělá vojenská policie razii do domu plukovníka Roberta Budahase, který ukradl vojenské vozidlo a zabarikádoval se uvnitř domu. Zjistí, že se Budahas třese ve své koupelně a na těle má vyrážku.\n\nO čtyři měsíce později se agenti FBI Fox Mulder (David Duchovny) a Dana Scullyová (Gillian Andersonová) setkají v baru ve Washingtonu za účelem projednání Budahasova případu. Mulder vysvětluje, že Budahas je zkušební pilot a nikdo ho neviděl od doby, kdy armáda vykonala razii a armáda nebude komentovat jeho zdravotní stav. FBI případ odmítla vyšetřovat. Mulder dále tvrdí, že od 1963 se z této letecké základny pohřešuje dalších 6 osob, kteří podléhají pověstem o experimentálních letadlech. Při použití toalety v baru je Mulder osloven tajemným informátorem jménem „Deep Throat“ (Jerry Hardin), který ho varuje, aby se vzdal případu. Tvrdí, že je Mulder pod dohledem, což se ukáže později pravdou.\n\nMulder a Scullyová cestují do Idaha, aby se setkali se ženou Budahase — Anitou, která tvrdí, že se její manžel již před zmizením choval divně a nepředvídatelně (například si jídlo nasypal krmením pro rybičky). Anita je odkáže na manžela Verla McLennen, rovněž zkušebního pilota, který se chová také neobvykle. Scullyová si dá schůzku ředitelem základny — plukovníkem Kissellem, když jej ale navštíví u svého domu, odmítá mluvit. Následně potkají místního reportéra Paula Mossingera, který je odkáže na restauraci s UFO tematikou, tam diskutují o UFO s majitelem, který se domnívá, že byl svědkem několika okolí.\n\nV noci agenti základnu navštíví a jsou svědky tajemného letadla, které provádí zdánlivě nemožné manévry na noční obloze. Když se objeví černý vrtulník, uvidí utíkajícího Emila a Zoe a vydají se za nimi, poté se všichni skryjí za stín stromu. Mulder pozve Emila a Zoe na jídlo v restauraci ve které agentům říkají o světlech a jak věří, že UFO spouští z nedaleké základny. Mezitím, se Budahas vrátí do svého domova, ale neví, co se stalo. Po odchodu jsou Mulder a Scullyová na silnici zastaveni a konfrontováni s agenty s černými obleky, kteří ničí fotografie, které u sebe mají a nařídí jim opustit město.\n\nRozhořčený Mulder se s pomocí Emila a Zoe vplíží na základnu. Vidí trojúhelníkové plavidlo, které mu létá nad hlavou. Poté je zajat vojáky, kteří mu zmanipulují paměť. Mezitím Scullyová potká Mossingera, zamkne se do jeho auta a prohledáním zjistí, že je vlastně bezpečnostní agent pro základnu. Pod pohrůžkou ho nutí, aby ji přivezl k základně a vymění jej za Muldera. Poté se Mulder a Scullyová vrací do Washingtonu. O několik dní později Mulder narazí na „Deep Throat“ při běhání na místní běžecké dráze. Mulder se ptá: „Oni jsou tady, že?“ „Deep Throat“ odpoví: „Oni tady jsou už strašně dlouho.“\n"}
{"id": "965496", "url": "https://cs.wikipedia.org/wiki?curid=965496", "title": "Cedron", "text": "Cedron\n\nCedron může znamenat:\n\n"}
{"id": "965498", "url": "https://cs.wikipedia.org/wiki?curid=965498", "title": "Stelarátor", "text": "Stelarátor\n\nStelarátor je zařízení pro magnetické udržení horkého plazmatu, vyvinuté Lymanem Spitzerem v roce 1950 pro jadernou fúzi. Později je v dosažených parametrech plazmatu předstihly tokamaky, ale vývoj stelarátorů pokračuje. Největším zařízením současnosti je Wendelstein 7-X v německém Greifswaldu.\n\nNa rozdíl od tokamaků pro stabilitu udržení plazmatu není nutný proud protékající plazmatem, ale uzavřenost drah částic v plazmatu zajišťuje čistě magnetické pole vnějších cívek. Toroidní geometrie komory reaktoru je úmyslně zkroucena pro sjednocení podmínek plazmatu v různých částech průřezu. To zlepšuje stabilitu takového systému, ale velmi to komplikuje tvar magnetických cívek i konstrukci samotného reaktoru.\n"}
{"id": "965502", "url": "https://cs.wikipedia.org/wiki?curid=965502", "title": "Smrk pod Hartenberkem", "text": "Smrk pod Hartenberkem\n\nSmrk pod Hartenberkem je památný strom, který se nachází v lesním porostu na pravém břehu Dolinského potoka na SV úpatí ostrohu pod zámkem Hartenberg (též Hartenberk) cca 130 m severně od železniční zastávky Hřebeny. Smrk ztepilý (\"Picea abies\") má silný, prohnutý kmen, výrazné kořenové náběhy, vysoko nasazenou korunu. Strom má měřený obvod 411 cm, výšku 45 m (měření 2007). \nZa památný byl vyhlášen v roce 2007. Je zároveň uveden na seznamu významných stromů Lesů České republiky.\n\n\n"}
{"id": "965503", "url": "https://cs.wikipedia.org/wiki?curid=965503", "title": "Národní park Cozia", "text": "Národní park Cozia\n\nNárodní park Cozia (rumunsky \" Parcului Național Cozia\") je národní park v Rumunsku, který byl založen v roce 1966 (vyhlášen v roce 2000). Park s rozlohou 160,1 km (Wikipedie uvádí též 171 km) se rozkládá na soutoku řek Olt a Lotru, které ho rozdělují mezi tři pohoří. Východní a nejrozlehlejší část parku se nachází ve stejnojmenném pohoří Cozia, které je od západní části odděleno kaňonem řeky Olt. Západní část parku tvoří část masivu Narațu, který je součástí pohoří Căpățâni a severně od něj (přes řeku Lotru a městečko Brezoi) se nachází třetí část parku v pohoří Lotru. Na takto vymezeném území vzniklo útočiště mnoha vzácných živočichů a rostlin, které jsou zvláštní směsicí teplomilných druhů a glaciálních reliktů jež jsou často endemické.\n\nNárodní park leží v rumunském Valašsku v župě Vâlcea. Západně od národního parku se nachází pohoří Căpățâni s národním parkem Buila-Vânturărița. Severozápadním směrem navazuje na národní park pohoří Lotru a severo-východně od pohoří Cozia navazuje, v rámci jižních Karpat, pohoří Fagaraš. Nejbližšími obcemi pro návštěvu parku a místních hor jsou městečka Brezoi a Călimănești (známá pro své minerální prameny) do kterých se lze dostat např. po rychlostní komunikaci DN7 z Râmnicu Vâlcea.\n\nArcheologické nálezy ukazují, že místní území bylo osídleno již v neolitu a živo zde bylo také během starověku kdy zde Římané otevřeli tzv. \"Oltskou cestu\", což byla jedna z jejich hlavních příjezdových cest do Dácie. O historii místa vypovídá i skutečnost, že na úpatí řeky Olt a pohoří Cozia se nachází pravoslavný klášter Cozia, což je nejstarší byzantská architektonická památka na území Valašska. Uvnitř národního parku jsou ještě další dvě komunity mnichů, a to v klášterech Turnu a Stânisoara.\n\nNárodní park protíná několik turistických tras, kterými ho lze projít. Turisticky nejnavštěvovanější je východní část parku v pohoří Cozia v které se cesty sbíhají k nejvyššímu (a na vyhlídky atraktivnímu) vrcholu Cozia (1668 m). Z geologického hlediska tvoří východní část parku převážně skalnaté rulové svahy s často velmi strmým sklonem (50°-70°). V této části parku je také možnost ubytování v centru hor, které nabízí jediná chata v tomto pohoří - Cabana Cozia (1573 m n. m.).\nZápadní část parku v pohoří Căpățâni (masiv Narațu) je tvořena vápencovými slepenci tvořící hluboké strže a vysoké skály čnící strmě z lesů. Vysoké převýšení, náročný terén a absence chat (útulen) jsou důvodem, že tato část parku není příliš navštěvována.\n\nDíky své vzácné povaze je místní fauna a flóra předmětem vědeckého výzkumu např. místních lišejníků či plazů.\n\n"}
{"id": "965508", "url": "https://cs.wikipedia.org/wiki?curid=965508", "title": "Krátka", "text": "Krátka\n\nKrátka je rozložitý uzlový štít v rozsoše Kriváně. Byla vždy málo navštěvovaná, a to spíše zimními výstupy. Dnes se nachází uprostřed rezervace \"Dolina Suchej vody - Nefcerka\", takže na ni nelze vystupovat ze žádné strany, ani s horským vůdcem. Poskytuje poměrně ohraničený výhled, ale Kriváň je z ní impozantní.\n\nKrátka má tři vrcholy: \"Západný, Prostredný\" (hlavní) a \"Východný\". Od Ostré ji odděluje \"Nefcerské sedlo\", od Kriváně \"Špára\". Na sever spadá do \"Nefcerskej doliny\", na jihozápad do \"Kriváňského kotle\" a na jihovýchod do \"Doliny Suchej vody\". Do \"Kriváňského kotle\" ke Kriváňskému Zelenému plesu vedla turistická značka, která byla zrušena v roce 1980. Na jih z Krátké vybíhá poměrně dlouhý a členitý \"Jamský hrebeň\", ve kterém se od severu nachází: \"Velká Jamská veža\", dvě \"Prostredné Jamské veže, Jamské zuby\", dvě \"Predné Jamské veže\", dvě \"Krátke veže, Krátka vežička, Krátka kopa\", dvě \"Jamské vežičky\" a dvě \"Jamské kopy\". \"Dvě\" značí vždy severní a jižní vrchol.\n\n\nCesty do obtížnosti V + (Prostredná Jamská veža) vedly na věže v Jamskom hrebeni.\n\n\n"}
{"id": "965510", "url": "https://cs.wikipedia.org/wiki?curid=965510", "title": "Chlapec v pruhovaném pyžamu (film)", "text": "Chlapec v pruhovaném pyžamu (film)\n\nChlapec v pruhovaném pyžamu (anglicky \"The Boy in the Striped Pyjamas\", v USA pod názvem \"The Boy in the Striped Pajamas\") je britsko-americké historické filmové drama z roku 2008 režiséra Marka Hermana, které vychází ze stejnojmenné knižní předlohy irského spisovatele Johna Boyne.\n\nÚstředním tématem filmu je holokaust Židů během 2. světové války. Líčí příběh osmiletého chlapce, syna nacistického velitele koncentračního tábora, který se s otcem a rodinou přestěhoval do domu v blízkosti tábora, kde se posléze potají seznámí se stejně starým židovským chlapcem Šmuelem.\n\n\nBerlín. Osmiletý německý chlapec Bruno přiběhne domů a vidí, že probíhá velké stěhování. Otec Ralf, vojenský důstojník, pořádá rozlučkovou oslavu, neboť byl povýšen do hodnosti Obersturmbannführera a čeká na něj místo velitele koncentračního tábora. Na oslavě je poté přítomno mnoho hostů a celá rodina, dvanáctiletá sestra Gretel, matka Elsa, děda Matthias a babička Nathalie. Jediná babička dává najevo nesouhlas s pozicí svého syna (Brunova otce), trpce mu říká, že je to její vina, neboť díky ní si v dětství zamiloval uniformy. Ralf ji upozorní, že na takové nebezpečné řeči může jednou doplatit. Bruno je z představy stěhování rozmrzelý, protože přijde o své kamarády.\n\nV novém domě se mu nelíbí, nemá si pořádně s kým hrát a do zahrady má zakázáno vstoupit. Poprvé se střetává s židovským pomocným personálem v domě a arogancí SS-Obersturmführera Kurta Kotlera vůči Židům. Bruno se domnívá, že koncentrační tábor (na který vidí z okna pokoje) je nějaká farma. Co mu nejde do hlavy, proč všichni nosí pruhovaná pyžama. Jeho zvědavost den ode dne sílí. Otec Brunovi a Gretel zajistí soukromého učitele, který chlapci zakáže číst dobrodružné romány a nutí mu antisemitsky a propagandisticky zaměřený třetí svazek dějepisného díla \"Deutscher Almanach 1921–1937\". Matka Elsa je vůči Židům nedůvěřivá, ale uklidní se poté, co židovský majordomus Pavel (bývalý lékař) ošetří v její nepřítomnosti Bruna, který spadl z houpačky. Pavel si navíc bystře všiml chlapcovi zvídavosti a uhodl, že by si přál být průzkumníkem. Dvanáctiletá Gretel svádí Kotlera, kterému to lichotí. Matka si všimne, že dcera se mění, v pokoji má díky vlivu Kotlera a učitele Liszta vylepené plakáty SS. Hrůznost místa ji dojde v okamžiku, kdy se kouří z komínů spalovacích pecí a Kotler poznamená, že když se pálí Židé, tak to pořádně smrdí. Šokovaná Elsa si uvědomí, s kým žije. Od této chvíle se snaží manželovi odporovat. Bruno se odváží do blízkosti tábora a tajně se zde seznámí se stejně starým židovským chlapcem Šmuelem, kterému nosí jídlo. Společně si přes plot povídají a Brunovi se začíná pomalu rozpadat představa o chovatelské farmě. Díky vztahu se Šmuelem a starým Pavlem zůstává poměrně imunní vůči propagandě, kterou jej zásobuje Liszt. Jednoho dne je při jídle svědkem surového napadení Pavla Kotlerem, když mu rozlije skleničku s vínem. Kotler si na židovském starci vybil zlost, protože mu jeho nadřízený Ralf (otec Bruna) kladl nepříjemné otázky ohledně jeho vlastního otce. Kotler odpověděl, že s ním není v kontaktu, protože otec odešel do Švýcarska (Švýcarsko si zachovávalo neutralitu, kterou neporušilo ani nacistické Německo. Němci, kteří se z nesouhlasu s vládním programem uchýlili mimo hranice byli považováni za zrádce). Bruna zklamalo, že jeho otec Kotlera v bití nezastavil a začíná o něm pochybovat.\n\nPozději Bruno narazí v domě na Šmuela a je rád, že jej vidí. Nabídne mu jídlo. Za chvíli dovnitř vejde Kotler a obviní židovského hocha, že jídlo ukradl. Uhodí na něj a Šmuel řekne po pravdě, že jídlo dostal od Bruna. Nacistický důstojník křikne i na Bruna, který dostane strach a řekne, že to není pravda. Kotler odvádí Bruna pryč a Šmuelovi slíbí, že si to s ním vyřídí později. Bruno se za sebe stydí a několik dní marně čeká u plotu tábora na svého přítele. Ten se tam nakonec objeví a dokáže mu odpustit. Jde vidět, že nebyl ušetřen bití, má silně pohmožděné oko.\n\nPo pohřbu babičky Nathalie, která zemřela během bombardování, otec na popud své manželky souhlasí s tím, aby odjela s dětmi k příbuzným. Mírně jej překvapí, že Bruno chce zůstat, když se mu zde předtím dlouho nelíbilo. Ale zůstává neoblomný. Gretel toto rozhodnutí vítá, předmět jejího zájmu Obersturmführer Kotler byl převelen na frontu a kamarádky zde žádné nemá. Bruno chce odčinit svou zradu vůči Šmuelovi, kterou stále cítí. Nabídne se, že pronikne do tábora a společně se vydají hledat Šmuelova otce, který je nezvěstný. Teprve v táboře vidí Bruno pravou podstatu věci, zesláblé a vyčerpané muže, ponižování a nelidskost ze strany německých strážců. Z jednoho z baráků jsou vyhnáni členy Sonderkommanda do plynové komory. V domě Elsa zjistí, že Bruno už si nehraje na svém místě a zalarmuje Gretel a služebnou Marii. Gretel si všimne vypadlého sandviče a pootevřeného okna do zadní zahrady. Elsa běží uvědomit manžela, který bere s sebou i vojáky se psem. Najdou místo, kudy se Bruno dostal do tábora. Bruno zatím stojí společně s ostatními nahý v plynové komoře, kde jim Sonderkommandos řekli, že je čeká sprcha. Voják SS v plynové masce sype dovnitř Cyklon B a vězni v panice začnou křičet a bušit na ocelové dveře. Ralf přiběhne v momentě, kdy jedovatý kyanovodík už otrávil všechny uvězněné včetně jeho syna Bruna. Matka klesne na kolena a zhroutí se. Film končí záběrem na ocelové dveře ztichlé plynové komory.\n\n"}
{"id": "965518", "url": "https://cs.wikipedia.org/wiki?curid=965518", "title": "Národní kulturní památka Solivar", "text": "Národní kulturní památka Solivar\n\nNárodní kulturní památka Solivar je soubor technických památek, který se nachází v prešovské městské části Solivar.\n\nUnikátní komplex na těžbu soli ze solanky pochází ze 17. století, ačkoli samotná těžba soli v lokalitě začala již v roce 1571. Do souboru památek patří šachta Leopold, rezervoáry na solanku, huť, varna, sklad soli, kovárny a klepačka.\n\nTěžba probíhala v jámě Leopold, nazývané také Císařská, která dosahuje hloubky až 155 metrů. Po téměř století těžby byla nad ní postavena budova gápla, kterým se dopravovala vytěžená sůl na povrch. Po zatopení jámy (šachty) se začala sůl získává ze solanky, která se čerpala v koženém měchu za pomoci koní. Zdejší gápel patřil mezi největší ve střední Evropě.\n\nDřevěné zásobníky na vytěženou solanku byly vybudovány v roce 1815 a umožňovaly uskladnit až 10 560 hektolitrů vzácné suroviny. Nádrže stály na kamenných podstavcích, byly zastřešené a solanka byla do nich dopravována dřevěným potrubím z odkalovací nádrže. Z těchto nádrží putovala solanka předehřívací a pak do odpařovací nádrže, následně do okapových komor a sušárny. Odtud se již krystalická sůl převezla po kolejích do skladu a na expedici.\n\nHlavní solný sklad byl dobudován kolem roku 1825, varny František a Ferdinand z přelomu 18. a 19. století byly zbourány v roce 1931. Původní varna František shořela během požáru v roce 1819, ale mnohem ničivější byl požár 18. května 1986, kdy shořela architektonicky nejzajímavější část památky.\n\nAreál doplňovaly i slané lázně, strojovna, vozovna a jiné stavby, které však již nemají původním vybavením. Na návrší se zachovala klepačka. Léčivé účinky jedinečné klimatu, světla a zvuku poskytuje solná jeskyně, která se využívá k léčbě chorob hrdla a průdušek, průduškového astmatu, zánětlivých stavů nosu a nosních dutin, pylové alergie, alergických změn kůže, neuróz a stavů vyčerpání.\n\n"}
{"id": "965519", "url": "https://cs.wikipedia.org/wiki?curid=965519", "title": "Památník Východoslovenského rolnického povstání", "text": "Památník Východoslovenského rolnického povstání\n\nPomník Východoslovenského rolnického povstání je národní kulturní památka postavená v katastrálním území obce Haniska na vrchu Furča, jižně od krajského města Prešova na východních svazích Šarišské vrchoviny.\n\nPomník byl postavený roku 1938 v rámci oslav 20. výročí trvání Československé republiky na památku Východoslovenského rolnického povstání, které vypuklo v roce 1831.\n\nPomník tvoří monumentální sousoší z pískovce a je dílem akademického sochaře Jozefa Pospíšila a architekta Č. Vořecha. Iniciativu při jeho postavení měli zejména členové Jubilejního výboru mladých Slováků na východním Slovensku. Restaurován byl v roce 1958 a poté ještě v letech 1968 až 1969. Hlavním motivem pomníku je bronzová socha vítězně kráčejícího muže, umístěná na vysokém válcovém pylonu. V podnoží je sousoší sedmi povstalců, kteří symbolicky znázorňují všechny skupiny účastníků povstání.\n\nCelková výška památníku je 20 m. Postavy v sousoší jsou až 3,2 m vysoké. Bronzová socha na pylonu je vysoká 4,2 m. V pravé ruce drží ratolest dlouhou 0,4 m. \n"}
{"id": "965522", "url": "https://cs.wikipedia.org/wiki?curid=965522", "title": "Condé-en-Brie", "text": "Condé-en-Brie\n\nCondé-en-Brie je francouzská obec v departementu Aisne v regionu Hauts-de-France. V roce 2011 zde žilo 659 obyvatel.\n\nBaulne-en-Brie, Celles-lès-Condé, Courboin, Monthurel, Montigny-lès-Condé, Saint-Eugène\n\n\"Počet obyvatel\" \n\n\n"}
{"id": "965527", "url": "https://cs.wikipedia.org/wiki?curid=965527", "title": "Cemjata", "text": "Cemjata\n\nCemjata je městská část města Prešov ležící při silnici Prešov – Sedlice – Margecany. Geograficky se začleňuje do Šarišské vrchoviny. Svým způsobem jde o starou léčebnou a rekreační lokalitu, známou již od druhé polovině 19. století, kdy zde vznikly lázně. Od města je Cemjata vzdálena asi 5 kilometrů. Umístěna je do lesního prostředí, kde je i několik minerálních pramenů. Pro léčebné účely se dodnes používá pramen při altánku. Ve vodě je převaha vápenato-hořčíkových minerálů. \n\nOd vzniku lázní bylo postupně vybudováno několik budov. Velmi známé sanatorium zemské jednoty bylo určeno k léčení nemocných učitelek. Jeho věhlas pokrýval celé Uhersko a měly pověst nejlevnějších lázní. Kopec, na kterém se nachází část Cemjata, se nazývá Zabíjaná. Toto pojmenování dostal díky tomu, že si v 19. století toto místo vybírala šlechta jako místo duelů se střelnými zbraněmi. Zabíjaná je i památka na místo, kde se 8. ledna 1881 uskutečnil historicky zaznamenaný poslední pistolový souboj místních uherských šlechticů. Dokonce je na tom místě i naučná tabule a starý, ale neudržovaný, téměř 130letý kamenný památník. Po druhé světové válce lázně zanikly.\n\nKromě pitných kúr se minerální voda ze zdejších pramenů využívala na léčení krevních potíží, chudokrevnosti, poruch krvetvorby, žaludečních, střevních a ženských chorob. Celkem měly lázně kapacitu 50 pokojů.\n\nNacházejí se zde tyto ulice:\n\nJezdí sem autobusová linka č. 18 městské hromadné dopravy v Prešově.\n\nPo zániku lázní se v této oblasti začaly budovat zahrádky a dnes je zde velká zahrádkářská kolonie. Vlázeňských budovách byl zřízen domov pro seniory, který slouží dodnes. Kromě bohatých lesů se zde nacházejí i pěkné parky a malá jezírka. Příroda přímo láká na turistické procházky a sběr různých lesních plodů. Příznivci sportu mohou v okolí Cemjaty využívat zhruba jedenáct kilometrů dlouhých asfaltových cest vhodných na cykloturistiku, alternativně v zimním období na běžkařské tratě .\n"}
{"id": "965529", "url": "https://cs.wikipedia.org/wiki?curid=965529", "title": "La Celle-sous-Montmirail", "text": "La Celle-sous-Montmirail\n\nLa Celle-sous-Montmirail je bývalá francouzská obec v departementu Aisne v regionu Hauts-de-France. V roce 2015 zde žilo 117 obyvatel.\n\nK 1. lednu 2016 byla sloučena s obcemi Artonges, Fontenelle-en-Brie a Marchais-en-Brie do nově vzniklé obce Dhuys et Morin-en-Brie.\n\"Počet obyvatel\" \n"}
{"id": "965543", "url": "https://cs.wikipedia.org/wiki?curid=965543", "title": "Ľudo Zúbek", "text": "Ľudo Zúbek\n\nĽudo Zúbek (12. července 1907, Malacky – 23. června 1969, Bratislava) byl slovenský prozaik, publicista a překladatel.\n\nNarodil se v rodině zedníka Jana Zúbka a Terezie Zubkové, pocházel z devíti dětí a byl prvorozeným synem, dalšími sourozenci byli: Jozef, Růžena, Matilda, Maria, Ernest, Valéria, Karol a Viktor Zúbkovi. Vzdělání získal na Obchodní akademii v Bratislavě. Po ukončení studia pracoval v bankách jako úředník (Bratislava, Malacky, Skalica, Zohor, Hlohovec, Piešťany), v letech 1932-1946 pracoval ve Slovenském rozhlase, v letech 1946-1947 na pověřenectvu informací. V roce 1947 se stal ředitelem nově vzniklého vydavatelství \"Tatran\" a v letech 1948-1956 byl jeho vedoucím redaktorem. Od roku 1957 se aktivně věnoval literární činnosti a za své dílo byl v roce 1967 oceněn titulem zasloužilý umělec.\n\nPatřil k tvůrcům slovenského historicko biografického románu a zasloužil se o rozvoj slovenské rozhlasové hry pro děti a mládež, ale i dospělé. Psal přednášky, fejetony, reportáže, cestopisná pásma, povídky, rozhlasové hry a romány. Věnoval se také literatuře faktu a překládal z maďarské a české literatury. Upravil také dílo \"Důmyslný rytíř don Quijote de la Mancha\" a část z románu V. Huga \"Bídníci\" pod názvem \"Cosette\".\n\n\n\n\n\n"}
{"id": "965545", "url": "https://cs.wikipedia.org/wiki?curid=965545", "title": "Pavel Doležal", "text": "Pavel Doležal\n\nPavel Doležal (20. ledna 1700 Skalica – 29. listopadu 1778 Vyšná Boca) byl slovenský jazykovědec, pedagog, překladatel a evangelický farář, jehož jazykovědným zájmem byla biblická čeština na Slovensku. Studoval na gymnáziu v Rábu a na univerzitě ve Wittenbergu.\n\nDoležal je autor duchovních písní a slovensko-české gramatiky \"Grammatica Slavico-Bohemica\", v níž popisuje pravopisnou a jazykovou normu biblické češtiny oproti slovakizované češtině, respektive bohemizované slovenštině.\n\n"}
{"id": "965546", "url": "https://cs.wikipedia.org/wiki?curid=965546", "title": "Peter Michal Bohúň", "text": "Peter Michal Bohúň\n\nPeter Michal Bohúň (29. září 1822, Veličná (Velká Ves) – 20. května 1879, Bielsko-Biała, Polsko) byl slovenský malíř.\n\nBohúň se narodil roku 1822 v oravské obci Veličná v rodině evangelického kněze Jana Bohúně a Jany Žofie Ambróziové. Do školy začal chodit v rodné obci. Následně odešel na gymnázium do Gemerské Hôrky, kde se naučil maďarsky. Další etapou jeho studií byl odjezd na evangelické lyceum do Levoče v roce 1836. Z důvodu národnostních protestů bylo lyceum v květnu 1841 uherskou vládou zavřené. Bohúň odešel do Kežmarku, kde studoval právo a vytvořil první malby. Dne 18. listopadu 1843 začal Bohúň studovat v Praze na Akademii výtvarných umění. Jeho učitelem byl německý historický malíř a tehdejší ředitel Akademie Christian Ruben. Po smrti otce v únoru 1844, který financoval jeho studia, byl odkázán na materiální pomoc oravského šlechtice Michala Kubína mladšího. Bohúň patřil do skupiny štúrovců.\nNejčastějším obsahem jeho maleb byly portréty, které jsou vystaveny ve většině slovenských galerií, v Praze a jiných městech Evropy. Také tvořil oltářní obrazy, které jsou roztroušeny v kostelech po celém Slovensku a Polsku. Krajinomalbě se věnoval pouze příležitostně, přičemž vycházel zejména z přírodních motivů oravského regionu. Za vyvrcholení jeho tvorby je považována temperová skica „\"Slovenské lidové shromáždění\"“, s postavami lidí v krojích z celého Slovenska. Jeho pravděpodobně nejznámějším výtvarným uměleckým dílem však je portrét slovenského národního buditele Jana Francisciho jako dobrovolnického kapitána.\n\nV září 1854 přišel Bohúň spolu se svou manželkou Žofií Amálií Klonkayovou, dcerou zemana ze spišské Lučivné, a dvěma dětmi do Liptovského Svatého Mikuláše, kde téměř 11 let vyučoval malbu na dívčí evangelické škole.\n\nNa podzim roku 1865 zadlužený Bohúň opustil Slovensko a společně s rodinou se usadil v haličské obci Lipnik při Białej (nyní část města Bielsko-Biała). Nejdříve bydlel v Kontzerově dvoře, na adrese Lipnik č. 19, později se přestěhoval do domu č. 23. V roce 1876 vycestoval Bohúň do Itálie, kde hledal svého syna Lubora Milana, jenž dezertoval z rakouské armády.\n\nPodle údajů bialského evangelického archivu zemřel Bohúňov roku 1879 na zápal plic. Je pohřben na evangelickém hřbitově v Białej.\n\n"}
{"id": "965547", "url": "https://cs.wikipedia.org/wiki?curid=965547", "title": "Montmirail (Marne)", "text": "Montmirail (Marne)\n\nMontmirail je francouzská obec v departementu Marne v regionu Grand Est. V roce 2015 zde žilo 3 643 obyvatel.\n\nLeží u hranic departementu Marne a departementem Aisne, tedy i u hranic regionu Hauts-de-France s regionem Grand Est.\n\nSousední obce jsou: Bergères-sous-Montmirail, Corrobert, Dhuys et Morin-en-Brie (Aisne), Le Gault-Soigny, Mécringes a Vauchamps.\n\n\"Počet obyvatel\"\n\n"}
{"id": "965548", "url": "https://cs.wikipedia.org/wiki?curid=965548", "title": "Over the Rainbow", "text": "Over the Rainbow\n\n„Over the Rainbow“ (často označována i jako „Somewhere Over the Rainbow“) je jedna z klasických a i oscarových baladických sentimentálních skladeb, jejíž hudbu složil Harold Arlen a původní anglický text napsal Yip Harburg. Původně byla tato píseň napsána k filmu \"Čaroděj ze země Oz\" (\"The Wizard of Oz\") a nazpívala ji 7. října 1938 americká herečka a zpěvačka Judy Garlandová.\n\nVe filmu je část písně hrána během úvodních titulků orchestrem studia MGM. Přibližně o pět minut později Garlandová jako postava Dorothy Galeová zazpívá „Over the Rainbow“ poté, co se neúspěšně pokusí svému strýci a tetě vysvětlit okolnosti incidentu svého pejska Tota se špatnou Miss Gulch. Dorotina teta Ema jí řekne, aby ona sama našla Totovi místo, na kterém se více nedostane do problémů. Dorota rozjímá nad tím, kde by to mohlo být: „dostane se tam loďkou, vlakem, je to daleko, velmi daleko, někde za měsícem, za deštěm ...“ a navazuje na své úvahy zpěvem písně.\n\nPíseň je na prvním místě seznamu skladeb 20. století, který pro studijní účely v roce 2001 v USA zpracovali organizace Recording Industry Association of America, National Endowment for the Arts (\"Národní nadace pro umění\") a Scholastic Corporation. I Americký filmový institut dal píseň „Over the Rainbow“ na první místo seznamu stovky nejlepších filmových písní století („AFI 's 100 Years ... 100 Songs“). Spolu s písní „White Christmas“ se „Over the Rainbow“ stala symbolem pro americké vojáky, kteří bojovali v Evropě během II. světové války. Judy Garlandová s touto písní před vojáky v roce 1943 skutečně vystoupila.\n\nSkladba je notoricky známá a její různé verze se dodnes dostávají na vrcholy hudebních žebříčků na celém světě.\n\nPíseň „Over the Rainbow“ byla z filmu původně vymazána. Podle vyjádření ředitele MGM Louisa B. Mayera a producenta Mervyna Leroye prý „skladba zpomalovala dění filmu“ a „takový song byl vhodný spíše pro nějakou starší muzikálovou herečku, než pro holčičku, které si prozpěvuje na dvoře před stodolou“. Na naléhání asistenta produkce Arthura Freeda a konzultanta zpěvu Rogera Edense píseň do filmu nakonec vrátili.\n\nDruhá reprízová část písně byla z filmu vystřižena. Dorotka ji zpívala při uvěznění v zámku čarodějek, když sledovala, jak se jí čas života krátí během měření v čarodějnických přesýpacích hodinách. Vizuální část písně se nedochovala, zvuková vyšla alespoň na bonusové části soundtracku 2-CD Deluxe, který vydalo vydavatelství Rhino Entertainment.\n\nGarlandová poprvé píseň s aranžemi Murraye Cuttera nahrála pro film ve studiích MGM dne 7. října 1938.\n\nStudiovou nahrávku písně „Over the Rainbow“ vydalo hudební vydavatelství Decca Records v září 1939. V březnu 1940 tatáž verze písně vyšla na albu \"The Wizard of Oz\". Protože tato verze není zvukově zcela identická s filmovou, vyšla i později v 60. letech na singlovém formátu, ale Garlandová ji živě vždy zpívala v původní filmové verzi. Byla jí věrná, protože ji lze chápat i duchovně, jako „poselství odněkud zpoza duhy“.\n\nV roce 1956 studia MGM vydala originální soundtrack z filmu na albu. Jeho vydání bylo časově sladěno s televizní premiérou filmu. Verze měla své vícenásobné reedice, včetně té, kterou jako \"Deluxe Edition\" vydali v roce 1995 Rhino Records.\n\nJiž v období vydání originální nahrávky od Judy Garlandové v amerických hracích automatech (jukeboxech) existovaly různé coververze písně „Over the Rainbow“ od osobností jako byly Bob Crosby či Glenn Miller.\n\nÚvodní verš, který nebyl použit ve filmu, se často používá v divadelních adaptacích díla \"The Wizard of Oz\". Je zahrnut v klavírní partituře písní k filmu. Verš použili ve svých verzích písně „Over the Rainbow“ kromě jiných i Frank Sinatra, Doris Dayová, Tony Bennett, Ella Fitzgeraldová či Sarah Vaughan.\n\n\n\nIsrael Kamakawiwoole vydal v roce 1993 své studiové album \"Facing Future\", na kterém se nachází i směs spojených písní \"Over the Rainbow\" a „What a Wonderful World“ (známý hit od Louise Armstronga). V časopisu Billboard skladba obsadila 12. místo v žebříčku Hot Digital Tracks.\n\nV Spojeném království vyšla skladba jako singl pod názvem „Somewhere Over the Rainbow“. V oficiálních britských žebříčcích startovala v dubnu roku 2007 (deset let po smrti Israela Kamakawiwoolea) na 68. místě. Po několika odchodech a návratech v tomto žebříčku dosáhla v září roku 2008 svůj vrchol na 46. místě.\n\nV Německu se v roce 2010 singl také vrátil do žebříčků. Po pouhých dvou týdnech se z něj prodalo 150 000 nosičů a singl získal tzv. zlatý certifikát.. V říjnu 2010 se song dostal na první příčku německých žebříčků a v únoru 2011 byl za prodej více než 600 000 kopií certifikován jako dvojnásobně platinový. Protože zůstal na vrcholu nepřetržitě 12 týdnů za sebou, stal se singl nejúspěšnějším německým singlem roku 2010. V žebříčku singlů ve Francii pro rok 2011 se singl držel na jeho vrcholu osm týdnů.\n\nVerze písně „Over the Rainbow“ od Israela Kamakawiwoolea byla použita v mnoha televizních reklamách, filmech a pořadech: \"Osudové setkání\", \"Seznamte se , Joe Black\", \"50 krát a stále poprvé\", \"Hadi v letadle\", \"Jižní Pacifik\", \"Odložené případy\", \"Pohotovost\", \"Policajt z Marsu\" a \"Horizon\". V USA byla skladba certifikována jako platinová - za milion placených stažení. Ve Švýcarsku skladba získala také platinovou desku za 30 000 prodaných kopií.\n\nVerze skladby od Israela Kamakawiwo'olea se ve 22. části první série amerického televizního muzikálového seriálu \"Glee\" dočkala coververze, která vyšla na EP s názvem \"\". Toto album se dostal v hudebních žebříčcích na 30. místo ve Spojeném království, na 31. místo v Kanadě a Irsku, 42. byl v Austrálii a 43. v Spojených státech. V roce 2011 nahrál takovou coververzi i Joe McElderry a vydal ji na svém druhém studiovém albu \"Classic\".\n\nV roce 1992 nahrála svou verzi skladby „Over the Rainbow“ i zpěvačka Eva Cassidy. Skladba vyšla na albu duetů s názvem \"The Other Side\", který vydala v témže roce společně s funky zpěvákem Chuckem Brownem.\n\nTato zpěvačka nebyla mimo USA tolik známá. V roce 1996 zemřela na melanom. V roce 1998 na její počest vyšelo výběrové album \"Songbird\". Její verze skladby „Over the Rainbow“ vyšla v roce 2001 znovu jako singl, který se v britském žebříčku umístil na 42. místě.\n\nEvina píseň „Over The Rainbow“ byla vysílána moderátorem Terry Woganem v BBC Radio 2 a v televizní show \"Top of the Pops 2\". V televizi byl vysílán klip, na kterém byly nahrávky amatérskou videokamerou z Blues Alley ve Washingtonu, které vznikly během výroby alba \"The Other Side\". Publicita a okolnosti způsobily, že se kompilační album \"Songbird\" od Evy Cassidy dostalo na první pozici žebříčků Spojeného království a její coververze songu „Over the Rainbow“ byla v roce 1999 vybrána televizí BBC na album \"Songs of the Century\". Z této její písně včetně vydání na akustické kompilaci \"Simply Eva\" z roku 2011, bylo dodnes prodáno více než deset milionů kopií. Do Top-10 se tato coververze dostala i v hudebních žebříčcích v Austrálii, Německu, Švédsku, Norsku a Švýcarsku.\n\nCoververzi skladby \"Over the Rainbow\" vydala během svého onemocnění rakovinou prsu i australská zpěvačka Kylie Minogue. Šlo o koncertní nahrávku z DVD \"Kylie Showgirl\", která byla natočena těsně před diagnostikováním nemoci v Earls Court Exhibition Centre 6. května 2005. Tento singl vyšel na Vánoce 25. prosince 2005 a byl jejím prvním singlem, který vydala pouze jako digitální nahrávku. Jako \"B-strana\" tohoto singlu vyšla komerční americká vánoční písnička \"Santa Baby\".\n\nTéma „Dorotky a \"Čaroděje ze země Oz\"“ neobešla ani muzikálového skladatele Andrew Lloyd Webbera, který od března do května 2010 uspořádal ve spolupráci s televizí BBC castingová televizní soutěž s názvem \"Over the Rainbow\", během níž hledal talenty a „neokoukané tváře“ pro jeho připravovanou adaptaci muzikálu \"The Wizard of Oz\". Tento muzikál měl premiéru v květnu roku 2011.\n\nVítězkou soutěže pro postavu Dorotky se stala Danielle Hopeová. Danielle dne 23. května 2010 vydala elektronickou verzi (ke stažení přes internet) a 31. května 2010 i CD singl písně „Over the Rainbow“. Na „B-straně“ singlu je směs melodií z projektu \"The Wizzard of Ozz\" v interpretaci Sophie Evansové, Danielle Hopeové a Lauren Samuelsové. Singl vyšel ještě před vyhlášením výsledků soutěže a hlavním důvodem pro jeho vydání bylo zajistit příspěvky pro charitativní fond, který založila televize BBC pro léčbu rakoviny prostaty. Tato verze singlu písně se nejvyšší v britských hudebních žebříčcích dostala na 29. pozici.\n"}
{"id": "965551", "url": "https://cs.wikipedia.org/wiki?curid=965551", "title": "Kateřina Habsburská (1420–1493)", "text": "Kateřina Habsburská (1420–1493)\n\nKateřina Habsburská (1420, Vídeňské Nové Město – 11. září 1493, zámek Hohenbaden) byla markraběnka bádenská pocházející z Habsburské dynastie.\n\nByla pátý potomek a druhorozená dcera rakouského arcivévody \"Arnošta Železného\" a jeho druhé ženy, Piastovny Cimburgy Mazovské. Jejím nejstarším bratrem byl římskoněmecký císař Fridrich III..\n\nV roce 1446 byla Kateřina provdána za budoucího bádenského markraběte Karla I. (1453–1475). Během téměř třicetiletého manželství přivedla na svět šest dětí. Zemřela roku 1493, osmnáct let po svém manželovi a byla pohřbena v Baden-Badenském klášterním kostele Panny Marie.\n\n\n"}
{"id": "965553", "url": "https://cs.wikipedia.org/wiki?curid=965553", "title": "Římskokatolická farnost Olešná na Moravě", "text": "Římskokatolická farnost Olešná na Moravě\n\nŘímskokatolická farnost Olešná na Moravě je územní společenství římských katolíků s farním kostelem svaté Maří Magdaleny v děkanátu Žďár nad Sázavou.\n\nZa první písemnou zprávu o Olešné a knězi zde působícím je považován zápis v zemských deskách z roku 1369. Jádro farního kostela je gotické ze 14. století, v roce 1788 byl kostel výrazně přestavěn do dnešní podoby. Fara byla postavena v roce 1786.\n\nFarnost od roku 2009 spravují pallotini. Administrátorem excurrendo zde byl do června 2014 P. ThLic. Józef Wojciech Gruba SAC. Od července 2014 byl zde ustanoven administrátorem excurrendo P. ThLic. Artur Daniel Cierlicki, SAC, který byl zároveň exorcistou v brněnské diecézi. Toho od 1. července 2015 jako administrátor excurrendo vystřídal další polský pallotin P. ThLic. Mariusz Leszko, SAC.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. duben. Adorační den připadá na 19. září. Každoročně se zde koná tříkrálová sbírka, v roce 2015 se při ní vybralo v Křídlech 11 755 korun a v Zubří 19 277 korun.\n\nPravidelně při bohoslužbách vystupuje farní sbor a schola. Farnost pořádá prázdninový tábor pro děti, ples farní charity, je zapojena do projektu adopce na dálku.\n\n"}
{"id": "965566", "url": "https://cs.wikipedia.org/wiki?curid=965566", "title": "Lovci zločinců", "text": "Lovci zločinců\n\nLovci zločinců (v anglickém originále Person of Interest) je americký akční televizní seriál, který byl vysílán na stanici CBS v letech 2011–2016, kdy v pěti řadách vzniklo celkem 103 dílů. Autorem seriálu je producent, scenárista a režisér Jonathan Nolan. Michael Emerson ztvárnil postavu záhadného samotářského miliardáře a programátora Harolda Finche, který si najme bývalého agenta CIA Johna Reese (Jim Caviezel), aby mu pomáhal chránit lidi a vyšetřovat případy na základě jejich spojení s osobami, které mu označí jeho počítačový systém, jenž se postupně vyvine v umělou superinteligenci. Celým seriálem prostupuje téma masového sledování, ovládání lidí a morálky spojené s těmito činy.\n\nJohn Reese býval příslušníkem Zelených baretů a Delta Force a následně také agentem CIA, o kterém se myslelo, že byl v jedné operaci zabit. V roce 2011 však žije jako bezdomovec v New Yorku a snaží se vyhýbat jakékoliv pozornosti. Při potyčce v metru je ale dočasně zadržen policií a detektiv Joss Carterová, rovněž dříve působící v armádě, začne pátrat po jeho minulosti. Krátce na to Reese osloví záhadný, samotářský a extrémně uzavřený miliardář a programátor Harold Finch. Ten po útocích z 11. září 2001 vytvořil pro americkou vládu počítačový systém, který monitoruje veškerou elektronickou komunikaci a kamerové záběry a má za úkol předpovědět možné teroristické aktivity. Vzhledem ke svým zdrojům tento počítač, zvaný Stroj (v originále \"The Machine\"), také predikuje jiné smrtelné zločiny. Ty však nejsou pro národní bezpečnost důležité, a proto jsou každý den z paměti zařízení mazány. Po smrti svého přítele a kolegy se Finch rozhodne utajeně řešit tyto „nepodstatné“ případy a najme Reese, aby na nich pracoval a zabránil možným ztrátám na životech obyčejných lidí. Finch také naprogramoval Stroj tak, aby mu poskytoval totožnost osoby související s možným smrtelným zločinem pouze v podobě čísla sociálního zabezpečení a bez jakýchkoliv dalších podrobností o činu, či zda má být uvedená osoba pachatelem, nebo obětí. Tento způsob má zabránit možnému zneužití Stroje. Finch s Reesem proto nejprve musí porozumět případu a posléze mu zabránit.\n\nOd začátku jim pomáhá další detektiv newyorské policie, Lionel Fusco, zkorumpovaný policista, kterého Reese donutí, aby občas vykonával něco dobrého. Naopak po Reeseovi jde detektiv Carterová, která, aniž by věděla, že je to on, pátrá po záhadném „muži v obleku“, jenž po městě bojuje se zločinci. Finch zařídí Fuscovi převelení na stejnou stanici a ten se tak stane kolegou Carterové, na kterou má dohlížet ohledně Reeseova případu. Nakonec i Carterová se stane Reeseovým spojencem a vyšetřování zastaví. Po celou první řadu však ani Fusco, ani Carterová neví, že ten druhý pracuje s Finchem a Reesem a po celý seriál nic netuší ani o Stroji. Významným protivníkem jejich skupiny je LZ (v originále \"HR\"), což je organizace zkorumpovaných policistů, která původně byla spojencem mocného mafiánského bosse Carla Eliase a posléze ruské mafie.\n\nVe druhé řadě navíc na scénu přichází mocná a záhadná společnost Decima Technologies, která se snaží získat přístup ke Stroji. Občas se objevuje také hackerka, vyděračka a vražedkyně Root, psychopatka posedlá Strojem. V průběhu sezóny zabije LZ přítele Carterové, rovněž detektiva, a ta jim proto slibí pomstu. Reese a Finch potkají Sameen Shawovou, zabijáka z ISA s poruchou osobnosti, která je na útěku, neboť ji její nadřízení zradili. Zvířecí posilou týmu se už na začátku řady stane pes Méďa (v originále \"Bear\").\n\nTřetí řada pokračuje stále podrobnějším vyšetřováním LZ ze strany Carterové. K týmu se přidá Shawová a jako spojenec i Root, jež začne mít o Shawovou romantický zájem a která zároveň Stroji slouží jako jeho „analogové rozhraní“, jež využívá pro vlastní záhadné účely. Velkým protivníkem je skupina Bdělost (v originále \"Vigilance\"), násilná protivládní organizace, která nechce, aby lidi vláda špehovala. Decima Technologies začne pořizovat hardware a chystá vytvořit svoji vlastní umělou inteligenci zvanou Samaritán (v originále \"Samaritan\").\n\nPo spuštění Samaritána je každý člen Finchova týmu v nebezpečí. Nová umělá superinteligence začne ve čtvrté řadě pátrat po Stroji a Finchových lidech, pro svoje účely zfalšuje volby, způsobí krach burzy, začne vytvářet společnosti pro vlastní cíle a zabíjí lidi, které považuje za hrozbu. Finch se s ostatními musí skrývat a zároveň se snaží proti Samaritánovi bojovat.\n\nV souboji dvou umělých superinteligencí pokračuje i pátá řada, během níž jsou Shawová a následně i Finch zajati Samaritánovými lidmi. Umělá inteligence rozšíří smrtelnou nákazu, díky níž donutí lidi při očkování poskytnout svoji DNA, která má být použita při rozhodnutí, komu bude povoleno přežít. Finch je Samaritánem obviněn z vlastizrady a Stroj je téměř zničen. Přesto však zbytku týmu zbývá alespoň naděje, a proto nepřestává bojovat.\n\n\nPilotní díl nového kriminálního thrilleru napsal Jonathan Nolan v září 2010 pod producentskou záštitou J. J. Abramse. O seriál \"Lovci zločinců\" mělo zájem více stanic, tentýž měsíc práva k úvodnímu dílu nakonec získala CBS. V únoru 2011 televize pilot skutečně objednala a o několik dní později byl oznámen jeho režisér David Semel. Následně začal casting, jako první byl do role samotářského miliardáře obsazen Michael Emerson. Začátkem března získali své role Taraji P. Henson, Jim Caviezel i Kevin Chapman. Natáčení pilotu bylo v New Yorku zahájeno ve druhé polovině téhož měsíce. Na počátku dubna se k produkčnímu týmu přidal Greg Plageman, který poté byl showrunnerem celého seriálu. V polovině května si stanice CBS vybrala \"Lovce zločinců\" do svého vysílání v následující televizní sezóně 2011/2012. Natáčení první řady bylo v New Yorku zahájeno na přelomu července a srpna 2011.\n\nV polovině dubna 2012 byla do hostující role obsazena Amy Acker, v lednu 2013 potom Sarah Shahi. Jejich působení v seriálu se od třetí řady stalo pravidelným, neboť jejich postavy byly přeřazeny mezi hlavní. Tato skutečnost byla nejprve v květnu 2013 oznámena u Shahi, následně v červenci téhož roku i u Acker.\n\nČeské znění seriálu \"Lovci zločinců\" bylo vyrobeno mezi lety 2013 a 2017 pro CET 21 společností Barrandov dabing. Vzniklo pod režijním dohledem Vladimíra Žďánského, pouze čtvrtou řadu režírovala Radka Přibyslavská. Překlad je dílem Zdeňka Hofmanna. Mezi druhou a třetí sérií se téměř kompletně změnilo hlasové obsazení hlavních rolí, zůstala pouze Antonie Talacková v roli Root.\n\nJiž krátce po oznámení objednání seriálu v polovině května 2011 zveřejnila stanice CBS své programové schéma na následující sezónu. \"Lovci zločinců\" byli nasazeni čtvrteční 21. hodinu, odkud vytlačili seriálového veterána, \"Kriminálku Las Vegas\", která se přesunula na středeční večery. Koncem června televize ohlásila i datum premiéry úvodního dílu, které stanovila na 22. září 2011. Nový seriál byl v červenci autory a herci propagován na Comic-Conu v San Diegu, kde byla promítnuta také první epizoda.\n\nPilotní díl \"Lovců zločinců\" byl odvysílán 22. září 2011 ve 21 hodin. Předskokana mu dělal dvoudílný úvod páté řady populárního sitcomu \"Teorie velkého třesku\", naopak konkurenci mu na ostatních kanálech tvořil stále oblíbený sitcom \"Kancl\" a lékařské drama \"Chirurgové\", které vstoupilo do osmé sezóny. Úvod nového seriálu sledovalo 13,33 milionu diváků, což byla po \"Teorii velkého třesku\" a \"Mentalistovi\" třetí nejvyšší hodnota sledovanosti toho večera. Diváci měli o seriál zájem i v dalších týdnech, takže sledovanost během celé první řady nikdy neklesla pod 11,5 milionu diváků a naopak se několikrát dokázala vyšplhat nad 15 milionů a nejvýše dosáhla hodnoty 15,67 milionů diváků. Právě díky těmto číslům stanice CBS na konci října oznámila, že objednává dalších devět dílů a tedy celosezónní první řadu, čítající dohromady 22 epizod. Druhá řada byla, společně s dalšími sedmnácti seriály, objednána v polovině března 2012. Televize následně ohlásila premiéru posledního dílu první řady na 17. květen, a krátce poté zveřejnila, že pro konec sezóny přiobjednává ještě jednu epizodu \"Lovců zločinců\" navíc.\n\nDruhá řada seriálu začala na konci září 2012 a první epizoda měla ještě vyšší sledovanost (14,28 milionů), než pilotní díl vysílaný před rokem. Tento trend pokračoval i během celé druhé série, která byla nejsledovanější z celého seriálu. Zatímco v první řadě byla celková průměrná sledovanost 14,34 milionu diváků, během druhé série dosáhla hodnoty 16,07 milionu diváků a \"Lovci zločinců\" byli v USA čtvrtým nejsledovanějším seriálem, z toho třetím mezi dramaty. K objednání třetí řady došlo na konci března 2013.\n\nV polovině května 2013 stanice CBS zveřejnila své podzimní programové schéma, přičemž \"Lovci zločinců\" se nově přesunuli ze čtvrteční 21. hodiny (kde je nahradily sitcomy, nový \"The Crazy Ones\" a přesunutý \"Dva a půl chlapa\") na úterní 22. hodinu. Předskokany mu nově měly dělat jediné dva ještě více sledovanější dramatické seriály, kriminální \"Námořní vyšetřovací služba\" a její spin-off \"Námořní vyšetřovací služba L. A.\" Vysílání třetí řady bylo zahájeno na konci září. Její sledovanost mírně poklesla na průměrnou hodnotu 14,05 milionu diváků, přesto však \"Lovci\" byli pátým nejsledovanějším seriálem, z toho čtvrtým mezi dramaty. Díky těmto výsledkům CBS v březnu 2014 ohlásila další, čtvrtou řadu. Třetí série získala také jeden extra díl navíc.\n\nČtvrtá řada byla ponechána ve stejném časovém slotu, ovšem \"Námořní vyšetřovací službu L. A.\", vysílanou přímo před \"Lovci zločinců\", nahradil jiný spin-off, novinka \"\". Premiéra prvního dílu nové série proběhla koncem září 2014 a oproti předchozí sezóně sledovanost opět poklesla. Čtvrtou řadu v průměru sledovalo 12,22 milionu diváků a v žebříčku se propadla až do druhé desítky mezi seriály. Pátou sérii objednala televize sice později, až v květnu 2015, přesto však společně s ostatními svými seriály. Zároveň však oznámila, že tato série bude mít pouze třináct dílů, což naznačovalo možnost, že by mohla být poslední.\n\nDo programového schématu pro podzim 2015 nebyli \"Lovci zločinců\" zařazeni a jejich místo získal nový seriál \"Všemocný\". V březnu 2016 stanice CBS potvrdila, že pátá řada bude skutečně poslední a že její úvodní díl bude mít premiéru začátkem května toho roku. Seriál byl vysílán v pondělí a úterý od 22 hodin, a to až do konce června. Poslední díl se na obrazovkách objevil 21. června 2016 a sledovalo jej 6,51 milionu diváků. Průměrná sledovanost celé páté řady dosáhla hodnoty 6,14 milionu diváků.\n\nV letech 2011–2016 tak vznikly a byly odvysílány čtyři řady po 22 nebo 23 epizodách a jedna řada s 13 díly, celkem tedy 103 epizod.\n\nV Česku se \"Lovci zločinců\" ve vysílání objevili na začátku roku 2014. Od 6. ledna jej tehdy začala každé pondělí nedlouho po 22. hodině vysílat TV Nova. Od začátku dubna byl seriál kromě pondělí premiérově vysílán i úterý v tentýž čas. Po skončení první řady pokračovali \"Lovci\" ve stejném dvoudenním vysílacím formátu i druhou řadou, která skončila ve druhé polovině července 2014. Třetí série byla do vysílání nasazena v říjnu téhož roku. Formát (pondělí a úterý, po 22. hodině) byl stále stejný a její poslední díly zhlédli diváci začátkem ledna 2015. Po rok a půl dlouhé přestávce začalo v srpnu 2016 premiérové vysílání čtvrté řady, které opět pokračovalo v pondělí a úterý (ovšem mírně posunuté k 23. hodině) a skončilo na přelomu října a listopadu 2016. Závěrečnou pátou řadu uvedla TV Nova premiérově během července 2017, vždy v pondělí až čtvrtek, okolo 23:30.\n\nServer \"Rotten Tomatoes\" shromáždil k první řadě 35 recenzí, z nichž 22 (tedy 63 %) bylo kladných. Průměrné hodnocení dosáhlo hodnoty 6,65 bodu z 10. Další série dosáhly 100 % kladných hodnocení a průměrných známek 8,03 (2. řada, šest recenzí), 7,72 (3. řada, jedenáct recenzí), 8,28 (4. řada, devět recenzí) a 8,25 (5. řada, šest recenzí). Server \"Metacritic\" udělil, na základě výsledku 26 recenzí, první řadě seriálu \"Lovci zločinců\" hodnocení 66 bodů ze 100.\n\nJonathan Nolan uvedl jako svůj vzor pro \"Lovce zločinců\" seriál \"Akta X\", kde jsou řešeny epizodní případy, ale zároveň zde existuje i celkový mytologický rámec prostupující celým dílem. Do jisté míry byly vzorem i seriály \"Policie New York\" a \"Pohotovost\", věnující se mezilidským vztahům. \"Lovci zločinců\" byli ovlivněni i batmanovskými celovečerními filmy Christophera Nolana, Jonathanova bratra, jenž se na nich scenáristicky podílel.\n\nPři hodnocení pilotního dílu bylo použito srovnání s filmem \"Minority Report\". Zároveň, jak bývá u seriálů, do nichž je zapojen J. J. Abrams, zvykem, byla v pilotu autory ukázána řada záhadností, na jejichž prozrazení se mohou diváci těšit v dalších dílech. Podle hodnocení se jedná o příběh ze současnosti, který ukazuje, kam až může technologie zajít, a který zároveň má vypracované akční scény, okouzlující postavy a fascinující zápletku. Průběh dalších řad podle recenzentů ukázal, že kvalita má stoupající tendenci, která vzrostla i díky příchodu Amy Acker a Sarah Shahi. Seriál se věnuje překvapivě mnohovrstevnatým problémům ohledně osobní svobody a postupem času se díky zaměření na dějovou linku se Samaritánem stal z kriminálního seriálu, věnujícího se případům týdne, čistokrevným sci-fi se souvislým dějem. V recenzi serveru io9 byl hodnocen jako jeden z nejlepších a nejchytřejších vědecko-fantastických seriálů. Poslední pátá řada byla podle webu IGN vzrušujícím vyvrcholením celého pořadu s jedním z nejlepších seriálových vyvrcholení všech dob.\n\n"}
{"id": "965576", "url": "https://cs.wikipedia.org/wiki?curid=965576", "title": "Paolino Schiavon", "text": "Paolino Schiavon\n\nMons. Paolino Schiavon (* 1. září 1939 Terranegra, Itálie) je italský duchovní a pomocný biskup diecéze Řím.\n\nNarodil se 1. září 1939 v Terranegře v diecézi Padova. Střední vzdělání získal na \"Seminario Minore\" v Padově. Poté studoval filosofii a teologii na \"Seminario Maggiore\" ve stejném městě. Po ukončení studia na \"Seminario Maggiore\" přijal kněžské svěcení dne 5. července 1964. Na Papežské Gregoriánské univerzitě získal licenciát ze společenských věd. Po vysvěcení působil na mnohých místech diecéze Padova, např. ve farnostech Martise, S. Sofia, Vigodazzere, S. Cuore di Abano. Roku 1974 se odstěhoval do Říma, kde působil jako vikář spolupracovník ve farnosti S. Gregorio Barbarigo, tuto funkci vykonával až do roku 1980. Pracoval také jako profesor náboženství na Istituto delle Suore di Nevers.\n\nDne 18. července 2002 byl jmenován papežem Janem Pavlem II. pomocným biskupem diecéze Řím a titulárním biskupem Trevi. Na biskupa byl vysvěcen 21. září téhož roku z rukou kardinála Camilla Ruiniho, a spolusvětitelů Cesara Nosiglia, Antonia Mattiazza.\n\n"}
{"id": "965584", "url": "https://cs.wikipedia.org/wiki?curid=965584", "title": "Taťjana Ovečkinová", "text": "Taťjana Ovečkinová\n\nTaťjana Ovečkinová ( \"Татьяна Николаевна Овечкина\"; * 19. března 1950 Moskva, Sovětský svaz) je bývalá sovětská basketbalistka, sovětská reprezentantka. Je dvojnásobnou olympijskou vítězkou z let 1976 a 1980. V roce 1975 se stala mistryní světa a v letech 1970–1980 6× mistryní Evropy.\n\nJejím synem je ruský hokejista Alexandr Ovečkin.\n\n"}
{"id": "965588", "url": "https://cs.wikipedia.org/wiki?curid=965588", "title": "Asia Bibiová", "text": "Asia Bibiová\n\nAasiya Noreenová známá jako Asia Bibiová (nepřechýleně \"Noreen\", \"Bibi\"; * kolem 1971) je pákistánská křesťanka, která byla pákistánským soudem za údajné rouhání v roce 2010 odsouzena k trestu smrti oběšením. Nejvyšší soud rozsudek na podzim 2018 zrušil a nařídil její propuštění, ale vláda po masových protestech muslimů rozhodla, že zůstane ve vězení. Osvobozující rozsudek potvrdil pákistánský nejvyšší soud na konci ledna roku 2019. V květnu téhož roku potvrdil její právník, že Asia Bibi už opustila Pákistán a odcestovala do Kanady, kde už předtím našly azyl její děti.\n\nV červnu 2009 se Bibiová zapletla do hádky se skupinou muslimských žen, s nimiž sbírala bobule, poté, co se jedna z žen pohoršila nad tím, že pije ze stejné studně jako ostatní. Následně byla obviněna z urážky islámského proroka Mohameda, což odmítá, zatčena a uvězněna. Údajně tvrdila, že „zatímco Ježíš Kristus trpěl na kříži a zemřel pro lidi, prorok Mohamed nic tak významného neučinil.“ 8. listopadu 2010 byla odsouzena k smrti, pokud by byla popravena, stala by se Noreenová první pákistánskou ženou popravenou podle zákona proti rouhání.\n\nPřípadu byla věnována velká mezinárodní pozornost. Propuštění Bibiové požadovala řada osobností včetně papeže Benedikta XVI. Z českých politiků ji opakovaně vyslovil podporu poslanec Tomáš Zdechovský. Vznikly také petice za její propuštění a jedna z nich dosáhla 400 000 podpisů. Menší podporu jí prokázali její sousedé a islámští duchovní v její zemi – ti vytrvale požadovali její popravu. Ministr pro křesťanské minority Šahbáz Bhattí a paňdžábský guvernér Salmán Tásír byli zavražděni poté, co se Bibiové veřejně zastali a požadovali zrušení zákona proti rouhání. Rodina Bibiové se začala skrývat poté, co její členové obdrželi výhrůžky smrtí.\n\nV říjnu 2014 potvrdil vrchní soud v provincii Pandžáb rozsudek smrti bez určení data vykonání. Dne 22. července 2015, po téměř pěti letech od rozsudku, ji nejvyšší soud trest smrti pozastavil až do konce odvolacího procesu, čímž ji vysvitla naděje. \n\nNa konci října roku 2018 pákistánský Nejvyšší soud rozsudek zrušil a nařídil, aby byla žena propuštěna na svobodu. Jeho rozhodnutí však nebylo vykonáno - vláda se po masových protestech muslimů rozhodla propuštění Asie Bibi odložit a slíbila, že i kdyby byla propuštěna, nebude jí dovoleno opustit zemi (což by pro ni fakticky znamenalo rozsudek smrti). Její právník musel uprchnout ze země. O život bylo usilováno všem třem soudcům Nejvyššího soudu, kteří vynesli osvobozující rozsudek. V reakci na to vznikl listopadu roku 2018 z iniciativy 230 poslanců z různých zemí otevřený dopis pákistánskému premiéru Imranu Khanovi, v němž ho žádali o pomoc křesťance a zajištění bezpečné cesty ze země. Dopis podpořili svým podpisem také čtyři čeští poslanci Evropského parlamentu Pavel Svoboda, Jaromír Štětina, Michaela Šojdrová a Tomáš Zdechovský.\n\nNa konci ledna roku 2019 nicméně pákistánský Nejvyšší soud potvrdil osvobozující rozsudek. V květnu téhož roku oznámil její právník, že Asia Bibi odešla z Pákistánu a odcestovala do Kanady, kde už předtím našly azyl její děti.\n\nKritici trestnosti rouhání tvrdí, že je v Pákistánu zneužívána k vyřizování osobních účtů nebo k útokům na menšiny. Jde o společensky citlivé téma. Politikům a aktivistům, kteří chtějí zákony ohledně rouhání změnit, je vyhrožováno. Dosud nebyl nikdo za rouhání popraven, ale obvinění byli často lynčováni davy a několik rozsudků smrti nižších instancí bylo zrušeno pro nedostatek důkazů.\n"}
{"id": "965589", "url": "https://cs.wikipedia.org/wiki?curid=965589", "title": "Bakinská zátoka", "text": "Bakinská zátoka\n\nBakinská zátoka () je přirozený přístav na jižním pobřeží Apšeronského poloostrova.\n\nZátoka má rozlohu 50 km², pobřeží délku 20 km a průměrná hloubka moře je 4 m. Je ohraničena Mysem sultána na východě, Mysem sicha na jihozápadě a ostrovy Qum, Daš Zira, Böjük Zira na jihu a jihovýchodě. Podél pobřeží se vine Bakinský přímořský bulvár.\n\nOd prvního do sedmého století našeho letopočtu byla Bakinská zátoka suchá a v ní ležící ostrovy byly součástí pevniny. Baku samotné leželo v dost velké vzdálenosti od moře, jak je zřejmé z Ptolemaiovy mapy.\n"}
{"id": "965590", "url": "https://cs.wikipedia.org/wiki?curid=965590", "title": "Abandoned Places: A Time for Heroes", "text": "Abandoned Places: A Time for Heroes\n\nAbandoned Places: A Time for Heroes (přeloženo do češtiny \"Opuštěná místa: čas pro hrdiny\") je RPG počítačová hra (podžánr „dungeon“) z roku 1992 ze série \"Abandoned Places\" maďarské vývojářské firmy ArtGame pro platformy Amiga a DOS. Vydání zařídila firma Electronic Zoo. Hra ve verzi pro Amigu vyšla na 5 disketách. Pokračováním byla RPG hra \"Abandoned Places 2\" z roku 1993. Jde o jeden z prvních dungeonů (společně s hrami \"\" a \"\"), který obsahuje rozlehlé venkovní prostředí.\n\nHra se ovládá myší a klávesnicí. Kombinuje dvojí zobrazení. Pokud se hráč pohyboval ve venkovním prostředí, viděl své postavy na obrazovce ve dvou rozměrech, naopak prozkoumával-li sklepení, kobky a další podzemní či vnitřní prostory, viděl okolí trojrozměrně z pohledu družiny (tzv. First Person Perspective). Interakce s okolím probíhá v reálném herním čase (Real Time).\n\n"}
{"id": "965596", "url": "https://cs.wikipedia.org/wiki?curid=965596", "title": "Protestantský patent (1859)", "text": "Protestantský patent (1859)\n\nProtestantský patent, císařský patent ze dne 1. září 1859 číslo 160/1859 RGBl., byl předpis, který na území Uherska a Vojenské hranice zaváděl jednotné zřízení pro protestanty, čili obě povolené evangelické církve – Evangelickou církev a. v. a Evangelickou církev h. v., demokratizaci církevní správy, formální rovnoprávnost s katolickou církví a omezoval vliv světské moci nad církví.\n\nCelý název v překladu zněl Císařský patent ze dne 1. září 1859 týkající se vnitřní konstituce, školních a vyučovacích záležitostí a státního postavení evangelických církví obou vyznání v království uherském, chorvatském a slavonském, v Srbskem vojvodství s Temešvárským banátem a ve Vojenské hranici (něm. \"Kaiserliches Patent vom 1. September 1859 , betreffend die innere Verfassung, die Schul-und Unterrichtsangelegenheiten und die staatliche Stellung der Evangelischen Kirchen beider Bekenntnisse in den Königreichen Ungarn, Kroatien und Slawonien, in der Woiwodschaft Serbien mit der Temescher Banat und in der Militärgrenze\") \n\nPatent rozštěpil církev v tzv. Patentálních bojích, ve kterých se proti patentu postavili tzv. \"Autonomisté\", kteří v něm viděli nepřípustné zasahování do církevních záležitostí (překážela jim zejména forma císařského nařízení). Většina slovenských evangelíků však patent přivítala (tzv. \"patentalisti\"), výrazně ho podporoval např. i Karol Kuzmány.\n\n"}
{"id": "965599", "url": "https://cs.wikipedia.org/wiki?curid=965599", "title": "Albert Nostitz-Rieneck", "text": "Albert Nostitz-Rieneck\n\nHrabě Albert František z Nostic-Rienecku, (německy \"Albert Franz Graf von Nostitz-Rieneck\", též \"Nostic\", 23. srpna 1807, Trmice – 25. ledna 1871, Praha), byl rakouský a český šlechtic z rodu Nosticů a politik, ve 2. polovině 19. století nejvyšší maršálek Království českého; stoupenec českého státoprávního programu.\n\nNa Karlo-Ferdinandově univerzitě v Praze studoval filozofii a práva. Roku 1828 vstoupil do státních služeb jako pracovník pražského gubernia. Již tehdy byl politicky aktivní. V letech 1842–1861 zasedal na stavovském Českém zemském sněmu, kde po celé toto období zastával i funkci člena zemského výboru.\n\nV předbřeznové éře patřil mezi tzv. stavovskou opozici. Během revolučního roku 1848 se rychle zapojil do vrcholné politiky. Již počátkem března 1848, po zprávách o revolučním pohybu ve Francii a Německu, požádal jménem stavovské opozice o urychlené svolání zemského sněmu a o jeho přiměřené rozšíření o reprezentanty dalších složek populace. 28. května 1848 ho místodržící (guberniální prezident) Leopold Lev z Thun-Hohensteina jmenoval na člena nově ustavené prozatímní vládní rady spolu s dalšími předáky české i českoněmecké šlechtické a měšťanské elity. V letech 1848–1849 podnikl několik misí k císařskému dvoru provizorně sídlícímu v Innsbrucku. Takto například jednal v Innsbrucku 2. června 1848 (byl tam vyslán společně s Františkem Ladislavem Riegrem). Podílel se na dojednávání politických změn a daňových úprav souvisejících se zrušením poddanství.\n\nPoliticky aktivní zůstal i v éře neoabsolutismu. V roce 1853 byl členem poradního výboru pro nový honební zákon a v roce 1854 ve výboru pro zákon na podporu chudiny. V letech 1851 - 1861 byl prezidentem sdružení cukrovarského průmyslu (\"Central-Verein für Rübenzucker-Industrie\") v Rakousko-Uhersku a členem představenstva \"České hypoteční banky\". Byl též prezidentem hudební konzervatoře v Praze.\n\nPo obnovení ústavní vlády se zapojil i do parlamentní politiky. Již v roce 1860 byl jmenován do Rozmnožené Říšské rady, která byla provizorním poradním orgánem na cestě k ústavní reformě. Společně s dalším předákem české šlechty Jindřichem Jaroslavem Clam-Martinicem se v tomto vládním tělesu ještě profilovali jako stavovští reprezentanti, nikoliv představitelé etnicky českého národního a státoprávního hnutí. Česká občanská elita vedená Palackým a Riegrem totiž zatím nedospěla ke koordinaci svých kroků s historickou šlechtou. V zemských volbách roku 1861 se stal poslancem Českého zemského sněmu za nesvěřenecké velkostatky. Zemský sněm ho roku 1861 delegoval i do Říšské rady (tehdy ještě volené nepřímo) za Čechy (kurie velkostatkářská). 8. června 1861 složil slib. Rezignace na mandát byla oznámena dopisem 3. listopadu 1861 poté, co mu nebyla schválena dovolená. K roku 1861 se uvádí jako statkář, tajný rada a nejvyšší maršálek český, bytem v Praze. Hlavní arénou jeho politické kariéry ovšem zůstal zemský sněm. Do sněmu byl za poslance zvolen ještě v zemských volbách v lednu 1867. V krátce poté konaných zemských volbách v březnu 1867 neuspěl, protože v nich mezi šlechtou (ve velkostatkářské kurii triumfovala centralistická, provídeňská skupina. Do sněmu se vrátil po zemských volbách v roce 1870. V období let 1861–1863 a znovu 1866–1867 a 1870–1871 zastával funkci Nejvyššího maršálka Království českého (tedy předsedy zemského sněmu a nejvyššího představitele zemské samosprávy). Jeho první instalace na tento post v roce 1861 ještě neproběhla volbou, ale jmenováním na základě přání panovníka, oznámeného na první schůzi sněmu.\n\nPatřil ke Straně konzervativního velkostatku, která od roku 1861 úzce spolupracovala se staročeskou stranou (Národní strana), podporovala federalistické uspořádání monarchie a české autonomistické požadavky. Během jedné z prvních schůzí Říšské rady v létě roku 1861 podepsal po zostřujících se slovních soubojích mezi federalisty a centralisty interpelaci třiadvaceti českých poslanců, kteří po vládě požadovali objasnění pozice vlády \"vůči útokům, které obsahují těžkou pohanu české koruny a důstojnosti královské\". V roce 1865 přednesl při zahájení dalšího zasedání zemského sněmu jménem české historické šlechty návrh na vypracování děkovného prohlášení císaři, jež obsahovalo \"toužebné přání\", aby se nechal korunovat českým králem.\n\nNaposledy se ještě výrazněji v tuzemské politice projevil v květnu 1870, kdy předsedal schůzce české šlechty a občanských politiků, která měla sjednotit pozice pro blížící se jednání s představiteli nové vlády Alfreda von Potockého, jež jevila zájem o urovnání česko-rakouského napětí.\n\nJeho otec byl důstojník Jan Nepomuk z Nostic-Rienecku (1768–1840). Bratr Heřman z Nostic-Rienecku (1812–1895) byl rakouským generálem. Synovec Albert z Nostic-Rienecku (1843–1929) proslul rovněž jako generál. Roku 1862 se v Praze oženil s Adelheid z Puteani (1823–1904), se kterou měl dceru Marii Antonii Gabrielu (1863–1934).\n\n\n"}
{"id": "965600", "url": "https://cs.wikipedia.org/wiki?curid=965600", "title": "Norwegian Air Shuttle", "text": "Norwegian Air Shuttle\n\nNorwegian Air Shuttle, vystupující též pod značkou Norwegian, je norská nízkonákladová letecká společnost. Sídlí v norském městě Fornebu, největší leteckou základnu má na letišti v Oslu. Své lety operuje z dalších bází v Alicante, Barceloně, Bergenu, Fort Lauderdale, Kodani, Helsinkách, Gran Canarii, Londýně/Gatwick, Madridu, Málaze, New York/JFK, Palma de Mallorca, Římě/Fuimicino, Stavangeru, Stockholmu/Arlanda, Tenerife/Jih a Trondheimu (prosinec 2016).\n\nFirma vlastní a provozuje 3 sesterské letecké společnosti – dálkovou Norwegian Long Haul, irskou Norwegian Air International a britskou Norwegian Air UK.\n\nV prosinci 2016 létal Norwegian z Prahy do následujících skandinávských destinací:\n\nV říjnu 2018 Norwegian Air Shuttle provozoval následující počet letadel s průměrným stářím 5,3 let. Nejsou zde uvedena letadla sesterských společností Norwegian Air International, Norwegian Long Haul, Norwegian Air UK a Norwegian Air Argentina, kterých je i s těmito celkem 161 (říjen 2018).\nHistorická\n\nV minulosti Norwegian Air Shuttle provozoval následující letouny:\n\n"}
{"id": "965601", "url": "https://cs.wikipedia.org/wiki?curid=965601", "title": "Brestovec (okres Myjava)", "text": "Brestovec (okres Myjava)\n\nBrestovec ( ) je obec na Slovensku v okrese Myjava. Obec vznikla v roce 1955 odčleněním od města Myjavy. Žije zde  obyvatel.\n\nObec se nachází v kopcovité krajině mezi Malými Karpaty na jihu a Bílými Karpaty na severu u hranic s Českou republikou, přibližně 4 kilometry severně od okresního města Myjava. Město Nové Mesto nad Váhom se nachází asi 30 kilometrů východně od obce a město Senica asi 20 kilometrů na západ.\n\nV katastru obce byl v roce 1927 vybudován na železniční trati Veselí nad Moravou – Nové Mesto nad Váhom v úseku Myjava – Vrbovce železniční tunel dlouhý 2 422 metrů. Ve své době to byl nejdelší tunel v Československu a o své prvenství přišel v roce 1931.\n"}
{"id": "965603", "url": "https://cs.wikipedia.org/wiki?curid=965603", "title": "TAZ 1500", "text": "TAZ 1500\n\nTAZ 1500 byl malý užitkový automobil,vyráběný Československou automobilkou TAZ.\n\nZačal se vyrábět v roce 1968 pod názvem Škoda 1203 v českém Vrchlabí, v roce 1973 byla část výroby přesunuta do Trnavských automobilových závodů (od roku 1981 celá výroba). Vyráběl se až do roku 1999 a dokonce i po tomto roce produkce tohoto „nesmrtelného automobilu“ celkem neskončila, když ve výrobě (na zakázku) pokračuje malá česká firma \"Ocelot\".\n\nAutomobil byl používán v rozmanitých oblastech. Existovaly verze: sanitka, dodávka, valník a minibus. I v současnosti je na Slovensku poměrně rozšířený, ačkoliv ho postupně nahrazují modernější typy užitkových vozidel.\n\n"}
{"id": "965607", "url": "https://cs.wikipedia.org/wiki?curid=965607", "title": "Kampanila", "text": "Kampanila\n\nKampanila (z italského \"\" a \"campana\" zvon) je zvonice tvaru věže s kruhovým nebo čtvercovým půdorysem, situovaná obvykle v blízkosti podélné strany chrámového půdorysu. Moderní kampanily často obsahují místo zvonů zvonkohry.\n\nNejvyšší volně stojící kampanila na světě je \"Joseph Chamberlain Memorial Clock Tower\" na Birminghamské univerzitě.\nZdroje se ale při uvádění výšky liší, některé uvádějí výšku 110 metrů a jiné 100 metrů.\n"}
{"id": "965611", "url": "https://cs.wikipedia.org/wiki?curid=965611", "title": "Faty Papy", "text": "Faty Papy\n\nFaty Papy (18. září 1990, Bujumbura, Burundi – 25. dubna 2019) byl fotbalový záložník a reprezentant Burundi, který naposledy působil v jihoafrickém klubu Bidvest Wits FC.\n\nS fotbalem začal v burundském klubu AS Inter Star. V lednu 2009 odešel ve svých 18 letech do Turecka do klubu Trabzonpor. Zde se ale neprosadil a tak odešel pro sezonu 2009/10 hostovat do nizozemského klubu MVV Maastricht. V lednu 2011 jej Trabzonspor uvolnil ze smlouvy. Papy se vrátil na africký kontinent, zamířil do rwandského celku Armée Patriotique Rwandaise, kde hrál do léta 2012. Poté přestoupil do jihoafrického mužstva Bidvest Wits FC.\n\n6. června 2008 debutoval v A-mužstvu Burundi v kvalifikačním utkání na Mistrovství světa 2010 proti hostujícímu týmu Seychel, který skončil vítězstvím Burundi 1:0. První gól vstřelil v kvalifikaci na Africký pohár národů 2012 s Rwandou 26. března 2011, jeho tým podlehl soupeři 1:3.\n\nPapy, o kterém bylo známo, že má potíže se srdcem, zemřel 25. dubna 2019 při zápase ve Svazijsku za Malanti Chiefs F.C.\n\n"}
{"id": "965617", "url": "https://cs.wikipedia.org/wiki?curid=965617", "title": "Dávid Fröhlich", "text": "Dávid Fröhlich\n\nDávid Fröhlich (1595 Ľubica – 24. dubna 1648 Levoča) byl slovenský matematik, astronom a geograf.\n\nDávid Fröhlich se narodil v Ľubici u Kežmarku. Ve Frankfurtu nad Odrou začal roku 1617 studovat matematiku, geografii, medicínu a historii. Pak procestoval skoro celou Evropu a od roku 1627 pokračoval ve studiu na univerzitě ve Wittenbergu. Nakonec se po 12 letech vrátil do Kežmarku. Zde působil jako soukromý učitel matematiky a dějepisu. Živil se však vydáváním kalendářů. Zemřel 24. dubna 1648 v Levoči.\n\nFröhlichovy kalendáře vycházely v letech 1623–1650 každoročně v latině a maďarštině, občas i v němčině a slovenštině. Kromě praktických poznatků, jako byly termíny trhů, obsahovaly fundované statě o praktické matematice a astronomii, za což si Fröhlich vysloužil od panovníka Ferdinanda III. titul císařský a královský matematik.\n\nVýznamný je Fröhlichův spis \"Anatomae Revolutionibus mundanae čili Výklad otáčania Zeme\" (Levoča, 1632). V době procesu proti Galileovi jako první v Uhersku obhajoval vědeckými argumenty názor, že se Země otáčí. Představoval si, že kolem osy procházející jejím středem a póly Země rotuje jako ukotvená vrtule. Anticipoval principy zákona všeobecné gravitace a relativity pohybu. Ten vysvětloval metafyzicky – duší kosmu je světový duch, který uvádí vše do pohybu.\n\nV díle \"Medulla geographiae čili Príručka praktického zemepisu\" (Bardejov, 1639) po letech popsal svůj výstup na „nejvyšší vrcholky Tater“ (1615). V době, kdy se většinou prezentovaly spekulace vyčtené z knih, uveřejňuje výsledky vlastních pozorování, tedy se chová jako moderní přírodovědec. Například popsal, jak se při výstupu s výškou mění tlak vzduchu a jeho hustota. Roku 1644 uveřejnil \"Vodidlo pútnika\" (\"Cynosure viatorum\"), což byl encyklopedický průvodce a kulturní lexikon, který měl sloužit nejen jako pomocník při cestách do ciziny, ale také jako zdroj zábavy a poučení.\n\n"}
{"id": "965623", "url": "https://cs.wikipedia.org/wiki?curid=965623", "title": "Římskokatolická farnost Okounov", "text": "Římskokatolická farnost Okounov\n\nŘímskokatolická farnost Okounov (, ) je zaniklé územní společenství římských katolíků v Okounově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost vznikla před rokem 1380. Farní kostel stál už v roce 1363, kdy do něj úhošťanský farář uváděl nového okounovského faráře. Matriky jsou vedeny od roku 1784.\nFarnost existovala do 31. prosince 2012 jako součást kláštereckého farního obvodu. Od 1. ledna 2013 zanikla sloučením do farnosti Klášterec nad Ohří.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "965626", "url": "https://cs.wikipedia.org/wiki?curid=965626", "title": "Zbavme se Constance", "text": "Zbavme se Constance\n\nZbavme se Constance (: ) je mysteriózní román s detektivní zápletkou amerického spisovatele Raye Bradburyho. Jde o třetí závěrečný díl tzv. kalifornské trilogie, kam ještě patří romány \"Smrt je vždycky osamělá\" (1985, \"Death Is a Lonely Business\") a \"Hřbitov šílenců\" (1990, \"A Graveyard for Lunatics\"). Roku 2009 byla trilogie vydána souborně pod názvem \"Where Everything Ends\" (Kde všechno končí).\n\nSoukromý detektiv Elmo Crumley, režisér Fritz Wong a hvězda němého filmu Constance Rattiganová vystupují již v předešlých částech trilogie. Jméno detektiva zvolil Bradbury podle spisovatele drsné školy Jamese Crumleyho. Předlohou pro postavu autoritativního režiséra Fritze Wonga byli dva skuteční Bradburyho přátelé, režisér Fritz Lang a kameraman čínského původu James Wong Howe. Do postavy Constance se promítla Bradburyho platonická láska z mládí k herečce Katharine Hepburnové.\n\nPříběh začíná jedné deštivé, bouřlivé noci v roce 1960 a je opět vyprávěn bezejmenným scenáristou a spisovatelem science fiction jako předcházející dva díly trilogie. V tomto románu má přezdívku Willie. Snaží ve svém bungalovu u moře poblíž Los Angeles dokončit svůj román. Na jeho dveře zaklepe promočená a vyděšená žena a žádá ho o pomoc. Willie v ní poznává Constanci Rattiganovou, postarší, ale stále přitažlivou filmovou hvězdu, která má svou rezidenci poblíž jeho bungalovu. Spisovatelova manželka Maggie, která na něj žárlí, protože se jako scenárista stýká s filmovými herečkami, ten den odjela na návštěvu k příbuzným.\n\nWillie pozve Constanci dál, aby se osušila a ona mu ukazuje zápisník, který našla pohozený před svými dveřmi a který obsahuje abecední seznam lidí, které znala a kteří už většinou nežijí. Zároveň mu ukazuje svůj osobní adresář, kde je její jméno i několik dalších jmen, dosud žijících osob, označeno červeným křížem. Ptá se Willieho, co si myslí o těchto „knihách mrtvých“.\n\nRáno je Constance pryč a obě knihy zanechala v bungalovu. Willie ji hledá v její rezidenci, ale Constance tam není. Často ji vídal, jak plave daleko do moře spolu s lachtany a pak se s přílivovou vlnou vrací zpět na břeh. Hledá ji proto u moře a když se Constance neobjevuje, povolá Willie na pomoc svého přítele, soukromého detektiva.\n\nDetektiv Elmo Crumley a Willie začínají pátrat podle jmen označených křížky v adresáři, který mu Constance zanechala. Pátrání je tak postupně zavádí k lidem, kteří mají s Constancí úzké vazby. Nejdříve k jejímu prvnímu manželovi, bývalému správci kolejové dráhy na útes Mount Lowe, starému pološílenému muži, který žije obklopen obrovskými stohy starých novin, které sbírá už desítky let. Dále k věštkyni Califii, která v minulosti předpověděla Constanci šťastný život po boku tohoto muže. Constance ho ale z nudy brzy po svatbě opustila. Potom navštěvují jejího bratra, dvojče, fanatického kněze a nesmiřitelného odpůrce jakéhokoliv hříchu. Pak je stopy zavedou do Čínského kina, kde je již mnoho let promítačem její starý otec, jehož kabina je vyzdobena fotografiemi málo známých hereček. Z pátrání vyplývá, že krátce před dvojicí mužů, navštívila tyto osoby i Constance a všichni tito lidé náhle umírají, ale bez zavinění cizí osoby.\n\nOtec Constance je ještě před svou smrtí posílá za mužem, bývalým uznávaným imitátorem slavných hollywoodských hereček. Ten jim prozradí, že ho před lety Constance Rattiganová navštívila a on ji, spolu s mistrem rychlých mužských převleků, naučil jak se za krátkou dobu stát jinou ženou, s jiným fyzickým vzhledem, chováním i vystupováním. Také se přiznává, že „knihu mrtvých“ jí ze stařecké zlomyslnosti nechal poslat on. Po této informaci detektiv i Willie pochopí, že Constance Rattiganová, aby se brzy neokoukala, byla všemi těmi herečkami s různými jmény i vzhledem, které se vždy na jednu nebo dvě sezóny objevily na plátně a pak zase zmizely. Z toho vyplývá, že Constance žila v minulosti životem plným milenců, manželů, alkoholu a lží, pomocí nichž získávala stále nové role. Když se oba muži vrátí do Čínského kina, zjistí že fotografie hereček v kabině jejího otce zmizely.\n\nDo dalšího pátrání po Constanci a jejím minulém životě se postupně zapojí další dva Willieho přátelé, slepý černoch Henry a autoritativní režisér Fritz Wong. Hledání je zavádí na bizarní místa v Los Angeles, do stok a podzemních katakomb, v nichž žijí bezdomovci, nebo na kamenný hřbitov. Světlo do případu vnese sdělení Fritze Wonga, který jim řekne, že ho Constance před měsícem navštívila a chtěla, aby jí svěřil hlavní roli v připravovaném filmu podle divadelní hry G.B. Shawa \"Svatá Jana\". Když vyjádřil své pochybnosti, Constance utekla. Všichni si uvědomí, že herečka je rozhodnuta pohřbít svoji minulost, aby se očistila, a pokud tuto životní roli nezíská, skoncovat i sama se sebou. To potvrdí i návštěva hřbitova, kde jim úředník sdělí, že na příští den je připravován pohřeb Constance Rattiganové v jejich rodinné hrobce.\n\nWillie si od režiséra vynutí slib, že pokud Constanci najde a přivede, roli ji dá. Sám se pak v noci vydá do rodinné hrobky, kde skutečně Constanci objeví a slíbí jí, že když se s ním vrátí, vysněnou roli dostane. Constance s ním odchází a druhý den ráno si jde, jako obvykle, zaplavat daleko do moře, zatímco čtyři muži sedí na břehu poblíž její rezidence a čekají. Vtom se vrací Willieho manželka Maggie a ztropí manželovi žárlivou scénu. Zároveň ale přiznává, že ho i po těch letech, co jsou spolu, stále miluje. Konec příběhu je naznačený, ale nejednoznačný. Přílivová vlna se vrací ke břehu, ale z pětice lidí na pláži si někteří přejí, aby se s ní tentokrát Constance nevrátila.\n\nDůležitější, než samotný závěr příběhu, je Bradburyho poselství, že i ten největší hříšník má právo na druhou šanci, stejně jako má právo rozhodnout svobodně a sám o svém osudu. Bradbury používá v díle rychlé (staccato) dialogy, které mohou mít i více významů a vyžadují čtenářovu pozornost i představivost.\n\n"}
{"id": "965628", "url": "https://cs.wikipedia.org/wiki?curid=965628", "title": "Victor Turner", "text": "Victor Turner\n\nVictor Witter Turner (28. května 1920 Glasgow – 18. prosince 1983 Charlottesville, USA) byl britský antropolog skotské národnosti.\n\nNarodil se v Glasgow jako syn Normana a Violet Turnerových. Během druhé světové války sloužil jako nižší důstojník při zneškodňování nevybuchlých bomb. Po válce se díky knihám Margaret Meadové a Alfreda R. Radcliffea-Browna spolu se svou manželkou a pozdější celoživotní spolupracovnicí Edith Turnerovou začal zajímat o antropologii. Získal bakalářský diplom z antropologie na University College London a pak pokračoval v postgraduálním studiu na University of Manchester. V letech 1950–1954 dělal rozsáhlý terénní výzkum asi sedmnáctitisícového kmene Ndembu v severozápadní Rhodézii (v dnešní Zambii). Tomuto kmeni věnoval monografii \"Schism and Continuity in an African Society\" (\"Schisma a kontinuita v jedné africké společnosti\", 1957), kterou obhájil v roce 1955 jako svou doktorandskou práci. V ní se pokusil najít řád ne v sociální struktuře, ale v mocenském konfliktu, který společnost nerozvrací, ale potvrzuje. Klíčový pojem, který měl Turnerovi umožnit konceptualizaci ndembuské sociální organizace, bylo \"sociální drama\", které zahrnuje fáze postupného porušení norem, krize, urovnávání a reintegrace. Analogie života jako divadelní hry byla blízká Turnerově zkušenosti a naturelu. Jeho matka byla herečka, která se doma neustále připravovala na své role. Turner proto dokázal citovat mnoho pasáží ze Shakespeara, Aischyla, Shawa a Ibsena, jehož hry připadaly Turnerovi jako přímé vyjádření ndembuskej reality. Koncept sociálního dramatu uplatnil Victor Turner stejně při analýze islandských ság (\"An Anthropological Approach to the Icelandic Saga; The Icelandic Family Saga as a Genre of Meaning-Assignment\") nebo na průběh mexické revoluce z roku 1810. Od poloviny 60. let se Turner zabýval i problematikou politické antropologie. Společně s Marcelem Schwartzem a Arturem Tudenem uspořádal panel o politické antropologii v roce 1964 v rámci zasedání Americké antropologické asociace a podílel se na vydání sborníku \"Political Anthropology\"(1966). Zemřel 18. prosince 1983.\n\nVictor Turner zdůraznil význam symbolu jako základního prvku v lidské kultuře. V těchto myšlenkách se inspiroval hlavně Edwardem Sapir a Sigmundem Freudem. Symbol specifikuje jako dynamickou entitu vázanou na sociální akci, která ho generuje, a zároveň je spojen se sociálním kontextem, který vymezuje jeho význam. Stává se tak zhuštěním významů s potenciálně silným emočním účinkem. V minulosti dosáhly jednoduché symboly vysokou efektivitu, jejíž možnosti jsou neustále odhalovány v různých civilizačních a historických horizontech (např. křesťanský kříž).\n\n\"Schism and Continuity in an African Society: A Study of Ndembu Village Life\". Manchester 1957.\n\n\"The Forest of Symbols: Aspects of Ndembu Ritual\". Ithaca 1967.\n\n\"The Drums of Affliction: A Study of Religious Processes among the Ndembu of Zambia\". Oxford 1968.\n\n\"The Ritual Process: Structure and Anti-Structure\". Chicago 1969.\n\n\"Dramas, Fields and Metaphors: Symbolic Action in Human Society\". Ithaca 1975.\n\n\"Průběh rituálu\". Brno 2004 (překlad Lucie Kučerová)\n\n"}
{"id": "965631", "url": "https://cs.wikipedia.org/wiki?curid=965631", "title": "Římskokatolická farnost Urbanov", "text": "Římskokatolická farnost Urbanov\n\nŘímskokatolická farnost Urbanov je územní společenství římských katolíků v rámci děkanátu Telč brněnské diecéze s farním kostelem svatého Jana Křtitele.\nKostel byl založen v první polovině třináctého století. Roku 1419 byl kostel přestavěn do gotické podoby, v letech 1618 – 1648 pak do renesanční podoby. Roku 1780 proběhla poslední přestavba kostela v barokně-rokokovém slohu. V té době byla také postavena nová farní budova, dle historických pramenů na místě tvrze. Stará farní budova byla postavena na místě původní fary po požáru v roce 1721. \nAdministrátorem excurrendo je od března 2013 R. D. Mgr. Josef Maincl.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. únor. Adorační den připadá na 1. května.\n\n"}
{"id": "965638", "url": "https://cs.wikipedia.org/wiki?curid=965638", "title": "Amálek", "text": "Amálek\n\nAmálek či Amalech (hebrejsky עֲמָלֵק, \"AMALEK\") je jméno Ezauova vnuka, syna Elífaze a Timny, jenž se podle Bible stal praotcem stejnojmenného kmene Edomitů, který proslul zarputilou nenávistí k Izraeli. Jméno Amálek se vykládá jako „Ten z Hlubiny“ či „Dolák“ .\n\nPodle židovské tradice sahá nenávist Amáleka k Izraeli do doby, kdy praotec izraelského národa Jákob neopětoval lásku Timny. Zhrzená Timna začala Jákoba nenávidět a z trucu se stala konkubínou Jákobova příbuzného Elífaze. Když se z tohoto vztahu narodil syn, svou nenávist odmalička vštěpovala i jemu a později i jeho dětem. Zvlášť zákeřně byli Izraelci napadeni Amálekem v Refídimu, když po vysvobození z egyptského otroctví táhli pod vedením Mojžíše k hoře Sinaj, kde měli obdržet desky Zákona. Po boji Bůh skrze Mojžíše Izraelcům přikázal, aby v budoucnu, až nastane vhodný okamžik, vymazali památku Amálekovu zpod nebes. Po dlouhé době byl provedením tohoto úkolu pověřen izraelský král Saul.\n\nSaul však selhal, když dovolil, aby byl ušetřen život amáleckého krále Agaga. Zákeřná nenávist tak měla pokračování v potomcích Agaga a vyvrcholila zamýšleným pogromem na židovské obyvatelstvo v perské říši za vlády Achašveróše, o němž pojednává kniha Ester a v němž sehrál tragickou roli Agagovec Haman.\n\n"}
{"id": "965642", "url": "https://cs.wikipedia.org/wiki?curid=965642", "title": "Přestavek", "text": "Přestavek\n\nPřestavek je nepatrná část stavby, která neoprávněně zasahuje na malou část cizího pozemku. S ohledem na takový relativně nevýznamný rozsah zásahu do cizího vlastnického práva se problém přestavku podle § 1087 občanského zákoníku neřeší např. jeho spoluvlastnictvím, jako je tomu u rozhrady, ale tak, že část pozemku pod přestavkem připadne za obvyklou cenu do vlastnictví zřizovatele celé stavby. Pokud však přestavek nevznikl v dobré víře (např. úmyslně v rozporu s projektovou dokumentací), může vlastník pozemku požadovat jeho odstranění. To pak platí i tehdy, pokud bude zásah do vlastnického práva větší než nepatrný. \n"}
{"id": "965644", "url": "https://cs.wikipedia.org/wiki?curid=965644", "title": "Gabriel Karlin", "text": "Gabriel Karlin\n\nGabriel Karlin (* 19. prosince 1946) byl poslancem Národní rady Slovenské republiky.\n\nGabriel Karlin byl zvolen poslancem NR SR ve volebním období 2002–2006 za HZDS. V roce 2003 byla strana přejmenována na LS-HZDS. Byl členem Výboru NR SR pro zemědělství.\n\nV roce 2005 měl být tehdejší poslanec přistižen při přebírání úplatku v Banské Bystrici. Úplatek měl pocházet od podnikatele, který měl zájem o dostavbu školy, pracoval však jako policejní agent a měl podstrčit Karlínovi úplatek do kufříku v době, kdy byl poslanec na WC. Spolu s Karlínem byl zadržen i tehdejší ředitel úřadu Banskobystrického kraje Milán Mráz, ale později byli oba osvobozeni.\nOsvobozující rozsudek vynesl krajský soud v dubnu 2010, odůvodnil ho nespolehlivostí důkazů: otisky prstů se nenašly ani na obálce, ani na penězích, a i nahrávky odposlechu mezi podnikatelem a obžalovanými byly neprůkazné.\n"}
{"id": "965649", "url": "https://cs.wikipedia.org/wiki?curid=965649", "title": "Jasenica", "text": "Jasenica\n\nJasenica ( , do roku 1899 \"Jeszenicz\") je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1269.\n\nObec Jasenica leží v regionu Horní Pováží, v Trenčínském kraji, v okrese Považská Bystrica. Nachází se v podhůří Javorníků, v dolní části údolí potoka Papradnianky.\n\nObec sousedí z jihu s městem Považská Bystrica, ze severu s obcí Stupné a ze západu s obcí Udiča.\n\nNacházejí se zde dvě historické památky, které byly zařazeny do souboru národních památek.\n\n\n"}
{"id": "965656", "url": "https://cs.wikipedia.org/wiki?curid=965656", "title": "Schottův misál", "text": "Schottův misál\n\nSchottův misál je liturgická kniha, která kromě originálního znění liturgických textů pro slavení tridentské mše v latině obsahuje také jejich souběžný překlad do němčiny, aby průběh bohoslužby mohli sledovat i laici. Vycházel ve více verzích, například pro dospělé nebo pro děti. Byl nazván podle německého benediktina Anselma Schotta, který jej sestavil, a poprvé vyšel v roce 1884 v nakladatelství Herder ve Freiburgu im Breisgau.\n\n"}
{"id": "965660", "url": "https://cs.wikipedia.org/wiki?curid=965660", "title": "Staré Lublice", "text": "Staré Lublice\n\nStaré Lublice () jsou katastrální území a základní sídelní jednotka obce Kružberk v okrese Opava.\n\nPrvní písemná zmínka o obci pochází z roku 1283. V 15. století byla ves označována jako pustá, nové osídlení se datuje od roku 1585. V roce 1765 tu byla postavena barokní rychta. V letech 1810–1811 zde byl postaven kostel svatého Floriána. Stála zde dvoutřídní škola. Po otevření školy nové, byla v budově staré školy pekárna.\n\nV roce 1952 byl ke Starým Lublicím připojen Kružberk. Tato spojená obec do roku 1962 nesla název Lublice. Od polovininy šedesátých let 20. století se spojená obec vrátila k názvu Kružberk.\n\nV roce 1890 zde žilo v 87 domech 512 německých a čtyři čeští obyvatelé. V roce 1991 zde žilo 171 obyvatel, o deset let později 174.\n\n\"Staré Lublice\" je také název katastrálního území o rozloze 5,66 km².\n\nSídlo se nachází severně od Kružberku na silnici III. třídy č. 44327, okolo níž stojí většina zdejších domů. Starými Lublicemi prochází zeleně značená turistická trasa. Jižní část je v nadmořské výšce 469 metrů, severní konec v 505 metrech nad mořem. Východně od obce stojí vrch Kopanice (520 m n. m.) a ještě dále na východ teče řeka Moravice, západně se rozkládá vodní nádrž Kružberk. Severně roste Moravickomlýnský les. \n\n"}
{"id": "965661", "url": "https://cs.wikipedia.org/wiki?curid=965661", "title": "Dubová (Radkov)", "text": "Dubová (Radkov)\n\nDubová (původně \"Horní Vikštejn\", německy \"Ober-Wigstein\" je základní sídelní jednotka obce Radkov v okrese Opava.\n\nOsada o rozloze 3,39 km². leží na silnici III. třídy 44337 z Podhradí do Radkova. Dubovou prochází modře značená turistická trasa, západně od obce po břehu řeky Moravice se vine zeleně značená trasa. Severní část obce se nachází v nadmořské výšce 502 metrů, jižní cíp je ve výšce 474 metrů.\n\nStával zde poplužní dvůr, který spadal pod hrad Vikštejn. Dvůr byl v roce 1640 obehnán kamennou zdí. První písemná zmínka o osadě pod názvem Horní Vikštejn (německy Ober-Wigstein) pochází z roku 1761. Do roku 1945 nesla název Horní Vikštejn. V letech 1774–1776 na jeho místě nechal postavit Jan Julius Frobel barokní jednopatrový zámek, kde sídlila správa panství. Okolo zámku vznikla malá osada nejprve s pěti domy pro služebnictvo. V roce 1783 panství koupila hrabata z Tenczyna, v roce 1814 hrabata z Arzu, roku 1860 Emanuel Glasner. Od roku 1850 byla osada součástí Radkova. V roce 1884 zámek zakoupil hrabě ruského původu Kamillo Razumovský s manželkou Marií.\n\nPo roce 1938 zámek sloužil krátkodobě jako lazaret pro německé vojáky raněné v druhé světové válce. Po roce 1945 byl zkonfiskován. V roce 1952 došlo k přejmenování na Dubovou. V 50. letech 20. století bylo ze zámku vybudováno zemědělské učiliště, od roku 1954 zde sídlí dětský domov.\n\nV roce 1836 stálo v Dubové 42 domů, roku 1910 pak pouze 26, v roce 1921 dohromady 27 staveb a v roce 1945 31 domů. V roce 1991 zde žilo 101 obyvatel, o deset let později 78.\n\n\n"}
{"id": "965665", "url": "https://cs.wikipedia.org/wiki?curid=965665", "title": "Stanislav Mayer", "text": "Stanislav Mayer\n\nStanislav Mayer (4. května 1841 Horažďovice – únor 1924 Horažďovice) byl rakouský a český politik, na počátku 20. století poslanec Českého zemského sněmu, předtím dlouholetý starosta Horažďovic.\n\nJeho otcem byl horažďovický hostinský a měšťan Matěj Mayer, který byl politicky aktivní na komunální úrovni. Stanislav absolvoval nižší gymnázium v Klatovech. Převzal rodinný hostinec \"Nová hospoda\". Od roku 1867 zasedal v obecním zastupitelstvu a od roku 1870 byl členem městské rady, později i jako náměstek starosty. V období let 1877–1895 zastával úřad starosty Horažďovic. Kromě toho byl od roku 1871 rovněž členem okresního zastupitelstva a setrval v něm po 18 let. Byl také členem obchodní a živnostenské komory v Plzni. Angažoval se v místním spolkovém životě. Společně s bratrem Matějem stál u založení Sboru dobrovolných hasičů (od roku 1878 do roku 1903 předsedou) i Sokola v Horažďovicích. Byl místopředsedou, později pokladníkem a protektorem pěveckého spolku Prácheň. Od roku 1892 zastával funkci předsedy Hospodářského spolku. Od roku 1884 byl členem Národní jednoty pošumavské.\n\nPoliticky byl původně členem mladočeské strany. Když se ale počátkem 20. století zapojil do zemské politiky a ve volbách v roce 1901 byl zvolen do Českého zemského sněmu v kurii venkovských obcí (volební obvod Horažďovice, Sušice), uvádí se již jako kandidát České agrární strany. Mandát obhájil za agrárníky i ve volbách v roce 1908.\n\nOd roku 1891 byl prvním předsedou české sekce zemské zemědělské rady. V období let 1892–1897 zasedal v státní železniční radě.\n\nZemřel v únoru 1924. Pohřben byl na městském hřbitově v Horažďovicích. V souvislosti s oslavami výročí založení sboru dobrovolných hasičů byl v roce 2008 jeho hrob zrekonstruován.\n"}
{"id": "965678", "url": "https://cs.wikipedia.org/wiki?curid=965678", "title": "Eustach Neubert", "text": "Eustach Neubert\n\nEustach Neubert (29. března 1856 Tunochody – 28. května 1907 Praha-Holešovice) byl rakouský a český inženýr a politik, na počátku 20. století poslanec Českého zemského sněmu a náměstek starosty Prahy.\n\nProfesí byl geometr. Vystudoval pražskou techniku. Od konce 80. let 19. století žil v Holešovicích (v té době byly připojeny k Praze). Zde se angažoval ve veřejném životě. Byl členem Občanského klubu. Aktivní byl v komunální politice. Od roku 1891 až do své smrti trvale zasedal v pražském obecním sboru starších. V období let 1892–1893 a znovu 1894–1903 zasedal v městské radě. Kromě toho zastával v letech 1900–1902 post 1. náměstka starosty Prahy a v letech 1902–1903 1. náměstka starosty. Byl členem německé sekce okresní školní rady, předsedou správní rady Prvního pražského měšťanského pivovaru. Coby inženýr se podílel na četných rozhodnutích pražské samosprávy technického rázu.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Praha-Hradčany, Holešovice, Vyšehrad). Uvádí se jako kandidát mladočeské strany.\n\nZemřel v Holešovicích 28. května 1907. Pochován je v rodinné hrobce na starém Ledečském hřbitově.\nEustach byl ženatý za manželku si vzal Julii dceru Karla Linharta z Církvice. Měli spolu dvě dcery a jednoho syna.\n"}
{"id": "965679", "url": "https://cs.wikipedia.org/wiki?curid=965679", "title": "Guerino Di Tora", "text": "Guerino Di Tora\n\nMons. Guerino Di Tora (* 2. srpna 1946 Řím) je italský duchovní a pomocný biskup diecéze Řím.\n\nNarodil se 2. srpna 1946 v Římě. V Papežském římském semináři studoval filosofii a teologii, dále studoval na Papežské lateránské univerzitě a na Papežské salesiánské univerzitě studoval pedagogiku a psychologii. Po ukončení studia byl vysvěcen na kněze dne 14. března 1971 arcibiskupem Ugem Poletti. Působil jako asistent na Papežském římském semináři, farní vikář a farář \"San Policarpo a Cinecittà\", učitel náboženství, asistent kaplana ve věznici Rebibbia e di Regina Coeli a roku 1995 byl Kaplanem Jeho Svatosti. Roku 1997 se stal ředitelem Charity diecéze Řím. Dne 1. června 2009 ho papež Benedikt XVI. jmenoval pomocným biskupem diecéze Řím a titulárním biskupem Zuri. Biskupské svěcení přijal 11. července téhož roku z rukou kardinála Agostina Valliniho a spolusvětiteli byli Luigi Moretti tehdejší titulární arcibiskup Mopty a Enzo Dieci, pomocný biskup Římské diecéze.\n\n"}
{"id": "965682", "url": "https://cs.wikipedia.org/wiki?curid=965682", "title": "Humanistické gymnázium (Bardejov)", "text": "Humanistické gymnázium (Bardejov)\n\nHumanistické gymnázium je původně renesanční budova bývalé městské humanistické školy, uzavírající severní okraj Radničního náměstí v Bardejově.\n\nRozvoj řemesel a zejména obchodu od druhé poloviny 14. století byl dobrou půdou pro vznik školy. První známá škola v Bardejově vznikla ještě před 15. stoletím, ale není známo kde stála a jak vypadala.\n\nKolem roku 1538 byla vybudována při hradebním zdi nedaleko východní části farního Kostela sv. Jiljí, možná na místě původní farní církevní školy, nová budova městské školy. Svědčí o tom nápis erecta ANNO 1538 na čelní fasádě pod krovem, odkrytý při restaurování objektu. Další letopočty na objektu 1612 a 1841 dokumentují přístavby a přestavby objektu. Významné stavební úpravy si vyžádalo poškození objektu při požáru v roce 1878. V následujícím roce proběhla přestavba v duchu klasicistního stavebního slohu. Pravděpodobný vzhled objektu ze 17. století byl rekonstruován při úpravě na hudební školu v letech 1959 - 1960.\n\nPůvodní renesanční charakter stavby byl pozměněn zejména empírovou úpravou vstupu s přístavbou na severní straně, které se zachovaly dodnes. Z původní malířské výzdoby se zachovaly pouze slabě rozeznatelné fragmenty na jihozápadní části objektu. Z období úprav kolem roku 1612 pocházejí některé ornamentální prvky a z konce 18. století obraz Panny Marie na jižním průčelí. Tašková sedlová střecha a vysoký zděný štít pocházejí z poslední úpravy objektu v polovině 20. století.\n\nDvoupodlažní stavba má třikrát zalomený nepravidelný půdorys. Na hladké fasádě průčelí v západní části odkryli nástěnné malby s nečitelnými nápisy, ve středním ústupku se zachovala renesanční římsa s nápisem ANNO DOMINI 1612, pod ním dva erby a půlkruhový ukončený vchod do budovy. Mezi dvěma okny v patře se nachází obraz Panny Marie, rekonstruovaný štít s dvěma okénky, nad nimi sluneční hodiny. Na východní fasádě je přistavěn sloup s římsovými hlavicemi, ve středu čtvercové fasády zrekonstruovaná kordonová římsa s malovaným sgrafitem. Přístavba je ze severní strany fasády řešena jako portikus.\n\nBardejovská městská škola se od 15. století stala střediskem kulturního života v Bardejově a její význam daleko přerostl hranice města. Progresivní vyučovací metody i humanisticky vzdělaní učitelé přilákali v 16. století studenty z celého severovýchodního Uherska. Na divadelní scéně bardejovské školy hrávaly se vedle divadelních her s náboženskou tematikou i hry, ve kterých se řešily světské problémy. I hudební a literární život ve městě se soustřeďoval kolem školy, která dala základní vzdělání mnohým významným osobnostem. V jejich učebnách zaznívaly disputace na aktuální problémy doby, které byly odrazem vyspělého kulturního života renesančního Bardejova.\n\nBardejovská městská škola byla trojtřídní. V první třídě se učilo psaní a čtení i základy katechismu. Ve druhé třídě se vyučovala latinská gramatika a četli se klasičtí latinští dramatici. Ve třetím ročníku se studenti seznamovali s dialektikou a rétorikou a pravděpodobně se učili i klasickou řečtinu. Škola zanikla v roce 1775.\n\nV městském archivu uchovávají listiny, které dokumentují vrchol slávy bardejovské školy zejména v 50. letech 16. století, a to pod vedením rektora, učeného humanisty a vzdělance Leonarda Stöckela.\n\n"}
{"id": "965683", "url": "https://cs.wikipedia.org/wiki?curid=965683", "title": "Kordonová římsa", "text": "Kordonová římsa\n\nKordonová římsa je druhem průběžné římsy, která stěnu nebo budovu neukončuje, ale pouze horizontálně člení. Je to každá průběžná římsa ležící mezi soklem a korunní římsou. Nejčastěji se nachází mezi podlažími, na úrovni stropní konstrukce, tím zpravidla člení fasádu na podlaží (římsa podlažní nebo mezipodlažní). Může to být také průběžná podokenní (parapetní) římsa.\n\n"}
{"id": "965685", "url": "https://cs.wikipedia.org/wiki?curid=965685", "title": "Esch-sur-Alzette", "text": "Esch-sur-Alzette\n\nEsch-sur-Alzette (v lucemburštině \"Esch-Uelzecht\") je druhé největší město Lucemburského velkovévodství. Má 33 286 obyvatel a nachází se 15 km jihozápadně od hlavního města Lucemburku. Leží na řece Alzette (běžně se mu říká jenom Esch, úřední název slouží k odlišení od městečka Esch-sur-Sûre v severním Lucembursku).\n\nPrvní písemná zpráva o Esch-sur-Alzette pochází z roku 1128. Růst obce začal v devatenáctém století, když byla objevena zdejší bohatá ložiska železné rudy. V roce 1911 byla založena ocelářská firma ARBED (Aciéries Réunies de Burbach-Eich-Dudelange). Útlum průmyslu začal v sedmdesátých letech 20. století, poslední továrna byla uzavřena v roce 1997 a většinu obyvatel zaměstnává terciární sektor. V průmyslové čtvrti Belvalu proběhla revitalizace, od té doby se zde nacházejí školská a kulturní zařízení, např. Rockhal, největší koncertní síň v Lucembursku. Ve městě také sídlí \"Musée national de la Résistance\", věnované lucemburskému protinacistickému odboji.\n\nVe městě existují tři fotbalové kluby: CS Fola Esch (založen 1906 jako první klub v zemi, šestinásobný mistr Lucemburska), Jeunesse Esch (nejúspěšnější mužstvo země s 27 tituly) a Union Sportive (U.S.) Esch hrající v současné době Ehrenpromotion (2. liga).\n\n"}
{"id": "965688", "url": "https://cs.wikipedia.org/wiki?curid=965688", "title": "Klíšťákovití", "text": "Klíšťákovití\n\nKlíšťakovití \"také\" Měkká klíšťata (\" Soft ticks\") patří do třídy pavoukovců. Jejich jméno vzniklo díky absenci hřbetního štítku zvaném \"scutum\", který je u klíštěte obecného viditelný pouhým okem. Jedná se o ektoparazity, živící se krví obratlovců, převážně ptáků, ale hostitelem bývá i člověk.\n\nCelé tělo pokrývá měkký kožovitý tělní pokryv zvaný \"intergument\". Na spodní straně plochého těla nalezneme 4 páry článkovaných nohou, zakončených dvěma drápky, sloužícími k lezení a udržení na hostiteli. \"Gnathosoma\", neboli část těla nesoucí u roztočů chelicery a makadla, je zcela z vrchní strany zakryta tělem (\"idiosomou\"). I když se jedná o zástupce z kmene členovců, nemá článkované tělo. Na hřbetní straně tarsu prvního páru končetin se nachází Hallerův orgán, který klíšťákům zastupuje smyslovou funkci v podobě rozpoznávání koncentrace oxidu uhličitého a sledování zachycení zdrojů tepla v okolí.\n\n\n"}
{"id": "965689", "url": "https://cs.wikipedia.org/wiki?curid=965689", "title": "Lajka (film)", "text": "Lajka (film)\n\nLajka je český loutkový film režiséra a scenáristy Aurela Klimta. Jde o fantaskní sci-fi příběh o fence Lajce, která je vystřelena do vesmíru a spolu s dalšími zvířaty s podobným osudem najde nový domov na vzdálené planetě. Film měl premiéru 2. listopadu 2017, jeden den před šedesátým výročím vypuštění a smrti Lajky na oběžné dráze.\n\nNa výrobě filmu se podíleli výtvarníci Martin Velíšek, František Lipták a Aurel Klimt. Autorem písní je Miroslav Wanek (uváděný pod pseudonymem Josef Čermák). Filmovou hudbu složil Marek Doubrava.\n\nFilm vznikal v letech 2006 až 2015 ve Studiu Zvon v Malešově u Kutné Hory. Rozpočet byl 58 milionů korun. Na výrobu filmu bylo použito více animačních technik včetně natáčení ve 3D. Základem byly mechanické loutky s pohyblivými klouby, největší použité loutky byly zvířata planety Qem, které měřily na výšku 55 centimetrů. Aby byl zachován poměr výšky člověka a psa, byly použity loutky lidí vysoké 40 cm, loutky psů byly vysoké lidem po pás. Nejmenší použité loutky byly Lajčina štěnata vysoká nejméně 8 cm.\n\nFilm vznikl na základě hry Aurela Klimta a Miroslava Wanka \"Lajka, Čchin a Gagarin\", kterou vytvořili v roce 2002 jako loutkové představení pro druhý stupeň ZŠ. Hra byla uváděna v Divadle Gong.\n\n\n"}
{"id": "965690", "url": "https://cs.wikipedia.org/wiki?curid=965690", "title": "Městské opevnění (Bardejov)", "text": "Městské opevnění (Bardejov)\n\nMěstské opevnění Bardejova tvoří zachovalý obranný systém sestávající z hradeb a bašt, pocházející z druhé poloviny 14. století. Tato jedinečná historická památka Bardejova představuje nejkompletnější pevnostní systém z opevnění středověkých měst na Slovensku.\n\nUž začátkem 14. století nastal nebývalý rozvoj někdejší královské vesnice, prosperující nejen ze zemědělství, ale i z řemesel a obchodu. K rozmachu významnou měrou přispěly privilegia uherských panovníků, což v konečném důsledku vyústilo v přerod královské obce na svobodné královské město. Privilegium krále Ludvíka I. Velkého z Anjou z roku 1352 povolovalo Bardejovčanům mimo jiné i opevnit město hradbami a baštami. Tímto oprávněním se vytvořil předpoklad pro pozdější ucelený urbanisticko-architektonický vývoj území uvnitř městských hradeb.\n\nOpevňování Bardejova představovalo významnou nákladnou záležitost, která se z tohoto důvodu protáhla na několik století. Postup prací byl současně ovlivňován naléhavostí zabezpečení jednotlivých exponovaných úseků. Jako jedna z nejdůležitějších součástí opevnění byly městské brány. Ty se začaly budovat v průběhu 14. století, ale už v následujícím století prošly podstatnými stavebními úpravami. \n\nV důsledku husitského ohrožení a okupace severních hranic Uherska polskými vojsky začátkem 15. století začala druhá etapa opevňovacích prací. Podle dobových zápisů trvaly od roku 1420 do roku 1441. V této fázi opevňování města byla vybudována hlavní obranná zeď, která zajistila nejen účinnou ochranu města a jeho obyvatel ale i umožňovala obráncům podnikat výpady proti nepřátelům. Účinnost obrany městských hradeb byla zvýšena vyhloubením vodních příkopů, obklopujících téměř celé město. Práce vedl bardejovský měšťan, mistr Mikuláš. Vodní příkop byl rozdělen na několik úseků, z nichž každý měl své pojmenování, např. Horní rybník, Dolní rybník, Velký příkop. Z tohoto období pochází důležitý záznam, podle kterého se v roce 1428 vybudovala značná část opevnění a to i za finančního přispění krále Zikmunda Lucemburského. Upravovaly se i městské brány, které v letech 1421 - 1439 doplnily mosty, většinou dřevěné, pouze most vedoucí k Horní bráně byl kamenný.\n\nV další fázi opevňování byly postaveny bašty, doplňující pevnostní systém na nejvíce ohrožených úsecích. Podle záznamů z roku 1440 se postavili čtyři věže. Vystavěním důmyslně konstruovaných barbakánů byl městský pevnostní systém dobudován. \n\nOpevnění Bardejova tvoří jedinečný komplex zdí, bašt a bran, který se zachoval téměř v původní podobě a z velké části nad terénem. Zaniklé úseky jsou prokazatelně doloženy pod terénem. Téměř v původním profilu se zachovaly i vodní příkopy na východní a jihozápadní straně. Městské brány se nedochovaly; dnes jsou patrné pouze zbytky jejich vnějších zdí. Za unikátní lze považovat počet zachovaných středověkých bašt: devět se zachovalo v téměř původní podobě, dvě byly v pozdějším období zabudovány do novějších objektů.\n\nOpevnění, které se začalo budovat po udělení privilegia v roce 1352 se sestávalo z dvojité obranné zdi zabezpečené baštami a vodními příkopy. Bezpečnost bran byla zesílena barbakány, které tvořily vlastní brána, opevněné předbraní a padací most přes vodní příkop. Vodní příkopy byly v době ohrožení plněny vodou z okolních vodních zdrojů, případně z městského vodovodu.\n\nHlavní obranná zeď, stavěná z lomového pískovce, měla ze strany města dřevěný ochoz, původně otevřený, později překrytý dřevěnou stříškou. Na nejexponovanějších úsecích byly vystavěny na kruhových nebo čtyřhranných půdorysech bašty. Vstup do bašt zajišťovaly ze strany města těžké kované brány. Jejich vzhled odpovídal funkci: některé sloužily pouze pro potřeby lehkooděnců, v dalších, mohutnějších se soustřeďovalo dělostřelectvo. Některé z bašt byly doplněny uměleckou, zejména sgrafitovou výzdobou. Byly dvou až čtyřpodlažní. Podlaží byla zaklenuta klenbou nebo překryta trámovými stropy. Na každém podlaží byly ve zdech střílny podle druhu používaných zbraní. Pozoruhodné bylo pojmenování jednotlivých bašt - nesly jména cechů, které je bránily, pojmenovávány byly podle tvaru, podle místa, na kterém stály, nebo po některých významných obyvatelích města. \n\nV souvislosti s městskými branami, podle dobového dokumentu z roku 1665 (\"Historische Beschreibungen der ungarischen Kriegsemporungen 1392 - 1607\"), zajímavě vyznívá skutečnost, že z obranných důvodů byla otevřena vždy jen jedna brána, a to každý den jiná.\n\nJsou nejpozoruhodnějším pozůstatkem městského opevnění. Mezi opevněními středověkých měst na Slovensku se jich zachoval největší počet a všechny v téměř původním stavu.\n\nJejich výstavba navazovala na ukončení stavebních prací na základních obranných zařízeních. Podle dochovaných zpráv z první poloviny 15. století se v roce 1440 postavili čtyři věže, další následovaly v letech 1441 a 1443 - 1444. Výstavba trvala až do počátku 16. století.\n\nBašta s jehlancovou střechou a vikýři stojí na čtyřhranném půdorysu. Nejjižnější postavená bašta byla funkčně zaměřena na posilování obrany strategické Horní brány. V některých pramenech se označuje jako Prašná bašta, což nasvědčuje, že sloužila jako výrobna a skladiště zbraní a střelného prachu. V padesátých letech 20. století byla adaptována pro účely depozitu Šarišského muzea.\n\nTřípodlažní bašta se zachovalými konzolami na uchycení ochozu obíhajícího kolem zdi stojí v zahradě františkánského kláštera. Ve spodních podlažích jsou zachovány původní gotické klenby.\n\nNejzápadněji položená čtyřpodlažní bašta s jehlancovitou střechou stojí na čočkovitém půdorysu. Má zachovány původní střílny, částečně přestavěné na okna. Po stranách má viditelné stopy po napojení na obrannou zeď. Označuje se také jako Vodní bašta, protože v její blízkosti se nacházelo vodovodní potrubí vedoucí vodu z pramene v katastru Rurná. V souvislosti s pramenem se v městských účetních knihách připomíná městský zaměstnanec \"Röhrmeister\", který měl na starosti městský vodovod.\n\nKromě předsunuté Severní bašty (není nedílnou součástí opevnění) je Renesanční bašta nejseverněji položenou městskou baštou. Své pojmenování dostala podle renesanční výzdoby atiky z roku 1582. Představuje typ otevřené (nezastřešené) bašty.\n\nNazývaná i Královská, za své pojmenování vděčí červenému kvádrování. Mezi střílnami na severovýchodní straně je patrný pozůstatek malby, pocházející z roku 1597.\n\nSoučástí městského opevnění je i Severní (také Archivní) bašta, předsunutá třípodlažní věž na severním okraji města před vodní věží. Svůj druhý název dostala podle zde uložených archivních fondů.\n\nJe postavena přímo ve vodním příkopu. Stojí na půlkruhovém půdorysu, zakončená je obyčejnou střechou. Dnes je v ní depozitum Šarišského muzea.\n\nNa podkovovitém půdorysu postavili tuto nejmohutnější baštu městského opevnění. Stojí na jihovýchodním okraji města. O její důležité strategické a obranné funkci svědčí fakt, že tloušťka zdiva dosahuje až 3,5 metru. Obranu zajišťovaly kanóny umístěné v dělových komorách na prvním a druhém patře. \n\nMalá bašta tvoří jeden stavební celek s Hrubou baštou. Postavili ji na polokruhovitém půdorysu a sloužila jako sklad střeliva.\n\nKromě dodnes zachovaných městských bašt byly součástí obranného systému i další, dnes již neexistující bašty. Většina z nich už neexistuje vůbec, z některých se zachovaly terénní základy (např. nárožní bašta). Některé zanikly ještě kolem poloviny 19. století, jiné musely ustoupit výstavbě ve 20. století.\n\nStředověký Bardejov byl přístupný původně čtyřmi hlavními branami a několika malými brankami pro pěší. Jejich výstavba patřila mezi priority stavebních prací na městském opevnění. Začaly se budovat v průběhu 14. století, v průběhu 15. století byly upravovány (v r. 1421 - 1439 byly doplněny padacími mosty přes vodní příkop).\n\nAni jedna z městských bran se do dnešních dnů nedochovala.\n\nNacházela se na severovýchodě města a její součástí byl barbakán a příkop podkovovitého tvaru. Přes ni se zachoval dvojobloukový kamenný most, který nahradil původní dřevěný zvedací. Bránu přestavěli v letech 1426 - 1427. Bránu, kterou nazývali i Obručnická (\"Reuffertor\") zbourali kolem roku 1821.\n\nZ jihu uzavírala vstup do města Horní brána, kterou v letech 1405 - 1407 přestavěl mistr Matej z Norimberku na tzv. třicítkový hrad. Z obranných důvodů byla brána lomená do pravého úhlu s představeným barbakánem. Do něj se stupovalo přes zvedací dřevěný most, v roce 1770 nahrazen kamenným. Brána byla zrušena v roce 1843.\n\nZ barbakánu Horní brány se zachovala část zdiva a kameny vyztužený vodní příkop. Zbytky zdiva se nacházejí i pod úrovní terénu.\n\nTato brána zajišťovala vstup do města ze západní strany. Nazývala se i Stará nebo Wallova brána (\"Wallentor\") podle nedaleko bydlícího měšťana Šimona Walla. Ze všech bran je nejvíce zdokumentována. Byla to třípatrová, čtyřhranná věž se střílnami a arkýřem. \n\nOd roku 1725 byly na ní umístěny věžní hodiny. Jako \"Hodinová brána\" sloužila do roku 1878, kdy byla po požáru zbourána.\n\nPoslední z hlavních městských bran byl menší průchod v severních hradbách zvaný prostě Branka (\"Törlein\"), postavený mezi farním kostelem a farou.\n\n"}
{"id": "965691", "url": "https://cs.wikipedia.org/wiki?curid=965691", "title": "Archiv für Diplomatik", "text": "Archiv für Diplomatik\n\nArchiv für Diplomatik, Schriftgeschichte, Siegel- und Wappenkunde ( ), zkráceně jen Archiv für Diplomatik, je německý vědecký časopis zaměřený na pomocné vědy historické, který založil německý historik Edmund Ernst Stengel (1879–1968). Časopis je nástupcem periodika \"Archiv für Urkundenforschung\", který v roce 1908 založil rakouský historik Michael Tangl (1861–1921). Od roku 1955 vychází jednou ročně. Zveřejňuje výzkumy ze všech oborů pomocných věd historických od období raného středověku do současnosti, nicméně jeho hlavní náplní je diplomatika a spřízněné obory.\n\n"}
