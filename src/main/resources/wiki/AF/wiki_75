{"id": "916099", "url": "https://cs.wikipedia.org/wiki?curid=916099", "title": "BBC Two", "text": "BBC Two\n\nBBC Two je britská televizní stanice veřejnoprávní BBC. Vysílá od roku 1964. Jako první v Evropě také vysílala v barvě.\n\nV době zahájení vysílání BBC 2 existovaly v Británii dvě stanice, BBCtv a ITV. V roce 1962 bylo rozhodnuto o vybudování třetího televizního programu. Protože na ITV chyběly jakékoli známky publicistiky, kultury a dalších souvisejících žánrů, bylo rozhodnuto, že třetí televizní program připadne BBC.\n\nOficiální zahájení bylo plánováno na 20. dubna 1964 v 19.20, bohužel okolo 18.45 byl velký výpadek Battersea Power Station a tak velká část západního Londýna ztratila signál. Kolem 22.00 byl výpadek ukončen, ale přesto byl zahajovací program odložen a odvysílat o dva dny poté, 21. dubna 1964 v 11.00 dopoledne. První program byl \"Play Schools\", který také v prvních letech vysílání jediný pravidelně vysílaný pořad.\n\n1. července 1967 bylo zahájeno pravidelné vysílání BBC 2 v barvě, díky 625-řádkovému UHF systému vysílání byl také přechod na barevnou technologii PAL snazší než u BBC One a ITV, které vysílaly v 425-řádkovém VHF, simultánní vysílání v tomto formátu pokračovalo do roku 1985.\n\nV prvních letech vysílání byly na \"BBC 2\" často vysílány krátké filmy testující funkčnost barevných televizních přijímačů a techniky, tyto filmy byly vytvářeny externě například společnostmi BP nebo Shell.\n\nBBC Two byl také prvním kanálem, který kompletně přešel na DVB-T.\n\nBBC Two je domovem dokumentů, kulturních pořadů, dramat, magazínů a komedie. Nejsledovanějším pořadem je Top Gear. Na BBC Two byl vysílán například Červený trpaslík. Byl zde vysílán např. vzdělávací blok Open University, ranní a dopolední vysílání pro děti CBBC a CBeebies. V noci se vysílá \"BBC Learning Zone\", blok školního vysílání. Vysílání pro školy bylo také nedílnou součástí dopoledního schématu BBC Two od roku 1983 do roku 2010, kdy bylo do Learning Zone kompletně přesunuto.\n\nOd 26. března 2013 má BBC Two také svůj HD simulcast, BBC Two HD. Ten nahradil BBC HD, který kromě pořadů z BBC Two také přenášel pořady z BBC Three, BBC Four, CBBC a CBeebies. Funguje na stejném principu jako BBC One HD.\n\nBBC Two má také své regionální variace pro Skotsko (BBC Two Scotland), Wales (BBC Two Wales) a Severní Irsko (BBC Two Northern Ireland). Varianty pro Wales a Severní Irsko jsou většinou programově stejné jako národní verze. Skotská verze ale obsahuje, stejně jako BBC One Scotland velké množství vlastních pořadů a také vysílá i pořady ve skotské gaelštině pod názvem BBC Two Alba. BBC Wales také od listopadu 2001 do ledna 2009 vysílal místo digitální verze BBC Two Wales program BBC 2W s jinými znělkami a větším vysílacím časem než klasické digitální verze BBC Two.\n\n"}
{"id": "916104", "url": "https://cs.wikipedia.org/wiki?curid=916104", "title": "Scott Adkins", "text": "Scott Adkins\n\nScott Adkins (* 17. červen 1976, Sutton Coldfield) je anglický herec.\n\nIdolem se pro něj stal Bruce Lee a Jean-Claude van Damme, kvůli kterým se dal na cestu bojových umění. Během pár let se stal špičkovým zápasníkem a díky tomu ho oslovili filmaři. Jeho první hlavní role byla v \"Neporazitelný 2: Poslední zůstává\", na který navazuje o 4 roky pozdější \"Neporazitelný: Vykoupení\".\n\n\n"}
{"id": "916106", "url": "https://cs.wikipedia.org/wiki?curid=916106", "title": "Charles Duchaussois", "text": "Charles Duchaussois\n\nCharles Duchaussois (27. ledna 1940 – 27. února 1991) byl francouzský spisovatel. Jeho autobiografický román \"Flash ou le Grand Voyage\" měl veliký úspěch.\n\nNarodil se 27. ledna 1940 a ve věku čtyř měsíců a osmi dnů byl jednoho rána při bombardování zasažen šrapnelem do oka. Od té doby byl na toto oko slepý, což často zmiňoval ve svém románu.\n\nKdyž mu bylo okolo dvaceti let, měl už dost Paříže a jejího okolí a rozhodl se odejít na jih Francie. Po sérii drobných krádeží, podvodů a několika pobytech ve vězení odjel za přítelem do Libanonu. Zde začíná kniha \"Flash ou le Grand Voyage\".\n\nV roce 1969 – v nejbouřlivějším období hnutí hippies – cestoval Duchaussois z Marseille do Bejrútu, z Istanbulu do Bagdádu, trávil dlouhá období v Indii, pohyboval se autem, lodí i pěšky a postupně se blížil k městu Káthmándú, oblíbeného místa hippies a uživatelů drog. Svou cestu začal víceméně náhodou v Libanonu obchodováním se zbraněmi a hašišem. Cílem bylo Káthmándú. Jeho cesta se rozvíjela jak geograficky, tak co se týče objevování drog, neboť právě o tom Duchaussois vypráví ve své knize. Jeho závislost dojde až tak daleko, že se čtenáři dostane opravdu objektivního pohledu na dobrodružství zrovna tak plné zajímavých činů, jako hořkých selhání. 10. ledna 1970, po půlročním postupném a téměř úplném pádu do pekel, se ze zdravotních důvodů vrátil do vlasti. Na úplném konci své cesty neměl daleko k šílenství a několikrát až na poslední chvíli unikl smrti. Po svém návratu, v prosinci roku 1970, poslal svůj příběh na osmnácti magnetofonových páskách nakladatelství Fayard. Je to příběh, který mnohdy osciluje na pomezí mezi realitou a šílenstvím a je plný bláznivých činů, excesů a úmrtí. Tento barvitý román nám nabízí také blízký a mnohdy znepokojivý pohled na hnutí hippies šedesátých let a zároveň boří několik zažitých představ.\n\nPo knize \"Flash\", až do konce listopadu 1970 – období zmíněné v doslovu knihy – neúspěšně bojoval s drogovou závislostí za pomoci Jocelyne, Francouzky, která se k němu připojila v Káthmándú. Charlesovi a Jocelyne se z tohoto stylu života nepodařilo uniknout a dále užívali drogy, tu a tam prováděli drobné práce, vykrádali pařížské lékárny a zažívali záchvaty choromyslnosti a období detoxikace. V roce 1971 se usadili v La Chaux-de-Fonds ve Švýcarsku. 3. listopadu 1971 se jim narodil syn Krishna-Romain, pojmenovaný po Charlesově sluhovi z Káthmándú a po jeho příteli, který se usadil v Kuvajtu. Na počátku roku 1972 se rozešli, neboť Charles chtěl znovu cestovat (po Jižní Americe), zatímco Jocelyne se chtěla usadit a vychovávat syna.\nCharles se vrátil do Paříže. V roce 1974 se podruhé oženil – s Christiane – a narodilo se mu druhé dítě. O tři roky později se manželé rozešli. Na konci roku 1978 došlo ke tragédii a Charles šel do vězení za vraždu Christianina bratra. Roku 1983 se s Christiane rozvedl a potkal Fernandu, se kterou se ještě týž rok oženil (již potřetí) nedaleko Paříže. V roce 1986 se rozvedli.\n\nCharles Duchaussois zemřel 27. února 1991 v nemocnici Saint-Michel de Paris na rakovinu plic. Pan S., ředitel pohřebního ústavu, ho poznal a dovolil, aby byl pohřben na Valentonském hřbitově. Odpočívá tam v opuštěném hrobě po boku dvou bratrů.\n"}
{"id": "916108", "url": "https://cs.wikipedia.org/wiki?curid=916108", "title": "Årø", "text": "Årø\n\nÅrø může být:\n"}
{"id": "916110", "url": "https://cs.wikipedia.org/wiki?curid=916110", "title": "Årø (ostrov)", "text": "Årø (ostrov)\n\nÅrø (také Aarø, ) je dánský ostrov v Malém Beltu v Baltském moři. Má délku zhruba čtyři kilometry, šířku až tři kilometry, plochu necelých šest kilometrů čtverečních a v roce 2013 měl 157 obyvatel. Leží východně od Haderslevu a od dánské pevniny a na ní ležící nejbližší vesnice Årøsund je oddělený zhruba 750 metrů širokým průlivem.\n\nDříve byl ostrov součástí Šlesvicka.\n\n"}
{"id": "916115", "url": "https://cs.wikipedia.org/wiki?curid=916115", "title": "Kata-guruma", "text": "Kata-guruma\n\nKata-guruma (肩車, v překladu: \"otočka přes rameno\") je judistická technika spadající do kategorie technik paží (te-waza). Technika je známa pro své nenapodobitelné provedení a byla svého času velmi populární mezi judisty. Především pro své minimální nároky na uči-komi. Zvládl jí prakticky každý fyzicky dobře připravený zápasník.\n\nZakladatel Kodokanu Judo mistr Džigoró Kanó byl znám svojí křehkou konstitucí těla. Vážil něco kolem 50kg (polomuší váha). V jeho třídě byl šikovný žák jménem Kenkiči Fukušima (věkem dospělý muž), který vážil přes 80kg (střední váha). Kano si s ním při randori nevěděl rady a moc si přál ho porazit. Studiem jiných bojových stylů od suma po box vytvořil novou techniku, kterou při zápase Fukušimu zaskočil a vyhrál nad ním. Tato technika dnes nese název kata-guruma. \n\nOd roku 2010 je užití kata-gurumy v rozporu s pravidly, protože technika začíná přímým útokem na nohy soupeře. Stále ale existuje možnost jak techniku s novými pravidly aplikovat. Například při kontrachvatu nebo při kombinaci. Ve finálovém zápase na Kano Cupu v roce 2012 předvedl Naohisa Takato provedení kata-gurumy v kombinaci s technikou seoi-nage.\n\n\n"}
{"id": "916116", "url": "https://cs.wikipedia.org/wiki?curid=916116", "title": "Lajos Hevesi", "text": "Lajos Hevesi\n\nLajos Hevesi, německy Ludwig Hevesi, vlastním jménem \"Lajos Lőwy\" (20. prosince 1843, Heves – 17. února 1910, Vídeň) byl maďarský a rakouský novinář a spisovatel židovského původu.\n\nStudoval medicínu a klasickou filologii v Budapešti a ve Vídni, ale studia nedokončil, protože se začal aktivně věnovat novinařině a psaní knih, od roku 1872 pod pseudonymem Hevesi podle svého rodiště. Svá díla psal maďarsky i německy.\n\nOd roku 1866 redigoval budapešťský německý deník \"Pester Lloyd\" a přispíval humoristickými fejetony do \"Breslauer Zeitung\". V letech 1871–1874 vydával časopis pro mládež \"Kleine Leute\". Roku 1875 se usadil ve Vídni, pracoval jako zástupce šéfredaktora deníku \"Fremden-Blatt\", věnoval se hlavně divadelním recenzím a další umělecké kritice a stal se jedním z nejvýznamnějších uměleckých kritiků v posledních desetiletích existence Rakouska-Uherska. Roku 1910 spáchal ve svém vídeňském bytě sebevraždu.\n\nJe autorem cestopisů, monografií, esejů, povídek a jednoho románu. Ve spolupráci s několika přáteli založil maďarský humoristický list \"Borsszem Janko\", který se brzy stal velice populární.\n\n\n\n"}
{"id": "916118", "url": "https://cs.wikipedia.org/wiki?curid=916118", "title": "Pyometra", "text": "Pyometra\n\nPyometra (z řec. pyon, hnis, a metra, děloha) je zánět dělohy, při kterém dojde k naplnění děložní dutiny hnisavým výpotkem. U většiny savců včetně člověka vzniká pyometra rozvojem zánětu děložní sliznice, neboli endometritidy. Výjimkou je fena, kde hnisavý zánět dělohy vzniká na podkladě hormonálně podmíněných změn v děloze nekastrovaných a nenakrytých fen po proběhlé říji.\n\nU ženy se může pyometra rozvinout při endometritidě, zánětu děložní sliznice. Endometrium zduřelé v důsledku zánětu může uzavřít kanál děložního hrdla a tak se v děložní dutině může hromadit hnis.\n\nNejčastěji se pyometra vyskytuje u nekastrovaných fen, kde vzniká na podkladě nenormálního rozvoje děložní výstelky po proběhnuté říji. Onemocnění začíná jako cystická glandulární hyperplazie endometria, v děloze se hromadí sekret - rozvíjí se mukometra nebo hydrometra. Dojde-li v tomto okamžiku v průniku bakterií z pochvy do dělohy, nejčastěji se jedná o E.coli, sekret děložních žláz se stane živnou půdou pro tyto bakterie a hnisavý zánět dělohy je výsledek. U feny je to život ohrožující stav, protože toxiny produkované bakteriemi pronikají do celého těla, při nadměrné náplni dělohy může dojít též k jejímu prasknutí a vzniku hnisavé peritonitidy a celkové sepse. Mezi příznaky pyometry u feny patří především apatie, nechutenství, nadměrná žízeň a močení, neochota k pohybu a u otevřené pyometry hnisavý výtok z vulvy. Vzhledem k návaznosti pyometry na říjový cyklus se objevuje po proběhlém hárání. Onemocnění je zvláště u starších fen poměrně časté.\n\nU koček je pyometra vzácným onemocněním. Může vzniknout na podkladě hormonální nerovnováhy po proběhlé říji, kdy sice došlo k ovulaci a vzniku žlutého tělíska, ale ne k zabřeznutí. Progesteron produkovaný žlutým tělískem stimuluje děložní žlázky k produkci sekretu a to vede k podobnému stavu jako byl popsán u feny. Častější bývá vznik pyometry po použití hormonálních preparátů na bázi progestinů na potlačení říjového cyklu nekastrovaných koček. \n\nU krav vzniká pyometra z akutní nebo chronické endometritidy po porodu nebo po odumření plodu. Projevuje se vymizením říje a hnisavým zapáchajícím výtokem z pochvy. Jinak ale krávy nemají žádné příznaky ani u nich nedojde k poklesu užitkovosti. Až po delší době se objeví hubnutí, okoly kloubů, vypadávání srsti či tvorba hnisavých ložisek i jinde v těle.\n\nPyometra může postihnout i králíky, křečky, fretky, potkany a morčata či jakéhokoliv jiného placentárního savce.\n"}
{"id": "916119", "url": "https://cs.wikipedia.org/wiki?curid=916119", "title": "Římskokatolická farnost Véska", "text": "Římskokatolická farnost Véska\n\nŘímskokatolická farnost Véska je farnost Římskokatolické církve v děkanátu Bílovec ostravsko-opavské diecéze.\n\nVesnice Véska patřila od středověku k farnost Odry. Zřejmě za Jeronýma z Lideřova (panství Odry vlastnil v letech 1470–1515) byl ve Vésce postaven dřevěný filiální kostel (Navštívení) Panny Marie (tato stavba byla stržena roku 1803). Z oderské farnosti byla filiálka Véska spravována v době i na přelomu 16. a 17. století, kdy ji drželi luteránští kněží. Gregor Wolný uvádí, že se zde r. 1564 zmiňuje farář Georg. Jiné doklady církevní nezávislosti na oderské farnosti nejsou.\n\nJiž roku 1781 žádaly obce Véska, Heřmanice, Heřmánky a Kamenka oderskou vrchnost, knížete Lichnovského, o zřízení stálého kaplanského místa pro tyto obce. Kníže chtěl v prospěch tohoto záměru konvertovat nadaci na oderského městského kaplana z roku 1697, narazil však na odpor oderského děkana von Beera a na zřízení zcela nového kaplanského místa prostředky nabízené zmíněnými obcemi nestačily. Ale v roce 1784 byla v rámci josefinských reforem zrušena řada klášterů a z jejich prostředků vytvořena náboženská matice, jejímž úkolem bylo mimo jiné zahustit farní síť. To se dotklo i severní části oderského panství, odkud měli věřící do města a farního kostela příliš daleko. Původně bylo zamýšleno zřídit pod patronátem náboženské matice vedle nové farnosti ve Vésce také lokálie v Heřmánkách a Slezských Vlkovicích, nakonec se realizoval jen první záměr.\n\nPrvním farářem ve Vésce se 1. července 1785 stal dosavadní oderský kaplan Karl Scholz. Již roku 1786 byla dostavěna nová fara a v letech 1788–1792 vystavěn nový kamenný kostel; starý dřevěný byl prodán v dražbě.\n\nPatronát farnosti patřil od zřízení náboženské matici.\n\nObvod farnosti tvořily od založení vesnice Heřmanice u Oder, Heřmánky, Kamenka, Véska a Slezské Vlkovice. Heřmánky sice několikrát usilovaly o zřízení vlastní duchovní správy, např. v 50. letech 19. století o zřízení lokálie pro Heřmánky, Jakubčovice (farnost Odry) a Klokočůvek (farnost Klokočov), záměr však ztroskotal na odporu farářů z Oder a Klokočova. V 60. letech 20. století byly od farnosti odloučeny Slezské Vlkovice a staly se střediskem samostatné farnosti; zbývající čtyři sídla tvoří obvod farnosti doposud.\n\nV roce 1836 žilo ve farnosti 1676 obyvatel, vesměs římských katolíků. V roce 1859 žilo ve farnosti 1851 římských katolíků (vedle tří židů). V roce 1930 žilo ve farnosti 1604 obyvatel, z čehož 1597 (přes 99 %) se přihlásilo k římskokatolickému vyznání.\n\nFarnost Véska od svého zřízení roku 1784 do roku 1962 patřila k děkanátu Odry, od reorganizace církevní správy k 1. lednu 1963 patří k děkanátu Bílovec. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel Navštívení Panny Marie. Jedná se o pozdně barokní stavbu z konce 18. století (1788–1792). Bohoslužby se příležitostně konají i v drobné klasicistní kapli svatého Huberta z počátku 19. století.\n\nI v přifařených obcích existují kostely a kaple, v nichž se konají pravidelné bohoslužby:\n\nAdministrátorem farnosti Véska je od roku 2015 \"administrátor excurrendo, Spálov\"\n\nDuchovními správci ve Vésce byli:\n\n"}
{"id": "916123", "url": "https://cs.wikipedia.org/wiki?curid=916123", "title": "Národní park Noel Kempff Mercado", "text": "Národní park Noel Kempff Mercado\n\nNárodní park Noel Kempff Mercado je rozlehlé chráněné území na východě Bolívie v departementu Santa Cruz na hranicích s Brazílií. Byl založen roku 1979 a od roku 2000 je zapsán na seznamu světového přírodního dědictví UNESCO. Svůj název nese na počest významného bolivijského přírodovědce Noela Mercado. Rozkládá se na ploše 15 230 km² (pro srovnání: cca 1/5 rozlohy České republiky) a patří mezi nejvíce nedotčené a panenské regiony Amazonie. Rozprostírá se v nadmořské výšce od 200 m n. m. až do 1 000 m n. m. a zasahuje do několika rozdílných druhů přírodního biomu (např. Cerrado, Gran Chaco či amazonské deštěné lesy). Park je na západě ohraničen řekou Paraguá, na východě pak Este.\n"}
{"id": "916125", "url": "https://cs.wikipedia.org/wiki?curid=916125", "title": "Dirceu", "text": "Dirceu\n\nDirceu José Guimarães (15. června 1952 – 15. září 1995) byl brazilský fotbalista. Hrával na pozici záložníka. S brazilskou reprezentací získal bronzovou medaili na mistrovství světa v Argentině roku 1978. Na tomto turnaji se dostal i do all-stars a federací FIFA byl vyhlášen třetím nejlepším hráčem šampionátu. Hrál i na dalších dvou mundialech – v Německu 1974 (4. místo) a ve Španělsku 1982. Celkem za národní tým odehrál 44 utkání a vstřelil 7 branek. Byl známý svým častým střídáním klubů, v žádném nestrávil více než tři sezóny, nejdéle hrál za Botafogo (1973–1976) a Atlético Madrid (1979–1982). Zemřel při automobilové havárii.\n\n"}
{"id": "916132", "url": "https://cs.wikipedia.org/wiki?curid=916132", "title": "Mackenzie (rozcestník)", "text": "Mackenzie (rozcestník)\n\nMackenzie, MacKenzie či McKenzie [\"mekenzí\"] je původně skotské příjmení. Nosí jej mnoho osob, někdy i jako křestní jméno. Také se vyskytuje v různých zeměpisných názvech.\n\n\n\n\n\n\n\n"}
{"id": "916139", "url": "https://cs.wikipedia.org/wiki?curid=916139", "title": "Miroslav Štěpánek (historik)", "text": "Miroslav Štěpánek (historik)\n\nPhDr. Miroslav Štěpánek, CSc., (10. ledna 1934 Liberec – 2005) byl český historik, archeolog a encyklopedista.\n\nJakožto historik a archeolog se věnoval době raným středověkem a problematikou osídlení (\"Opevněná sídliště 8.–12. století ve střední Evropě\", 1965). Důležitý byl i jeho zájem o teoretické i praktické problémy encyklopedické tvorby. V roce 1971 nahradil Ladislava Zachovala v čele Encyklopedického institutu ČSAV a zůstal zde až do roku 1990. Encyklopedie byly dobou poznamenány, nicméně metodicky došlo ke zlepšení, za Štěpánka také vyšla ve své době největší \"Malá československá encyklopedie\", které byl vědecký redaktorem.\n"}
{"id": "916140", "url": "https://cs.wikipedia.org/wiki?curid=916140", "title": "Trackshittaz", "text": "Trackshittaz\n\nTrackshittaz bylo rakouské hip-hopové duo z Freistadtu. Členy formace byly od jejího založení v roce 2010 Lukas Plöchl a Manuel Hoffelner.\nTypickým znakem jejich hudby jsou texty v mühlviertelském dialektu. Její hudební žánr bývá charakterizován jako \"Traktorgängsta Partyrap\" (odvozeno od symbolu formace - traktoru), bývají přirovnáváni také k rapovému subžánru \"dirty south\", který je populární především na jihu USA.\n\nPo vítězství v národním kole teprezentovali Rakousko na Eurovision Song Contest 2012 v Baku s písní \"Woki mit deim Popo\". Se ziskem 8 bodů ovšem nepostoupili z prvního semifinále a obsadili zde poslední místo. K roku 2013 formace vydala 4 alba.\n\nSkupina byla založena počátkem roku 2010 Lukasem Plöchlem a Manuelem Hoffelnerem. Poprvé na sebe upozornili na YouTube předělávkou hitu \"Alors on danse\" belgického rappera Stromae - jejich verze za krátký čas obdržela přes sto tisíc zhlédnutí.\n\nV říjnu 2010 se Plöchl zapojil do talentové soutěže \"Helden von Morgen\" stanice ORF. Po vystoupení bylo jemu i Hoffelnerovi společností Sony Music nabídnuto nahrání debutového singlu \"\"Oida Taunz!\"\". Počátkem listopadu singl obsadil nejvyšší příčku rakouské hitparády písní. Duo se s ním navíc zúčastnilo národního kola Rakouska do Eurovize 2011, ale skončili druzí za Nadine Beiler. Na úspěch prvního singlu v hitparádě navázala druhá nahrávka, \"\"Guuugarutz\"\".\n\nO rok později se Trackshittaz navrátili do národního kola, tentokrát se jim s písní \"\"Woki mit deim Popo\"\" podařilo zvítězit, a následně v květnu 2012 reprezentovali Rakousko na Eurovizi 2012 v Baku. V semifinálovém kole ovšem obsadili poslední místo se ziskem 8 bodů - 5 ze Švýcarska, 2 z Belgie a 1 z Islandu. V děleném hlasování diváků skončili předposlední (17.), v bodování odborné poroty 15.\n\n\n"}
{"id": "916144", "url": "https://cs.wikipedia.org/wiki?curid=916144", "title": "AGM-158C LRASM", "text": "AGM-158C LRASM\n\nAGM-158C LRASM (Long Range Anti-Ship Missile) je autonomní podzvuková protilodní střela vyvíjená pro námořnictvo Spojených států amerických výzkumnou agenturou DARPA jako náhrada za střely Boeing Harpoon. Letové zkoušky střel byly plánovány na roky 2013–2014. Úspěšně byly zakončeny v únoru 2015. Předpokládá se, že letecká verze střely vstoupí do služby roku 2016 a námořní roku 2018.\n\nV srpnu 2015 bylo letecké střele LRASM americkým námořnictvem přiděleno oficiální označení AGM-158C.\n\nVývoj střely LRASM probíhá od roku 2009. DARPA na něm spolupracuje s americkým námořnictvem. Hlavním kontraktorem projektu je společnost Lockheed Martin. Cílem je vytvořit střelu dlouhého doletu schopnou pronikání nepřátelskou obranou za každého počasí a napadání hladinových i pozemních cílů v podmínkách silného rušení. Původní plány počítaly s vývojem dvou různých střel – podzvukové stealth střely LRASM-A s proudovým motorem a nadzvukové LRASM-B s kombinovaným raketovým a náporovým motorem (podobnou koncepci má například rusko-indický BrahMos). V lednu 2012 však byl vývoj střely LRASM-B zrušen a dále pokračují jen práce na verzi LRASM-A. Ta konstrukčně vychází z letecké protizemní střely AGM-158B JASSM-ER.\n\nOproti střele JASSM má LRASM především novou navádecí hlavici (fungující v pasivním i aktivním režimu) a zesílenou konstrukci, umožňující její odpalování z vertikálních vypouštěcích sil Mk 41 na palubách lodí. Zavedena ovšem bude i verze nesená letadly (plánovaná je integrace do typů B-1B, B-2, B-52, F-15, F-16, F/A-18, F-35 a P-8). Bojová hlavice WDU-42/B má hmotnost 450 kg. Střelu pohání proudový motor Williams F107-WR-105. Střela dosahuje nejvyšší rychlosti přes 927 km/h a její dolet by měl přesahovat 370 km.\n\nSpolečnost Lockheed Martin pro střelu vyvíjí čtyřnásobné odpalovací zařízení, které by bylo možné umístit na palubu lodí jako v případě staršího typu Harpoon. Tím by střela mohla být využita v rámci nového konceptu amerického námořnictva „Distributed Lethality“ (zvýšení počtu protilodních střel na palubách amerických válečných lodí).\n\nV červenci 2017 byla americkými ozbrojenými silami objednána sériová výroba střely LRASM. Objednáno bylo celkem 23 střel úvotní série Lot 1 tzv. nízkosériové počáteční výroby (LRIP - \"Low Rate Initial Production\").\n"}
{"id": "916145", "url": "https://cs.wikipedia.org/wiki?curid=916145", "title": "Rochefort-en-Terre", "text": "Rochefort-en-Terre\n\nRochefort-en-Terre je francouzská obec v departementu Morbihan v regionu Bretaň. Ves je známá svým zachovalým středověkým rázem.\n\nRochefort-en-Terre obklopují obce Pluherlin a Malansac. Přes území obce protéká řeka Gueuzon.\n\n\"Počet obyvatel\"\nVe 12. století byl na kopci postaven hrad pány de Rochefort. Byl postaven na pětiúhelníkovém půdorysu na místě bývalých galo-románského opevnění. Pod hradem se začala rozvíjet vesnice, jejíž název ve tvaru \"Rupes castris\" se poprvé připomíná roku 1260. Ves se stala sídlem kastelána, jehož pravomoci zahrnovaly asi deset okolních farností, na jihu od obcí Limerzel, Questembert, Péaule, Caden až na sever směrem k obcím Pluherlin a Malansac. V březnu 1793 byl hrad dobyt royalisty a zničen. Obec později získala název \"Rochefort-des-Trois\".\n\nV roce 1800 se Rochefort stal chef-lieu kantonu.\n\nPrůmyslové aktivity se rozvíjely díky zpracování břidlice, kůží a výroby hřebíků. V roce 1892 obec získala svůj dnešní název Rochefort-en-Terre.\n\n\n"}
{"id": "916146", "url": "https://cs.wikipedia.org/wiki?curid=916146", "title": "Bambi 2", "text": "Bambi 2\n\nBambi 2, v originále Bambi II, je americký animovaný film studia Walta Disneye z roku 2006. Jde o filmovou pohádku, která vypráví část životního příběhu malého kolouška jelena Bambiho.\n\nJde o doplněk a pokračování (částečný remake) původního snímku \"Bambi\" z roku 1942, který spadá do klasické filmové řady tzv. animované klasiky Walta Disneye. Snímek doplňuje původní děj filmu o vynechanou pasáž Bambiho mládí a dospívání, kdy musel žít bez své matky (laně), kterou zabili lovci. O Bambiho se v té době staral jeho otec statný a mohutný jelen \"Velký kníže lesa\", kterému s tím pomáhalo mnoho Bambiho kamarádů - lesních zvířat, především pak tchoř Kvítek, Výr a králík Dupík.\n\nRežisérem filmu byl Brian Pimental, který byl i spoluautorem scénáře, který vytvořil společně s Jeanne Rosenbergovou. Oproti původnímu filmu se zde mnohem více mluví. Nová je také filmová hudba.\n\nNámět pochází z dětské knihy, kterou napsal rakouský spisovatel Felix Salten v roce 1923 pod původním názvem \"Bambi. Eine Lebensgeschichte aus dem Walde\".\n\n\n"}
{"id": "916147", "url": "https://cs.wikipedia.org/wiki?curid=916147", "title": "Vůz WLABee824 ČD", "text": "Vůz WLABee824 ČD\n\nVozy řady WLABee, očíslované v intervalu 52 54 70-40, jsou jednou z řad lůžkových osobních vozů Českých drah. Interiér je rozdělen na část s oddíly první vozové třídy a část s oddíly druhé třídy. Všechny vozy byly vyrobeny v VEB Wagonbau Görlitz v roce 1981 a zmodernizovány v letech 2005–2008 v šumperské společnosti Pars nova.\n\nV rozmezí let 2005–2008 bylo 18  vozů řady WLAB rekonstruováno na tuto řadu. Do vozů byl dosazen centrální statický zdroj energie a byla provedena oprava interiéru.\n\nJsou to neklimatizované vozy typu UIC-Y o délce 24 500 mm. Mají podvozky typu Görlitz Va s nejvyšší povolenou rychlostí 140 km/h, vybavené špalíkovou brzdou.\n\nMají pouze 30 lůžek (v každém oddíle jsou tři lůžka). Polovina oddílů, tedy pět, je první třídy, polovina druhé třídy. Jediný rozdíl mezi oddílem první a druhé třídy je, že do oddílů první třídy se prodávají nejvýše dvě jízdenky.\n\nNátěr je modrý (přes okna) a zbytek vozu je bílý. Vozy se ještě vyskytují v modrožlutém nátěru (/ vozu jsou modré, / žlutá), kde v modré části je žlutě vyvedeno souhvězdí Velký vůz, a pod okny je nápis „S námi PO EVROPĚ“, případně jiný.\n\nDrtivá většina vozů byla zrušena. V provozu zůstávají poslední tři, které jezdí jen v případě nedostatku modernějších vozů.\n\n\nFotogalerie vozů na webu VagonWEB.cz\n"}
{"id": "916148", "url": "https://cs.wikipedia.org/wiki?curid=916148", "title": "Klára Lidová", "text": "Klára Lidová\n\nKlára Lidová (* 5. ledna 1979) je česká tanečnice, herečka a choreografka. Působí též jako pedagožka a dramaturgyně.\n\nOd čtyř let studovala balet v Národním divadle, kde v pěti letech poprvé vystupovala na jevišti. Vystudovala choreografii na taneční katedře HAMU v Praze, fyzické divadlo na JAMU v Brně (2003–2004), absolvovala řadu zahraničních tanečních a choreografických stáží. V dětství vystupovala jako herečka v českých televizních filmech a seriálech. \n\nOd roku 1998 se věnuje choreografii, a to jak divadelní, tak filmové. \nJejím manželem je režisér, scenárista a dramatik Petr Zelenka. S manželem spolupracuje jako dramaturgyně. \n\nZdravotnímu aspektu taneční profese se systematicky věnuje od roku 2007, je členem Fascia Research Society. Své znalosti pravidelně prohlubuje na kongresech a odborných školeních. V roce 2017 dokončila výcvik Fascial Fitness Trainer, koncept vytvořený Dr. Robertem Schleipem na Univerzitě v Ulmu. \n\nOd roku 2012 vyučuje vlastní myofasciální tréninkovou metodu YÔTAI®, zaměřenou na kompenzaci a regeneraci tanečníků a sportovců, i běžných lidí vyznávajících aktivní životní styl. Metoda zohledňuje aktuální poznatky z fasciálního výzkumu, fyzioterapie a vývojové kineziologie. V letech 2015-16 získala metoda YÔTAI® kladné hodnocení lékařů (FN Motol-gynekologicko-porodnická ambulance, Všeobecná FN Karlovo nám - II. interní klinika kardiologie a angiologie  Vršovická zdravotní a.s. - neurologie) a byla doporučena jako vhodný cvičební program v rámci prevence a poúrazové a pooperační rekonvalescence.\n\nDlouhodobě se věnuje také psychosomatickým faktorům a efektu stravy na výkonnost a prevenci úrazovosti.\n\nNa akademické půdě se věnuje výzkumu a rozvoji oboru Taneční medicína, jehož cílem je zkvalitnění tanečního projevu, snížení rizika zranění a zlepšení zdravotního stavu a pohody tanečníků. Zabývá se fyziologií, anatomií, kineziologií, ale také psychologií, biomechanikou, výživou a příbuznými obory, jako kreativita a somatické techniky, včetně Alexandrovy metody, Feldenkraisovy metody, Franklinovy metody atd.\n\n\n\n\n\n"}
{"id": "916150", "url": "https://cs.wikipedia.org/wiki?curid=916150", "title": "Silvia Dionisiová", "text": "Silvia Dionisiová\n\nSilvia Dionisiová (* 28. září 1951, Řím, Itálie) je italská herečka a modelka, známá jako sexuální symbol 70. let.\n\nUž jako čtrnáctiletou ji John Schlesinger obsadil do epizodní role ve filmu \"Drahoušek\". V roce 1967 vyhrála soutěž Miss Teen. První úspěch zaznamenala v hlavní roli komedie s lesbickou tematikou \"Ragazza di nomme Giulio\", oceněné roku 1970 na festivalu v Berlíně. Byla obsazovaná hlavně do komediálních a kriminálních filmů. Jejími filmovými partnery byli Louis de Funes (\"Senzační prázdniny\"), Ugo Tognazzi (\"Moji přátelé\"), Philippe Noiret (\"Společný pocit studu\") nebo Paolo Vilaggio (\"Krásná země\"). Hrála ve skandálním erotickém filmu \"Příval vášně\", který režíroval její tehdejší manžel Ruggero Deodato. Otevřené sexuální scény byly i v thrilleru \"Dívka z lůžkového vagonu\", ve kterém hrála i Češka Zora Ulla Kesslerová. Počátkem osmdesátých let ukončila hereckou kariéru, naposledy účinkovala v reklamě na Campari, kterou režíroval Federico Fellini.\n\n"}
{"id": "916151", "url": "https://cs.wikipedia.org/wiki?curid=916151", "title": "Pala (obec)", "text": "Pala (obec)\n\nObec Pala (estonsky Pala vald) je samosprávná obec náležející do estonského kraje Jõgevamaa. Jako místní samospráva byla založena roku 1893 sjednocením samospráv místních panství Pala, Alliku a Kadrina, církevního statku Kodavere a obce Jõe. Její rozloha se výrazně zvětšila roku 1939, kdy k ní byla připojena obec Ranna a část obce Kokora. V přibližně stejné rozloze byla obec za sovětské okupace nahrazena \"vesnickým sovětem Pala\". Roku 1992 pak byla obnovena jako samospráva v rámci Estonské republiky.\n\nObec se nachází u Čudského jezera na východě kraje Jõgevamaa. Centrum obce je vzdáleno 190 km od hlavního města Tallinnu, 48 km od krajského města Jõgeva a 50 km od města Tartu. Rozloha obce je 156,7 km².\nÚzemí obce sousedí na severu s obcí Kasepää, na západě s obcí Saare, na jihu s obcemi Vara a Alatskivi a na východě s Čudským jezerem.\n\nGeomorfologicky tvoří území obce přechod od pahorkatiny Vooremaa, která zasahuje do jeho západní části, k Čudské proláklině, která tvoří jeho východní část. Od severozápadu k jihovýchodu prochází středem území obce ledovcové praúdolí, které je pásy lesů odděleno od pobřeží Čudského jezera na severovýchodě a prolákliny kolem vesnice Nõva na jihozápadě.\n\nV obci žije celkem přes tisíc obyvatel ve třiadvaceti vesnicích: Assikvere, Äteniidi, Haavakivi, Kadrina, Kirtsi, Kodavere, Kokanurga, Lümati, Metsanurga, Moku, Nõva, Pala, Perametsa, Piibumäe, Piirivarbe, Punikvere, Raatvere, Ranna, Sassukvere, Sõõru, Sääritsa, Tagumaa a Vea. Administrativním centrem obce je vesnice Pala, podle níž je celá obec pojmenována.\n\nV obci působí kulturní dům se sídlem v Pale (\"Pala kultuurimaja\"), pod jehož správu patří též lidový dům v Raně (\"Ranna rahvamaja\"). V Pale a v Lümati fungují veřejné knihovny. V Pale se nachází též základní škola s přidruženou mateřskou školou (\"Anna Haava nimeline Pala kool\").\n\n"}
{"id": "916155", "url": "https://cs.wikipedia.org/wiki?curid=916155", "title": "Yarisley Silvaová", "text": "Yarisley Silvaová\n\nYarisley Silva Rodríguez (* 1. června 1987 Pinar del Río) je kubánská atletka, stříbrná olympijská medailistka a mistryně světa ve skoku o tyči.\n\nJejím manažerem je držitel světových rekordů ve skoku do výšky, olympijský vítěz Javier Sotomayor.\n\nV roce 2006 získala stříbrnou medaili na Středoamerických a karibských hrách v kolumbijské Cartageně. V témže roce se účastnila rovněž juniorského mistrovství světa v Pekingu, kde však v kvalifikaci nezaznamenala platný pokus.\n\nV roce 2007 vybojovala na Panamerických hrách v brazilském Riu bronzovou medaili. Ve finále skočila 430 cm. Titul získala Fabiana Murerová z Brazílie, jež překonala laťku o 30 centimetrů výše. O rok později reprezentovala na Letních olympijských hrách v Pekingu. V kvalifikaci zvládla napotřetí 415 cm a celkově obsadila dělené 27. místo, což k postupu do dvanáctičlenného finále nestačilo.\n\nNa Mistrovství Střední Ameriky a Karibiku v atletice 2009 v Havaně vybojovala výkonem 440 cm zlatou medaili. V roce 2010 její výkonnost stagnovala, když jejím nejlepším výkonem v sezóně bylo 440 cm.\n\nNa světovém šampionátu v jihokorejském Tegu v roce 2011 skončila ve finále těsně pod stupni vítězů, na 5. místě. Výkonem 470 cm vylepšila kubánský rekord. Národní rekord vylepšila o dalších 5 centimetrů 24. října 2011 na Panamerických hrách v mexickém Guadalajaru, čímž vybojovala zlato před Fabianou Murerovou z Brazílie a Američankou Becky Hollidayovou.\n\nV roce 2012 obsadila 7. místo na halovém MS v Istanbulu (455 cm). Největší úspěch své kariéry zaznamenala na Letních olympijských hrách v Londýně. V kvalifikaci absolvovala dva pokusy. Napoprvé překonala 450 i 455 centimetrů a společně s Jelenou Isinbajevovou i Jennifer Suhrovou patřila mezi jediné tři tyčkařky, které v kvalifikaci neopravovaly. Ve finále zahajovala na výšce 445 cm, kterou zvládla napodruhé. Následně napoprvé skočila 455, 465 a 470 cm. Na výšce 475 cm zůstaly čtyři tyčkařky. Němka Silke Spiegelburgová, která na této výšce absolvovala dva pokusy neuspěla a skončila těsně pod stupni vítězů, na 4. místě. Neuspěla také dvojnásobná olympijská vítězka, Ruska Jelena Isinbajevová, která si poslední pokus schovala na 480 cm. Výšku nepřekonala a skončila na bronzové pozici. 475 cm napodruhé překonala Američanka Suhrová i Kubánka, jež si vyrovnala osobní rekord. Laťku na stojanech ve výšce 480 cm však již žádná z tyčkařek neskočila a olympijskou vítězkou se stala stříbrná olympijská medailistka z Pekingu 2008 Jennifer Suhrová, jež zvítězila díky lepšímu technickému zápisu. Kubánka vybojovala stříbrnou medaili.\n\nV roce 2013 se stala vítězkou prvého ročníku mezinárodního mítinku Zlatá tyčka, který se konal v pardubické ČEZ Aréně dne 5. února. Dne 8. června 2013 na mítinku v nizozemském Hengelu překonala jako třetí žena v historii pod širým nebem hranici 490 centimetrů.\n\n\n"}
{"id": "916159", "url": "https://cs.wikipedia.org/wiki?curid=916159", "title": "Kostel Notre-Dame-de-la-Tronchaye", "text": "Kostel Notre-Dame-de-la-Tronchaye\n\nKostel Notre-Dame-de-la-Tronchaye je římskokatolický farní kostel v obci Rochefort-en-Terre postavený v plaménkové gotice. Stavba je od roku 1931 chráněná jako historická památka. Před kostelem se nachází sousoší Kalvárie.\n\nKaple v Rochefortu je poprvé zmiňována ve 12. století. Byla postavena v románský sloh|románském slohu, jak dokládají stopy na zdi severního transeptu a zvonice, která sloužila jako opevněná věž. Současný kostel byl z velké části postaven v 15. století jako farní kostel. V roce 1498 zde byla ustavena kolegiátní kapitula. Kostel byl vybaven chórovými lavicemi a lektoriem, které bylo později nahrazeno ochozem. Kostel byl na severní straně přestavěn a rozšířen ve stylu plaménkové gotiky (přestavba byla ukončena roku 1533).\n\nV 17. století byl chór, kde sloužili mše kanovníci, uzavřen kamenným polychromovaným retabulem (1610). Kolegiatura byla rozšířena o novou jižní loď pro vstup farníků. Přestavěná kolegiatura získala dvě retabula pocházející z bývalého kláštera v Malansacu.\n\nV kostele se již ve 12. století nacházela socha Panny Marie: Notre Dame-de-la-Tronchaye. Rochefort se proto stal poutním místem. V roce 1925 papež povolil korunovaci sochy Panny Marie.\n\n"}
{"id": "916166", "url": "https://cs.wikipedia.org/wiki?curid=916166", "title": "Technická univerzita Mnichov", "text": "Technická univerzita Mnichov\n\nTechnická univerzita Mnichov (:, \"TU München\", \"TUM\") je technická vysoká škola založená roku 1868 v Mnichově. Vzdělává se na ní 32 547 studentů (leden 2012). Učitelé a absolventi TUM získali celkem 17 Nobelových cen, v mezinárodních srovnáních se univerzita umísťuje kolem 53. místa na světě a na 1. místě v Německu.\n\n"}
{"id": "916169", "url": "https://cs.wikipedia.org/wiki?curid=916169", "title": "Haskell", "text": "Haskell\n\nHaskell může být:\n\n"}
{"id": "916174", "url": "https://cs.wikipedia.org/wiki?curid=916174", "title": "Felix Salten", "text": "Felix Salten\n\nFelix Salten, rodným jménem Siegmund Salzmann (6. září 1869 Pešť, Uhersko – 8. října 1945 Curych, Švýcarsko) byl rakouský spisovatel, kritik, dramatik, esejista, libretista a scenárista židovského původu.\n\nMezi jeho nejznámější literární díla patří příběh malého kolouška Bambiho z knihy \"Bambi, život v lese\" z roku 1923, příběh o veverce \"Perri\" z roku 1938. Velmi známý je též jeho eroticko-pornografický román \"Josefina Mutzenbacherová\" z roku 1906. Všecha tato díla byla přeložena do mnoha jazyků a později byla i zfilmována.\n\nV roce 1891 se stal členem literární skupiny Mladá Vídeň. Od roku 1927 působil ve funkci předsedy Rakouského PEN klubu.\n\nNarodil se v Pešti, když mu byl 4 týdny, jeho rodina se přestěhovala do Vídně. Zde žil až do roku 1936. Po nacistickém obsazení Rakouska, kdy mu hrozilo jako Židovi velké nebezpečí, se natrvalo přestěhoval do neutrálního Švýcarska, kde také zemřel.\n\n\n"}
{"id": "916176", "url": "https://cs.wikipedia.org/wiki?curid=916176", "title": "H to He, Who Am the Only One", "text": "H to He, Who Am the Only One\n\nH to He, Who Am the Only One je třetí studiové album britské progresivní rockové skupiny Van der Graaf Generator. Jeho nahrávání probíhalo během roku 1970 v londýnském studiu Trident Studios a jeho producentem byl, stejně jako u předchozích alb, John Anthony. Album vyšlo v prosinci 1970 u vydavatelství Charisma Records (UK) a Dunhill Records (USA).\n\n"}
{"id": "916177", "url": "https://cs.wikipedia.org/wiki?curid=916177", "title": "José Manuel Moreno", "text": "José Manuel Moreno\n\nJosé Manuel Moreno Fernández (3. srpna 1916, Buenos Aires – 26. srpna 1978, Merlo, Buenos Aires) byl argentinský fotbalista.\n\nHrával na pozici útočníka. Měl přezdívku \"El Charro\". V letech 1936–1950 hrál za reprezentační tým Argentiny, odehrál za něj 34 zápasů a vstřelil 19 branek. Třikrát s ním vyhrál mistrovství Jižní Ameriky (1941, 1942, 1947). Se třinácti góly je třetím nejlepším střelcem v historii tohoto mistrovství. V ročníku 1942 byl nejlepším střelcem, v ročníku 1947 vyhlášen nejlepším hráčem turnaje. Je prvním hráčem historie, který vyhrál mistrovský titul ve čtyřech různých zemích: s CA River Plate se stal pětkrát mistrem Argentiny (1936, 1937, 1941, 1942, 1945), s Clubem España mistrem Mexika (1946), s Universidad Católica mistrem Chile (1949) a s Independiente Medellín dvakrát mistrem Kolumbie (1955, 1957). Mezinárodní federace fotbalových historiků a statistiků ho roku 1999 vyhlásila 25. nejlepším fotbalistou 20. století (pátým nejlepším Jihoameričanem, třetím nejlepším Argentincem).\n\n"}
{"id": "916180", "url": "https://cs.wikipedia.org/wiki?curid=916180", "title": "Arsenio Erico", "text": "Arsenio Erico\n\nArsenio Pastor Erico (30. březen 1915, Asunción — 23. červenec 1977, Buenos Aires) byl paraguajský fotbalista. Hrával na pozici útočníka. Je nejlepším střelcem argentinské ligy všech dob. V dresu Independiente v ní nastřílel 295 gólů (v 325 zápasech). Třikrát byl nejlepším střelcem ročníku (1937, 1938, 1939). S Independiente byl mistrem Argentiny v letech 1938 a 1939. S Nacionalem byl mistrem Paraguaye v roce 1942, byť odehrál v tomto ligovém ročníku jediný zápas.\n\nMezinárodní federace fotbalových historiků a statistiků ho roku 1999 vyhlásila 49. nejlepším fotbalistou 20. století (a nejlepším Paraguajcem).\n\n"}
{"id": "916181", "url": "https://cs.wikipedia.org/wiki?curid=916181", "title": "Caden", "text": "Caden\n\nCaden je francouzská obec v departementu Morbihan v regionu Bretaň.\n\nCaden obklopují obce Malansac na severu, Saint-Gorgon a Béganne na východě, Péaule na jihu a Limerzel na západě.\n\n\"Počet obyvatel\"\nV kopiáři kláštera Redon je farnost Caden poprvé zmiňována v roce 835 jako \"Plebs Catin\".\n\n\n"}
{"id": "916184", "url": "https://cs.wikipedia.org/wiki?curid=916184", "title": "Constitutio criminalis Theresiana", "text": "Constitutio criminalis Theresiana\n\nConstitutio Criminalis Theresiana (Hrdelní řád Marie Terezie, tzv. Tereziana nebo Theresiana) byl posledním předosvícenským trestním zákoníkem s územní působností i na české země. Byla vyhlášena roku 1768 ve Vídni, v následujícím roce vyšla německy i česky a platnosti nabyla 1. ledna 1770. Obsahoval již znaky moderního pohledu na trestní právo, tak jak jej později aplikoval v Toskánsku syn Marie-Terezie Leopold II. či její nejstarší syn císař Josef II., ale samotné vyznění ještě setrvává mimo beccariánské moderní trestněprávní představy.\n\nNa rozdíl od Josefiny z roku 1707, jejíž místní působnost spadala jen na Čechy, Moravu a Slezsko, působnost Tereziany byla již dána, v rámci centralizace západní části monarchie, pro všechna habsburská území mimo Uherské království. Již místní působnost tohoto trestního zákoníku ukazuje, že duální kořeny monarchie byly dány již dávno před rokem 1867. Zákoník se skládá z procesní i hmotněprávní části. V procesní části je značný prostor věnován tortuře, jejímu použití, které bylo přísněji reglementováno než v Hrdelním řádu Josefa I. Důležitou součástí zákoníku je mědirytinová příloha názorně zobrazující jednotlivé mučící nástroje, stupně tortury apod.\n\nTrestní zákoník Constitutio Criminalis Theresiana byl zastaralý již v době svého vzniku. Obsahoval feudální přežitky a zachovával prakticky všechny nedostatky feudálního pojetí trestního práva. Podle Tereziany mělo potrestání pachatele především pomstít škodu způsobenou jednotlivci či společnosti a tresty tak tedy měly charakter msty na pachateli. Stále tedy trvala zásada deterence (odstrašení). Zákoník také nerespektoval požadavek úměrnosti mezi mírou provinění (společenskou nebezpečností) a uloženým trestem. Trest měl stále mít symbolický charakter a nebyla stále jasná přímá úměra mezi trestem a spáchaným skutkem. Proto stále přežíval celý systém krutých feudálních trestů, jako např. upalování, zahrabávání za živa, čtvrcení a další. Z hlediska dalších obecných zásad, které významně dokazují opominutí Beccariova díla vydaného v roce 1764, se jedná o pominutí zásady nullum crimen sine lege, což mohlo mít za následek, že mohla být stíhána i jiná jednání, která sice nebyla v zákoně uvedená, ale byla pro svou společenskou nebezpečnost riziková. Tento fakt způsoboval, že byl ponecháván velký prostor pro libovůli soudců, nicméně ta byla zase mírněna posílením role soudů vyšší instance. V čl. 104 pak byla tato otázka řešena tak, že pokud soudce rozhodoval častěji delikt stejného druhu, který považoval za společensky závažný, ale ten nebyl popsán v Terezianě, potom se měl obrátit na nadřízené instance, které měly posoudit jak danou konkrétní věc, tak využít tyto zkušenosti v rámci de lege ferenda.\n\nZákoník byl rozdělen na dvě části. Tereziana obsahovala celkem 104 článků, které se ještě dělily dále do paragrafů. První část (v zákoníku označeno jako díl) se nazývala Díl první o hrdelním pokráčování. V tomto oddíle jsou definovány obecně delikty, ale také je zde pojednání o trestech. V zákoníku je také část věnovaná přitěžujícím a polehčujícím skutkům. Ve druhé půlce prvního dílu je obsaženo trestní právo procesní. Druhá část se nazývala Díl druhý o hrdelních přečiněních obzvláště a jejich trestech. V této části jsou pak popsány skutkové podstaty jednotlivých deliktů. Na konci zákoníku je pak příloha, která vyobrazuje jednotlivé tresty mučení (např. natahování na skřipec, španělská bota, palečnice, pálení). Jedná se o velice detailní popis a vyobrazení způsobu mučení, postupy, jichž má kat užívat, popisuje se role katových pacholků apod.\n\nPokud bychom chtěli obecně popsat katalog společenských zájmů, které jsou hrdelním řádem chráněny, potom můžeme extrahovat celkem 9 objektů trestných činů.\n\nRoku 1776 byla nejvyšším rozhodnutím tortura zakázána a proběhla dílčí změna v Tereziánské zákoníku, ale až roku 1787 v novém Obecném soudním řádu kriminálním byla tortura definitivně zrušena. Čarodějnictví v tomto zákoníku zůstávalo zaneseno, ale poslední čarodějnický proces na území Království českého se odehrál v roce 1756 nad pastýřem Janem Polákem z Jistebnice. Když si Marie Terezie nechala předkládat každý případ obžaloby osobně, prohlásila, že je to přežitek pověrečných bludů nebo jen důsledek duševní poruchy.\n\nConstitutio Criminalis Theresiana vydržela v platnosti jen krátkou dobu a v roce 1787 byla Tereziana nahrazena moderním trestním zákoníkem Josefa II.\n\n\n"}
{"id": "916185", "url": "https://cs.wikipedia.org/wiki?curid=916185", "title": "Bílkoviny ve výživě člověka", "text": "Bílkoviny ve výživě člověka\n\nBílkoviny v lidské výživě jsou nezbytné pro tvorbu a obnovu tkání organizmu, jsou součástí enzymů a hormonů, zajišťují transport látek v organizmu a jsou zdrojem energie. Základní stavební složkou bílkovin jsou aminokyseliny. Teprve ty jsou dále v organismu využitelné pro stavbu bílkovin tělu vlastních a nebo jsou využité na přeměnu na tuky nebo sacharidy. Podle množství a skladby aminokyselin určujeme jejich kvalitu. Aminokyseliny dělíme na esenciální, semiesenciální a neesenciální. Aminokyseliny, které si naše tělo není schopno vyrobit samo, nazýváme esenciální a co do počtu je jich asi 20. Podle počtu zastoupení esenciálních aminokyselin se dále bílkoviny rozdělují na plnohodnotné a neplnohodnotné.\n\nPlnohodnotné bílkoviny jsou obsaženy ve výrobcích z mléka (mléčné výrobky), syrovátky a vajec. Dále sem řadí maso vepřové, hovězí, skopové, drůbeží, zvěřinové, rybí a další.\n\nRostlinné bílkoviny jsou podle lékařské literatury neplnohodnotné s výjimkou sóji, která ovšem není vhodná jako každodenní zdroj potravy pro chlapce a muže z důvodu vysokého množství fytoestrogenů a možného narušení mužské plodnosti. Nelékařské alternativní zdroje s tímto názorem nesouhlasí. Tyto alternativní zdroje bez lékařského vzdělání uvádějí, že konzumace rostlinných bílkovin, které jsou mj. v  luštěninách, obilovinách, ořechách, zelenině a bramborách je z hlediska aminokyselin dostačující a není třeba tyto potraviny nijak zvlášť kombinovat v rámci jednoho jídla i když podle lékařské literatury, většina rostlinné potravy neobsahuje všechny esenciální aminokyseliny, tudíž nejsou plnohodnotné . Ovšem podle amatérských veganských blogů postačuje konzumace bílkovin z různých rostlinných zdrojů během dne. Semiesenciální jsou důležité pro růst a neesenciální si tělo dokáže samo vyrobit z esenciálních.\n\nBílkoviny jsou dvojího původu: živočišného (maso, mléko, vejce) a rostlinného (luštěniny, obiloviny, brambory, těstoviny a sója).\n\nPozn. DDD = doporučená denní dávka\n\nNegativní vliv vysokého příjmu bílkovin na ledviny byl však vyvrácen.\n\nNedostatek bílkovin ve stravě se často vyskytuje současně s nedostatečným přívodem energie. Bílkoviny „jako zdroj energie jsou méně důležité než ostatní živiny, protože v dobře sestavené stravě hradí obvykle jen 12–20 % energie“. Energetická hodnota 1g bílkovin je přibližně 17 kJ.\n\n"}
{"id": "916186", "url": "https://cs.wikipedia.org/wiki?curid=916186", "title": "Vesmírný závod", "text": "Vesmírný závod\n\nVesmírný závod (někdy též vesmírné závody) je pojem, který se používá k označení neoficiálního soupeření mezi Sovětským svazem a Spojenými státy o vědecko-technickou převahu v oblasti dobývání a výzkumu kosmického prostoru během studené války. Toto soupeření probíhalo v zásadě od roku 1957 do poloviny 70. let a obě supervelmoci do něj investovaly značné finanční, materiální a lidské zdroje. Díky tomu došlo v poměrně krátkém období k takovému vědecko-technickému pokroku, jaký neměl do té doby v historii lidstva pravděpodobně obdobu, a díky kterému se otevřely rozsáhlé možnosti pro výzkum a využívání kosmického prostoru.\n\nKořeny začátku vesmírného závodu lze hledat již v období druhé světové války, kdy nacistické Německo dosáhlo díky práci vědců, jako byli Hermann Oberth a Wernher von Braun, značného pokroku v oblasti raketové techniky, což umožnilo vznik a vojenské použití první balistické rakety V-2. Již během války se o tuto relativně novou oblast začaly nezávisle na sobě zajímat jak SSSR, tak USA. Těsně před koncem války se Spojeným státům podařilo získat Wernhera von Brauna a více než stovku jeho spolupracovníků. Američané je přiměli ke spolupráci a přepravili do USA. Získali také technickou dokumentaci a kompletní rakety V-2. Díky takto získanému know-how mohli po válce začít s vývojem vlastní raketové techniky, jež byla zpočátku určena téměř výhradně pro vojenské účely. Sovětskému svazu se po válce podařilo získat jen malou část německých raketových odborníků a pouze minimum technologických údajů o raketě V-2. Přesto dokázali tamější specialisté německou raketovou technologii zakrátko nejen napodobit, ale poměrně rychle i dále rozvinout a zdokonalit. Stalo se tak především díky práci konstruktérů, jako byli Sergej Koroljov a Valentin Gluško. V polovině 50. let tak už SSSR vlastnil výkonnější balistické rakety než USA. \n\nO začátku vesmírného závodu lze prakticky hovořit už od tohoto období, zejména poté, co Američané v roce 1955 ohlásili svůj záměr vypustit v rámci Mezinárodního geofyzikálního roku v letech 1957–1958 první umělou družici Země. Krátce nato oznámili stejný záměr i Sověti, kteří už měli rozpracovanou mezikontinentální balistickou raketu R-7, o níž věděli, že je silnější než připravovaná americká nosná raketa Vanguard a že po menší úpravě dokáže tuto úlohu bez problémů splnit. Američané však v té době neměli o výkonu sovětských raket žádné informace a zpočátku vůbec nepředpokládali, že by je Rusové mohli předběhnout.\n\nRusové však dokázali svůj záměr úspěšně uskutečnit. Stalo se tak 4. října 1957, kdy se jim podařilo vypustit první umělou družici Země Sputnik 1. Tím byl definitivně odstartován vesmírný závod. Překvapení Američané se dva měsíce nato pokusili vypustit vlastní družici Vanguard TV3, raketa však těsně po startu explodovala přímo na rampě. Sověti zatím vypustili i druhý satelit, Sputnik 2, který měl na palubě dokonce prvního živého tvora – psa Lajku. Američanům se podařilo úspěšně vypustit vlastní satelit Explorer 1 až 31. ledna 1958. \n\nV následujících letech se mezi oběma supervelmocemi naplno rozhořel boj o menší i větší vesmírná prvenství, přičemž jeho dalším velkým mezníkem se stala snaha o vypuštění prvního člověka do vesmíru. Prvenství získal opětovně Sovětský svaz, který 12. dubna 1961 vypustil v kosmické lodi Vostok 1 na oběžnou dráhu kosmonauta Jurije A. Gagarina. Americká odpověď ─ vyslání astronauta Johna Glenna na oběžnou dráhu Země ─ přišla až 20. února 1962.\n\nPo ztrátě tohoto prvenství prohlásil americký prezident John F. Kennedy, že USA vyšlou do konce desetiletí prvního člověka na Měsíc. \n\nTímto proslovem z května 1961 před oběma komorami Kongresu fakticky začal závod, tedy nejnáročnější a nejkomplexnější fáze ─ souboj o Měsíc. Svůj závazek pak Kennedy zopakoval v projevu na Riceově univerzitě v září 1962. \n\nSovětský svaz, jenž dosud vedl, začal v polovině 60. let ztrácet svůj náskok. Dělo se tak zejména vzhledem k nedostatečnému financování a také díky řadě organizačních problémů i vnitřní rivalitě, jež se objevily především po předčasné smrti hlavního konstruktéra Sergeje Koroljova v roce 1966. Sovětský lunární program neustále ztrácel dech v souboji s podstatně mnohem lépe finančně zajištěným a organizovaným americkým programem Apollo. Američanům se už v prosinci 1968 podařilo vyslat na oběžnou dráhu Měsíce kosmickou loď Apollo 8 s třemi astronauty na palubě a 20. července 1969 přistál lunární modul mise Apollo 11 s Neilem Armstrongem a Edwinem Aldrinem úspěšně na povrchu Měsíce. \nTím v podstatě vesmírný závod vyvrcholil, nicméně souboj o menší vesmírná prvenství mezi oběma supervelmocemi pokračoval i nadále. SSSR se v pilotované kosmonautice začal více věnovat stavbě vesmírných stanic, zatímco USA začaly s vývojem raketoplánu. Přestože se za symbolické ukončení vesmírného závodu považuje společná sovětsko-americká mise Sojuz-Apollo, jež se uskutečnila v roce 1975, vzájemné soupeření v kosmonautice pokračovalo v menší míře až do konce studené války.\n\n\n"}
{"id": "916187", "url": "https://cs.wikipedia.org/wiki?curid=916187", "title": "Klenský potok", "text": "Klenský potok\n\nKlenský potok (také Dluhošťský potok) je vodní tok v Jihočeském kraji. Jedná se o levostranný a zároveň o největší přítok Svinenského potoka, ústí do něj za ČOV Trhové Sviny. Pramení cca 1 km jižně od vsi Valtéřov u Benešova nad Černou. Má délku 14,2 km.\n\nJe to výrazný a dobře přístupný potok. Vede podél něj Trhovosvinenské stezce u Buškova hamru poblíž Trhových Svinů a dále červená turistická stezka mezi Mohuřicemi a Slavčí. Na potoce se nachází také několik mlýnů – např. Louzův Mlýn u Slavče a Traierův Mlýn u Trhových Svinů. Z rybníků vybudovaných na jeho povodí vyniká Velký Klenský rybník (18,9 ha) na horním toku.\n"}
{"id": "916188", "url": "https://cs.wikipedia.org/wiki?curid=916188", "title": "Aigrefeuille-d'Aunis", "text": "Aigrefeuille-d'Aunis\n\nAigrefeuille-d'Aunis je francouzská obec v departementu Charente-Maritime v regionu Poitou-Charentes. V roce 2010 zde žilo 3 707 obyvatel. Je centrem kantonu Aigrefeuille-d'Aunis.\n\n"}
{"id": "916194", "url": "https://cs.wikipedia.org/wiki?curid=916194", "title": "Římskokatolická farnost Ostrava-Pustkovec", "text": "Římskokatolická farnost Ostrava-Pustkovec\n\nŘímskokatolická farnost Ostrava-Pustkovec je farnost Římskokatolické církve v děkanátu Ostrava ostravsko-opavské diecéze.\n\nFarnost Pustkovec byla založena 1. ledna 2007 vyloučením z farnosti Ostrava-Poruba „vzhledem k specifickému charakteru a potřebě zvláštní pastorační péče o společenství věřících na výše uvedeném území“. Zahrnuje území Pustkovce, vesnice Krásné Pole a části porubského katastru nazývané Poruba-sever (severně od ulice Opavská), jež rovněž historicky náleželo ke katastru Pustkovce.\n\nVesnice Pustkovec před zřízením samostatné farnosti spadala nejprve zřejmě pod farnost (Stará) Plesná, která však zanikla za třicetileté války a byla spravována nejprve z farnosti Velká Polom, v letech 1654–1671 z farnosti Hlučín, v letech 1671–1686 opět z Velké Polomi a v letech 1686–1780 opět z Hlučína. Roku v letech 1780 byla obnovena farnost Stará Plesná a Pustkovec k ní patřil do roku 1948, kdy byl přefařen k farnosti Poruba, u níž zůstal až do roku 2006.\n\nVesnice Krásné Pole spadala historicky pod farnost Velká Polom, v letech 1999–2006 k Porubě a v roce 2007 se stala součástí nově vzniklé pustkovecké farnosti.\n\nMezi Porubou a Pustkovcem vzniklo od počátku 50. let 20. století velké sídliště, kterému stěží postačoval nevelký barokní farní kostel svatého Mikuláše, dimenzovaný pro původní vesnici. V 50. letech bylo však postavení nových bohoslužebných staveb prakticky nemožné. Teprve v době přechodného uvolnění poměrů v roce 1968 byl vyhlášen záměr vystavět nový kostel v severní části porubského sídliště (v Pustkovci), pro který bylo určeno místo, začaly se sbírat peníze a 1. června 1969 byl posvěcen základní kámen. Brzy však začala normalizace a stavba kostela byla znemožněna; namísto toho se podařilo dosáhnout alespoň svépomocné opravy a rozšíření stávající pustkovecké kaple svatých Andělů Strážných.\n\nPo roce 1990 nastalo v porubské farnosti oživení náboženské činnosti a v následujícím desetiletí byly ve farnosti vybudovány tři zcela nové kostely – ve Vřesině, Krásném Poli a konečně i v Pustkovci. Nové stavební místo bylo nalezeno poblíž stávajícího kláštera boromejek. 6. prosince 1998 byl nový chrám vysvěcen a utvořilo se u něj živé společenství, díky čemuž rozhodl ostravsko-opavský biskup František Lobkowicz v listopadu roku 2006 o zřízení nové farnosti s účinností od 1. ledna 2007.\n\nFarním kostelem je kostel svatého Cyrila a Metoděje, novostavba z let 1997–1998. Římskokatolické bohoslužby se dříve konaly též v kapli svatých Andělů Strážných (postavena roku 1882, opravena a rozšířena v letech 1970–1975), která je však v současnosti zapůjčena pravoslavné církvi.\n\nV Krásném Poli je filiální kostel svaté Hedviky Slezské, novostavba z let 1995–2001. V obci je vedle toho drobná barokní kaple svatého Jana Nepomuckého, připomínaná v roce 1771.\n\nOd založení spravuje farnost jakožto administrátor O. Pavel Moravec. \n\nVe farnosti působí již od roku 1968 komunita kongregace Milosrdných sester svatého Karla Boromejského (boromejek), které v roce 1970 zakoupily rodinný dům, nyní klášter, v blízkosti dnešního kostela sv. Cyrila a Metoděje.\n\n"}
{"id": "916199", "url": "https://cs.wikipedia.org/wiki?curid=916199", "title": "AgustaWestland AW101", "text": "AgustaWestland AW101\n\nAgustaWestland AW101 (dříve EH Industries EH101) je střední třímotorový víceúčelový vrtulník vyráběný společností AgustaWestland. Je využíván jak pro civilní, tak pro vojenské účely. Zatím bylo objednáno přes 190 strojů tohoto typu.\n\nOzbrojené síly Dánska, Norska, Portugalska a domácí Velké Británie užívají pro vrtulník označení Merlin (dřemlík). Stroje sloužící u kanadského královského letectva nesou označení Cormorant (kormorán).\n\n\n\n\n\n\n\n\n\n\n\n\n\n"}
{"id": "916205", "url": "https://cs.wikipedia.org/wiki?curid=916205", "title": "Sacharidy ve výživě člověka", "text": "Sacharidy ve výživě člověka\n\nSacharidy ve výživě člověka jsou hlavním zdrojem energie. Dříve byly sacharidy označovány názvy uhlovodany, uhlohydráty a karbohydráty.\n\nSacharidy dělíme podle počtu cukerných jednotek. Monosacharidy mají jednu cukernou jednotku a jsou zastoupeny – glukózou, fruktózou a galaktózou. Disacharidy mají dvě jednotky, patří sem: sacharóza, laktóza a maltóza. Monosacharidy a disacharidy označujeme pod názvem jednoduché cukry. Polysacharidy (komplexní cukry) jsou tvořeny z více jak 10 cukerných jednotek, jsou zastoupeny glykogenem, škrobem a vlákninou. Jednoduché cukry (sladkosti, med, ovoce, zelenina, cukrová třtina a cukrová řepa, mléko,…) by měly tvořit 1/6 z celkového denního příjmu sacharidů. Většinu (5/6) by měly tvořit komplexní cukry. Sacharidy jsou nejvíce zastoupeny v rostlinné stravě, výjimkou je mléčný sacharid (laktóza), který je obsažen v mléku a v mléčných výrobcích a dále glykogen, který je součástí živočišných tkání, zejména jater a svaloviny.\n\n„Sacharidy kryjí u člověka 50-80 % energetické potřeby (průměrně 60 %). Průměrná denní doporučená dávka sacharidů je 300-420 g. Energetická hodnota 1 g sacharidů je přibližně 17 kJ. Jejich největším zdrojem v potravě je škrob, v našich podmínkách hlavně z obilnin a brambor, méně z luštěnin“.\n\nNedostatek sacharidů vede k úbytku tukových zásob, což může být způsobeno některými dietami. Extrémně nízký nedostatek způsobí úbytek svalové hmoty, překyselení organismu a může negativně ovlivnit psychiku člověka. Naopak nadbytek vede k tvorbě zubního kazu a k přibývání na váze. Může možná vést však také k rozumnějšímu uvažování.\n\n"}
{"id": "916208", "url": "https://cs.wikipedia.org/wiki?curid=916208", "title": "Bernhard Gröschel", "text": "Bernhard Gröschel\n\nBernhard Gröschel (19. července 1939 in Nový Bor – 4. října 2009 Münster) byl německý jazykovědec, slavista a vysokoškolský pedagog.\n\nBernhard Gröschel studoval na univerzitě v Bonnu (\"Rheinische Friedrich-Wilhelms-Universität Bonn\") obor slavistika, lingvistika, komunikace a fonetika. Doktorát dostal v roce 1967. V letech 1967–1976 pracoval na univerzitě v Bonnu. V letech 1977–2004 pracoval na univerzitě v Münsteru (\"Westfälische Wilhelms-Universität\").\n\n\n\n"}
{"id": "916210", "url": "https://cs.wikipedia.org/wiki?curid=916210", "title": "Zánik Ďatlovovy výpravy", "text": "Zánik Ďatlovovy výpravy\n\nZánik Ďatlovovy výpravy je označení pro neobjasněná úmrtí devíti členů turistické výpravy, k nimž došlo v nočních hodinách 2. února 1959 v ruském pohoří Ural. Výprava zahynula na východním úbočí hory Cholat Sjachyl ( ), což znamená v mansijštině, jazyce kmene Mansijů, „Mrtvá hora“ (někdy záměrně dezinterpretováno jako „Hora mrtvých“). Horský průsmyk, kde k neštěstí došlo, byl pojmenován po vůdci výpravy Igoru Ďatlovovi jako Ďatlovův průsmyk (rusky Перевал Дятлова).\n\nSmrt výpravy nebyla nikdy objasněna a sovětští vyšetřovatelé došli při vyšetřování k závěru, že příčinou byla spontánní síla, kterou nebyli členové výpravy schopni překonat. Vzhledem k tomu, že neexistují žádní přímí svědkové, vznikla okolo události celá řada spekulací a konspiračních teorií.\n\nVýprava sestávala z deseti členů, jejich vůdcem byl Igor Ďatlov. Devět členů výpravy studovalo na Uralském polytechnickém institutu (rusky Уральский Политехнический Институт), nyní na Uralské státní technické univerzitě. Byli to:\n\n\nCílem výpravy byl vrchol hory Otorten (Отортен) ve Sverdlovské oblasti na Uralu, která se nachází přibližně 10 km od místa neštěstí. Plánovaná trasa byla zařazena do III. kategorie obtížnosti, tedy nejnáročnější. Členové výpravy byli zkušení horalé, kteří za sebou měli několik náročných túr a výstupů.\n\nVýprava dorazila 25. ledna 1959 vlakem do města Ivděl (rusky Ивдель), které se nachází ve Sverdlovské oblasti na Urale. Následně se na nákladním voze přemístili do osady Vižaj (Вижай), posledního nejbližšího obydleného místa od hory Otorten. Odsud se přesunuli do opuštěné geologické osady, kde se odpojil Jurij Judin, kterému se zhoršil chronický revmatismus. Výprava tak pokračovala v devítičlenném složení.\n\nPodle deníku a fotoaparátu výpravy je možno vysledovat jejich cestu do 31. ledna, kdy se dostali na okraj horské oblasti. Tam se začali připravovat na výstup. V zalesněném údolí zanechali nějaké potraviny a další vybavení, které mělo být vyzvednuto při zpáteční cestě. 1. února se skupina začala pohybovat průsmykem směrem k hoře Otorten. Pravděpodobně měli v plánu dostat se na druhou stranu průsmyku, ale vzhledem ke zhoršenému počasí, sněhové bouři a nízké viditelnosti se omylem odchýlili od plánované trasy a začali stoupat na Cholat Sjachyl. Poté, co si uvědomili svou chybu, rozhodli se utábořit na zasněženém úbočí hory, přestože se přibližně 1,5 km od nich nacházel les, kde se mohli ukrýt před nepřízní počasí. Jurij Judin, jediný přeživší, později prohlásil, že skupina zřejmě nechtěla ztratit nadmořskou výšku, do které se dostali, nebo Ďatlov chtěl vyzkoušet táboření na úbočí hory.\n\nĎatlov se předem dohodl se sportovním klubem, že pošle telegrafem zprávu hned, jak se skupina vrátí zpět do osady Vižaj. Očekávalo se, že se tak stane nejpozději 12. února, ale současně se počítalo s tím, že se expedice může protáhnout. Proto na jejich zpoždění nikdo zpočátku nereagoval. Záchranná operace započala až ve chvíli, kdy se ozvali příbuzní členů expedice. První pátrací skupina složená ze studentů a vyučujících se vydala po stopách Ďatlovovy výpravy až 20. února. Později se zapojily také armáda a policie s letadly a vrtulníky.\n\nPrvní záchranná skupina objevila zničené tábořiště 26. února. Michajl Šavarin, jeden ze studentů, kteří objevili stan, prohlásil, že byl prázdný, z poloviny stržený a pokrytý sněhem. Na místě byly nalezeny boty, oblečení, peníze, potraviny a další osobní věci členů výpravy. Od tábořiště pokračovaly stopy směrem z kopce k okraji lesa, který se nacházel na opačné straně průsmyku severovýchodním směrem. Asi po 500 metrech byly stopy zaváty sněhem. Na okraji lesa objevili členové záchranné skupiny pod velkou borovicí ohniště a těla Georgije Krivoniščenka a Jurije Dorošenka. Byli oblečeni v poškozeném spodním prádle a bez obuvi. Byli částečně ohořelí. Nedaleko ohniště se nalezla kupka suchého nepoužitého dřeva. Větve stromu byly polámané do výšky pěti metrů, podle čehož lze soudit, že na něj šplhali. Tomu odpovídal i nález lidské kůže na jeho kůře a odřeniny na tělech. V prostoru mezi borovicí a tábořištěm byli v dalších dnech nalezeni další tři mrtví. Podle polohy těl Igora Ďatlova, Ziny Kolmogorovové a Rustema Slobodina se zdá, že se snažili vrátit zpět ke stanu. Těla byla nalezena ve vzdálenostech 300, 480 a 630 metrů od borovice.\n\nPátrání po zbývajících členech expedice trvalo více než dva měsíce. 4. května byly nejdříve nalezeny zbytky rozřezaného oblečení a nedaleko od nich i 4 zbývající těla, která byla dříve ukryta pod dvoumetrovou vrstvou sněhu. Ostatky ležely v proláklině asi 75 metrů hlouběji do lesa směrem od borovice. Pod nimi se nacházela provizorní podestýlka vyrobená z okolního podrostu. Někteří na sobě měli kusy šatstva patřící jiným členům skupiny.\n\nPo nálezu prvních pěti těl byla provedena pitva, avšak nebyla nalezena žádná zranění, která by vedla k úmrtí. Jako příčina jejich smrti bylo určeno podchlazení. Ačkoliv byla u Slobodina nalezena malá prasklina na lebce, podle závěrů pitvy se nejednalo o příčinu smrti.\n\nKe zvratu došlo po nalezení zbývajících čtyř obětí. U tří z nich byla jako příčina smrti určena různá zranění. Lebka Thibeauxe-Brignollese byla rozdrcena a těla Dubininové a Zolotarjova měla polámaná žebra a rozsáhlá vnitřní zranění. Podle doktora Borise Vožrožděného byla tato těla vystavena extrémní síle, kterou přirovnal k autonehodě. Na vnější pohled nejevila těla žádné známky zranění, a proto je možné, že byla vystavena velkému tlaku. U Ludmily Dubininové bylo také zjištěno, že v její ústní dutině chybí jazyk (podle některých zdrojů byl oběti jazyk vytržen, jiné hovoří o působení přírodních živlů).\n\nPřestože se teplota pohybovala mezi −25 a −30 °C, byla některá těla nalezena téměř nahá a některá bez bot, pouze v ponožkách. Další těla byla oblečená v roztrhaném oblečení, z čehož lze soudit, že déle žijící členové výpravy jej strhli z již mrtvých společníků. Je také možné, že se u některých členů projevil jev tzv. paradoxního svlékání, kdy v důsledku podchlazení dochází k narušení kognitivních funkcí a vyplavení velkého množství stresových hormonů do oběhu, což způsobuje pocit horka. V obou případech se postižený začne svlékat, čímž dojde k akceleraci ztráty tělesného tepla.\n\nVyšetřování bylo uzavřeno se závěrem, že oběti zemřely vlivem spontánní přírodní síly, kterou nebyli schopni překonat. Rovněž se došlo k závěru, že nebyl nalezen žádný viník události. Složky z vyšetřování byly uschovány v tajném archivu a objevily se až v 90. letech, některé části však chyběly.\n\nZ vyšetřování vyplynuly následující skutečnosti:\n\n\nK záhadnému úmrtí členů výpravy v Ďatlovově průsmyku se objevila celá řada teorií, od působení paranormálních jevů až po testy tajných zbraní. Každá z teorií byla však časem zpochybněna či vyvrácena.\n\n\"Pro:\" Na některých fotografiích výpravy byly nalezeny mansijské vzkazy napsané na kůře stromu. V deníku také skupina popisovala, že se část cesty pohybovali po loveckých stezkách domorodců a jednoho chantského lovce si dokonce fotografovali. Spekulovalo se o tom, že je hora pro domorodce posvátnou a narušení svého teritoria tvrdě trestají.\n\n\"Proti:\" Mansijové byli vždy známí svou pohostinností vůči dobrodruhům, které ubytovávali ve svých domech. Sami se také aktivně podíleli na záchranné akci. Hory Otorten a Cholat Sjachyl nepatřily mezi jejich významná místa. Otorten znamená v jejich jazyce \"hora, kam se nevyplatí chodit\" a Cholat Sjachyl \"mrtvá hora\" ve smyslu hora, kde nic nežije ani neroste. Zranění tří obětí nemohla být způsobena člověkem.\n\n\"Pro:\" Hluk laviny mohl donutit skupinu bezmyšlenkovitě vyskočit ze stanu a utíkat směrem z kopce. Protože teplota byla hluboko pod bodem mrazu, mohlo u některých dojít k bezvědomí z podchlazení už po 15 minutách. Jejich svítilna byla nalezena hned u stanu a měsíc nesvítil, takže je pravděpodobné, že se potmě nedokázali vrátit do bezpečí. Na snímcích z nálezu stanu je jasně patrná sněhová pokrývka na jeho boku.\n\n\"Proti:\" Sklon svahu nad stanem činil pouze 16 stupňů a svah měřil jen 300 metrů. I kdyby velký příval sněhu a silný vítr lavinu uvolnil, byla by natolik slabá a pomalá, že by skupinu zkušených horalů pravděpodobně nedonutila ke zběsilému úniku. Stan byl navíc nalezen až na zářezy nepoškozený, věci v něm byly uklizené a stopy v jeho okolí nezaváté.\n\n\"Pro:\" Na hoře Cholat Sjachyl vál velmi silný vítr, který mohl někoho z výpravy strhnout například při vykonávání potřeby. Ostatní mohli být strženi ve snaze pomoci mu a nedokázali se vrátit k neosvětlenému stanu. Kolevatov byl na rozdíl od ostatních obutý a to včetně návleků do hlubokého sněhu, takže se zřejmě krátce před událostí venku pohyboval. Jelikož skupina nestihla postavit kamna, mohl silný mráz vyvolat u některého člena skupiny panický záchvat, při kterém se prořízl ven a utekl, načež se při hledání ostatní příliš vzdálili od stanu. \n\n\"Proti:\" Vítr schopný strhnout skupinu lidí ze svahu by byl schopný strhnout i stan. Jedna z obětí měla navíc na hlavě čepici, která by odlétla. Je nepravděpodobné, že by se celá skupina vydala někoho hledat potmě a naboso.\n\n\"Pro:\" Několik desítek kilometrů od místa neštěstí se nacházel gulag, ze kterého mohla uprchnout skupina vězňů. Probíhat zde mohlo i tajné vojenské cvičení. Judin při katalogizaci věcí ze stanu označil dioptrické brýle a vojenský vak na boty, které nepatřily nikomu z výpravy. Ze stanu zmizela také tabulka čokolády.\n\n\"Proti: \"Zranění nebyla způsobena člověkem. Ve stanu nechybělo jídlo, peníze ani oblečení, které by se útočníkům v nehostinném prostředí hodilo. Cizí předměty nalezené ve stanu mohly patřit lidem ze záchranné skupiny. Ti také mohli sníst chybějící čokoládu. Jeden z nich například přiznal, že po nálezu stanu vypili lékařský alkohol, který tam našli. Odtajněné dokumenty neobsahovaly žádné informace o útěku z gulagu či vojenském cvičení.\n\n\"Pro:\" Georgij Krivoniščenko byl podle všeho poměrně problémovým členem výpravy. Ještě během jejich pobytu ve výchozím městě byl zadržen policií kvůli hlasitému pozpěvování na veřejnosti. Byl sice bez trestu propuštěn, výpravu však tato příhoda poznamenala. K největšímu konfliktu došlo podle deníku ve chvíli, kdy byl Krivoniščenko ostatními požádán, aby spal u vchodu do stanu. To vyvolalo nepříjemnou hádku. Z posledních dnů neexistují záznamy v deníku, proto není jasné, zda se konflikt podařilo vyřešit. Krivoniščenko se mohl později v návalu zlosti zmocnit nože, poškodit stan a donutit ostatní k útěku do lesa. Minimálně dva mrtví měli ruce zaťaté v pěst jako při souboji. Další příčinou napětí mohl být zájem několika členů o Zinaidu. O milostných vztazích ve skupině sice neexistují žádné informace, v kapse Igora Ďatlova se však našla její fotografie.\n\n\"Proti:\" Ďatlov považoval Krivoniščenka za dobrého a nesmírně inteligentního společníka. Kdyby byl pravidelně konfliktní, členem výpravy by se zřejmě nestal. Zranění obětí neodpovídala fyzickému napadení. Krivoniščenkovo tělo leželo vedle Dorošenkova. Oba měli popálené ruce a nohy, takže společně seděli u ohně a zoufale se snažili zahřát. Nic nenapovídalo tomu, že by se Dorošenko Krivoniščenkovi vyhýbal.\n\n\"Pro:\" Místní etnika Mansijci a Chantové použivají při šamanských rituálech sušenou muchomůrku červenou či zvířecí moč s jejím obsahem (v moči nejsou jedovaté látky způsobující nevolnost). Mezi její účinky patří halucinace a výrazné změny chování od extrémní euforie až po agresivitu či nezvladatelnou paniku. Ztráta sebeovládání mohla u skupiny vést k iracionálnímu chování. Podle fotografií se skupina prokazatelně setkala s Chantskými lovci. Součástí výbavy turistů byly i další látky schopné ovlivnit úsudek (alkohol, kodein). Ďatlov měl v době své smrti v kapse dvě balení kodeinových tablet. Mohlo též dojít k otravě ergotaminem, který se občas nacházel v pečivu vyrobeném z obilnin infikovaných námelem. Ta se mohla projevit halucinacemi a chaotickým chováním.\n\n\"Proti\": Neexistují žádné důkazy o tom, že by skupina muchomůrku používala. Je velice nepravděpodobné, že by ji vůbec od Chantů, pro které byla posvátná, dostali. Alkohol a kodein sloužily výhradně lékařským účelům.\n\n\"Pro: \"Na dvou kusech oblečení byl nalezen radioaktivní izotop (draslíku 40K). Ten bylo navíc možné omýt pod tekoucí vodou, což vypovídalo o tom, že se na oděvy dostal nejspíše z externího zdroje (tj. samotné oděvy nic nevyzařovaly). Někteří svědci po letech vyprávěli, že se na místě nacházelo větší množství kovových součástek, které vypadaly jako zbytky rakety. Judin se údajně dostal k materiálům, podle kterých o poloze Ďatlovovy výpravy armáda věděla již dva týdny před jejím oficiálním nálezem. Zolotarjov byl válečným veteránem a spolupracoval na vojenském výzkumu. Vzhledem k jeho věku a skutečnosti, že se s ostatními před výpravou neznal, mohl být někým nastrčen.\n\n\"Proti: \"Sovětská armáda skutečně přiznala, že nad touto oblastí testuje balistické střely R-7. K testům však docházelo až 17. února, tedy více než dva týdny po této události. Kromě státně-bezpečnostních opatření typických pro padesátá léta se armáda nepokoušela utajit závěry vyšetřování a to ani po předepsané promlčecí lhůtě (25 let), kdy mohly být dokumenty skartovány. Na místě ani na tělech nebyly nalezeny žádné známky výbuchu. Radiace zjištěná na oděvech nebyla nijak extrémní a mohla pocházet z atmosféry.\n\n\"Pro:\" Charakter některých zranění napovídal působení tlaku bez vnějšího poškození tkáně. Některá těla obětí měla podle svědků při pohřbu žlutou až nahnědlou barvu kůže a zbělené vlasy. Armádní piloti odmítali těla transportovat vrtulníkem, dokud nebudou uložena do zinkových rakví zabraňujících nákaze. Dubininová si údajně ukousla jazyk v křeči, což je při chemickém útoku možné.\n\n\"Proti: \"Ani v odtajněných archivech se nenašly informace o použití podobné zbraně v této oblasti. Změny barvy kůže lze připsat slunci, které na těla svítilo i po smrti a bylo ještě zesíleno okolním sněhem. Zdroj výpovědí příbuzných či jiných laiků o neobvyklém stavu těl při pohřbu je nejasný. Otec Dubininové byl jediný, komu bylo tělo dcery na okamžik ukázáno ve chvíli, kdy se dožadoval jejího pohřbu v otevřené rakvi. Její jazyk byl odstraněn u kořene, nemohla si ho tedy ukousnout. Informace o bílých vlasech je zřejmě pověrou. Na fotografiích obětí je barva jejich vlasů standardní.\n\n\"Pro:\" Georgij Atmaňak, člen konkurenční skupiny cestovatelů, která se nacházela asi 50 km od Ďatlovovy skupiny, ohlásil, že 1. února v noci pozorovali dva světelné kotouče o velikosti měsíce s jasným bodem uprostřed. Jeden člen skupiny dokonce v panice vyběhl ze stanu bez bot, protože se domníval, že objekty padají jejich směrem. Stejná pozorování ohlásilo i několik dalších svědků, mimo jiné i z meteorologické stanice. Poslední fotografie pořízená skupinou zobrazovala nejasnou světelnou skvrnu. Teorii o UFO se v 90. letech přikláněl i vrchní vyšetřovatel případu Ivanov.\n\n\"Proti:\" Datum pozorování UFO upřesnil jiný člen Atmaňakovy výpravy na 17. únor, tedy den testů raket R-7. Popis ostatních svědků naznačoval, že objekty zanechávaly na obloze jasnou stopu a letěly ve směru od Bajkonuru. K stejnému pozorování došlo ještě 31. března. Vše tedy nasvědčuje tomu, že se jednalo o průlet raket, který s událostí nijak nesouvisel, protože se odehrál mnohem později. Co zobrazuje poslední fotografie označovaná jako č. 33, se nikdy nepodařilo objasnit, nicméně může jít i o pouhou chybu expozice.\n\n\"Pro:\" Po smrti studentů se na jejich škole objevila informace, že se pokoušeli o útěk na Západ, byli dopadeni a zavražděni. Část z nich měla být vyhnána ze stanu bez oblečení a umrzla, zbytek byl zavražděn a shozen do jámy. Jeden z pilotů dosvědčil, že stan byl nalezen dříve, než k němu dorazila pozemní pátrací skupina. Piloti však byli instruováni, aby nález zatajili a museli se písemně zavázat k mlčenlivosti. Jedna z teorií také mluvila o tom, že se turisté stali svědky nějaké ilegální aktivity páchané vysoce postavenými členy strany či armády. Členové výpravy mohli být zavražděni na jiném místě a přeneseni na Cholat Sjachyl. K přemisťování mohlo docházet dokonce během pátracích akcí, jelikož byla některá z těl nalezena s velkým časovým odstupem.\n\n\"Proti:\" Teorii o útěku na Západ odmítl Judin s tím, že všichni členové skupiny byli oddanými komunisty a o něčem podobném nepadlo ani slovo. Zranění tří členů skupiny neodpovídala útoku jiného člověka. Např. při shození z vrtulníku by došlo k větší devastaci těl.\n\n\"Pro:\" Mezi dokumenty výpravy se našla zmínka o tom, že se v okolí Otortenu pohybuje tzv. Sněžný muž. Podle speciálu televizní stanice Discovery existuje pro toto tvrzení celá řada důkazů, např. jedna z nalezených fotografií výpravy obsahuje záhadnou postavu vystupující z lesa, v okolí stanu byla nalezena velká stopa, Mansijové se do míst obávají chodit, v sovětských archivech se mají nacházet dokumenty o operacích s cílem nalézt Sněžného muže v této oblasti, atp. Některým obětem chyběl nos, jazyk, či oči, což mohlo naznačovat brutální útok silného tvora vedený na obličej.\n\n\"Proti: \"Zápis byl součástí jakéhosi recesistického časopisu, který si skupina pro pobavení při výpravě vytvořila a obsahoval mnoho dalších témat. Úryvek původně hovořil o semináři na téma výskytu Sněžných lidí v okolí Otortenu, čímž členové výpravy mohli myslet i sami sebe. K absenci nosu, očí a jazyka zřejmě došlo vlivem povětrnostních podmínek (těla bez očí ležela hlavou v potoku) či zvířat. Autenticita nalezené stopy je přinejmenším diskutabilní.\n\n\"Pro:\" Podle nové teorie (2013) způsoboval tvar hory ve spojení se silným větrem tzv. Kármánovy víry (podle americko-maďarského fyzika Theodore von Kármána). Kármánovy víry mají za následek vznik kombinace vzdušných \"minitornád\", nepříjemného zvuku, vibrací země a infrazvuku. Infrazvuk se projevuje na lidské psychice spektrem účinků od mírného nepohodlí až po nevolnost a dezorientaci. Tato teorie tedy předpokládá, že byla skupina dezorientována vlivem infrazvuku a silného hluku způsobeného větrem, proto v panice opustili stan a vydali se hledat úkryt v lese, kde podlehli mrazu a zraněním po pádu do rokle.\n\n\"Proti:\" Ačkoliv nebyl vliv infrazvuku na lidskou psychiku nikdy důkladněji probádán, neexistují žádná svědectví o tak silném efektu, který by způsobil iracionální chování devíti zdravých jedinců současně. Při pokusu s infrazvukem v roce 2003 popsalo různé efekty pouze 22 % pokusných subjektů. Většinou se jednalo o pouhé změny nálad.\n\nV lednu 2016 se v ruských médiích objevila zpráva o dalším úmrtí v průsmyku. Jedná se o šestačtyřicetiletého muže, jehož mrtvé tělo bylo objeveno jinými turisty v jedné z dřevěných chatek, 70 km od průsmyku, v pátek 8. ledna téhož roku. Náčelník oblastní správy Ministerstva pro mimořádné situace následně přislíbil vypravit na místo neštěstí expedici, která měla zjistit příčinu smrti. Tato expedice na místo nálezu těla skutečně po třech dnech od prohlášení náčelníka oblastní správy dorazila a poměrně jednoznačně určila za příčinu skonu podchlazení bez cizího zavinění. Jednalo se o osobu, která se případem nevyřešeného úmrtí Ďatlovovy expedice zabývala.\n\nUdálostí se volně inspiroval film \"Záhada Hory mrtvých\" (2013), kniha Naslouchač od české autorky Petry Stehlíkové a počítačová hra \"Kholat\" (2015). Tomuto tématu se také ve své literární tvorbě věnovala ruská spisovatelka Anna Alexandrovna Matvějevová. \n\n"}
{"id": "916212", "url": "https://cs.wikipedia.org/wiki?curid=916212", "title": "American Flyer", "text": "American Flyer\n\nAmerican Flyer byla americká rocková superskupina, kterou v roce 1976 založili Craig Fuller (dříve Pure Prairie League), Eric Kaz (Blues Magoos), Steve Katz (Blood, Sweat & Tears) a Doug Yule (The Velvet Underground). První album neslo název skupiny a vyšlo po podepsání smlouvy s vydavatelstvím United Artists. Produkoval jej George Martin a v žebříčku \"Billboard 200\" se umístilo na 87. příčce. Druhé album vyšlo v následujícím roce pod názvem \"Spirit of a Woman\" a produkovala ho skupina za pomoci Kena Friesena. V žebříčku \"Billboard 200\" se umístilo na 171 pozici. Skupina zaznamenala úspěch díky singlu „Let Me Down Easy“, který se dostal na osmdesáté místo v žebříčku \"Billboard Hot 100\".\n"}
{"id": "916215", "url": "https://cs.wikipedia.org/wiki?curid=916215", "title": "Mortagne-au-Perche", "text": "Mortagne-au-Perche\n\nMortagne-au-Perche je francouzská obec v departementu Orne v regionu Normandie. V roce 2010 zde žilo 4 093 obyvatel. Je centrem arrondissementu Mortagne-au-Perche a kantonu Mortagne-au-Perche.\n\n"}
{"id": "916216", "url": "https://cs.wikipedia.org/wiki?curid=916216", "title": "Snježana Kordićová", "text": "Snježana Kordićová\n\nSnježana Kordić (IPA: ; * 29. říjen 1964, Osijek) je chorvatská lingvistka, slavistka a vysokoškolská pedagožka.\n\nKordićová studovala jihoslovanské filologii v Osijeku a magisterský studijní program lingvistiky v Záhřebu. V roce 1990 pracovala na univerzitě v Osijeku a od roku 1991 pracovala na Katedře chorvatština Univerzity v Záhřebu. V roce 1993 obhájila disertační práci na Filozofické fakultě Univerzity v Záhřebu. V letech 1993–2007 pracovala v Německu: na univerzitě v Bochumi, univerzitě v Münsteru, kde se v roce 2002 habilitovala, Humboldtově univerzitě v Berlíně a univerzitě Johanna Wolfganga Goetheho ve Frankfurtu nad Mohanem.\n\nPublikovala přes 150 lingvistické práce. Odborně se zajímá o gramatiku, syntax, pragmatiku, lexikologii, korpusová lingvistiku, kvantitativní lingvistiku, a sociolingvistiku. Co se problematiky jazykových vztahů mezi Chorvaty, Srby, Bosňáky a Černohorci týče, je názoru, že všichni hovoří jedním jazykem (viz srbochorvatština).\n\n\nO knihy \"Relativna rečenica\":\n\nO knihy \"Riječi na granici punoznačnosti\":\n\nO knihy \"Jezik i nacionalizam\":\n\n"}
{"id": "916226", "url": "https://cs.wikipedia.org/wiki?curid=916226", "title": "Pervenchères", "text": "Pervenchères\n\nPervenchères je francouzská obec v departementu Orne v regionu Normandie. V roce 2010 zde žilo 376 obyvatel.\n\n"}
{"id": "916230", "url": "https://cs.wikipedia.org/wiki?curid=916230", "title": "Mistrovství Evropy v hokejbalu", "text": "Mistrovství Evropy v hokejbalu\n\nMistrovství Evropy v hokejbalu byla největší událost v hokejbale v Evropě. Pořádala ho ISBHF v letech 1995 až 2000. Nejúspěšnějšími týmy byly výběry České republiky a Slovenska, které získaly po dvou zlatých medailích.\n\n\n"}
{"id": "916231", "url": "https://cs.wikipedia.org/wiki?curid=916231", "title": "Tuky ve výživě člověka", "text": "Tuky ve výživě člověka\n\nTuky v lidské výživě patří k nejvydatnějšímu zdroji a zásobárně energie v potravě, tvoří stavební složku buněk. Mohly sehrát důležitou roli u evoluce člověka. Dále nás chrání před úniky tepla, umožňují vstřebávání vitamínů, a z tuků (cholesterolu) se tvoří některé hormony. „Tuky jsou velmi diskutovanou součástí potravy. V současné době tvoří v našich podmínkách 30-40 % denního příjmu energie (měl by být 25-30 %). Doporučený denní příjem tuků je 70-100 g“ Energetická hodnota 1 g tuku je přibližně 38 kJ. Tuky jsou dvojího původu stejně jako u bílkovin – živočišné a rostlinné. Ve stravě se tuky nazývají triglyceridy, obsahují jednu molekulu glycerolu a tři mastné kyseliny. Podle mastných kyselin se tuky rozdělují:\n\n\n\n\nNasycené mastné kyseliny se nalézají zejména v tucích živočišného původu (př. máslo, sádlo, mléko, žloutek), u rostlin je najdeme jen v palmovém a kokosovém oleji. Jejich zvýšená konzumace vede k srdečně-cévnímu onemocnění. Nenasycené mastné kyseliny ještě dělíme na mononenasycené a polynenasycené. Do polynenasycených mastných kyselin, řadíme esenciální mastné kyseliny. Ty jsou specifické v tom, že si je tělo nedokáže samo vyrobit, tím pádem jsme odkázáni na příjem z potravy. Bohatým zdrojem těchto látek jsou ořechy, ryby, rostlinné oleje. Poměr nasycených, mononenasycených a polynenasycených tuků by měl být 1 : 1 : 1.\n\nDélka uhlíkové řetězce u mastných kyselin hraje roli v rychlosti resorpce. Mastné kyseliny s krátkým a středním řetězcem se rychleji vstřebávají, protože vstupují přímo portální krví do jater. Naopak mastné kyseliny s dlouhým řetězcem se vstřebávají lymfatickými cévami do krve a pak do jater, trvá to déle. \n\nDvojná vazba dva typy uspořádání, a to: Cis a Trans. Uspořádání Cis se vyskytuje běžně, proto se neuvádí. Trans se vyskytuje převážně v živočišných tucích, dají se vyrobit i umělou cestou, výsledkem jsou ztužené tuky. Ty jsou použity na výrobu pekařských a cukrářských produktů (sušenky, oplatky, polevy, koblihy, atd.). Trans mastné kyseliny ve stravě se považují se za nejškodlivější tuky, neboť zvyšují LDL cholesterol v krvi a naopak HDL cholesterol snižují, tímto přispívají ke vzniku kardiovaskulárního onemocnění. Světová zdravotnická organizace (WHO) v roce 2003 doporučila, aby příjem TFA ze stravy nepřekročil 1 % celkového energetického příjmu. \n\nZa zdravotně prospěšné tuky se považují – většina rostlinných olejů, rybí tuk a ořechy. Tučná masa, paštiky, uzeniny, sýry, chipsy, sladkosti, sušenky, trvanlivé pečivo to je výčet potravin, které by se měly v našem jídelníčku vyskytovat jen zřídka, protože obsahují velké množství nasycených mastných kyselin. Ovšem současná metaanalýza ukazuje, že nenasycené ani nasycené tuky zdraví neškodí, ale ani mu neprospívají.\n"}
{"id": "916236", "url": "https://cs.wikipedia.org/wiki?curid=916236", "title": "Alençon", "text": "Alençon\n\nAlençon je francouzské město v regionu Normandie, hlavní město (prefektura) departementu Orne. V roce 2010 zde žilo 26 704 obyvatel. Je centrem arrondissementu Alençon.\n\n"}
{"id": "916247", "url": "https://cs.wikipedia.org/wiki?curid=916247", "title": "Richard Sinclair", "text": "Richard Sinclair\n\nRichard Sinclair (* 6. června 1948 Canterbury, Anglie) je britský baskytarista a zpěvák spjatý s několika skupinami Canterburské scény. V letech 1964−1965 působil v kapele The Wilde Flowers jako kytarista a občasný zpěvák. V roce 1968 spoluzaložil skupinu Caravan, ze které odešel v roce 1972 a věnoval se skupině Hatfield and the North, ve které hrál do roku 1975. V letech 1977−1979 hrál v kapele Camel a později, v letech 1981−1985 a znovu 1990−1992 znovu spolupracoval s Caravan. V letech 1982–1984 hrál ve skupině kytaristy Phila Millera nazvané In Cahoots. Rovněž hrál na dalších albech jiných Canterburských hudebníků, jako například \"Joy of a Toy\" (Kevin Ayers, 1969) a \"Rock Bottom\" (Robert Wyatt, 1974).\n"}
{"id": "916257", "url": "https://cs.wikipedia.org/wiki?curid=916257", "title": "Godbluff", "text": "Godbluff\n\nGodbluff je páté studiové album britské progresivní rockové skupiny Van der Graaf Generator, první po obnovení skupiny. Jeho nahrávání probíhalo mezi 9. a 29. červnem 1975 ve studiu Rockfield Studios v Monmouthu. Na rozdíl od předrozpadových alb skupiny toto neprodukoval John Anthony, ale skupina sama. Vyšlo v říjnu 1975 u vydavatelství Charisma Records (UK) a Mercury Records (USA).\n\n"}
{"id": "916259", "url": "https://cs.wikipedia.org/wiki?curid=916259", "title": "Jana Nagyová", "text": "Jana Nagyová\n\nJana Nagyová může být:\n"}
{"id": "916263", "url": "https://cs.wikipedia.org/wiki?curid=916263", "title": "MGM-31 Pershing", "text": "MGM-31 Pershing\n\nMGM-31 Pershing byla americká balistická raketa. Mohla být vybavena jadernou hlavicí. Podle amerického kódového označení z roku 1962 šlo o řízenou střelu odpalovanou z mobilního prostředku (vozidla) určenou k ničení povrchových cílů (včetně např. podzemních bunkrů). Dle verze se jednalo o střelu krátkého či středního doletu. Pojmenována byla podle amerického vojevůdce Johna J. Pershinga.\n\nK roku 1991 byly tyto střely dohodou o jaderných zbraních středního doletu mezi SSSR a USA (Intermediate-Range Nuclear Forces Treaty) vyřazeny ze služby a zlikvidovány.\n\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "916264", "url": "https://cs.wikipedia.org/wiki?curid=916264", "title": "Volby v Rumunsku", "text": "Volby v Rumunsku\n\nVolby v Rumunsku jsou svobodné. Volí se do parlamentu, místních zastupitelstev a Evropského parlamentu. Rumunský parlament je dvoukomorový, dělí se na Poslaneckou sněmovnu a Senát. Do Poslanecké sněmovny je většinovým volebním systémem voleno 334 poslanců na čtyřleté volební období a do senátu je voleno 137 členů. Každých pět let probíhají přímé prezidentské volby.\n\n"}
{"id": "916267", "url": "https://cs.wikipedia.org/wiki?curid=916267", "title": "Bajmok", "text": "Bajmok\n\nBajmok (v srbské cyrilici Бајмок) je město v severní části autonomní oblasti Vojvodiny v severním Srbsku. Patří k menším sídlům; v roce 2002 mělo 8 586 obyvatel. Administrativně je součástí Severobačského okruhu a historicky jedním ze sídel v regionu Bačka, který ohraničuje z jihu řeka Dunaj. Samo město se nachází na významné dopravní tepně, spojující města Subotica a Sombor. Jedná se jak o významnou silnici, tak i lokální železniční trať.\n\nBajmok je součástí opštiny Subotica, jako jedno z jejích 18 sídel.\n\nOblast dnešního městečka Bajmok byla osídlena již v dobách začátků existence nejprve uherského státu. Nebyla opuštěna ani po příchodu Turků v 20. letech 16. století. V 18. století se do Bajmoku začalo stěhovat německé obyvatelstvo (které opustilo území dnešní Vojvodiny v závěru druhé světové války). Na začátku 20. století bylo obyvatelstvo Bajmoku národnostně smíšené; téměř polovinu všech místních obyvatel tvořili Maďaři, a další dvě čtvrtiny pak Bunjevci a zbytek Němci. V současné době je obyvatelstvo především srbské, v menší míře i maďarské.\n"}
{"id": "916273", "url": "https://cs.wikipedia.org/wiki?curid=916273", "title": "Samsung Galaxy Tab 2 10.1", "text": "Samsung Galaxy Tab 2 10.1\n\nSamsung Galaxy Tab 2 10.1 je tablet od společnosti Samsung. Byl představen v únoru 2012 společně s výkonnějším Galaxy Note 10.1. Může být v šedém či bílém barevném provedení a kryt je kompletně plastový. Nahradil tablet Samsung Galaxy Tab 10.1.\n\nVýkon i výbava se z téměř shodují s menší 7\" verzí, 10.1 však obdržel větší baterii 7000 mAh. Dvoujádrový procesor Samsung Exynos 4210 je typu Cortex A9 s frekvencí 1 GHZ, operační paměť má kapacitu 1 GB RAM a grafiku obstarává čip ARM Mali-400. Existují varianty se 16 i 32 GB pamětí a s podporou 3G nebo bez ní. 10\" displej je typu PLS LCD a má rozlišení 1 280 × 800. Nechybí Bluetooth 3.0, GPS, 3 a 0,3MPx fotoaparáty, světelné čidlo, wi-fi b/g/n nebo (proprietární) USB port.\n\nTablet byl představen s Androidem 4.0 a nadstavbou TouchWiz, aktualizovat lze až na 4.2.2.\n\nV červnu 2013 byl nahrazen Samsungem Galaxy Tab 3 10.1.\n"}
{"id": "916283", "url": "https://cs.wikipedia.org/wiki?curid=916283", "title": "Král musí zemřít", "text": "Král musí zemřít\n\nKrál musí zemřít je první část dvojrománu o antickém starořeckém hrdinovi, athénském králi Théseovi, který v roce 1958 napsala Mary Renaultová podle starořecké pověsti. Kniha popisuje zhruba první polovinu Théseova života od jeho narození, cestu z Troizény do Athén, cestu a pobyt na Krétě až po jeho nešťastný návrat zpět do Athén.\n\nPrvní část knihy popisuje jak okolnosti jeho narození tak i jeho pozdější dobrodružství, která zažije cestou za svým otcem z rodné Troizény do Athén, kdy cestou zabije nebo potrestá řadu Lupičů a zabije obra lupiče Perifétéa a stane se poprvé králem v malém království Eleusině (v těsném sousedství Athénského království).\n\nDruhá část popisuje jeho příchod do Athén ke svému otci králi Aigeovi a život zde, první setkání s Médeiou a její následné vyhnání z Athén, válku s Pallásovými syny a zápas a zabití velkého býka, kterého do Athén přivedl sám Héraklés.\n\nÚstřední děj třetí části pak zahrnuje jeho pobyt na Krétě, kde zápasí s posvátnými býky, zamiluje se do krásné Ariadny a zabije v Labyrintu Mínotaura. Nakonec se zde stane i krétským králem.\n\nKniha končí neblahým úmrtím jeho otce athénského krále Aigea, který skončí sebevraždou skokem z athénských hradeb do moře (Egejské moře je od těch dob pojmenováno právě po něm), poté co vidí nesprávnou plachtu na Théseově lodi – Théseus se tak stane trojnásobným králem (Eleusína, Kréta a Attika).\n\nNa první část pak volně navazuje druhá část dvojrománu \"Býk přichází z moře\", která zahrnuje zbytek Théseova života až do jeho dobrovolné smrti.\n"}
{"id": "916284", "url": "https://cs.wikipedia.org/wiki?curid=916284", "title": "Seznam poslanců Českého zemského sněmu (1889–1895)", "text": "Seznam poslanců Českého zemského sněmu (1889–1895)\n\nToto je seznam poslanců Českého zemského sněmu ve volebním období 1889–1895. Zahrnuje všechny členy Českého zemského sněmu ve funkčním období od zemských voleb roku 1889 až do zemských voleb roku 1895.\n"}
{"id": "916289", "url": "https://cs.wikipedia.org/wiki?curid=916289", "title": "FK Senica 2013/14", "text": "FK Senica 2013/14\n\nTento článek se podrobně zabývá sestavou a zápasy týmu FK Senica v sezoně 2013 – 2014. V této sezoně FK Senica neobhajuje žádnou trofej z předchozí sezony, ve které skončila v Corgoň lize na 2. místě. Mužstvo nastoupilo v Evropské lize, kde ve druhém předkole podlehlo srbskému týmu FK Mladost Podgorica.\n\n\"Hráči, jejichž jména jsou napsána tučnou kurzívou, jsou současnými (2014) reprezentanty svých zemí (někteří pouze v mládežnických kategoriích.)\"\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy\n\n\nPoslední úprava: 3. června 2014 (po 33. kole)\nVysvětlivky: † = \"odehrál pouze podzimní část\", ± = odehrál pouze jarní část\n\nPoslední úprava: 3. června 2014 (po 33. kole).\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nJednozápasová kola\nČtvrtfinále\nSemifinále\n\n"}
{"id": "916294", "url": "https://cs.wikipedia.org/wiki?curid=916294", "title": "AHL 2012/2013", "text": "AHL 2012/2013\n\nSezóna 2012/2013 byla 77. sezónou Americké ligy ledního hokeje. Základní část AHL začala 12. října 2013 a skončila 21. dubna 2013. Playoff začalo 26. dubna 2013 a skončilo 19. června 2013. Vítězem AHL a zisku Calder Cupu se stal tým Grand Rapids Griffins. Nejlepším hráčem playoff se stal český hráč Ondřej Palát z týmu Syracuse Crunch, brankářskou statistiku zase opanoval Kanaďan Brad Thiessen z týmu Wilkes-Barre/Scranton Penguins.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\n\n\n\n\n\n\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\n"}
{"id": "916298", "url": "https://cs.wikipedia.org/wiki?curid=916298", "title": "Sarah Kane", "text": "Sarah Kane\n\nSarah Kane (3. února 1971, Essex, Spojené království – 20. února 1999, sebevražda v londýnské nemocnici) byla anglická dramatička, původním povoláním divadelní režisérka a herečka, jedna z představitelů současné britské dramatiky.\n\nUž v době svého studia na střední škole projevovala velký zájem o divadlo. Jako studentka hrála a režírovala školní představení A. P. Čechova a Williama Shakespeara. Nejednou chodívala i za školu, aby se mohla účastnit zkoušek jako asistentka režie v divadle Soho Polytechnic. Po ukončení střední školy se rozhodla pro studium dramatu a herectví na univerzitě v Bristolu. Byla talentovanou herečkou a režisérkou, i když postupně ztrácela nadšení pro své budoucí povolání a rozhodla se, že bude raději psát. \n\nVe své tvorbě se nechala ovlivnit díly Samuela Becketta, Pintera, Pottera, Büchnera, Bonda nebo Barkera. V jejích divadelních hrách se však nacházejí i texty vypůjčené z \"Bible\" jakož i ze skladeb skupin jako Joy Division, Pixies nebo PJ Harvey.\n\nJejím prvním dílem byla krátká série třech monologů pod názvem \"Nemocní\" (\"Sick\"), která byla představena publiku v jedné edinburskéhospodě. Po promoci v Bristolu odešla do Birminghamu, kde si, na naléhání své matky, udělala doktorát. \n\nV době doktorandského studia začala psát svojí první divadelní hru – \"Zpustošení\" (\"Blasted\"). Hra byla poprvé uvedena na závěrečné přehlídce studentských prací, kde ji viděla Mel Kenyon, která byla hrou unesena a rozhodla se autorku osobně kontaktovat. Po vzájemné dohodě se Keynon stala její agentkou. Hra \"Zpustošení\" byla uvedena v šedesátimístném Theatre Upstairs v londýnském Royal Court 12. ledna 1995. Naturalistické zobrazení násilí, sexu a vulgární jazyk pobouřily kritiku i mnohé diváky. Hra se stala největším divadelním skandálem od uvedení hry \"Romans In Britain\" v roce 1980. Kritika nebyla schopna snést násilí a energii, hru označovali přídomky »krvavá jatka« a »nechutný svátek špíny«. \n\nHra je i dnes považována za jednu z nejkontroverznějších divadelních her uvedených v britských divadlech za posledních 30 let. Snahou autorky však nebylo šokovat diváky krvavými lázněmi, ale prostřednictvím bezprostředního kontaktu s expresivitou hry prolomit stěnu apatie, kterou si diváci vybudovali k mnoha tématům zobrazeným v médiích (válečné konflikty, rasová nenávist, znásilnění). \n\nHra \"Zpustošení\" vypráví příběh Iana, stárnoucího novináře, a mladé Cate, kteří se spolu ocitnou v hotelovém pokoji. Na pozadí naturalistického děje se autorka věnuje tématům nevyrovnaného vztahu muže a ženy, nacionalizmu a rasismu, médii vyvolané apatie a souvislostem mezi každodenním a neviditelným psychickým násilím a násilím ve vojenských konfliktech.\nPo \"Zpustošených\" dostala nabídku od divadla Gate v londýnském Notting Hillu nově zpracovat mýtus o Faidře. Hra \"Faidřina láska\" (\"Phaedra’s Love\") byla uvedena v autorčině režijním nastudování dne 15. května 1996. Ona sama od podzimu 1996 působila v nové spisovatelské společnosti Pains Plough, která byla založena v Londýně. Zkoumala možnosti psaní dramatických děl i další umělecký růst mladých autorů. \n\nV roku 1997 britská stanice Channel 4 uvedla desetiminutový krátký film \"Pokožka\" (\"Skin\") rozebírající problémy rasismu a xenofobie ve Velké Británii, film byl natočen podle jejího scénáře. \n\nMezitím pokračovala v psaní hry \"Očištění\" (\"Cleansed\"). Hry \"Zpustošení\" a \"Očistení\" byly zamýšlené jako první dvě části dramatické trilogie, u které 3. část měla hovořit o nukleární devastaci lidstva. Po dokončení hry se však myšlenky na trilogii vzdala a ubrala sa úplně jiným směrem. Ve své další práci se vzdala naturalistického způsobu psaní a začala experimentovat s formou i obsahem. \n\nHra \"Toužím\" (\"Crave\") byla veřejnosti představena během čtení, která byla zorganizována spisovatelskou společností v Plains Plough pod pseudonymem Marie Kelvedon, ve snaze uniknout ze stínu skandalizované autorky, autorky \"Zpustošených\", a tím ušetřit hru od předsudků kritiky. V hře se objevují čtyři hlasy, které jsou identifikovány jen písmeny A, B, M a C. Jednotlivé hlasy popisují své tužby, vzpomínají na zklamání a prohry z minulosti a zpochybňují svoji budoucnost. Dochází zde k úplnému setření charakterů postav, obrazotvornost hry se přesouvá z roviny fyzické do roviny textové. Kritika po uvedení na edinburském festivalu nešetřila chválou a hra je považována za její nejvyspělejší dílo.\n\nNavzdory tomu, že byla svým okolím považována za veselé, milé a příjemné děvče, v době svého života trpěla záchvaty depresí. Počátkem léta 1998 ji zachvátila další vlna depresí, proto se rozhodla svěřit se do odborné péče psychiatrů. Léčba deprese jí poskytla námět na napsání další divadelní hry. \n\n\"\" (\"4:48 Psychosis\") byla napsána na podzim a v zimě v letech 1998-1999. V tomto textu posunula formální prvky použité ve hře \"Toužim\" ještě dále. V hře nejsou načrtnuty ani hlasy a z textu není jasný ani počet ani pohlaví vystupujících postav. Text je složen z vnitřních monologů jedné z postav a z úlomků dialogů mezi postavami, které připomínají doktora a pacienta. Autorčin záběr se zúžil na mysl samotnou, na prostor vevnitř sebevražedné psychózy, kterou většina z nás, jak doufá, nikdy nepozná. \n\nHra byla posmrtně uvedena v Londýně, v červnu roku 2000 v režijním nastudování jejího přítele a spolupracovníka Jamesa MacDonalda v Theatre Upstairs v Royal Court.\n\n\n\n"}
{"id": "916300", "url": "https://cs.wikipedia.org/wiki?curid=916300", "title": "Miklós Rónaszegi", "text": "Miklós Rónaszegi\n\nMiklós Rónaszegi (* 5. června 1930, Budapest) je maďarský spisovatel především knih pro děti a mládež.\n\nMiklós Rónaszegi vystudoval Univerzitu Loránda Eötvöse v Budapešti. Stal se učitelem, ale zároveň pracoval v různých nakladatelstvích. Vydal dvacet šest knih různých žánrů určených především mladým čtenářům. Psal historické romány (zejména z pozdního středověku a z historie prvních britských kolonií v Americe), science-fiction, indiánské příběhy i literární biografie v podobě románů (napsal knihy o Shakespearovi, Molièrovi a Marku Polovi). Jeho díla se vyznačují dynamickým stylem a důrazem na autentické historické i etnografické detaily. \n\n\n\n\n"}
{"id": "916307", "url": "https://cs.wikipedia.org/wiki?curid=916307", "title": "Elliott Murphy", "text": "Elliott Murphy\n\nElliott Murphy (* 16. března 1949 Rockville Centre, New York, USA) je americký písničkář a spisovatel. Na kytaru začal hrát ve svých dvanácti letech. Začínal v kapele The Rapscallions a své první sólové album nazvané \"Aquashow\" vydal v roce 1973. Později vydal řadu dalších alb, v roce 2001 například \"La terre commune\", na kterém spolupracoval s Iainem Matthewsem. To úplně poslední nese název \"It Takes a Worried Man\" a vyšlo v roce 2013.\n"}
{"id": "916308", "url": "https://cs.wikipedia.org/wiki?curid=916308", "title": "Reincarnated", "text": "Reincarnated\n\nReincarnated je dvanácté album amerického rappera Snoop Dogga). Vydáno bylo 26. dubna 2013 pod jménem Snoop Lion.\n\n"}
{"id": "916309", "url": "https://cs.wikipedia.org/wiki?curid=916309", "title": "Bezdězská vrchovina", "text": "Bezdězská vrchovina\n\nBezdězská vrchovina je geomorfologický okrsek v severovýchodní části Dokeské pahorkatiny, ležící v okrese Česká Lípa Libereckého kraje a částečně v okrese Mladá Boleslav Středočeského kraje. Rozkládá se mezi sídly Kuřívody, Hradčany, Doksy a Bezdědice.\n\nÚzemí okrsku zahrnuje chráněné území PR Velký a Malý Bezděz.\n\nOkrsek Bezdězská vrchovina náleží do celku Ralská pahorkatina a podcelku Dokeská pahorkatina. Dále se člení na podokrsky Slatinská pahorkatina na jihu a Velkobukovská pahorkatina na severu. Vrchovina sousedí s dalšími okrsky Ralské pahorkatiny (Jestřebská kotlina na západě, Polomené hory na jihu, Českolipská kotlina na severu, Kotelská vrchovina na severovýchodě) a s Jizerskou tabulí na východě.\n\nNejvyšším vrcholem Bezdězské vrchoviny je Velký Bezděz (604 m n. m.) se známým gotickým hradem na vrcholu.\n\n\n"}
{"id": "916310", "url": "https://cs.wikipedia.org/wiki?curid=916310", "title": "Alec Guinness", "text": "Alec Guinness\n\nSir Alec Guinness, držitel ŘSC, ŘBI (2. dubna 1914 – 5. srpna 2000) byl anglický herec.\n\nPo časné kariéře na jevišti se objevil v několika komediích: Šlechetné srdce a šlechtické korunky, ve kterém on sám hrál osm různých charakterů. Nicméně, byl nejvíce známý pro jeho spolupráci s Davidem Leanem ve filmu: Nadějné vyhlídky jako Herbert Pocket (1946), Fagin v Oliver Twist (1948), plukovník Nicholson v Most přes řeku Kwai (1957, za který získal Akademické ocenění za nejlepší mužský herecký výkon), princ Faisal v Lawrence z Arábie (1962), za Yevgrafa v Doktor Živago (1965), a za profesora Godbola v Cesta do Indie (1984). V pozdějších letech si získal slávu díky mladému publiku pro jeho roli Obi-Wana Kenobiho v původním trilogii George Lucase Star Wars.\n\n"}
{"id": "916315", "url": "https://cs.wikipedia.org/wiki?curid=916315", "title": "Coffee Date", "text": "Coffee Date\n\nCoffee Date (tj. \"Rande v kavárně\") je americký hraný film z roku 2006, který režíroval Stewart Wade podle vlastního scénáře.\n\nTodd jde do kavárny na rande naslepo, které mu dohodl jeho bratr Berry přes internet. Ovšem až na místě zjistí, že Kelly není dívka, ale muž a navíc gay. Todd pochopí, že se stal obětí žertu svého bratra Barryho. Ukáže se, že mají s Kellym společné záliby, oběma se líbí filmy Miloše Formana. Todd a Kelly se rozhodnou pomstít se Barrymu tím, že předstírají, že jsou opravdový pár, aby se Barry odstěhoval z Toddyho domu. Nicméně jim brzy tento vtip přeroste přes hlavu, když Toddova rodina, přátelé i bývalá manželka, uvěří, že je opravdu gay. Navzdory opakovaným pokusům prokázat opak, Todd brzy začne sám pochybovat o své vlastní sexualitě a svých pocitech vůči Kellymu.\n\n"}
{"id": "916319", "url": "https://cs.wikipedia.org/wiki?curid=916319", "title": "New York Public Library", "text": "New York Public Library\n\nNew York Public Library (zkráceně NYPL, \"Newyorská veřejná knihovna\") je jednou z předních veřejných knihoven na světě a také jednou z nejvýznamnějších výzkumných knihoven Spojených států. Je zároveň jedním z největších veřejných knihovnických systémů ve Spojených státech a jeden z největších vědeckých knihovních systémů na světě. Jde o soukromě spravovanou, neziskovou společnost s veřejnou misí, provozovanou ze soukromých a veřejných financí.\n\n"}
{"id": "916321", "url": "https://cs.wikipedia.org/wiki?curid=916321", "title": "Seznam kulturních památek v Jestřebí (okres Česká Lípa)", "text": "Seznam kulturních památek v Jestřebí (okres Česká Lípa)\n\n\n"}
{"id": "916322", "url": "https://cs.wikipedia.org/wiki?curid=916322", "title": "Římskokatolická farnost Jiříkov", "text": "Římskokatolická farnost Jiříkov\n\nŘímskokatolická farnost Jiříkov (lat. \"Georgswalda\") je územní společenství římských katolíků v Jiříkově a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území dřívějších historických obcí:\n\nVe farnosti se nachází také křížová cesta a další drobné sakrální stavby a pamětihodnosti.\n\nPůvod tzv. \"staré farnosti\" není znám. Nově byla kanonicky zřízena od roku 1664. Matriky jsou vedeny od roku 1665.\n\n\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Rumburk, jehož součástí je i farnost Jiříkov, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "916324", "url": "https://cs.wikipedia.org/wiki?curid=916324", "title": "Pluherlin", "text": "Pluherlin\n\nPluherlin je francouzská obec v departementu Morbihan v regionu Bretaň.\n\n\"Počet obyvatel\"\nNázev obce Pluherlin pochází ze slov \"Plou\" (farnost) a \"Hernim\", jméno jednoho mnicha, který v 6. století přišel do Bretaně. Pluherlin je poprvé zmíněn v roce 833 v kopiáři kláštera Redon pod označením \"Plebs Huiernim\" a \"Hoiernin\". Zde jistý Rethwalart onemocněl a očekávaje blížící se konec života, věnoval klášteru Redon svůj majetek. Pluherlin vznikl jako obec v roce 1790 a jeho území bylo definitivně stanoveno po dohodě s obcí Rochefort-en-Terre v roce 1802.\n\n\n"}
{"id": "916326", "url": "https://cs.wikipedia.org/wiki?curid=916326", "title": "Labutí princezna", "text": "Labutí princezna\n\nLabutí princezna, anglicky: \"The Swan Princess\", je americký rodinný animovaný film, jde o muzikál respektive o filmovou pohádku napsanou na motivy baletu \"Labutí jezero\" z roku 1994. Režii snímku provedl Richard Rich.\n\nDěj filmu vypráví příběh o zakleté princezně Odettě, kterou unese zlý černokněžník, který ji promění v labuť. Princ Derek, který jí je již od dětství přisouzen jako její budoucí manžel, jí s velkou pomocí zvířátek nakonec zahchrání, vše skončí kýženým happyendem.\n\n"}
{"id": "916327", "url": "https://cs.wikipedia.org/wiki?curid=916327", "title": "Allen Roy Evans", "text": "Allen Roy Evans\n\nNarodil se v roce 1885 v Napanee v Ontariu, ale vyrůstal na farmě v Manitobě.\nBakalářský titul získal na Manitobské universitě (University of Manitoba) ve Winnipegu. Dále studoval na Chicagské univerzitě (University of Chicago), kde získal titul magistra, a také na Kolumbijská univerzitě (Columbia University). Poté učil angličtinu na středních školách v Britské Kolumbii. Koncem 30. let 20. století vytvořil marketingový a poradní výbor pro spisovatele.\n\nVydal několik románů, knihu básní a povídek. Téměř všechny jeho díla se odehrávají na dalekém severu..\n\n\n\n"}
{"id": "916329", "url": "https://cs.wikipedia.org/wiki?curid=916329", "title": "Seznam imperativních programovacích jazyků", "text": "Seznam imperativních programovacích jazyků\n\nImperativní programovací jazyky k výpočtu využívají posloupnosti příkazů a určují přesný postup (algoritmus), jak danou úlohu řešit, mohou však používat i další programovací paradigmata a být tak zařazeny do více klasifikačních skupin. Níže je seznam programovacích jazyků, které se řídí imperativním programovacím paradigmatem.\n\n\n\n\n\n\n\n\n\n\n\n\n\n\n\n\n\n\n\n"}
{"id": "916340", "url": "https://cs.wikipedia.org/wiki?curid=916340", "title": "Hřib broskvový", "text": "Hřib broskvový\n\nHřib broskvový (\"Rheubarbariboletus persicolor\" ) je hřibovitá houba z rodu \"Rheubarbariboletus\". Jde o vzácný teplomilný druh, jehož výskyt v České republice nebyl spolehlivě doložen.\n\n\nKlobouk dosahuje 50–100 milimetrů, v mládí s podhrnutým okrajem, později klenutý, ve stáří až poduškovitý. Povrch je kalně oranžový až kalně červenooranžový, narůžovělý, u okrajů světlejší, ve stáří může vybledat. Pokožka je plstnatá, časem může olysávat, ale za běžných podmínek nerozpraskává na políčka.\n\nRourky jsou nejdříve citronově žluté, ve stáří přecházejí do olivově žluté až žlutozelené. Na řezu modrají. Póry mají zprvu žluté zbarvení, stárnutím přecházejí do okrově až hnědavě žluté, poraněním modrají.\n\nTřeň dosahuje 50–60 (100) × 10–20 (30) milimetrů, zprvu bývá vřetenovitý, později válcovitý, k bázi se zužuje. Především horní část mívá živě žluté zbarvení, které směrem k bázi přechází v špinavě žluté, žlutookrové, nahnědlé, někdy i načervenalé. Může se objevit podélné žíhání.\n\nVýtrusný prach má olivově hnědou barvu, spóry mají 11–15 × 4,5–6 μm.\n\nVzácný druh, který se vyskytuje v teplých oblastech nižších nadmořských poloh. Objevuje se v listnatých a smíšených lesích, kde roste pod duby. Fruktifikuje od července do října.\n\nRoste v Evropě, známý je z Bulharska, Francie, Itálie, Španělska a dalších zemí.\n\nV případě nálezu je vhodné informovat nejbližší mykologické pracoviště.\n\n"}
{"id": "916342", "url": "https://cs.wikipedia.org/wiki?curid=916342", "title": "Jan Bartošek", "text": "Jan Bartošek\n\nJan Bartošek (* 10. listopadu 1971 Jihlava) je český politik, od února 2014 do října 2017 místopředseda Poslanecké sněmovny, od října 2013 poslanec a od října 2017 předseda poslaneckého klubu KDU-ČSL, od roku 2016 zastupitel Jihočeského kraje, bývalý místostarosta města Dačice, od prosince 2011 místopředseda KDU-ČSL.\n\nVystudoval Jihočeskou univerzitu v Českých Budějovicích, zemědělskou fakultu. V letech 2000 až 2003 absolvoval specializační studium Dramaterapie na Pedagogické fakultě Univerzity Palackého v Olomouci. Od roku 2000 se živil jako terapeut v Terapeutické komunitě Podcestný mlýn u Dačic, kde se věnoval práci s pacienty trpícími závislostí na návykových látkách. Je také externím pedagogem na Pedagogické fakultě Univerzity Palackého v Olomouci a na Vysoké škole polytechnické v Jihlavě.\n\nJan Bartošek je ženatý a má dva syny.\n\nV roce 2006 vstoupil do KDU-ČSL. Neúspěšně kandidoval v Jihočeském kraji v krajských volbách (2008 a 2012) a ve volbách do Poslanecké sněmovny (2010). V říjnu 2010 byl zvolen zastupitelem města Dačice a o měsíc později i místostarostou Dačic. V komunálních volbách v roce 2014 post městského zastupitele obhájil. Vzhledem k funkci poslance a místopředsedy Poslanecké sněmovny PČR však již neusiloval o post místostarosty města. Mandát zastupitele města obhájil i ve volbách v roce 2018.\n\nV prosinci 2011 byl Jan Bartošek zvolen na Celostátní konferenci místopředsedou KDU-ČSL. Tuto funkci obhájil na sjezdu KDU-ČSL v Olomouci 8. června 2013 i v květnu 2015 na sjezdu ve Zlíně, tentokrát dostal 205 hlasů.\n\nVe volbách do Poslanecké sněmovny PČR v roce 2013 kandidoval v Jihočeském kraji jako lídr KDU-ČSL a byl zvolen poslancem, když získal zároveň 14,93 % preferenčních hlasů. Mluvilo se o něm jako o kandidátovi KDU-ČSL na post ministra práce a sociálních věcí ČR ve vládě Bohuslava Sobotky. Tento post ale nakonec získala ČSSD. Po rezignaci Pavla Bělobrádka na funkci místopředsedy Poslanecké sněmovny PČR (stal se totiž členem vlády), nominovala KDU-ČSL na tuto uvolněnou pozici právě Bartoška. Úspěšně zvolen do ní byl dne 6. února 2014, když získal 98 hlasů ze 161 odevzdaných hlasů. Funkci vykonával do října 2017.\n\nV krajských volbách v roce 2016 byl za KDU-ČSL zvolen zastupitelem Jihočeského kraje. Na sjezdu KDU-ČSL v květnu 2017 v Praze obhájil funkci místopředsedy strany. Ve volbách do Poslanecké sněmovny PČR v roce 2017 byl lídrem KDU-ČSL v Jihočeském kraji. Získal 1 900 preferenčních hlasů a obhájil mandát poslance. Dne 24. října 2017 se stal novým předsedou Poslaneckého klubu KDU-ČSL.\n\nV říjnu 2018 oznámil, že bude na sjezdu KDU-ČSL kandidovat na post předsedy strany. V samotné volbě dne 29. března 2019 však neuspěl. V prvním kole volby získal 78 hlasů a nepostoupil tak ani do druhého kola volby. Nicméně následně obhájil post místopředsedy strany.\n\nO post předsedy KDU-ČSL se ucházel i o necelý rok později na mimořádném lednovém sjezdu KDU-ČSL v lednu 2020, kvůli rezignaci předsedy Marka Výborného. Hlavními protikandidáty mu byli europoslanec Tomáš Zdechovský (i když ten se těsně před volbou kandidatury vzdal) a bývalý ministr zemědělství ČR Marian Jurečka. Předsednický post Bartošek nezískal, protože obdržel jen 142 hlasů, zatímco Jurečka 205 hlasů. Obhájil však post řadového místopředsedy.\n\nProfil na nasipolitici.cz\n"}
{"id": "916343", "url": "https://cs.wikipedia.org/wiki?curid=916343", "title": "Yule (rozcestník)", "text": "Yule (rozcestník)\n\nYule může být:\n\n\n"}
{"id": "916346", "url": "https://cs.wikipedia.org/wiki?curid=916346", "title": "Ivo Ištvan", "text": "Ivo Ištvan\n\nIvo Ištvan (* 1965 Brno) je vrchní státní zástupce Vrchního státního zastupitelství v Olomouci.\n\nAbsolvoval práva na Univerzitě Jana Evangelisty Purkyně (dnes Masarykova univerzita) v Brně, poté prošel praxí právního čekatele a v roce 1994 se stal státním zástupcem Okresního státního zastupitelství Brno-venkov. Již o tři roky později byl v roce 1997 jmenován vrchním státním zástupcem Vrchního státního zastupitelství v Olomouci. Do povědomí veřejnosti se dostal např. v případu údajného uplácení poslance Zdeňka Kořistky, kde posoudil zadržení Marka Dalíka a lobbisty Jana Večerka jako nezákonné a že ani nejsou zákonné důvody pro uvalení vazby.\n\nJeště výraznější jeho mediální stopa byla v kauze Jiřího Čunka, kdy byl v listopadu 2007.\n\nNa základě kritiky poměrů na Nejvyšším státním zastupitelství z podnětu tehdejší nejvyšší státní zástupkyně Renaty Vesecké ministrem Pospíšilem odvolán. Novou nadřízenou Milenou Hojovcovou byl přerazen k výkonu práce z Brna do Olomouce. Uspěl u soudu, který uznal absneci jeho souhlasu k přerazení. Bránil se také správní žalobou o neplatné odvolání z funkce a uspěl.\n\nAby se předešlo dalším soudním sporům, do funkce vrchního státního zástupce byl znovu jmenován podle zákona začátkem roku 2011 na návrh nejvyššího státního zástupce (již Pavel Zeman). V období let 2007–2011 jmenovaná vrchní státní zástupkyně Hojovcová, spojována s \"justiční mafií\", byla přerazena na řadové místo v Brně.\n\nO rok později podal kárnou žalobu na brněnského krajského státního zástupce Petra Coufala, který rozhodl o trestním oznámení, směřujícím proti němu samotnému v bagatelní věci neoprávněného parkování.\n\nV roce 2013 zahájil tzv. kauzu Nagyová, zejména v části \"poslaneckých trafik\" vyústila v pád vlády Petra Nečase. Poté, co Nejvyšší soud rozhodl v této části kauzy - že poslanci, kteří prodali svůj poslanecký mandát za přídel dobře placeného místa ve státní administrativě (tzv. trafika) - není trestně stíhatelný z důvodů poslanecké imunity, musel Ivo Ištvan čelit další mediální kritice ze strany Petra Nečase. Tehdy již expremiér (demisi podal 17. června 2013) ho v červenci téhož roku kritizoval slovy: \"rozehrává absurdní drama s celou naší zemí\" nebo \"vyvolal ústavní krizi\". Komentátoři připoměli, že znovu došlo k pokusu o nepřijatelné \"trestání nezávislé justice\" ze strany politiků. V dalších rozhovorech Ivo Ištvan poukázal na povinnost stíhat podle \"Trestněprávní úmluvy o korupci\", vyhlášené již v roce 1999 v Štrasburku.\n\n"}
{"id": "916348", "url": "https://cs.wikipedia.org/wiki?curid=916348", "title": "Eurovision Song Contest 2012", "text": "Eurovision Song Contest 2012\n\nEurovision Song Contest 2012 byl 57. ročník každoroční soutěže. Po vítězství ázerbájdžánských reprezentantů, dua Ell & Nikki s písní \"\"Running Scared\"\"\" na Eurovizi 2011 v Düsseldorfu byla soutěž uspořádána v Baku.\nVítězkou se stala švédská zástupkyně Loreen s písní \"\"Euphoria\"\", která obdržela 372 bodů, druhé nejvyšší skóre v historii (po Alexanderu Rybakovi. Zároveň získala nejvíce dvanáctibododových ohodnocení - celkem jí první místo přisoudilo 18 zemí. Druhé místo obsadila ruská formace Buranovskije Babuški s písní \"\"Party For Everybody\"\" s 259 body a třetí místo srbský zpěvák Željko Joksimović s baladou \"\"Nije ljubav stvar\"\" s 214 body. Na čtvrté pozici se umístil hostící Ázerbájdžán a na páté Albánie, která tak dosáhla svého zatím nejlepšího výsledku.Do nejlepší desítky se dostali tři zástupci tzv. \"Velké pětky\", Německo, Itálie a Španělsko (8., 9. a 10. místo).\nŠvédsko vyhrálo soutěž popáté v historii a následně hostilo Eurovision Song Contest 2013 v Malmö.\n\nZe soutěže odstoupilo Polsko z důvodu finanční vytíženosti vysílatele TVP, který pořádal Mistrovství Evropy ve fotbale 2012, a Arménie z důvodu extrémně špatných vztahů s hostícím Ázerbájdžánem a obavám o bezpečnost své delegace. Do soutěže se navrátila Černá Hora. Celkem se zúčastnili interpreti z 42 zemí.\n\nPrůběh soutěže poznamenaly kontroverze ohledně současného stavu porušování lidských práv v Ázerbájdžánu – proti pořádání protestovali zástupci několika organizací, o politické situaci se vyjádřila také vítězka ročníku Loreen.\n\n\"Podrobné informace o hlavním městě Ázerbájdžánu nabízí článek Baku.\"\n\nÁzerbájdžán, účastnící se soutěže od roku 2008, zvítězil poprvé na Eurovizi. Pořadatelským městem byla zvolena metropole Baku, rozprostřená na jihu Apšeronského poloostrova v Kaspickém moři. Město obývají zhruba 2 miliony obyvatel, přibližně čtvrtina ázerbájdžánké populace.\n\nKrátce po ustanovení pořádání byla smluvena výstavba nové arény Baku Crystal Hall o kapacitě 23 tisíc míst nedaleko Náměstí vlajky, kde byl průběh akce zamýšlen. Dalšími kandidáty bylo Tofiq Bahramov Stadium (37 tisíc míst) a Heydar Aliyev Sports and Exhibition Complex (7,800 míst). Počátkem srpna 2011 společnost Alpine Bau Deutschland AG získala kontrakt na výstavbu Baku Crystal Hall, na níž ázerbájdžánská vláda uvolnila šest milionů manat. Pořádání v této aréně bylo potvrzeno 25. ledna 2012.\nKaždého večera se i přes nahlášenou kapacitu nakonec mohlo účastnit pouze 16 000 diváků.\n\nSystém hlasování neprodělal žádné výraznější změny – hlasy diváků každé země byly v poměru 50:50 přičteny k hlasům odborných národních porot. Na rozdíl od předchozích dvou ročníků, kdy mohli diváci pro své favority hlasovat již od počátku večera, se však pořadatelé navrátili k předchozímu systému, kdy bylo pro hlasující po představení všech soutěžních písní otevřeno patnáctiminutové hlasovací okénko – tato změna byla smluvena referenční skupinou EBU na zasedání 29. června 2011.\n\nKaždou národní porotu tvořilo pět profesionálních zástupců z oblasti hudby.\n\nPočet finalistů byl podle nových pravidel 24. listopadu 2011 navýšen na 26 – účastníky finále nyní tvoří deset postupujících z každého semifinále, pořadatel soutěže a tzv. \"Velká pětka\", složená ze zemí, které z největší části přispívají na projekty EBU – Francie, Spojené království, Itálie, Německo a Španělsko. Šestadvacet zástupců se finále účastnilo podruhé v historii – poprvé tomu tak bylo v roce 2003.\n\nRozlosování určující kolo, v němž každý z 36 semifinalistů vystoupí, proběhlo 25. ledna 2012 v paláci Buta v Baku. Semifinalisté byli roztříděni do šesti skupin (košů) podle geopolitické příslušnosti – polovina z každé skupiny byla následně náhodně vylosována pro účast v prvním semifinále. Zbývají státy byly zařazeny do druhého semifinále. Současně bylo rozhodnuto, do kterého semifinále bude hlasovat který automatický finalista – Ázerbájdžánu, Španělsku a Itálii bylo losem přisouzeno hlasovací právo do prvního semifinále, Francie, Německo a Spojené království obdrželi právo hlasovat v druhém semifinále. Zvolené semifinále byli vysílatelé z těchto zemí povinni uvést v přímém přenosu, vysílání druhého semifinále bylo ponecháno jejich volbě.\n\n\nMottem ročníku byl slogan \"Light Your Fire!\" (doslova \"\"Zažehni svůj oheň\"\") podle přízviska Ázerbájdžánu, \"Land of Fire\" (\"Země ohně\").\n\nMedailonky před každým soutěžním vystoupením zahrnovaly vystupující v přímém přenosu před vstupem na pódium, následovala vlajka a název země, kterou zastupují, a různorodé záběry z Ázerbájdžánu s popiskem \"Ázerbájdžán, země...\" s různými zakončeními (\"...jazzu\", \"...v pohybu\" a podobně). Medailonky končily aktuálním záběrem na arénu Crystal Hall (zvenčí), která se díky masivním LED světlům měnila do vlajkových barev země, jejíž interpret následně vystoupil.\n\nGrafický design (bannery, grafika bodování,…) byl od roku 2011 pouze mírně upraven. Při vyhlašování výsledků byly nižší body (1-7) zvýrazněny červeně, tři nejvyšší ohodnocení (8,10 a 12) byly zvýrazněny oranžově.\n\nPořadatelem akce byl ázerbájdžánský veřejnoprávní vysílatel İctimai Television (İTV), který je členem Evropské vysílací unie. Azercell, největší ázerbájdžánský operátor, byl oznámen coby oficiální partner. Coby oficiální produkční partner byla vybrána společnost Brainpool, která spolupracovala již na předchozím ročníku.\n\nZápadní média již před uspořádáním ročníku komentovala vysoký finanční vklad a důraz na propagaci Ázerbájdžánu jako pokus \"zakrýt nefunkční demokracii a porušování práv občanů\". Aktivista Elnur Majidli, který byl uvězněn po účasti na povstání v roce 2011, byl náhle propuštěn, což zahraniční média označila za snahu zmírnit kritiku země těsně před tím, než se dostane do celosvětového mediálního hledáčku. V ázerbájdžánských věznicích však zůstala řada dalších politických vězňů, v mnoha případech \"novináři, kteří veřejně kritizovali Alijevův systém\". Stav lidských práv za žalostný označila mimo jiné Amnesty International. V zorném poli vlády se podle ní i jiných mezinárodních organizací ocitají převážně opoziční aktivisté. Situaci v zemi zmínila také řada českých médií.\n\nNejčastěji zmiňovanou kauzou ve spojení s pořádáním soutěže v Ázerbájdžánu bylo údajné násilné vystěhovávání obyvatel oblasti, kde měla být postavena aréna Baku Crystal Hall a její zázemí.\n\nS aktivisty bojujícími za zlepšení lidských práv v zemi se během soutěže setkala vítězka Loreen – jakožto jediná ze soutěžících. Následně v médiích prohlásila, že \"\"lidská práva jsou v Ázerbájdžánu denně porušována. Je třeba se proti takovým věcem vyslovit.\"\" Mluvčí vlády následně její výrok kritizoval s tím, že soutěž Eurovize by neměla \"být politizována\" a doporučil EBU, aby následně podobná setkání zakázala. Švédská delegace následně vydala prohlášení, podle něhož se zpěvačka ani nikdo jiný nedopustil porušení pravidel soutěže.\n\n26. května, v den finále, uspořádali odpůrci vlády v Baku protestní akci, kterou policie hbitě rozpustila. Aktivisté v médiích vyjádřili obavu, že budou odsouzeni k tvrdému trestu, jakmile svět po skončení soutěže spustí Ázerbájdžán z dohledu. Během finálového večera následně moderátorka Eurovize 2011 Anke Engelke, která vyhlašovala výsledky Německa, v přímém přenosu prohlásila: \"\"Dnes nikdo nemohl hlasovat pro svoji zemi. Je však dobré mít možnost hlasovat, je dobré mít možnost volby. Hodně štěstí na tvé cestě, Ázerbájdžáne. Evropa tě sleduje.\"\n\nÍránské úřady se veřejně postavily proti pořádání Eurovize v Ázerbájdžánu. Vedoucí duchovní ájatolláh Mohammad Mojtahed Shabestari a ájatolláh Ja'far Sobhani pořádání odsoudili coby \"proti-islámské chování\" s tvrzením, že země hodlá hostit Gay Pride. Tento výrok vedl k protestnímu shromáždění před íránskou ambasádou v Baku. Ali Hasanov, vedoucí Oddělení veřejných a politických záležitostí státní administrativy, prohlásil, že tato tvrzení jsou mylná a Írán by se neměl plést do věcí Ázerbájdžánu. Zároveň Ázerbájdžán požádal o oficiální omluvu íránské strany. Ázerbájdžán i Írán následně z příslušných ambasád v sousedské zemi stáhl svého velvyslance.\n\n30. května Ministerstvo národní bezpečnosti Ázerbájdžánu oznámilo odhalení řady plánovaných teroristických útoků v době konání soutěže. Ty měly být namířeny na Baku Crystal Hall a hotely Marriott a Hilton. 22. srpna deník The Daily Telegraph zveřejnil domněnku informační služby, podle níž měl nejvyšší íránský vůdce Sajjid Alí Chameneí vést tajnou složku jednotky Quds ke spáchání teroristických útoků proti \"Západu a jeho spojencům\" včetně Ázerbájdžánu.\n\nSemifinále se zúčastnilo celkem 36 interpretů. Rozlosování zemí do semifinálových kol proběhlo 25. ledna 2012.\n\n\n\n\nFinalisté:\nFinále proběhlo 26. května 2013 v Baku ve 21:00 Středoevropského času (CET). Vítězem se stalo Švédsko.\n\nSpolečnosti EBU a PwC zkontrolovaly a ověřily správnost výsledků porot i diváckého hlasování, z nichž byly následně vytvořeny společné výsledky. 18. června 2012 EBU vydala dělené výsledky.\n\nV následující tabulce je přehled dvanáctibodových ocenění, které jednotlivé země ve finále přisoudili soutěžícím:\n\n\nCeny Marcela Bezençona, nazvané podle zakladatele soutěže Eurovize, se předávají již od roku 2002. Vyhlášeny jsou tři kategorie – Press Award (cena tisku), Artistic Award (cena umělců) a Composer Award (cena skladatelů). V roce 2012 byly ceny předány těmto soutěžícím:\n\nOrganisation Générale des Amateurs de l'Eurovision (známější jako OGAE) je mezinárodní organizace založená roku 1984 ve Finsku. Skládá se ze 40 fanklubů soutěže Eurovize, a každoroční tradicí v rámci těchto klubů je uspořádat vlastní hlasování. Nejúspěšněji si v anketě v roce 2012 vedlo těchto pět soutěžních příspěvků:\n\nPořadí, v němž zástupci jednotlivých zemí vyhlašovali body, bylo určeno podle výsledků poroty z generální zkoušky před finále.\n\n\nPoznámky\nIrsko mělo původně vyhlašovat výsledky jako 32. v pořadí, kvůli technickým potížím však hlasovalo až jako poslední.\n\n"}
{"id": "916355", "url": "https://cs.wikipedia.org/wiki?curid=916355", "title": "AEG C.IV", "text": "AEG C.IV\n\nAEG C.IV byl německý dvoumístný průzkumný dvouplošník, který vstoupil do služby v roce 1916. Letoun C.IV byl odvozen od typu AEG C.II, ale rozdíl od něj byl o trochu delší a byl vybaven dopředu střílejícím pevným kulometem Spandau ráže 7,92 mm. Letoun měl i vodorovné ocasní plochy s třípolohovým nastavením. Mimo své služby v průzkumu, letoun sloužil i jako doprovod bombardérů. A to navzdory tomu, že se ukazovalo, že nemá pro tuto úlohu dostatečný výkon. Nicméně se typ C.IV stal jednoduše nejúspěšnějším typem ze všech letounů AEG řady B a C během 1. světové války. I když jsou údaje neúplné, odhaduje se, že bylo postaveno kolem 400 letounů tohoto typu, které vydržely ve službě až do konce války.\n\nVarianta C.IV.N byla zkonstruována v roce 1917 jako prototyp nočního bombardéru. Letoun byl osazen motorem Benz Bz.III a měl i zvětšené rozpětí křídel. Další variantou byt typ C.IVa, který byl poháněn motorem Argus As III s výkonem 130 kW (180 k).\n\nLetouny C.IV sloužily i u bulharského letectva a u osmanských vzdušných sil.\n\n\"Technické údaje pocházejí z publikace „German Aircraft of the First World War“\".\n\n\n\n\n\n Bulharsko\n Německé císařství\n Polsko\n Turecko\n\n"}
{"id": "916363", "url": "https://cs.wikipedia.org/wiki?curid=916363", "title": "Hana Štěpánová", "text": "Hana Štěpánová\n\nHana Štěpánová (* 25. ledna 1959 Litomyšl) je česká politička, od roku 2012 zastupitelka Pardubického kraje (od roku 2016 též radní kraje), v letech 2002 až 2016 starostka obce Morašice (v letech 2016 až 2018 pak místostarostka obce), v letech 2011 až 2014 místopředsedkyně hnutí STAN.\n\nVystudovala Pedagogickou fakultu Univerzity Hradec Králové. \n\nV komunálních volbách v roce 1994 byla zvolena do Zastupitelstva obce Morašice (opětovně pak i v dalších volbách v letech 1998, 2002, 2006, 2010 a 2014). Od roku 2002 pak zastávala funkci starostky obce Morašice. Na tuto funkci rezignovala v listopadu 2016, jelikož se stala radní Pardubického kraje. Ve funkci starosty ji nahradil Karel Rajman, ona sama pokračuje v radě obce na pozici místostarostky.\n\nV roce 2012 kandidovala ve volbách za TOP 09 a STAN v obvodu č. 50 - Svitavy do Senátu. Se ziskem 8,40 % hlasů však skončila na pátém místě a nepostoupila ani do druhého kola.\n\nV krajských volbách v roce 2016 byla lídryní kandidátky STAN v Pardubickém kraji a podařilo se jí obhájit mandát krajské zastupitelky. Dne 21. října 2016 byla zvolena radní Pardubického kraje pro regionální rozvoj, evropské fondy a inovace.\n\nPracuje také jako místopředsedkyně Mikroregionu Litomyšlsko a je zapojena do činnosti profesní organizace Sdružení místních samospráv. V červnu 2011 byla Hana Štěpánová zvolena 3. místopředsedkyní hnutí STAN. Funkci zastávala do března 2014. Na IX. republikovém sněmu STAN v Praze dne 25. března 2017 neúspěšně usilovala o post místopředsedkyně hnutí. Nakonec však byla zvolena členkou předsednictva hnutí.\n\nV komunálních volbách v roce 2018 obhájila jako členka hnutí STAN post zastupitelky obce Morašice, když kandidovala za subjekt s názvem \"\"NEZÁVISLÍ I.\"\". Předsedá Výboru pro územní rozvoj.\n"}
{"id": "916365", "url": "https://cs.wikipedia.org/wiki?curid=916365", "title": "Kamiš růžkatý", "text": "Kamiš růžkatý\n\nKamiš růžkatý (\"Anhima cornuta\") je pták přibližné velikosti krocana žijící v bažinatých tropických oblastech Jižní Ameriky, je jediným druhem monotypického rodu kamiš z čeledi kamišovitých. Jeho hnízdiště na západ od And se nacházejí v Kolumbii, Ekvádoru a Peru, na východ ve Venezuele, Brazílii, Bolívií a Paraguaji. Většinou žije do nadmořské výšky 300 m, nejčastěji okolo sladkovodních lagun nebo jezer na otevřených nebo zalesněných místech, na periodicky zaplavovaných územích v blízkosti tropických deštných pralesů a podél břehů velkých řek a jejích ústí.\n\nJe to statný pták vážící okolo 3 kg a měřící 70 až 90 cm, rozpětí jeho křídel bývá až 1,7 m. Peří na zádech a bocích je šedé nebo černé, korunka na hlavě, břicho a křídla jsou bílá a na hlavě i krku má černobílé ornamenty, na těle nemá holá místa. Z ohbí křídel mu vyrůstají dva ostré, 2 až 5 cm dlouhé, rohovité výrůstky ostruhy. Na malé hlavě je krátký a silný, načernalý, lehce zahnutý zobák. Oči má žluté až oranžové. Na dlouhých rudých nohou jsou mezi třemi šedými, dlouhými předními prsty jen zbytky plovací blány. Obé pohlaví jsou si podobná, nedospělí ptáci mají šedší zabarvení. Své peří mění postupně v průběhu roku.\n\nZvláštním znamením kamiše růžkatého je nápadný až 15 cm dlouhý chrupavčitý výrůstek čnící dopředu z čela hlavy a mající pravděpodobně funkci ozdobnou. K boji se nepoužívá nebo je pružný a při chůzi se komíhá, při nárazu se celý nebo část ulomí, postupně však zase doroste. Samice růžek mají o něco kratší, mláďata se rodí bez něj a vyroste jim teprve později.\n\nJejich hlasové projevy znají několik typů volání, ozývají se ze země i ze vzduchu, nejčastěji za soumraku. Hlasitější používají při ohrožení, v období páření (tehdy to jsou dueta), ke značkování území nebo zahánění vetřelců. Nemelodické zvuky vyluzují i po dobu několika hodin a jsou slyšet až do vzdálenosti 3 km. Mimo tyto ostré hlasité zvuky vydávají ještě hluboké tišší vznikající v podkožních vacích na krku při vzájemné komunikaci, např. samce se samicí.\n\nJe poměrně dobrý letec i když zdánlivě těžce vzlétá, díky rozměrným křídlům dokáže využívat teplých vzdušných proudů ke klouzavému letu, létá s nataženým krkem. Napomáhá tomu odlehčený skelet a vzduchové vaky pod kůži. Také jeho svalovina obsahuje vzduchové buňky které způsobují \"houbovitost\" a nechutnost jeho masa. Přesto všechno léta málo a pouze na krátké vzdálenosti.\n\nŽijí obvykle ve skupině nečítající více než 6 ptáků kteří si proti cizincům chrání své území. Při spatření vetřelce vztyčí peří na krku a hřbetě a neustále mávají křídly vystavujíce takto své ostruhy, případně jimi zaútočí. Jakmile ho zaženou asi minutu hlasitě volají na oslavu. Někteří ptáci žijí osamoceně.\n\nPřes den se většinou pasou, stojí nebo spí. Při stání jim nejvíce času zabere úprava, čechrání peří zobákem a natřepávání křídel a ocasních peří, někdy zasunou hlavu pod křídlo a stojí na jedné noze. Ve vodě se moc nezdržují, cítí se bezpečněji v křovinách nebo na stromech, kde také navečer odlétají ve skupinkách hřadovat. Jsou to ptáci kteří nemění svá stanoviště, stěhují se pouze mladí před založením rodiny.\n\nJe to býložravý pták živící se převážně pastvou (listy, květy, semena) a v menší míře hrabáním (hlízy, kořínky), jen zřídkakdy pije vodu. Za jeho oblíbené rostliny byly vypozorovány hortenzie, paspal, pelyněk, tokozelka a truskavec. Na pastvu létá, chodí, brodí se nebo i plave (ale nepotápí se) nejčastěji dopoledně kdy obchází svůj okrsek.\n\nObdobí rozmnožování se liší podle geografických podmínek. Některé vytvořené páry vytrvají i po několik sezon a zůstávají spolu po celý rok. Po hlasitých námluvách spojených se vzájemným čechráním peří dochází na zemi k páření. Pár společně vybuduje hnízdo, někdy je postaveno z větví a trávy na zemi, jindy je to plovoucí plošina s důlkem až 10 cm hlubokým ve vrstvě vodních rostlin na vodě. Samice naklade 2 až 7 bílých až skořicově hnědých vajec ve dvoudenních intervalech. Vejce jsou poměrně velká, průměrně váží 150 g (slepičí cca 60 g). Inkubaci začnou až po snesení všech vajec, ve dne na vejcích sedí samice, v noci samec.\n\nPo 40 až 47 dnech se líhnou mláďata která vidí a ihned opouštějí hnízdo. Ochmýřená běhají a v případě nebezpečí utíkají do vody, jsou schopná se sama živit. Rodiče je ještě do plného opeření (za 60 až 75 dnů) kdy jsou schopná létat ochraňují a vodí za potravou. Asi po roce jsou zcela nezávislá a osamostatňují se.\n\n"}
{"id": "916370", "url": "https://cs.wikipedia.org/wiki?curid=916370", "title": "Lebeděv", "text": "Lebeděv\n\nExistuje více nositelů příjmení Lebeděv, Lebeděvová:\n\n\n"}
{"id": "916371", "url": "https://cs.wikipedia.org/wiki?curid=916371", "title": "Římskokatolická farnost Kytlice", "text": "Římskokatolická farnost Kytlice\n\nŘímskokatolická farnost Kytlice (lat. \"Falkenavia\") je územní společenství římských katolíků v Kytlici a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou vedeny od roku 1782. Od roku 1786 byla v místě lokálie. Farnost byla kanonicky zřízena od roku 1849.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Česká Kamenice, jehož součástí je i farnost Kytlice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "916372", "url": "https://cs.wikipedia.org/wiki?curid=916372", "title": "Čang Siao-kuang", "text": "Čang Siao-kuang\n\nČang Siao-kuang (; * květen 1966, Ťin-čou, Liao-ning) je od roku 1998 čínský vojenský kosmonaut. V červnu 2013 vzlétl v lodi Šen-čou 10 ke svému prvnímu kosmickému letu.\n\nČang Siao-kuang pochází z okresu Chej-šan v městské prefektuře Ťin-čou v provincii Liao-ning. Je mandžuské národnosti. Od roku 1985 sloužil ve vojenském letectvu, k roku 2004 měl nálet přes 1000 hodin.\n\nV říjnu 1995 začal mezi čínskými vojenskými piloty výběr do oddílu kosmonautů. Mezi kosmonauty byl zařazen v lednu 1998.\n\nPři letu Šen-čou 9 roku 2012 byl členem záložní posádky, společně s Nie Chaj-šengem a kosmonautkou Wang Ja-pching. Záloha pro Šen-čou 9 se roku 2013 stala hlavní posádkou pro misi Šen-čou 10. Do vesmíru vzlétli 11. června 2013, o dva dny později se jejich loď automaticky spojila s čínskou malou vesmírnou stanicí Tchien-kung 1. Ve vesmíru pobyli do 26. června, kdy v návratovém modulu přistáli ve stepi Vnitřního Mongolska.\n\nČang Siao-kuang je ženatý, má syna.\n"}
{"id": "916374", "url": "https://cs.wikipedia.org/wiki?curid=916374", "title": "Wang Ja-pching", "text": "Wang Ja-pching\n\nWang Ja-pching (; * leden 1980, Jen-tchaj, Šan-tung) je od roku 2010 čínská vojenská kosmonautka. V červnu 2013 vzlétla v lodi Šen-čou 10 ke svému prvnímu kosmickému letu jako druhá čínská kosmonautka.\n\nWang Ja-pching pochází z městské prefektury Jen-tchaj v provincii Šan-tung. Je chanské národnosti. Od roku 1997 sloužila ve vojenském letectvu, po čtyřletém studiu na Vojenské vysoké letecké škole v Čchang-čchunu od roku 2001 sloužila u vojenského dopravního letectva, má nálet přes 1600 hodin. Mimo jiné se účastnila záchranných prací po zemětřesení v S’-čchuanu.\n\nV březnu 2010 byla přijata do čínského oddílu kosmonautů. \n\nPři letu Šen-čou 9 roku 2012 byla členkou záložní posádky, společně s Nie Chaj-šengem a Čang Siao-kuangem. Záloha pro Šen-čou 9 se roku 2013 stala hlavní posádkou pro misi Šen-čou 10. Do vesmíru vzlétli 11. června 2013, o dva dny později se jejich loď automaticky spojila s čínskou malou vesmírnou stanicí Tchien-kung 1. Kosmonauti poté pracovali na stanici, Wang Ja-pching mimo jiné předváděla čínským školákům pohyb předmětů a chování kapalin v beztíži a odpovídala na jejich dotazy. 40minutový přímý přenos z oběžné dráhy sledovalo na 60 milionů dětí z 80 tisíc škol. Přistání proběhlo 26. června ve stepi Vnitřního Mongolska.\n"}
{"id": "916376", "url": "https://cs.wikipedia.org/wiki?curid=916376", "title": "Římskokatolická farnost Ostrava-Třebovice", "text": "Římskokatolická farnost Ostrava-Třebovice\n\nŘímskokatolická farnost Ostrava-Třebovice je farnost Římskokatolické církve v děkanátu Ostrava ostravsko-opavské diecéze.\n\nFarnost a kostel v Třebovicích existovaly zřejmě již od středověku, první zmínka o třebovickém faráři (byl jím tehdy Petr Gloria) je z roku 1450 a farní kostel je poprvé připomínán roku 1553 v souvislosti se smrtí tehdejšího majitele Třebovic, Jindřicha Bzence z Markvartovic. Koncem 16. století přešlo panství do majetku protestantských pánů Vlčků z Dobré Zemice a zřejmě i farnost přešla do luteránských rukou; jisté je, že od třicetileté války zde nebyl kněz a Třebovice patřily k farnosti Poruba, jejíž správce si ještě kolem roku 1650 stěžoval, že v Třebovicích převládá luteránství a pan Vlček a jeho poddaní odmítají platit desátky. Původní třebovický kostel byl dřevěný a sloužil až do 18. století, až jej roku 1738 tehdejší majitel Jiří Rudolf Wiplar z Ušic nechal nahradit zděnou novostavbou.\n\nTřebovice zůstaly u porubské farnosti až do začátku 20. století, i když již roku 1857 se snažily získat zpět vlastní duchovní správu. Roku 1901 se obec usnesla požádat olomouckou arcibiskupskou konzistoř o zřízení farnosti a již roku 1902 vlastním nákladem vybudovala faru. Státní i církevní úřady žádost postupně schválily (30. srpna 1905 definitivně arcibiskupská konzistoř) a 14. září 1905 slezský zemský výbor vyhlásil zřízení nové farnosti.\n\nFarnost byla od založení součástí bíloveckého děkanátu, při reorganizaci děkanátů v roce 1952, v návaznosti na správní reformu z roku 1949, byla přidělena děkanátu Moravská Ostrava (od 1978 děkanát Ostrava). Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nObvod farnosti zahrnoval vždy jen obec Třebovice, nyní městský obvod statutárního města Ostravy. Farním kostelem je kostel Nanebevzetí Panny Marie, barokní stavba z roku 1738.\n\nFaráři v (Ostravě-) Třebovicích od znovuzaložení farnosti byli:\n\nFarnost vydává farní časopis Mana.\n\n"}
{"id": "916379", "url": "https://cs.wikipedia.org/wiki?curid=916379", "title": "Vashosszúfalu", "text": "Vashosszúfalu\n\nVashosszúfalu je obec v maďarské župě Vas. V roce 2011 zde žilo 356 obyvatel.\n"}
{"id": "916382", "url": "https://cs.wikipedia.org/wiki?curid=916382", "title": "Eduard Isaac Asser", "text": "Eduard Isaac Asser\n\nEduard Isaac Asser (19. října 1809 Amsterdam – 21. září 1894 tamtéž) byl nizozemský průkopník fotografie. Byl jedním z prvních v Nizozemsku, který experimentoval s novým médiem. Pořídil nejstarší obrázky Amsterdamu a Haarlemu.\n\nNarodil se 19. října 1809 v Amsterdamu jako syn prominentního právníka. V roce 1821 se rodina přestěhovala do velkého domu poblíž kanálu Singel u věže Munttoren, kde pak žil po zbytek svého života. Vystudoval práva na Athenaeum Illustre a šel ve stopách svého otce, ale byl také nadšený amatérský malíř. Asi od roku 1842 experimentoval s fotografováním, jako jeden z prvních v Nizozemsku. S aparátem zakoupeným v Paříži se naučil fotografovat sám, což v počátcích fotografie nebylo snadné. Recepty přebíral z francouzských příruček, zpracovával toxické chemické látky, připravoval si postříbřené měděné desky, mokré skleněné negativy a tiskový papír. Díky tomu, že měl hodně trpělivosti a hodně vytrvalosti, se mu dařilo úspěšně vytvářet fotografické obrazy.\n\nZpočátku se Asser zabýval daguerrotypiemi, později se soustředil na papírové negativy. Když prozkoumal všechny možnosti, začal v roce 1857 s rozvojem fotolitografického procesu. Tato metoda mu umožňovala fotografovat rychle a s pomocí inkoustu levně snímky reprodukovat a distribuovat. Tento \"Proces Asser\", který si nechal patentovat, mu udělal ve své době skvělou reputaci.\n\nZpočátku pořizoval hlavně portréty svých přátel a příbuzných. Později, po roce 1850, také dělal autoportréty, zátiší a městská panoramata, inspirovaný holandským malířstvím sedmnáctého století. Zhotovil nejstarší dochované fotografie Amsterdamu a Haarlemu. Jeho práce jsou téměř všechny dochovány. Hodně z jeho děl je ve sbírce amsterdamského Rijksmusea.\n\nJeho fotografická produktivita po roce 1860 prudce klesla, ale zůstal aktivní jako propagátor nového média. Byl redaktorem a členem \"věstníku fotografie\" \"Tijdschrift voor Photografie\", prvního fotografického časopisu v Nizozemsku. Byl také spoluzakladatelem amatérského fotografického sdružení v Amsterdamu \"\"Helios\"\". Dva roky před svou smrtí založil společnost pro fotolito- a zinkografický proces \"Maatschappij voor Photolitho- en Zincografie Procédé Mr. E.I. Asser\", která mimo jiné uspořádala výstavu fotolitografických reprodukcí v Průmyslovém paláci. Zemřel 21. září 1894 ve svých téměř 85 letech ve svém domě u kanálu Singel.\n\nByl strýcem Tobiase Assera, pozdějšího nositele Nobelovy ceny za mír.\n\n\n"}
{"id": "916386", "url": "https://cs.wikipedia.org/wiki?curid=916386", "title": "Dermatilománie", "text": "Dermatilománie\n\nDermatilománie, známá pod dalšími pojmy také jako akné excoriée či patologické škrábání/strhávání/mačkání kůže se řadí mezi poruchy zvané \"body-focused repetitive bahaviors\" a projevuje se opakovaným nutkáním škrábat si či jinak poškozovat kůži, často až do takové míry, kdy dochází k drobným i závažnějším poraněním. Podle nejrůznějších výzkumů souvisí dermatilománie s obsedantně kompulzivní poruchou, bývá také přirovnávána k závislosti na návykových látkách. Tuto poruchu lze léčit pomocí behaviorální psychoterapie kombinované s farmakologickou léčbou.\n\nDermatilománie je definována jako opakované nutkavé škrábání, mačkání či například strhávání kůže, což má za následek poškození tkáně a následnou tvorbu jizvy.\nDermatilománie nikdy nebyla klasifikována jako samostatná porucha, ale spadá pod poruchy body-focused repetitive bahaviors, kam se řadí také trichotiománie, trichofágie, trichotemnománie, onychofágie, dermatofágie, apod.\n\nDotyčný trpící dermatilománií obvykle ještě před samotným škrábáním cítí napětí a neklid. Běžně pociťuje nutkání škrábat si místa na těle, kde zpozoruje (často velmi nepatrný) kožní defekt (pupínek, zčervenání kůže, strup, jizva, apod.). Nejčastěji si pacienti s dermatilománií škrábou kůži na obličeji, poškozována může být ale i kůže na zádech, na hrudi, na břiše, na rukou nebo na nohou. Stejně tak se může objevit opakované strhávání kůžičky kolem nehtů. Příznaky se u jednotlivých pacientů mohou lišit; někteří stráví škrábáním kůže pár minut několikrát za den, u jiných tato činnost může trvat až několik hodin. Nejčastěji si pacienti poškozují kůži vlastními nehty, použity mohou být ale i různé pomocné nástroje jako například pinzeta či jehla.\nNutkání začít si škrábat kůži nejčastěji vyvolává stres nebo pocit, že je kůže plná nečistot. Škrábání kůže může způsobit infekci, poškození tkáně nebo septikémii. Některé záněty mohou být natolik vážné, že je nutno poškozenou kůži transplantovat. Vážné poškození kůže může dokonce způsobit epidurální abscesy či život ohrožující poranění.\nPacienti trpící dermatilománií se často cítí vinni kvůli tomu, co dělají a za své chování se stydí. Navíc se zvyšuje pravděpodobnost, že se dotyčný začne za své činy trestat záměrným sebepoškozováním. Americké studie ukázaly, že 12% pacientů trpících dermatilománií už někdy mělo sebevražedné myšlenky, 11,5 % z nich se o sebevraždu již někdy pokusilo a 15% muselo být hospitalizováno.\n\nPříčiny dermatilománie mohou být různé, nejčastěji pacient tímto způsobem řeší stres, napětí či rozrušení a škrábe si kůži zcela automaticky. Mnoho pacientů má často nějakou nepříjemnou zkušenost z dětství nebo doprovází poruchu i jiné problémy (např. OCD, fóbie, atd.). Je dosti pravděpodobné, že je tato porucha v mnoha případech dědičná.\nJiní psychologové tvrdí, že škrábání kůže může být také výsledkem dlouhodobě potlačovaného vzteku u dětí příliš přísných rodičů.\nJedinci s diagnostikovanou OCD a dermatilománií tvrdí, že si kůži škrábou za účelem zbavení se všech (ať už reálných či smyšlených) nečistot, zatímco pacienti s dysmorfofobickou poruchou se snaží spíše upravovat a zlepšovat vzhled svých (opět většinou vymyšlených) nedostatků a defektů na těle.\n\nMezi dva hlavní způsoby léčby patří léčba medikamenty a léčba behaviorální psychoterapií. Jedinci trpící dermatilománií se ovšem často za své chování stydí a ostýchají se požádat o pomoc. Jedna americká studie dokazuje, že pouhých 45% jedinců trpících dermatilománií požádalo o pomoc lékaře a 19% z nich navštívila kvůli svým potížím dermatologa.\n\nNeschopnost udržet pod kontrolou nutkání škrábat si či jinak poškozovat kůži se podobá poruše zvané trichotilománie, kdy dotyční, kteří touto poruchou trpí, nedokážou potlačit nutkání vytrhávat si vlastní vlasy nebo chlupy na těle. Výzkumy zaznamenaly několik podobností mezi dermatilománií a trichotilománií: příznaky jsou rituální, ale obvykle se u těchto jedinců nevyskytují předcházející mánie, nutkavý pocit podněcují podobné situace (stres, úzkost, znudění); v obou případech se dotyčný touto činností uklidňuje a obvykle začíná v podobném věku (nejčastěji v pubertě). Podle statistik se ale dermatilománie na rozdíl od trichotilománie vyskytuje převážně u žen, zatímco v případě trichotilománie je procentuální zastoupení u obou pohlaví téměř vyrovnané.\nPodle výzkumů je možné dermatilománii považovat za jeden z druhů obsedantně kompulzivní poruch (OCD). Dermatilománie a obsedantně kompulzivní porucha mají jistou podobnost v tom, že v obou případech rozvíjejí opakující se nutkavé chování, které lze těžko ovládat, a jsou doprovázeny pocitem úzkosti. Američtí psychologové Grant a Odlaugh ale přirovnávají dermatilománii k závislosti na návykových látkách. Argumentují tím, že se dermatilománie od OCD liší v několika ohledech. Oproti OCD totiž trpí dermatilománií více žen než mužů, navíc může navozovat příjemné stavy zatímco OCD ne. Léčba, která se provádí u pacientů s OCD, nebývá u pacientů s dermatilománií příliš úspěšná a dermatilománii navíc nespouští stejné myšlenky jako OCD. Naopak mezi dermatilománií a pacienty trpící závislostí jistou podobnost Odlaugh a Grant zpozorovali:\n\n\nPodle jedné studie, která podporuje právě Grantovu a Odlaughovu teorii vyšlo najevo, že 79% pacientů opravdu cítí během mačkání/ škrábání kůže úlevu. Odlaugh a Grant vysvětlují, že dermatilománie může vzniknout z několika nejrůznějších příčin, a proto se příznaky dermatilománie u některých pacientů podobají poruše OCD, kdežto u jiných připomínají spíše závislost. Předpokládají ale, že léčba, která se bude snažit odbourat právě závislost, by mohla být v určitých případech úspěšnější než léčba metodou, která je používána u pacientů s OCD.\n\nV České republice není tato porucha zatím příliš známá a bývá vnímána spíše skepticky jako nezávažný problém či pouhý lehce odbouratelný zlozvyk. Mezi zlozvykem a dermatilománií je totiž mnohdy těžké stanovit hranici. Od zlozvyku ji ale lze rozeznat díky těmto příznakům:\n\n"}
{"id": "916395", "url": "https://cs.wikipedia.org/wiki?curid=916395", "title": "František Karel Rakousko-Toskánský", "text": "František Karel Rakousko-Toskánský\n\nFrantišek Karel Salvátor Toskánský (17. února 1893, zámek Lichtenegg u Welsu – 10. prosince 1918) byl rakouský arcivévoda z toskánské linie Habsbursko-Lotrinské dynastie.\n\nJeho rodiči byli arcivévoda František Salvátor Rakousko-Toskánský a arcivévodkyně Marie Valerie Habsbursko-Lotrinská, dcery rakouského císaře Františka Josefa I. Měl jednu starší sestru a sedm mladších sourozenců.\n\nStřední školu vystudoval ve Feldkirchu na škole „Stella Matutina“. Poté nastoupil na Vojenskou techniku v Hainburgu. kterou opustil jako poručík. Účastnil se bojů v Rusku, v Černé Hoře a v Rumunsku. V roce 1916 pomáhal při likvidaci mostu v Bělehradě. Dosáhl hodnosti ženijního kapitána a ve svých 25. letech podlehl španělské chřipce. Pochován byl na hřbitově v Sindelburgu u Wallsee v Dolních Rakousích.\n"}
{"id": "916404", "url": "https://cs.wikipedia.org/wiki?curid=916404", "title": "Jiří Neumann", "text": "Jiří Neumann\n\nRNDr. Jiří Neumann (* 23. června 1966 Karlovy Vary) je český politik a ředitel střední školy, od listopadu 2012 do listopadu 2013 místopředseda strany LIDEM, později člen KOA a od roku 2014 zastupitel města Karlovy Vary.\n\nPo studiu se krátce věnoval učitelské profesi a od roku 1997 pracuje jako ředitel Střední školy stravování a služeb v Karlových Varech. Má dva syny.\n\nDo politiky vstoupil v roce 2012, kdy se stal členem strany LIDEM (předtím nebyl členem Věcí veřejných). V listopadu 2012 byl na ustavujícím sjezdu strany LIDEM zvolen jejím místopředsedou. Funkci zastával do dalšího sjezdu strany v listopadu 2013, kdy už na tuto pozici nekandidoval. V únoru 2013 se Jiří Neumann stal členem dozorčí rady podniku Čepro, což vyvolalo kritiku, protože nebylo jasné, jakou má pro práci v dozorčí radě kvalifikaci.\n\nPozději ze strany LIDEM vystoupil a stal se členem Karlovarské občanské alternativy. Za tuto stranu byl v komunálních volbách v roce 2014 zvolen zastupitelem města Karlovy Vary. Působí rovněž jako člen Komise lázeňství a cestovního ruchu a jako člen správní rady společnosti Infocentrum města Karlovy Vary o.p.s. Dne 6. září 2016 byl zvolen radním města Karlovy Vary.\n"}
{"id": "916411", "url": "https://cs.wikipedia.org/wiki?curid=916411", "title": "Provitamín", "text": "Provitamín\n\nProvitamín je prekurzor vitamínů, podle potřeby je kdykoliv přeměňován na aktivní formu vitamínu. S tímto termínem se setkáváme hlavně u vitamínu A. Ten se vyskytuje pouze v živočišných potravinách, zatímco jeho provitamín se nachází převážně v rostlinách.\n"}
{"id": "916415", "url": "https://cs.wikipedia.org/wiki?curid=916415", "title": "Minerální látky ve výživě člověka", "text": "Minerální látky ve výživě člověka\n\nMinerální látky jsou důležitou složkou lidské výživy, ač nemají žádnou energetickou hodnotu. Mají význam pro růst a tvorbu tkání, aktivují, regulují a kontrolují látkovou výměnu v těle a také se spoluúčastní na vedení nervových vzruchů.\n\nMinerální látky se rozdělují podle množství potřebného pro člověka:\n\nDenní potřeba minerálních látek je 100 mg a více, u stopových prvků je denní potřeba nižší než 100 mg. \n\nČlověk je nejčastěji zasažen nedostatkem vápníku, železa, zinku, jódu, selenu a chrómu. Obecně lze říci, že pokud se budeme držet zásad pestré stravy a budeme konzumovat např. libové maso, celozrnné výrobky, ovoce, zeleninu, oříšky, mléčné produkty, tak nám nedostatek minerálních látek nehrozí. A proto není nutná konzumace doplňků stravy.\n"}
{"id": "916419", "url": "https://cs.wikipedia.org/wiki?curid=916419", "title": "Thomas J. Sargent", "text": "Thomas J. Sargent\n\nThomas John Sargent (* 19. červenec 1943) je americký ekonom. Specializuje se na oblast makroekonomie, teorie peněz a ekonometrie (zejména na problém časových řad). Od roku 2002 je profesorem na New York University. Roku 2011 získal za své příspěvky k makroekonomii Nobelovu cenu (spolu s Christopherem A. Simsem). Jeho nejoceňovanějším příspěvkem je rozvíjení teorie racionálních očekávání, především za pomoci statistických nástrojů. Ve veřejné debatě na sebe upozornil zejména srovnáváním evropské a americké ekonomiky.\n\n\n"}
{"id": "916420", "url": "https://cs.wikipedia.org/wiki?curid=916420", "title": "Celozrnné výrobky", "text": "Celozrnné výrobky\n\nCelozrnné výrobky jsou obilné produkty, při jejichž výrobě byla použita celozrnná mouka. Podle § 11 vyhlášky č. 333/1997 Sb. je „celozrnným chlebem nebo celozrnným pečivem pekařský výrobek, jehož těsto musí obsahovat z celkové hmotnosti mlýnských obilných výrobků nejméně 80 % celozrnných mouk nebo jim odpovídající množství upravených obalových částic z obilky“. Celozrnná mouka se vyrábí ze všech částí zrna a obsahuje tedy otruby, endosperm a klíček, zatímco bílá mouka obsahuje pouze endosperm.\n\nCelozrnná mouka obsahuje\n\nNevýhodou celozrnné mouky je její kratší trvanlivost.\n"}
{"id": "916421", "url": "https://cs.wikipedia.org/wiki?curid=916421", "title": "Obchodní dům Perla", "text": "Obchodní dům Perla\n\nObchodní dům Perla v Pelhřimově byl slavnostně otevřen 30. dubna 1974 uvnitř městské památkové rezervace. Tehdy se jednalo o třetí největší obchodní dům v Jihočeském kraji. Stavba byla budována v letech 1968 až 1973 podle projektu architektů Opařila a Gregorové.. \n\nStavbě masivní budovy předcházela demolice celého bloku mezi dvěma ulicemi Palackého a Růžovou: empírových Masných krámů (1837) a památkově chráněné synagogy. \n\nPůvodní průchod mezi ulicemi zanikl, byla odstraněna i historická kamenná kašna.\n\nStavba podle mínění místních obyvatel i části politiků značně poškozuje vzhled historické části města.\n"}
{"id": "916425", "url": "https://cs.wikipedia.org/wiki?curid=916425", "title": "Šťastni spolu", "text": "Šťastni spolu\n\nŠťastni spolu (kantonsky \"春光乍泄\", \"Chun gwong cha sit\", angl. \"Happy Together\") je čínsko-hongkongský hraný film z roku 1997, který režíroval Wong Kar-wai podle vlastního scénáře. Středobodem filmu je turbulentní vztah dvou čínských imigrantů v Argentině. Snímek v ČR vyšel na DVD v roce 2011.\n\nHo Po-Wing a Lai Yiu-fai jsou gayové, kteří společně odjeli z Hongkongu do Argentiny. Pár si od své cesty do Argentiny slibuje obnovení svého vztahu a zůstávají v Buenos Aires. Nicméně oba muži jsou charakterově velmi odlišní, takže k napětí mezi nimi dochází i v Argentině. Zatímco Lai je tichý a chce vést v Argentině zodpovědný život, takže si najde práci, Ho je impulzivní a extrovertní a nepokouší se o udržení monogamního vztahu. Jejich vztah nakonec ztroskotá a Lai se vrací zpátky do Hongkongu zatímco Ho zůstává v Argentině.\n\n"}
{"id": "916440", "url": "https://cs.wikipedia.org/wiki?curid=916440", "title": "Moje krásná učitelka", "text": "Moje krásná učitelka\n\nMoje krásná učitelka, anglicky \"Larry Crowne\", je americký romantický film z roku 2011 režiséra Toma Hankse, který byl i spoluautorem scénáře a společně s Julií Robertsovou zde hrál i jednu ze dvou hlavních rolí. Pro Toma Hankse šlo o jeho režisérský debut.\n\nFilm vypráví příběh bývalého lodního kuchaře Larryho (Tom Hanks), který poté, co skončila jeho kariéra námořníka na zaoceánských lodích, pracoval jako šéf v jednom supermarketu. Zde ho zastihla ekonomická krize, která vedla k jeho propuštění z práce. Po propuštění se prudce změnil jeho doposud vysoký životní standard, musel radikálně změnit svůj životní styl. Pracoval opět jako kuchař v jednom místním motelu. Aby mohl opět najít lépe placenou práci rozhodl se, že si doplní své vzdělání vysokoškolským studiem na místní veřejné univerzitě. Zde pak studoval ekonomii, docházel i na kurz neformální mezilidské komunikace, kde se seznámil se svou učitelkou Mercedes (Julia Roberts), která žila se slabošským manželem, kterého nakonec posléze opustila. Se svojí sympatickou učitelkou se během školního roku sblížil natolik, že vznikla jejich vzájemná láska.\n\n"}
{"id": "916445", "url": "https://cs.wikipedia.org/wiki?curid=916445", "title": "Antonín Mokrý", "text": "Antonín Mokrý\n\nAntonín Mokrý (* 12. října 1928 České Budějovice) je český právník. Býval soudcem, předsedou Nejvyššího soudu České republiky a následně Vrchního soudu v Praze.\n\nAbsolvoval Právnickou fakultu UK, pokračoval tak v dlouholeté rodinné tradici. V praxi působil nejprve jako notář, celoživotním údělem se mu ale stala profese soudce. Začínal v roce 1956 u Obvodního soudu pro Prahu 4, od roku 1961 soudil u Městského soudu v Praze, kde byl po dlouhá léta předsedou senátu, jenž se věnoval především právu nemovitostí a bytů. Později se stal místopředsedou městského soudu a roku 1990 byl jmenován předsedou republikového Nejvyššího soudu. Po vzniku samostatné České republiky byl tento soud transformován na Vrchní soud v Praze a dr. Mokrý zůstal jeho předsedou až do konce roku 1999, poté jej vystřídal JUDr. Jaroslav Bureš. Nadále zde ale působil jako soudce, do důchodu odešel v roce 2003.\n\nČinný byl ale i v oblasti právní teorie, podílel se např. na velkých komentářích k občanskému zákoníku, občanskému soudnímu řádu nebo notářskému řádu. Byl též předsedou pražského sdružení Jednoty českých právníků, od níž v roce 2008 obdržel zlatou Randovu medaili za mimořádné zásluhy o rozvoj demokracie a práva, v soutěži Právník roku 2008 získal cenu sv. Yva a byl uveden do Právnické síně slávy.\n"}
{"id": "916448", "url": "https://cs.wikipedia.org/wiki?curid=916448", "title": "Florentský slepičák", "text": "Florentský slepičák\n\nFlorentský slepičák, též florentýnský slepičák, florentský holub nebo florentýn, je staré plemeno holuba domácího pocházející z Itálie. Původně byl vyšlechtěn jako užitkové, masné plemeno, současný florentský slepičák je plemeno čistě okrasné, harmonických tělesných tvarů. Je to velký, velmi mohutný pták se zakulaceným tvarem těla a vodorovně neseným trupem, dlouhým a vzpřímeně neseným krkem, vysoko neseným ocasem a dlouhýma silnýma nohama. Chová se pouze v tzv. pštrosí kresbě, základní barva opeření je bílá, barevná je hlava s obojkem, štíty křídel a ocas.\n\nV seznamu plemen EE a v českém vzorníku plemen se řadí do plemenné skupiny slepičáků a to pod číslem 0201. V Česku se téměř nechová.\n\nFlorentský slepičák je plemeno velmi staré, poprvé ho popsal již Johann Matthäus Bechstein v roce 1793. Oblastí původu florentýna je severní Itálie, okolí Florencie. Původně se u nich objevoval i třes krku a podobný znak je společný plemenům pocházejícím ze zadní Indie, je proto možné, že prapůvodní předkové florentýnů pochází právě odsud.\n\nZ Itálie je florentýn dostal nejprve do Štýrska a z Rakouska se počátkem 19. století rozšířil do Německa, kde byl v Bavorsku v roce 1909 založen klub chovatelů slepičáku včetně florentýna a v roce 1919 vznikl podobný klub i v Sasku.\n\nPrvní standard plemene je z roku 1923 a v základních bodech platí až do současnosti. Nicméně k některým změnám přece jen došlo, v 50. letech 20. století byl kladen důraz na objem těla a tehdejší florentýn připomínal kinga, dnes je důležitý tvar spodní linie těla a vývoj směřuje k vertikálnímu typu slepičáka s dlouhým vzpřímeným krkem a dlouhýma nohama.\n\nFlorentský slepičák je plemeno velkého tělesného rámce, které tvarem těla připomíná zvětšenou modenku. Žádný z jeho tělesných znaků není extrémně prošlechtěn. Důležitými plemennými znaky je mohutnost, kolíbkovitá spodní linie těla, rovný postoj, dlouhý krk a vysoko držený ocas. Z celkové výšky ptáka tvoří třetinu nohy, třetinu trup a třetinu krk s hlavou. Ta je velká, dobře zaoblená se zřetelně odsazeným čelem, zobák je u kořene široký a středně dlouhý, s dobře vyvinutým plochým ozobím. Barva zobáku záleží na barvě opeření: U černých ptáků je černý, u modrých tmavý, rohová barva je vlastní hnědým, červeně plavým a červeně plavým kapratým rázům, u světlých barev je zobák narůžovělý. Barva očí je oranžová. Krk je dlouhý, silný a kolmo nesený. Široce nasedá na trup a k hlavě se stejnoměrně zužuje, hrdlo je dobře vykrojené.\n\nTrup je vodorovně držený, hruď je široká a vyklenutá, ramena jsou široká, hřbet široký a krátký, vodorovný. U ideálního jedince se šířka ramen rovná délce zad. Křídla jsou silná, krátká, s lehce ohnutými letkami, které se výrazněji nekříží a které nepřesahují konec ocasu, na kterém spočívají. Ocas je nesený pod úhlem 45°. Důležitým znakem florentského slepičáka je tvar dolní linie těla, který tvoří nepřerušený oblouk, neboli kolíbku. Je tvořen dobře zakulacenou hrudí, břichem a ocasním klínem. Nohy jsou silné, dlouhé a nepodkleslé.\n\nOpeření je hladké a dobře přilehlé. Florentýn se chová pouze v kresbě gazzi, která je v Česku častěji označována jako kresba pštrosí, podle moravského pštrosa stejného zbarvení. Ve skutečnosti to byl možná právě florentský slepičák, který byl použit ke šlechtění středoevropských takto zbarvených plemen, kromě moravského pštrosa též prácheňského káníka a českého holuba.\n\nZákladní barva peří je bílá, barevná je hlava s horní části krku, tzv. obojkem, který vede obloukovitě od záhlaví na přední stranu krku, kde odpovídá délce sklopeného zobáku. Dále jsou barevné štíty křídel, a ocas s kostřecem a podocasníkem. Křidélko je barevné, ale 6-11 ručních letek je bílých.\n\nBarva by měla být čistá a sytá. Chová se v rázu černém, červeném, žlutém, modrém pruhovém nebo bezpruhém, světle modrém bělopruhém, stříbřitém pruhovém nebo bezpruhém, hnědě plavém, červeně plavém, žlutě plavém, modrém, střibřitém a červeně plavém kapratém a světle modrém růžovém šupkatém. Světle modří a světle modří růžově šupkatí mají světlé, ne bílé, vnější části letek a světlý ocasní pruh.\n\nFlorentýni špatně létají a jsou vhodnější do voliérového chovu. Holoubata odchovávají dobře.\n\n\n"}
{"id": "916455", "url": "https://cs.wikipedia.org/wiki?curid=916455", "title": "Masaharu Fukujama", "text": "Masaharu Fukujama\n\nMasaharu Fukujama (kandži: 福山 雅治, * 6. února 1969) je japonský hudebník, zpěvák, skladatel, multiinstrumentalista a herec z Nagasaki (Prefektura Nagasaki). Pracuje pod společností Amuse, Inc. (株式会社　アミューズ [Kabušikigaiša Amjúzu]).\n\nDebutoval v roce 1990 se singlem \"Cuioku no Ame no Naka (追憶の雨の中)\".\n\nZatímco jej můžete vidět v japonských televizních dramatech, nejznámější je svoju pěveckou kariérou. Jeho průlomový singl \"Good night\" si získal širokou veřejnost díky spojení s dramatem. V roce 1993 se poprvé účastnil Kóhaku Uta Gassen (紅白歌合戦, slavnostní živý přenos na konci roku), kam jsou zváni na vystoupení pouze úspěšní J-pop a Enka (演歌, speciální typ japonské hudby). Díky roli v seriálu \"Hitocu Jane no Šita\" (ひとつ屋根の下), kde si zahrál \"Číníčan (チイ兄ちゃん)\", druhého nejstaršího bratra v rodině Kašiwagi (柏木), dosáhl miliónového prodeje kusů prvního singlu s názvem \"It's Only Love / Sorry Baby\". Jeho singl z roku 1995 s názvem \"Hello\" byl druhým nejvíce prodávaným singlem toho roku.\n\nV roce 1996 nebyl aktivní, přestal se všemi svými aktivitami kromě rozhlasových show. Vrátil se zpět na hudební scénu v roce 1998 se singlem \"Heart / You\", který se umístil na 3. příčce hitparády Oricon s celkem 569 000 prodaných kusů. Posílen svým úspěchem začal své turné s názvem Dai kanšasai (Poděkování), aby poděkoval svým fanouškům za jejich podporu, kterou mu dávají.\n\n\"Sakura Zaka (桜坂)\" a \"Nidži\" (虹) jsou nejpopulárnější Fukujamovy písně.\nSingl \"Sakura Zaka\" z roku 2000 prodal více než 751 000 kopií během prvního týdne a byl 3 týdny v kuse na prvním místě v hitparádě Oricon. Celkem se singlu prodalo 2 299 000 kopií.\nSingl \"Nidži\" byl hlavní melodií japonského dramatu Water Boys. Jeho trojitý A-side singl (pozn. red. A-side singl je singl, který obsahuje top hit a v tomto případě se jedná o singl se třemi úspěšnými hity) \"Nidži / Himawari / Sore ga Subete sa\" (虹/ひまわり/それがすべてさ), vydaný 26. srpna 2003 debutoval na prvním místě Oricon hitparády singlů a zůstal první celkem 5 týdnů za sebou. Potvrdil tak své postavení nejprodávanějšího mužského sólisty v Japonsku s 21,271 miliónu prodaných kopií.\n\nV roce 2007, po 4 letech absence v dramatech, se vrátil do televize, kde hrál brilantního, ale excentrického profesora fyziky jménem Manabu Jukawa ve velmi rozšířeném televizním dramatu Galileo. Za tuto roli Fukujama získal cenu \"Nejlepší herec\" v 55. Akademii televizních dramat. Vytvořil také skupinu KOH+ spolu s kolegyní ze seriálu Kó Šibasaki (柴咲 コウ, vl. jm. Jukie Jamanura (山村 幸恵)).\n\nV roce 2008 byl vybrán v NHK, aby ztvárnil postavu Sakamoto Rjóma (坂本 龍馬), titulní postavu v \"Taiga dramatu\" (pozn. red. Taiga drama je drama vysílané v televizi NHK, jde o drama s historickým scénářem a je vysíláno celý rok v hlavním čase) s názvem \"Rjómaden\" (龍馬伝 - sága Rjómaů) vysílaném v roce 2010 v nejlepším vysílacím čase. Trvalo celkem 6 měsíců a 3 nabídky než roli přijal.\n\nV roce 2009, slavil své 20. výročí od debutu, které se skládalo celkem z 36 vystoupení v 12 městech po 4 měsíce (červen - září) s celkem 500 000 diváky. Dva týdny než turné začalo, uspořádal 4 show v Nippon Budókanu (hala v Tokiu pro bojové umění), které byly také součástí děkovného turné a byly také prvním jeho vystoupením v této hale. V průběhu 36 koncertů se také zastavil ve svém rodném městě Nagasaki a uspořádal dva open air koncerty v \"Park Outdoor Stage\" na hoře Inasa s volným vstupným přišlo 50 000 obyvatelů Nagasaki. Oficiální vyjádření o počtu diváků koncertů na hoře Inasa bylo 80 000 během dvou dnů.\n\nStal se také mistrem pro vyzváněcí tóny (Čaku Uta) pro počet stažení písně \"Hacukoi\" (はつ恋), která byla vydána 6. listopadu 2009. Bylo zaznamenáno přibližně 150 000 stažení během 5 dnů k 13. listopadu 2009. Poté bylo oznámeno, že píseň vyjde na CD singlu 16. prosince 2009. Singl debutoval na prvním místě v týdenní hitparádě Oricon s přibližně 151 000 prodanými kopiemi během prvního týdne po vydání. Vystoupil s písní \"Hacukoi\" na 60. NHK Kóhaku Uta Gassen v roce 2009, které bylo jeho prvním vystoupením v této show od roku 1993.\n\n\n\n\n\n\n\n\n"}
{"id": "916461", "url": "https://cs.wikipedia.org/wiki?curid=916461", "title": "Nesle", "text": "Nesle\n\nNesle je francouzská obec v departementu Somme v regionu Hauts-de-France. V roce 2012 zde žilo 2 411 obyvatel.\n\nBillancourt, Curchy, Herly, Mesnil-Saint-Nicaise, Languevoisin-Quiquery, Rouy-le-Grand, Rouy-le-Petit\n\n\"Počet obyvatel\"\n\n"}
{"id": "916465", "url": "https://cs.wikipedia.org/wiki?curid=916465", "title": "Pratt &amp; Whitney T34", "text": "Pratt &amp; Whitney T34\n\nPratt & Whitney T34 (tovární označení PT2) byl turbovrtulový motor s axiálním kompresorem navržený a vyráběný společností Pratt & Whitney. Motor byl označen jménem Turbo-Wasp.\n\nV roce 1945 začalo námořnictvo Spojených států amerických (US Navy) financovat vývoj turbovrtulového motoru. Motor s označením T34 byl nakonec vyráběn v letech 1951–1960, ale nikdy nebyl použit na letounu US Navy.\n\nMotory YT34 se třílistými vrtulemi byly postaveny pro zkušební variantu letounu C-121, která nesla označení Lockheed R7V-2 Constellation. Testovací let proběhl 1. září 1954.\n\nV září 1950 byl motor T34 namontován na nos letounu Boeing B-17 Flying Fortress, který s ním zkušebně létal. Prvním skutečným použitím motoru byla jeho instalace na letoun Boeing YC-97J Stratofreighter, ze kterého se později stal letoun Aero Spacelines Super Guppy. Dalším použitím těchto motorů byla jejich montáž na letouny Douglas C-133 Cargomaster.\n\n\n\n\n\"Data pocházejí z publikace „Jane's All The World's Aircraft 1961–62“\".\n\n\n\n\n\nPodobné motory:\n\n"}
{"id": "916466", "url": "https://cs.wikipedia.org/wiki?curid=916466", "title": "Bray-sur-Somme", "text": "Bray-sur-Somme\n\nBray-sur-Somme je francouzská obec v departementu Somme v regionu Hauts-de-France. V roce 2010 zde žilo 1 238 obyvatel.\n\n"}
{"id": "916469", "url": "https://cs.wikipedia.org/wiki?curid=916469", "title": "Christoforus", "text": "Christoforus\n\nChristoforus byl vzdoropapežem od října 903 do ledna 904. Až do první poloviny 20. století byl ve většině seznamů papežů uváděn jako papež, poté byl vyřazen s ohledem na způsob, jakým se zmocnil úřadu. O jeho životě toho není mnoho známo. Měl být rodákem z Říma a jeho otec se jmenoval Lev. Byl kardinálem-knězem titulu San Lorenzo in Damaso a byl dvorním kaplanem Lva V. Přisuzuje se mu výrok, že „Duch Svatý vychází z Otce a Syna“.\n\nSvého předchůdce Lva V. přiměl násilně k abdikaci, následně ho uvěznil a nechal se poté zvolit papežem sám. Dějiny mu uchystaly za 4 měsíce stejný osud, neboť byl svým nástupcem Sergiem III. rovněž uvržen do vězení.\n\nDále se prameny rozcházejí. Podle jedné z verzí byl pak uvězněn spolu se svým předchůdcem Lvem V. Ve vězení měli být oba na příkaz Sergia III. později uškrceni. Podle jiné verze byl donucen stát se do své smrti mnichem. Další zdroje tvrdí, že svého předchůdce nechal již dříve zavraždit ve vězení on sám.\n\nJeho portrét naleznete mezi dalšími portréty papežů v bazilice sv. Pavla za hradbami, a mezi freskami na zdech starobylé románské basiliky San Pietro Apostolo, nedaleko Pisy.\n\n"}
{"id": "916470", "url": "https://cs.wikipedia.org/wiki?curid=916470", "title": "Christopher A. Sims", "text": "Christopher A. Sims\n\nChristopher Albert Sims (* 21. říjen 1942) je americký ekonom. Specializuje se na oblast makroekonomie a ekonometrie. Je profesorem na Princetonské univerzitě. Roku 2011 získal za své příspěvky k makroekonomii Nobelovu cenu (spolu s Thomasem J. Sargentem). Jeho nejoceňovanějším příspěvkem je rozvíjení teorie racionálních očekávání, především za pomoci statistických nástrojů (zejm. bayesianská statistika) a časových řad.\n\n"}
{"id": "916471", "url": "https://cs.wikipedia.org/wiki?curid=916471", "title": "Vídeňský slepičák", "text": "Vídeňský slepičák\n\nVídeňský slepičák, též vídeňský slepičák straka či pouze slepičák, je plemeno holuba domácího rakouského původu. Je to velký, silný a pyšně vypadající pták s dlouhým, vzpřímeným krkem, širokou hrudí, krátkými rovnými zády, pozdviženým ocasem a velice dlouhýma nohama. Typickým znakem vídeňského slepičáka je klenutá, klabonosá, tzv. orlí hlava, a kresba opeření, která se u žádného jiného plemene holubů nevyskytuje: Jedná se o modifikovanou pštrosí kresbu, základní barva peří je bílá, barevná je hlava a velká náprsenka, která je od ohbí křídel oddělena jen úzkým bílým proužkem, barevné jsou i štíty křídel a ocas. Ruční letky jsou bílé. Od ozobí se přes hlavu až do záhlaví táhne úzká bílá pěšinka, která rozděluje jinak barevné opeření hlavy.\n\nChov vídeňského slepičáka má ve Střední Evropě tradici a chová se i v Česku, i když nikdy to nebylo masově rozšířené plemeno. V seznamu plemen EE a v českém vzorníku plemen se řadí do plemenné skupiny slepičáků a to pod číslem 0202.\n\nPlemeno vzniklo v Horním Rakousku křížením florentského slepičáka, norimberské bagdety a dnes již vyhynulých tureckých holubů, kteří se podobali dnešním indiánům. První vyobrazení slepičáka pochází z konce 60. let 19. století a v té době už měl současnou podobu.\n\nVídeňský slepičák je plemeno velkého tělesného rámce, který se tělesnými tvary podobá slepici. Postava je mohutná, kolíbkovitého tvaru, avšak poněkud delší ve srovnání s florentýnem či maltézským slepičákem. Společně s nimi představuje vertikální typ slepičáka, ptáci jsou velmi vysocí a dorůstají výšky až 45 cm.\n\nHlava je výrazně klenutá a protáhlá a plynule přechází ve středně dlouhý, silný narůžovělý zobák. Profil holuba tvoří ničím nerušený, pravidelný oblouk. Zobák je na špici mírně zahnutý. Ozobí je dobře vyvinuté, velice široké, dlouhé a nízké. U starších ptáků je ozobí poněkud vrásčité. Oči jsou poměrně velké, s oranžovou až červenou duhovkou, obočnice je tvořená několika karmínově červenými pruhy, které dobře přiléhají k hlavě. Krk je dlouhý, štíhlý, vzpřímeně nesený a široce vystupuje z ramen ptáka. Hrdlo je dobře vykrojené. Tělo je silné, plné, zaoblené a v ramenou široké, záda jsou široká, krátká a vodorovná. Křídla jsou silná se širokými štíty a jejich ohbí mírně odstává od těla. Ocas je relativně krátký, dobře složený a zdvižený pod úhlem nejvýše 35°. Postoj je pravidelný, poměrně široký a nohy jsou velmi dlouhé, štíhlé a vzpřímené.\n\nPeří je tvrdé a dobře přilehlé. Jeho barva je sytá a čistá. Žádné jiné plemeno nemá stejnou kresbu opeření: základní barva je bílá, barevné jsou strany hlavy, obojek až k hrudní kosti, štíty křídel, ocas s podocasníkem, horní část hřbetu a vnitřní část ramen. Od zobáku prochází po celém temeni až do záhlaví bílá pěšinka, která je 3-5 mm široká. Mezi obojkem a ohbím křídel musí být asi 1 cm široký bílý pruh. Křídelní letky jsou též bílé a to v počtu 6-11. Chová se v rázu černém, hnědém, hnědém plavém kapratém a pruhovém, modrém kapratém a pruhovém, modrém bělopruhém, červeném, červeném plavém pruhovém a žlutém.\n\n\n"}
{"id": "916474", "url": "https://cs.wikipedia.org/wiki?curid=916474", "title": "Drnclík", "text": "Drnclík\n\nDrnclík (481 m n. m.), též \"Druclík\", , je vrch v okrese Česká Lípa Libereckého kraje, v CHKO Kokořínsko ležící asi 1 km jjz. od Housky na stejnojmenném katastrálním území. Je to nejmasivnější a druhý nejvyšší vrchol Houseckých vrchů.\n\nZ vykáceného severního svahu jsou výhledy na hrad Houska a Ralskou pahorkatinu. Drnclík tvoří těsnější dvojici s jižněji ležícím \"Uhelným vrchem\" (451 m n. m.).\n\nVrch náleží do celku Ralská pahorkatina, do podcelku Dokeská pahorkatina, do okrsku Polomené hory, do podokrsku Housecká vrchovina, a do Libovické části.\nAutomobilem se dá nejblíže dojet na parkoviště u hradu Houska či do Brusného (2.díl). Kolem vrchu procházejí turistické značky zelená (Brusné – Konrádov) a červená (Houska – Ráj), které se křižují v rozcestí \"Pod Drnclíkem\".\n"}
{"id": "916475", "url": "https://cs.wikipedia.org/wiki?curid=916475", "title": "Caours", "text": "Caours\n\nCaours je francouzská obec v departementu Somme v regionu Hauts-de-France. V roce 2012 zde žilo 610 obyvatel.\n\nAbbeville, Drucat, Millencourt, Neufmoulin, Vauchelles-les-Quesnoy\n\n\"Počet obyvatel\"\n"}
{"id": "916479", "url": "https://cs.wikipedia.org/wiki?curid=916479", "title": "Volby v Rusku", "text": "Volby v Rusku\n\nVolby v Rusku jsou nominálně svobodné, existuje však řada pochybností o jejich spravedlivosti a čestnosti vyslovovaných nezávisle na zprávách pozorovatelů. Volí se do parlamentu, regionálních zastupitelstev a každých šest let probíhají přímé prezidentské volby, včetně guvernérských, které probíhají každým rokem. Ruský parlament je dvoukomorový, dělí se na Státní dumu a Radu federace. Do Státní dumy je voleno 450 poslanců na pětileté volební období a do Rady federace je voleno 178 členů.\n\nV důsledku podezření, že volby do Státní dumy byly na více místech zmanipulované a doprovázené volebními podvody došlo v letech 2011–2013 k největším protestům od pádu Sovětského svazu. Celkově protesty proběhly v 99 městech po celé zemi a v 42 městech v zahraničí.\n\n"}
{"id": "916481", "url": "https://cs.wikipedia.org/wiki?curid=916481", "title": "Zdravá 13", "text": "Zdravá 13\n\nZdravá 13 je výživové doporučení pro obyvatelstvo České republiky. Vzniklo na základě rozhodnutí správní rady Společnosti pro výživu, která vybrala skupinu odborníků pro vypracování nových doporučení zdravé výživy. Poprvé byla Zdravá třináctka publikována v roce 2005 v časopise Výživa a potraviny. \nSpolečnost pro výživu společně s Fórem zdravé výživy (2006) předkládá novou inovovanou formu třináctibodového doporučení, které v plném znění zní takto:\n\n\n"}
{"id": "916487", "url": "https://cs.wikipedia.org/wiki?curid=916487", "title": "Hynek (příjmení)", "text": "Hynek (příjmení)\n\nHynek je příjmení těchto osobností:\n\n\n"}
{"id": "916489", "url": "https://cs.wikipedia.org/wiki?curid=916489", "title": "AEGON Championships 2013", "text": "AEGON Championships 2013\n\nAEGON Championships 2013 byl tenisový turnaj pořádaný jako součást mužského okruhu ATP World Tour, který se hraje v Queen's Clubu na otevřených travnatých dvorcích. Konal se mezi 10. až 16. červnem 2013 v britském hlavním městě Londýně jako 42. ročník turnaje.\n\nTurnaj s rozpočtem 779 665 eur patřil do kategorie ATP World Tour 250. Nejvýše nasazeným hráčem ve dvouhře se stal druhý tenista světa Andy Murray, který zde triumfoval už potřetí.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili jako šťastní poražení:\n\n\n\n\nNásledující páry obdržely divokou kartu do hlavní soutěže:\n\nNásledující páry se dostaly do hlavní soutěže jako náhradníci:\n\n\n\n\n Oficiální stránky AEGON Championships 2013\n"}
{"id": "916494", "url": "https://cs.wikipedia.org/wiki?curid=916494", "title": "AEGON Championships 2013 – mužská dvouhra", "text": "AEGON Championships 2013 – mužská dvouhra\n\nDo turnaje mužské dvouhry na tenisovém turnaji AEGON Championships 2013 nastoupilo celkem padesát šest hráčů. Obhájcem titulu z minulého ročníku AEGON Championships byl chorvatský tenista Marin Čilić.\n\nVítězem se stal první nasazený briský tenista Andy Murray, který ve finále zdolal loňského vítěze Chorvata Marina Čiliće po setech 5–7, 7–5 a 6–3. Vítěz si připsal do žebříčku ATP 250 bodů a získal 86,300 €.\nOsm nejvýše nasazených mělo volný los do druhého kola.\n\n"}
{"id": "916496", "url": "https://cs.wikipedia.org/wiki?curid=916496", "title": "Cappy", "text": "Cappy\n\nCappy je francouzská obec v departementu Somme v regionu Hauts-de-France. V roce 2010 zde žilo 540 obyvatel.\n\n"}
{"id": "916499", "url": "https://cs.wikipedia.org/wiki?curid=916499", "title": "Velké Losiny (zámek)", "text": "Velké Losiny (zámek)\n\nZámek Velké Losiny se nachází v obci Velké Losiny v okrese Šumperk, v krajině předhůří Hrubého Jeseníku. Zdejší renesanční zámek stojí na místě někdejší středověké tvrze.\n\nMísto proslulo nechvalně známými čarodějnickými procesy, které se zde odehrávaly v letech 1678–1696 a padlo jim za oběť 56 osob (mezi nimi byl například i katolický duchovní Kryštof Lautner). Tyto procesy se staly předlohou pro knihu od spisovatele Václava Kaplického \"Kladivo na čarodějnice\". Podle tohoto díla byl natočen roku 1969 i stejnojmenný film režiséra Otakara Vávry.\n\nAreál zámku je památkově chráněn, v roce 1995 byl prohlášen národní kulturní památkou. Je ve vlastnictví státu (správu zajišťuje Národní památkový ústav) a je přístupný veřejnosti.\n\nPředchůdcem dnešního zámku byla vodní tvrz, která patrně vznikla již někdy ve 14. století. Roku 1496 získali tvrz Žerotínové. Stará tvrz ale novým majitelům nevyhovovala a tak začala být roku 1531 přestavována na renesanční zámek. Iniciátorem přestavby byl Jan mladší ze Žerotína. Tento velmož se zasloužil o vznik nedaleké papírny a také nechal vybudovat velkolosinské lázně.\n\nV období náboženských nepokojů se losinští Žerotínové postavili na stranu protestantských stavů, ale po jejich porážce přišli o tři čtvrtiny svého majetku - poslední čtvrtinu měli prodat. Na svých losinských statcích ale zůstali, a dokonce je v roce 1642 od Habsburků za 100 000 zlatých vykoupili zpět s podmínkou, že do tří měsíců přestoupí na katolickou víru. Jan Jetřich ze Žerotína a jeho bratr Přemek II. tak však nikdy neučinili. Učinil tak až Přemek III., syn Přemka II. Ten, ze strachu před církevními hodnostáři, odmítl svého otce pohřbít v rodinné hrobce (jeho tělo bylo pohřbeno losinskými sedláky). Přemek III. zahájil raně barokní přestavbu zámku, ale již ji nedokončil (zemřel roku 1673).\n\nJako regentka dvou nezletilých Přemkových dětí a správkyně pozůstalosti se k moci dostala Přemkova sestra Angela Sibylla z Galle, rozená Žerotínová, na jejíž popud byly rozpoutány čarodějnické procesy, které vedl samozvaný inkvizitor a kandidát práva Jindřich František Boblig z Edelstadtu. Toto běsnění zastavil až plnoletý Jan Jáchym ze Žerotína roku 1696. Jan Jáchym byl vlivný šlechtic, mimo jiné císařský komoří a přísedící nejvyššího soudu pro Moravu. Za jeho působení byl zámek rozšířen o dvoupodlažní barokní křídla s arkádovými ochozy. Úpravy pokračovaly i po smrti Jana Jáchyma.\n\nNa počátku 19. století se zdejší Žerotínové dostali do finanční tíže a tak zámek prodali Lichtenštejnům. Po osvobození v roce 1945 získal zámek stát.\n\n\n"}
{"id": "916500", "url": "https://cs.wikipedia.org/wiki?curid=916500", "title": "AEGON Championships 2013 – mužská čtyřhra", "text": "AEGON Championships 2013 – mužská čtyřhra\n\nDo turnaje mužské čtyřhry na AEGON Championships 2013 nastoupilo celkem dvacet čtyři dvojic. Obhájcemi titulu z předešlého ročníku AEGON Championships byli Max Mirnyj a Daniel Nestor, ale Mirnyj se turnaje nezúčastnil. Nestor si tedy zahrál po boku Roberta Lindstedta, ale vypadli už ve druhém kole, když je vyřadili Marin Čilić a Juan Martín del Potro.\n\nVítězi se staly američtí tenisté bratři Bob Bryan a Mike Bryan, když ve finále zvítězili nad rakousko-brazilským párem Alexander Peya a Bruno Soares poměrem 4–6, 7–5 a v závěrečném supertiebreaku [10–3].\nVšech osm nasazených párů mělo volný los do druhého kola.\n\n"}
{"id": "916504", "url": "https://cs.wikipedia.org/wiki?curid=916504", "title": "AEGON Classic 2013", "text": "AEGON Classic 2013\n\nAEGON Classic 2013 byl tenisový turnaj pořádaný jako součást ženského okruhu WTA Tour, který se hrál na otevřených travnatých dvorcích v Edgbaston Priory Clubu. Koná se mezi 9. až 16. červnem 2013 ve anglickém Birminghamu jako 32. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá první hráčka žebříčku Kirsten Flipkensová z Belgie.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "916505", "url": "https://cs.wikipedia.org/wiki?curid=916505", "title": "Sobi táhnou", "text": "Sobi táhnou\n\nSobi táhnou (1935, Reindeer Trek) je dobrodružný román kanadského spisovatele Allena Royho Evanse líčící pětiletý přesun obrovského stáda sobů na dalekém severu. Jde o autorovo nejznámější dílo, někdy vydáváné pod názvem \"Maso\" (Meat)..\n\nV románu je popsán pětiletý přesun (odehrál se v letech 1929-1935) obrovského stáda sobů (tři tisíce kusů) z Bucklandského zálivu na severozápadě Aljašky podél pobřeží Severního ledového oceánu do oblasti severně od Velkého Medvědího jezera u řeky Mackenzie poblíž města. Aklavik v kanadských Severozápadních teritoriích.\n\nPřesun bylo nutno provést, protože v cílové oblasti žili vymírající eskymácké kmeny, které byly každoročně postihováni hladomorem. Proto „bílí náčelníci“ rozhodli, že pro jejich záchranu je nutno v této oblasti usídlit velké sobí stádo, aby kmeny získali trvalou zásobu potravy. Tento plán měla uskutečnit malá skupina Laponců a Eskymáků vedená moudrým a zkušeným Laponcem Jonem.\n\nPět let bojovali účastníci tohoto pochodu s mnoha překážkami, které jim kladla do cesty drsná severská příroda (bouře, vánice, mráz, zemětřesní, vlci), nepřátelské kmeny, hlad i vysílení. Eskymáci se mimořádně těžkou námahou dvakrát zhroutili a byli nahrazeni, ale Laponci vydrželi až do samého závěru. Jejich neuvěřitelná vytrvalost, odvaha a nezlomná vůle umožnila sobí pochod dovést do úspěšného konce.\n\n"}
{"id": "916510", "url": "https://cs.wikipedia.org/wiki?curid=916510", "title": "Petra Quittová", "text": "Petra Quittová\n\nPetra Quittová (* 2. září 1972 Brno) je česká politička, zastupitelka a místostarostka Městské části Brno-Černovice, od února do listopadu 2013 místopředsedkyně Věcí veřejných.\n\nV letech 1987 až 1990 navštěvovala Střední zdravotnickou školu v Brně (obor dětská sestra). Po jejím absolvování se živila hlídáním dětí, později pracovala jako sekretářka starosty a odborná referentka na Úřadu městské části Brno-Černovice. V letech 1997 až 2000 úspěšně vystudovala bakalářský obor veřejná správa a veřejná ekonomie na Ekonomicko-správní fakultě Masarykovy univerzity. V letech 2003 až 2008 působila jako odborná referentka na odboru zdravotnictví na Krajském úřadu Jihomoravského kraje.\n\nPetra Quittová je rozvedená. Žije s dlouholetým partnerem, s nímž má dceru Julii.\n\nDo politiky vstoupila v roce 2002, když se stala zastupitelkou Městské části Brno-Černovice. Uspěla jako nestranička na kandidátce hnutí \"Černovice - náš domov\". O dva roky později byla zvolena radní městské části. Funkci zastupitelky obhájila i v komunálních volbách v roce 2006, tentokrát jako nestranička na kandidátce hnutí \"První černovická\". V roce 2009 se stala členkou Věcí veřejných. Za tuto stranu pak obhájila funkci zastupitelky i v komunálních volbách v roce 2010. Navíc byla v listopadu 2010 zvolena místostarostkou Městské části Brno-Černovice.\n\nNeúspěšně se také pokoušela prosadit ve vyšší politice. Ve volbách do Poslanecké sněmovny PČR v roce 2010 kandidovala na pátém místě jihomoravské kandidátky (Věci veřejné nakonec získaly 3 mandáty). V komunálních volbách v roce 2010 byla kandidátkou Věcí veřejných na primátorku města Brna (strana však získala jen 3,0 % hlasů a do Zastupitelstva města Brna se vůbec nedostala). Podobně v krajských volbách v roce 2012, kde figurovala na druhém místě kandidátky, se Věci veřejné nedostaly ani do Zastupitelstva Jihomoravského kraje (strana získala jen 0,41 % hlasů).\n\nNa volební konferenci Věcí veřejných v Praze v únoru 2013 byla zvolena první místopředsedkyní strany. V listopadu 2013 na tento post rezignovala. Ve funkci ji nahradila v lednu 2014 poslankyně Olga Havlová. Ve volbách do Evropského parlamentu v roce 2014 kandidovala na 14. místě kandidátky Věcí veřejných, ale neuspěla.\n\nV komunálních volbách v roce 2014 obhájila post zastupitelky Městské části Brno-Černovice, když jako členka VV vedla kandidátku subjektu \"Černovičtí patrioti\". V listopadu 2014 se pak stala druhou místostarostkou městské části.\n\nV komunálních volbách v roce 2018 do Zastupitelstva města Brna byla z pozice nestraníka lídrem kandidátky hnutí STAN a tudíž i kandidátem tohoto hnutí na post primátorky města. Hnutí STAN se však do zastupitelstva nedostalo. Obhájila však mandát zastupitelky městské části Brno-Černovice, když z pozice nestraníka za hnutí STAN vedla kandidátku subjektu \"\"ČERNOVIČTÍ PATRIOTI\"\".\n"}
{"id": "916513", "url": "https://cs.wikipedia.org/wiki?curid=916513", "title": "John Gosden", "text": "John Gosden\n\nJohn Gosden (* 1951 Lewes, Sussex, Anglie) je anglický dostihový trenér.\n\n Dubaj\n Spojené království\n Francie\n Německo\n Irsko\n Itálie\n Spojené státy americké\n"}
{"id": "916514", "url": "https://cs.wikipedia.org/wiki?curid=916514", "title": "Somatizační porucha", "text": "Somatizační porucha\n\nSomatizační porucha je druh somatoformní poruchy charakterizované rozmanitými, měnícími se tělesnými příznaky trvajícími alespoň 2 roky, které nejsou podmíněny organickým somatickým onemocněním, vedou však k častým a opakovaným vyšetřením. Příznaky jsou různé, např. z oblasti trávicího systému, dušnost, bolesti na hrudníku, dysurie a polakisurie, bolesti aj. Začíná obvykle v období dospívání, probíhá chronicky, může být provázena depresí. Léčba je zejména psychoterapeutická.\n"}
{"id": "916524", "url": "https://cs.wikipedia.org/wiki?curid=916524", "title": "Josef Opitz", "text": "Josef Opitz\n\nJosef Opitz (19. března 1890 Praha – 24. dubna 1963 Tübingen) byl sudetoněmecký historik umění – medievalista, vědec, muzejní pracovník a malíř.\n\nNarodil se v sudetoněmecké rodině teritoriálních českých vlastenců, usedlých v Praze, s kořeny v severovýchodních Čechách, a to na Šluknovsku, Rumbursku a Broumovsku, nejméně pěti generací. Jeho otec Ferdinand a strýc Wenzel provozovali úspěšnou ryteckou a litografickou dílnu, tiskárnu a prodejnu papírnictví v Celetné ulici na Starém Městě pražském. Jeho matka Terezie, rozená Militká, pocházela z české rodiny. Z otcova prvního manželství měl nevlastního bratra Ferdinanda Ignáce (1885–1960), který vyrůstal u prarodičů Grohmannových, vystudoval sochařství na pražské Akademii u J. V. Myslbeka, odjel na stipendijní cestu do Říma a usadil se ve Vídni.\n\nPo absolutoriu německého gymnasia na Vinohradech Josef Opitz začal studium právnické fakulty Karlovy univerzity, ale po dvou semestrech přestoupil na filozofickou fakultu německé univerzity, kde vystudoval dějiny umění jako žák prof. Alwina Schultze a Aloise Rzacha, protože seminář dějin umění svého specialistu pro novověkou uměnovědu již neměl. Absolvoval roku 1916. Nejprve tam vykonával funkci jednoho ze dvou asistentů semináře dějin umění a přátelil se mj. s židovsko-německými spolužáky, například s Maxem Brodem. Dále vystudoval jednoletý kurs restaurátorských technik na Akademii ve Vídni. \n\nOd roku 1926 do 30. let 20. století pracoval na výzkumu severočeského gotického sochařství v muzeu v Chomutově a v Kadani. Oženil se v Praze se sudetskou Němkou Elsou, rozenou Sperker (* 1892), a žil v Praze. Dojížděl do Kadaně, kde jeho žena byla učitelkou a kde se mu narodil jediný potomek, dcera Brigitte. \n\nPoložil základ studia dějin středověkého a renesančního umění severozápadních Čech. Výsledky dlouholetého výzkumu publikoval v řadě studií v českých i německých časopisech a formou výstavních katalogů. Zamýšlel je shrnout v publikaci o dvou svazcích, nazvané \"Sochařství v Čechách za doby Lucemburků\". První díl vydal v Praze česky roku 1935, zahrnoval léta 1310–1360. Druhý svazek měl obsáhnout léta 1360–1420, ale ten již nevydal.\n\nDále Josef Opitz pracoval jako knihovní čekatel v Univerzitní knihovně v Praze, od roku 1930 jako knihovník na Akademii výtvarných umění, kde od roku 1936 také přednášel a habilitoval se jako docent dějin umění. Učil také dějiny umění na – tehdy střední – Uměleckoprůmyslové škole v Praze. Po Mnichovu, a zejména po zavedení rasových Norimberských zákonů byl Josef Opitz vytipován za vhodného kandidáta na vedoucí funkci dosud českého muzejnictví.\n\nV červnu roku 1941 byl říšským protektorem pro Čechy a Moravu jmenován přednostou historicko-archeologického oddělení Národního muzea v Praze. V této funkci setrval do počátku května 1945, kdy uprchl do západního Německa a propukla jeho duševní nemoc. \n\nOd května roku 1945 žil na německé straně Šumavy ve vesnici Finsterau, kde se sešel s rodinou a díky manželce, která tam učila na obecné škole, mohla rodina bydlet v budově školy, zatímco ostatní vysídlení Němci museli sdílet dřevěná provizoria. Věnoval se kreslení a malbě, zejména portrétů, konvolut obrazů byl později převzat do tamního muzea. Žil tam i s rodinou do roku 1956, kdy odjeli do Tübingenu. Ke své původní profesi ani k publikaci rozpracovaných uměleckohistorických prací se již nevrátil.\n\nPrvou publikaci o díle sochaře Ulricha Creutze vydal německy roku 1924. Dále napsal či se podílel jako spoluautor na dvou desítkách knižních titulů (včetně katalogů výstav), převážně o starém umění a místopisu okresů Kadaň, Teplice, Chomutov a Most. Psal také o plastice období baroka a rokoka. Uspořádal několik výstav, naposledy v Praze v ambitu Lorety o madonách.\nVýstava \"Josef Opitz (1890–1963)\" na státním zámku Krásné Březno, 13.2.-19.5.2017. Info na webu NPÚ.\n\n"}
{"id": "916526", "url": "https://cs.wikipedia.org/wiki?curid=916526", "title": "Blimp: The Flying Adventures", "text": "Blimp: The Flying Adventures\n\nBlimp: The Flying Adventures je česká videohra z roku 2009. Vytvořila ji ostravské studio Craneballs Studios ve spolupráci s Grip Games. Hra vyšla nejdříve pro iPhony a v roce 2010 i pro PlayStation Portable a PlayStation 3.\n\nŽánrově se hra řadí mezi arkády. Příběh je vyprávěn komiksovými scénami před každou misí. Celkově hra obsahuje přibližně 20 misí v 4 různých prostředí. Hráč ovládá vzducholoď, s níž plní úkoly jako transport lidí, sbírání materiálu, či likvidace cílů. Cíle lze ničit pomocí bomb, které dokáže vzducholoď shazovat. Život si lze doplnit lékárničkami, které lze sbírat. Ve hře lze také sbírat skóre, které roste s ničením nepřátel a sbíráním různých předmětů.\n\nHlavním hrdinou je kapitán Zed Pelin. Je válečným veteránem, který se usadil na vzdálené planetě, kde, v naději že zde nalezne bezpečné útočiště, začal pracovat u letecké společnosti. Planeta je však napadena impériem a Zed se přidává k odboji.\n"}
{"id": "916527", "url": "https://cs.wikipedia.org/wiki?curid=916527", "title": "Nürnberger Versicherungscup 2013", "text": "Nürnberger Versicherungscup 2013\n\nNürnberger Versicherungscup 2013 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích v místním tenisovém klubu. Konal se mezi 10. až 16. červnem 2013 v německém Norimberku jako 1. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala osmnáctá hráčka žebříčku Jelena Jankovićová ze Srbska, která v semifinále podlehla Andree Petkovicové.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "916529", "url": "https://cs.wikipedia.org/wiki?curid=916529", "title": "Římskokatolická farnost Ostrava-Svinov", "text": "Římskokatolická farnost Ostrava-Svinov\n\nŘímskokatolická farnost Ostrava-Svinov je farnost Římskokatolické církve v děkanátu Ostrava ostravsko-opavské diecéze.\n\nVesnice Svinov neměla až do konce 18. století vlastní svatostánek; v důsledku dřívějšího rozdrobení mezi různé majitele spadala jedna část vsi („Velká strana“ na pravém břehu Porubky) k farnosti Klimkovice, druhá část („Malá strana“ na levém břehu Porubky) k farnosti Poruba, až roku 1783 byla ves celkově přidělena k farnosti Poruba. Tam zůstala až do doby mezi světovými válkami, i když mezitím došlo k významnému rozvoji Svinova, který se stal železničním uzlem. V obci byla od roku 1800 kaple svatého Jana a Pavla a již od roku 1911 svinovští občané usilovali o výstavbu kostela, k níž nakonec došlo v letech 1928–1929. Nový chrám byl namísto původního patrocinia sv. Jana a Pavla dne 9. listopadu 1929 vysvěcen jako kostel Krista Krále. V návaznosti na to byla k 9. listopadu 1931 oddělením od porubské farnosti zřízena nová farnost Svinov.\n\nPrvním farářem se stal činorodý (ThDr.) Ladislav Kubíček, pozdější olomoucký kanovník. Ten se aktivně účastnil obecního života a zakoupil pro farnost i pozemky na stavbu druhého kostela nebo kláštera, z čehož však pro přičlenění Svinova k Německé říši a pro válku sešlo. Poválečný farář František Hadamčík byl přítelem Josefa Hloucha a Františka Tomáška, pro odmítnutí Katolické akce a publikování pastýřského listu československých biskupů, jakož i jiná vykonstruovaná obvinění, byl v letech 1950–1954 vězněn a byla mu nadále zakázána kněžská činnost i návrat do Svinova, jehož farářem však oficiálně zůstal až do své smrti.\n\nFarnost byla od založení součástí bíloveckého děkanátu, při reorganizaci děkanátů v roce 1952, v návaznosti na správní reformu z roku 1949, byla přidělena děkanátu Moravská Ostrava (od 1978 děkanát Ostrava). Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel Krista Krále, novodobá stavba vybudovaná v letech 1928–1929. Obvod farnosti se od počátku obmezoval na vesnici Svinov, jež je od roku 1936 městem a do roku 1957 čtvrtí (městským obvodem) Ostravy.\n\nDuchovní správci svinovské farnosti:\n"}
{"id": "916532", "url": "https://cs.wikipedia.org/wiki?curid=916532", "title": "Dominik Rodinger", "text": "Dominik Rodinger\n\nDominik Rodinger (* 17. srpna 1987 Praha) je bývalý český fotbalový brankář. V současnosti pracuje jako sportovní manažer v České asociaci fotbalových hráčů (ČAFH).\n\nS fotbalem začínal v Libuši, poté působil v Bohemians Praha 1905, FK Teplice, SC Xaverov Horní Počernice, FK Bohemians Praha (Střížkov), MFK Zemplín Michalovce, ŠK Slovan Bratislava, 1. FC Slovácko. Většinou plnil roli náhradního brankáře. Se Slovanem si zahrál evropské poháry a získal ligový titul v sezóně 2008/09. V podzimní části sezóny 2010/11 chytal v třetiligovém španělském klubu CD Badajoz. Klub se začal potýkat s finančními těžkostmi a Dominik se v roce 2012 vrátil ze Španělska do ČR, kde přijal angažmá v mateřském klubu FSC Libuš. Před sezonou 2013/14 přestoupil do FK Dukla Banská Bystrica. Po skončení podzimní části v klubu skončil, nebyla mu prodloužena smlouva platná do 30. listopadu 2013.\n\nRodingera si v roce 2008 vytáhl do české jedenadvacítky trenér Vítězslav Lavička. V únoru 2008 zasáhl do neoficiálního přípravného utkání proti francouzskému klubu Istres (výhra českých mladíků 4:0). Žádný oficiální zápas za reprezentaci U21 neodehrál.\n\nV květnu 2013 se zúčastnil tréninku českého reprezentačního A-mužstva (před domácím kvalifikačním zápasem s Itálií), kde zaskočil za brankáře Petra Čecha, Jaroslava Drobného a Tomáše Vaclíka, kteří si ještě plnili klubové povinnosti.\n\n"}
{"id": "916536", "url": "https://cs.wikipedia.org/wiki?curid=916536", "title": "Obrobitelnost", "text": "Obrobitelnost\n\nObrobitelnost materiálu je z hlediska technologii třískového obrábění jedna z jeho nejdůležitějších vlastností. Je možno ji definovat jako míru schopnosti daného materiálu být zpracováván technologií obrábění. Není snadné definovat obrobitelnost daného materiálu absolutní hodnotou nějaké veličiny. Jedná se totiž o souhrnný vliv fyzikálních vlastností i chemického složení materiálu na průběh a ekonomické i kvalitativní výsledky procesu obrábění. Obrobitelnost však dále závisí i na způsobu obrábění, zvolených řezných podmínkách (řezná rychlost, posuv, řezné prostředí) a na geometrii břitu řezného nástroje.\n\nTechnické a konstrukční materiály jsou dle CNN (Celostátní normy a normativy) děleny do následujících skupin:\n\nV každé skupině je jeden konkrétní materiál označen za etalon (pro ocel je to 14b - ušlechtilá uhlíková ocel 12 050.1), ke kterému je následně určována relativní obrobitelnost všech ostatních materiálů ve skupině. Materiály každé skupiny jsou proto dále děleny do jednotlivých tříd obrobitelnosti na základě tzv. indexu kinetické obrobitelnosti:\nformula_1\n\nkde formula_2 je řezná rychlost nástroje při jeho trvanlivosti T = 15 minut pro analyzovaný materiál a formula_3 je řezná rychlost nástroje při jeho trvanlivosti T = 15 minut pro etalonový materiál. Třída etalonového materiálu má tedy hodnotu formula_4.\n\nJednotlivé třídy obrobitelnosti jsou označovány číslicemi, umisťovanými před písmeno dané skupiny. Materiály ve třídách s nižším číslem mají horší obrobitelnost a materiály s číslem vyšším mají naopak obrobitelnost lepší. Jednotlivé třídy jsou odstupňovány dle střední hodnoty indexu obrobitelnosti, který je u ocelí: q = 10^(1/10) = 1,26. Hodnota řezné rychlosti formula_5 v sousední třídě je 1,26x vyšší nebo nižší.\n"}
{"id": "916537", "url": "https://cs.wikipedia.org/wiki?curid=916537", "title": "Gerry Weber Open 2013", "text": "Gerry Weber Open 2013\n\nGerry Weber Open 2013 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích v areálu s centrkurtem Gerry Weber Stadion. Konal se mezi 8. až 16. červnem 2013 v německém Halle jako 21. ročník turnaje.\n\nTurnaj s rozpočtem 779 665 eur patřil do kategorie ATP World Tour 250. Nejvýše nasazeným hráčem ve dvouhře se stal třetí tenista světa Roger Federer ze Švýcarska, který získal rekordní šestý halleský titul, první od roku 2008 a jediný v sezóně 2013.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "916540", "url": "https://cs.wikipedia.org/wiki?curid=916540", "title": "František Josef Toskánský", "text": "František Josef Toskánský\n\nFrantišek Josef Rakousko-Toskánský (4. února 1905 Vídeň – 9. května 1975 Vídeň) byl rakouský arcivévoda a \"vévoda madridský\" z toskánské linie Habsbursko-Lotrinské dynastie.\n\nByl devátým potomkem arcivévody Leopolda Salvátora Toskánského a španělské princezny Blanky, dcery madridského vévody Karla Bourbonského.\n\nPo první světové válce roku 1918 opustil s rodinou Rakousko a emigroval do Španělska, kde se v roce 1926 stal oficiálně španělským občanem. Jeho jméno poté znělo ,von Habsburg y Bourbon\". Stál v čele španělských karlistů a užíval titulu madridského vévody. Byl inženýrem elektrotechniky a také pracoval jako pilot. V období II. světové války pobýval v USA, kde se živil jako bytový architekt. Od roku 1955 žil opět v Rakousku a pracoval v zemědělském a lesnickém oboru. Pohřben byl v italském Terstu v katedrále San Giusto.\n\nFrantišek Josef byl dvakrát ženatý a obě jeho manželství byla morganatická:\n\n"}
{"id": "916546", "url": "https://cs.wikipedia.org/wiki?curid=916546", "title": "Gerry Weber Open 2013 – mužská dvouhra", "text": "Gerry Weber Open 2013 – mužská dvouhra\n\nDo soutěže mužské dvouhry na tenisovém turnaji Gerry Weber Open 2013 nastoupilo dvacet osm hráčů. Obhájcem titulu byl Němec Tommy Haas, kterého v semifinále vyřadil nejvýše nasazený Roger Federer.\n\nRekordní šestý turnajový titul a první od roku 2008 získal třetí hráč světového žebříčku Roger Federer ze Švýcarska, když ve finále zdolal ruského hráče Michaila Južného po třísetovém průběhu 6–7, 6–3 a 6–4.\n\nČtyři nejvýše nasazení hráči měli volný los do druhého kola.\n\n"}
{"id": "916547", "url": "https://cs.wikipedia.org/wiki?curid=916547", "title": "Gerry Weber Open 2013 – mužská čtyřhra", "text": "Gerry Weber Open 2013 – mužská čtyřhra\n\nDo soutěže mužské čtyřhry na tenisovém turnaji Gerry Weber Open 2013 nastoupilo šestnáct dvojic. Obhájcem titulu byl první nasazený pákistánsko-nizozemský pár Ajsám Kúreší a Jean-Julien Rojer, který byl vyřazen v úvodním kole dvojicí Bracciali a Erlich.\n\nČtyřhru vyhrál třetí nasazený mexicko-americký pár Santiago González a Scott Lipsky, který ve finále zdolal italsko-izraelskou dvojici tvořenou Danielem Braccialim a Jonatanem Erlichem poměrem 6–2 a 7–6.\n\n\n"}
{"id": "916551", "url": "https://cs.wikipedia.org/wiki?curid=916551", "title": "Crysis 3", "text": "Crysis 3\n\nCrysis 3 je další pokračování úspěšné série Crysis odehrávající se ve fiktivní budoucnosti.\n\nPodobně jako u jiných her v sérii je Crysis 3 first-person střílečka umožňující přizpůsobení zbraní a využívání speciálních vlastností nanoobleku. Hráči si mohou vybrat herní styl založený na přímé konfrontaci, nebo na nenápadném postupu.\n\nV jednom zápasu může najednou hrát až 16 hráčů (12 hráčů na konzolích). Hra využívá Origin klienta a vyžaduje, aby měl uživatel existující účet, nebo si vytvořit nový. Existuje 8 různých režimů a 12 multiplayerových map.\n\n30. května 2013 EA oznámila, vydání multiplayerového DLC \"The Lost Island\", které obsahuje čtyři nové mapy, dvě zbraně a dva herní módy. DLC vyšlo 4. června 2013.\n"}
{"id": "916552", "url": "https://cs.wikipedia.org/wiki?curid=916552", "title": "Hřib (Aureoboletus)", "text": "Hřib (Aureoboletus)\n\nHřib (\"Aureoboletus\") je rod hub z čeledi hřibovitých a řádu hřibotvarých. Byl vymezen českým mykologem Zdeňkem Pouzarem v roce 1957. Mezi lety 1957 až 2010 byl do tohoto rodu zahrnován jediný evropský druh - hřib pružný (\"Aureoboletus gentilis\"). V roce 2010 navrhl rakouský mykolog Wolfgang Klofac přesun dalších taxonů do tohoto rodu. Z druhů, které se vyskytují v České republice, se tato změna dotkla chráněného hřibu moravského (\"Aureoboletus moravicus\").\n\n\n"}
{"id": "916553", "url": "https://cs.wikipedia.org/wiki?curid=916553", "title": "Hormonální antikoncepce", "text": "Hormonální antikoncepce\n\nHormonální antikoncepce (HAK) je farmaceutický přípravek určený k zabránění početí, působí kontracepčně. Obsahuje syntetické hormony podobné pohlavním hormonům. Je dostupná v mnoha různých formách, například jako tablety užívané ústně, podkožní implantáty, depotní injekce, náplasti, nitroděložní tělíska nebo vaginální kroužky. Zatím je dostupná pouze pro ženy. Existují dva typy antikoncepce užívané ústně - kombinovaná orální kontracepce obsahující ethinylestradiol a a jeden z mnoha gestagenů nebo tablety obsahující pouze gestagen. Jsou-li užívány během těhotenství, nezvyšují riziko potratu ani nezpůsobují vrozené vady.\n\n1951 byl objeven první umělý gestagen noretisteron a poprvé vznikla myšlenka \"anti-baby pill\". 9.května 1960 americká FDA schválila první antikoncepční pilulku na světě. Jmenovala se Enovid. V roce 1961 proběhla registrace ve Velké Británii a v Německé spolkové republice. V roce 1965 byla v Československu registrována pilulka pod názvem Antigest, jako první v celém východním bloku. V roce 1967 NDR registrovalo pilulku Ovosiston. Zprvu bylo možné tyto preparáty předepisovat jen vdaným ženám, tato regulace byla zrušena v USA i v Evropě po vlně demonstrací žen žádajících svobodu v regulaci těhotenství (\"Mother by choice\", \"Free Contraception and Abortion\"), tedy volný přístup k antikoncepci a také právo na umělé ukončení těhotenství. Proti dnešním přípravkům obsahovaly větší množství hormonů, tudíž uživatelky trpěly i větším množstvím nežádoucích účinků. V roce 1975 byl zaznamenán nárůst incidence rakoviny dělohy o 600% a masové užívání tak bylo na dvě desítky let odloženo. Teprve na konci osmdesátých let se podařilo vyvinout preparáty s nižším obsahem hormonů. Současné preparáty tzv. třetí generace obsahují sotva desetinu původní dávky a synteticky připravených gestagenů je kolem dvou set.\n\nCelosvětově byl podíl žen užívající hormonální antikoncepci od devadesátých let kolem 10% žen ve fertilním věku (15-50 let), což bylo asi sto miliónů žen, trend mírně stoupal až do vrcholu kolem roku 2015 (1994 - 7,9% + 1,4% injekční forma, 2015 - 8,8% + 4,6% injekční forma) a nyní pod vlivem zpětné vazby předešlé generace žen s epidemií neplodnosti a karcinomu prsu a také poznatků enviromentálního dopadu konzumace klesá. V devadesátých letech byl největším trhem Německo (51,9% žen), následováno ostatními zeměmi EU (průměr EU 17,7%), v ČR bralo HAK v roce 1994 jen 8,7% žen. Snad největší marketingový úspěch byl zaznamenán v ČR, kdy konzumace prudce vyletěla na 52% v roce 2007 (1 217 664 žen) a ČR se dostala na první místo na světě v počtu žen převedených do umělé neplodnosti. Za úspěchem stojí vynikající marketing firmy Schering dnes vlastněná koncernem Bayer. Slovensko nikdy nepřekonalo hranici 24 % fertilní populace.USA - kolébka antikoncepce, byla vždy k umělým hormonům skeptičtější, snad po předešlé zkušenosti s první generací a také s výraznější karcinofobií (1994 - 15,3%, 2015 - 16%), Užívání hormonálních preparátů je zde vyvážené s vasektomií a podvazem vaječníků. Podobná konzumace je i v Latinské Americe. Výrobcům se nikdy nepodařilo prorazit na asijský trh (Japonsko 1994 - 0,4%, 2015 - 1,1%, Čína 1,2%). V Africe převažuje depotní injekční forma aplikace do ramene (9,8% fertilní populace v roce 2015), pro své nežádoucí účinky jsou depotní formy v Evropě používány jen ve veterinární medicíně, výjimečně se nabízí na Imigračních úřadech zdarma (např. ve Velké Británii). \n\nMechanismus obvykle využívá tzv. negativní zpětné vazby. Tvorba pohlavních hormonů je řízena centrálně z hypotalamu pomocí gonadoliberinů a následně uvolněním folikulostimulačního (FSH) a luteinizačního (LH) hormonu z hypofýzy. Tyto gonadotropiny vyvolají zvýšenou tvorbu estrogenů a gestagenů ve vaječnících. Stoupající hladina pohlavních hormonů poté potlačí uvolňování FSH a LH. Při umělém přívodu pohlavních hormonů zvenčí tedy klesají oba gonadotropiny a nedochází tudíž ve většině případů ke zrání a uvolnění vajíčka z vaječníku ani k mohutnému růstu a přípravě děložní sliznice pro přijetí zárodku. Stejně dojde k potlačení růstu sliznice pochvy a tkáně mléčné žlázy (ne však k úplnému zastavení!). Potlačení výdeje gonadotropinů pomocí zpětné vazby trvá cca 7-10 dní a není ani tak závislé na celkové hladině, jako spíš na kontinuální, trvale lineární hladině hormonů v krvi (fyziologický výdej hormonů v organismu je dynamicky pulsní). Proto je zvláště v případě pilulek nutná pravidelnost v užívání.\n\nKombinované preparáty působí několika mechanismy – primárním je inhibice ovulace, sekundární účinky lze rozdělit na \"preimplantační\" (zahušťují hlen, zpomalují motilitu vejcovodů a řasinkového epitelu v nich), \"periimplantační\" (ovlivněním endometria brání nidaci) a \"postimplantační\" (nezabrání samotné nidaci, ale udržení těhotenství). Periimplantační a postimplantační sekundární účinky jsou postfertilizační, tj. abortivní (způsobující potrat) – dochází při nich k odumření oplodněného vajíčka. Zatím nebyly provedeny studie přesněji kvantifikující podíl sekundárních účinků na konečném působení hormonálních preparátů. Jednosložkové, tedy progesteronové preparáty, zabrání ovulaci v menší části případů nežli kombinované (podíl roste se zvyšující se dávkou) a na účinku se více podílí sekundární mechanismy, tedy zábrana oplození nebo vyvolané potracení již oplodněného vajíčka. Abortivní mechanismus je pravděpodobně zodpovědný za změny v imunitní reakci některých žen, u kterých vznikají protilátky proti trofoblastu, čímž se pak komplikuje schopnost otěhotnět po vysazení antikoncepce (jeden z mechanismů post-pill infertility).\n\nV roce 2012 prokázala studie Does the use of hormonal contraceptives cause microstructural changes in cerebral white matter vliv na bílou hmotu mozku, kdy se prokazatelně mění architektura fornixu - důležité součásti limbického systému, který reguluje emocionalitu. Studie, publikovaná v European Society of Radiology, vyvolala podnět pro další zkoumání behaviorálních změn u uživatelek antikoncepce, které přinesly zajímavé závěry o změně reprodukčního chování a vzniku fenoménu reprodukční prokrastinace. Tím se vysvětlilo oddalování prvního těhotenství do rizikové dekády mezi třicátým a čtyřicátým rokem. \n\nPrimárním důvodem předepsání HAK je zabránění nechtěného otěhotnění, ale je využívána i v jiných situacích. Hormonální antikoncepce bývá často předepisována při nepravidelném cyklu. Gynekolog někdy uvede ženu v omyl, že antikoncepci nasazuje pro zpravidelnění menstruace, což se nestane, neboť jde jen o iluzi menstruace v podobě krvácení ze spádu vyvolané poklesem syntetických hormonů po 21 dnech užívání pilulek, při užívání antikoncepce menstruační cyklus neprobíhá. Stejný princip, tedy potlačení menstruačního cyklu, je podstatou \"léčby\" premenstruačního syndromu a bolestech při menstruaci. Hormonální antikoncepce s obsahem hormonů s antiandrogenními vlastnostmi byla dříve s oblibou využívána k potlačení projevů akné (cyproteron acetát - \"Diane 35, generikum Chloé\"). Vzhledem k aféře v roce 2013, kdy ve Francii zemřeli po nasazení preparátu Diane 35 čtyři ženy na akutní infarkt myokardu a kdy byl tento preparát přechodně zakázán a později se zpřísnily jeho indikace, je tento způsob léčby dermatologických obtíží považován z obsolentní. Kontinuálním užíváním monofázických preparátů bez sedmidenní pauzy je možno posunout nebo úplně vynechat měsíční krvácení, což využívají ženy, které mají odpor k vaginálnímu výtoku krve (tzv. syndrom Emmema horror) nebo mají profesní důvody. Hormonální antikoncepce potlačením cyklického růstu a zrání folikulů brání tvorbě ovariálních cyst, proto se nasazuje u syndromu polycistických vaječníků. Další indikací je endometrióza, neboť se potlačí plnění krví endometriomů a vzniku tzv.čokoládových cyst. \n\nNežádoucí účinky se dají dělit do tří skupin: na velmi závažné, středně závažné a nezávažné.\n\nS kombinovanou hormonální antikoncepcí je spojováno mírně zvýšené riziko žilní a arteriální trombózy (tvorby krevních sraženin v žilách nebo v tepnách), avšak toto riziko je nižší než riziko související s otěhotněním. Kvůli tomu se kombinovaná antikoncepce nedoporučuje ženám starším 35 let, pokud nepřestanou kouřit. Vliv na pohlavní touhu je různý, u některých žen se pohlavní touha zvyšuje, u jiných snižuje, většina ale žádný vliv nepociťuje. Kombinovaná antikoncepce užívaná ústně snižuje riziko rakoviny vaječníku a rakoviny dělohy a nemá zřejmě žádný vliv na riziko rakoviny prsu. Otázka je nicméně sporná a výsledky studií na toto téma jsou nekonzistentní. Často také omezuje menstruační krvácení a zmírňuje bolestivé křeče při menstruaci. Nižší dávky estrogenu ve vaginálním kroužku mohou snižovat riziko citlivosti prsou, nauzey a bolesti hlavy, které jsou spojovány s přípravky obsahujícími vyšší dávku estrogenu.\nProgestinové tablety, injekce a nitroděložní tělíska riziko tvorby krevních sraženin nezvyšují, a proto je mohou používat i ženy, které v minulosti trpěly krevními sraženinami v žilách. Ženy, u nichž byla v minulosti zaznamenána tvorba krevních sraženin v tepnách, by měly používat nehormonální antikoncepci nebo metodu založenou pouze na progestinu s výjimkou injekční formy. Progestinové tablety mohou zmírňovat příznaky během menstruace a mohou je užívat i kojící ženy, protože neovlivňují tvorbu mateřského mléka.Při používání metod založených pouze na progestinu může docházet k nepravidelnému menstruačnímu krvácení a někdy i k zástavě menstruace. Progestiny drospirenon a desogestrel minimalizují androgenní vedlejší účinky, avšak zároveň zvyšují riziko tvorby krevních sraženin, a proto nepatří k antikoncepci první volby. V případě progestinu Depo-Provera aplikovaného formou injekcí se odborníci neshodují na obvyklé četnosti selhání během prvního roku. Údaje kolísají od méně než 1 % až do 6 %.\n\nNežádoucí účinky hormonální antikoncepce jsou předmětem sporů, neboť jsou obtížně monitorovány. Chybí zpětná vazba, neboť uživatelky čelící důsledkům jsou léčeny lékaři jiných specializací a gynekolog předepisující antikoncepci se často ani nedozví, že k něčemu došlo. Hlášení nežádoucích účinků na SÚKL není povinné a málokdo tak učiní. Navíc některé odložené důsledky, jako je neplodnost, jsou těžko kauzálně průkazné.\n\nHormonální antikoncepce se nesmí předepsat ženám, které někdy prodělaly hlubokou žilní trombózu nebo mají potvrzenou některou z mutací zvyšující srážlivost krve, dále ženám s nádory prsu, vaječníků, dělohy, pokud jsou tyto nádory svým růstem závislé na hormonech. Hormonální antikoncepci dále nemají dostat ženy s nekorigovaným vysokým tlakem, labilní cukrovkou, ženy obézní, zejména jsou-li navíc starší 35 let a jsou těžké kuřačky. U těchto žen je předpis jistě možný, ale doporučují se přípravky s co nejnižším obsahem estrogenů a bedlivá lékařská kontrola. Dále není vhodná pro ženy trpící těžkou migrénou a některými jaterními poruchami. U žen léčených některými antiepileptiky nebo antibiotiky může naopak dojít k poruše působení pilulek zvýšeným odbouráváním v játrech, pak je nutno dávky adekvátně zvýšit.\n\nDruhy: antikoncepce kombinovaná, čistě gestagenní preparáty, pilulka „po“.\n\nAntikoncepce kombinovaná. Všechny tyto preparáty obsahují jak estrogenní složku, tak některý ze syntetických gestagenů. Rozdíly jsou v tom, jak velký obsah tyto preparáty mají - dále se dělí (z hlediska obsahu gestagenu) na vysokodávkové, nízkodávkové, s velmi nízkou dávkou a extrémně nízkou dávkou, které jsou nejmodernější. Další pohled činí typ gestagenu - nejstarší typy se používají méně, patří sem např. norethisteron, dnes můžeme nalézt gestagen druhé generace - nejčastěji levonorgestrel, nebo třetí generace - desogestrel, norgestimát, gestoden. Dle proměnlivého množství hormonů v jednotlivém balení se pilulky dělí na monofázické - pilulky jednoho blistru mají všechny stejný obsah obou hormonů. U bifázických pilulek balení obsahuje dva druhy tablet, na našem trhu existuje preparát Anteovin, kde se ve druhé polovině pilulek zvyšuje množství gestagenu. U třífázových pilulek balení obsahuje tři druhy pilulek, obsah hormonů se mění u jednotlivých výrobců. Jednotlivé preparáty obsahují buď 21 nebo 28 tablet - zde se nedělá týdenní pauza v užívání tablet, kdy má dojít k pseudomenstruačnímu krvácení, ale žena dál užívá tablety bez účinné látky. Tento způsob má zlepšit pravidelnost užívání zvýšením návyku.\n\nNěkteré přípravky na trhu (v žádném případě nejde o kompletní výčet):\n\n\nTyto výrobky patří k přípravkům s nízkou hladinou estrogenů. Mezi přípravky s velmi nízkou hladinou estrogenů nacházíme pouze přípravky monofázické a třetí generace, jeden výrobek druhé generace je připravován do prodeje.\n\n\nVýrobky s extrémně nízkou hladinou estrogenů: Sem patří pouze jediný přípravek, a to monofázická \"Mirelle\".\n\nPřípravky s vysokou hladinou estrogenů se dnes užívají zřídka, nenajdeme mezi nimi zástupce přípravků třetí generace. Patří sem také jediný bifázický preparát \"Anteovin\".\n\n\nAntikoncepce progestinová neobsahuje estrogenní složku. Pouze gestagen levonorgestrel blokuje zrání a uvolnění vajíčka asi u 60 % žen, hlavní účinky jsou zhutnění hlenové zátky v děložním hrdle znemožňující prostup spermií a nedostatečné vyzrání endometria. Její účinek je obecně také o něco nižší (Pearlův index cca 0,5 - 0,3 ). Jedině tato hormonální antikoncepce je vhodná pro kojící ženy, protože estrogeny v kombinované antikoncepci na rozdíl od čistých gestagenů zastavují tvorbu mléka.\n\n\nTyto injekce se aplikují po třech měsících, vytváří se rezervoár, odkud se hormony kontinuálně vstřebávají do krve. Po tuto dobu je zajištěn antikoncepční účinek. Obsahují pouze gestagen levonorgestrel. Vylučují chyby vznikající zapomínáním tabletek. Účinek je jako u progestinových pilulek. Nepříjemností může být nepravidelné krvácení a špinění uprostřed cyklu, bolesti hlavy . Pearlův index 0,1 - 3.\n\nTyto přípravky se v místním znecitlivění zavádí pod kůži na vnitřní straně předloktí. Hormony se kontinuálně uvolňují do krve. Zavádějí se na tři nebo pět let. Při nesnášenlivosti nebo přání těhotenství je lze odstranit i dříve. Účinky a nevýhody jsou podobné jako u ostatních gestagenových preparátů, dále je to vyšší jednorázová cena (cca 5 000 Kč), která však snese srovnání s pořizovacími náklady na pilulky na toto období (náklady mohou být za období používání dokonce nižší než u pilulek). Má také velmi nízký Pearlův index - cca 0,5.\n\n\nJde o kombinovanou antikoncepční metodu, hormony se vstřebávají pokožkou do krve. Náplast se lepí na předem určené místo na těle, nejlépe břicho, hýždě nebo nadloktí. Je voděodolná. Vydrží týden (s jedno-, dvoudenní tolerancí), pak se mění za novou. V balení jsou tři náplasti, pak následuje týdenní pauza jako u pilulek, kdy dochází ke krvácení ze spádu.\n\n\nZavádí se jednou měsíčně. Po třech týdnech se vyjme a následuje týden bez kroužku. Hormony se přes poševní sliznici vstřebávají přímo do krve.\n\n"}
{"id": "916561", "url": "https://cs.wikipedia.org/wiki?curid=916561", "title": "AEGON Classic 2013 – ženská dvouhra", "text": "AEGON Classic 2013 – ženská dvouhra\n\nDo soutěže ženské dvouhry na tenisovém turnaji AEGON Classic 2013 nastoupilo padesát šest hráček. Obhájkyní titulu byla Američanka Melanie Oudinová, kterou v úvodním kole vyřadila chorvatská hráčka Ajla Tomljanovićová.\n\nSinglový titul si připsala nenasazená Slovenka Daniela Hantuchová, která ve finále zdolala Chorvatku Donnu Vekićovou ve dvou setech 7–6 a 6–4.\n\nOsm nejvýše nasazených hráček mělo volný los do druhého kola.\n\n"}
{"id": "916566", "url": "https://cs.wikipedia.org/wiki?curid=916566", "title": "ET1", "text": "ET1\n\nET1 (Elliniki Tileorasi 1, česky \"Řecká televize 1\") byl televizní kanál veřejnoprávní ERT. Vysílal od roku 1966 do 11. června 2013.\n\n23. února 1966 začalo pravidelné vysílání ET1, tehdy pod názvem EIR (v překladu \"Národní rozhlasová nadace\"). V roce 1970 se přejmenovala na EIRT (v překladu \"Národní rozhlasová a televizní nadace\"), stejně jako celá společnost. Další milníky nastaly v rocích 1975, kdy se (jako společnost samotná) přejmenovala na současný název a v roce 1982, kdy přibyl druhý kanál, bývalý YENED a ERT se přejmenovala na ERT1.\n\nPo sjednocení všech televizních a rozhlasových stanic do ERT v roce 1987 se konečně přejmenovala na současný název ET1, s výjimkou roků 1993 až 1994, kdy se jmenovala ENA(česky \"Jedna\").\n\nET1 je zaměřena hlavně na pořady o kultuře, dokumenty, pořady pro děti, zprávy a sport. Toto zaměření ET1 má od podzimu 2003, kdy radikálně změnila identitu a zaměření ze především zábavního programu na program především kulturní a dokumentární.\n\n11. června 2013 oznámil mluvčí řecké vlády, že televizní i rozhlasové vysílání ERT, tedy i vysílání programu ET1, bude přerušeno po skončení programu plánovaného na tento den, tedy v ranních hodinách 12. června. Oficiálním důvodem byly „nedostatek transparentnosti a neuvěřitelná extravagance“, média viděla též zřejmou souvislost s úspornými opatřeními kladenými na řeckou vládu Evropskou komisí a Mezinárodním měnovým fondem v souvislosti s pomocí těchto institucí v řecké finanční krizi. Zaměstnanci televize zahájili po přerušení vysílání okupační stávku a ze sídla televize dále provozují vysílání živého zpravodajství, které je dostupné na internetu a přes satelit.\n\n"}
{"id": "916568", "url": "https://cs.wikipedia.org/wiki?curid=916568", "title": "Jiří Lexa", "text": "Jiří Lexa\n\nJiří Lexa (* 29. května 1953) je český politik, bývalý zastupitel města Třeboně, od února 2013 do ledna 2014 místopředseda Věcí veřejných a člen této strany.\n\nV letech 1968 až 1972 navštěvoval Střední průmyslovou školu strojní v Českých Budějovicích. Následně v letech 1972 až 1977 vystudoval obor ekonomika a řízení výroby na Fakultě strojního inženýrství Českého vysokého učení technického v Praze. Do roku 1989 pracoval v ekonomických funkcích na úrovni výrobního závodu a státního podniku. V letech 1990 až 1997 se živil jako prokurista ve společnosti Otavan Třeboň, pak krátce jako vedoucí obchodního oddělení v Živnostenské bance. V letech 1998 až 2005 byl jeho zaměstnavatelem podnik Jitona, kde dělal i generálního ředitele. Od roku 2007 se živí opět jako prokurista, tentokrát ve společnosti Groz-Beckert Czech České Budějovice.\n\nJiří Lexa je ženatý a má dva dospělé syny.\n\nDo politiky vstoupil v roce 2002, když se stal zastupitelem města Třeboň. Uspěl jako nestraník na kandidátce Sdružení nezávislých. Funkci zastupitele obhájil i v komunálních volbách v roce 2006, tentokrát jako nestraník na kandidátce Hnutí nezávislých za harmonický rozvoj obcí a měst. Obě volební období působil v opozici. V roce 2009 se stal členem Věcí veřejných. Za tuto stranu pak neúspěšně kandidoval na funkci zastupitele v komunálních volbách v roce 2010 (Věci veřejné totiž získaly jen 4,57 % hlasů a do Zastupitelstva města Třeboně se nedostaly).\n\nNeúspěšně se také pokoušel prosadit ve vyšší politice. Ve volbách do Poslanecké sněmovny PČR v roce 2010 kandidoval na čtvrtém místě jihočeské kandidátky (Věci veřejné nakonec získaly 1 mandát). Podobně v krajských volbách v roce 2012, kde figuroval na třetím místě kandidátky, se Věci veřejné nedostaly ani do Zastupitelstva Jihočeského kraje (strana získala jen 0,59 % hlasů).\n\nNa volební konferenci Věcí veřejných v Praze v únoru 2013 byl zvolen místopředsedou strany. Ve funkci setrval do ledna 2014. Ve volbách do Evropského parlamentu v roce 2014 kandidoval na 8. místě kandidátky Věcí veřejných, ale neuspěl.\n"}
{"id": "916569", "url": "https://cs.wikipedia.org/wiki?curid=916569", "title": "Nürnberger Versicherungscup 2013 – ženská dvouhra", "text": "Nürnberger Versicherungscup 2013 – ženská dvouhra\n\nDo soutěže ženské dvouhry na tenisovém turnaji Nürnberger Versicherungscup 2013 nastoupilo třicet dva hráček. Jednalo se o premiérový ročník ženské profesionální události hraný na antukových dvorcích v německém Norimberku.\n\nSinglový titul získala vyhrála sedmá nasazená Rumunka Simona Halepová, která ve finále zdolala německou tenistku Andreu Petkovicovou ve dvou sadách 6–3 a 6–3.\n\n\n"}
{"id": "916573", "url": "https://cs.wikipedia.org/wiki?curid=916573", "title": "Illizi (provincie)", "text": "Illizi (provincie)\n\nIllizi (arabsky: ولاية اليزي ) je provincie (wilaya) v jihovýchodním Alžírsku, pojmenovaná po stejnojmenném městě Illizi. Na severu hraničí s provincií Ouargla, malou částí na severo-východu s Tuniskem, na východu s Libyí a na jihu s provincií Tamanrasset. Při sčítání lidu v roce 2008 měla provincie počet obyvatel 52 333.\n\nOblast je bohatá na zemní plyn. Jedno z míst, kde je nejčetnější výskyt zemního plynu, je pole Aib Tsila, které je z 57 % vlastnění irskou společností Petroceltic International, z 16 % společností Enel a zbytek náleží alžírské vládě.\n"}
{"id": "916576", "url": "https://cs.wikipedia.org/wiki?curid=916576", "title": "Tooji", "text": "Tooji\n\nTouraj Keshtkar (persky تورج کشتکار) (narozen 26. května 1987 v Širázu), známější jako Tooji, je norský zpěvák, model a televizní moderátor íránského původu. Tooji reprezentoval Norsko na Eurovision Song Contest 2012 v Baku, kde s písní \"\"Stay\"\" obsadil 26. místo.\n\nTooji se narodil v íránském Širázu, on a jeho matka však přicestovali do Norska coby žadatelé o azyl, když oslavil první narozeniny. Dokončil studium v oblasti psychologie a sociologie a pracoval v centru dětské sociální péče, o níž se dodnes aktivně zajímá díky práci konzultanta ochrany dětí. Absolvoval také školení pro sociální pracovníky.\nV roce 2008 vydal svůj první singl \"\"Swan Song\"\".\n\nPočátkem roku 2012 zvítězil s písní \"\"Stay\"\" v soutěži Melodi Grand Prix a následně v květnu reprezentoval Norsko na Eurovision Song Contest 2012 v Baku. Z druhého semifinálového kola postoupil do finále, kde obsadil poslední 26. místo se ziskem 7 bodů, přestože patřil k favoritům.\nV březnu 2012 prezentoval výsledky norské poroty v soutěži Melodifestivalen, švédském národním kole Eurovize, a v květnu 2013 vyhlašoval body norské poroty a diváků na Eurovizi 2013 v Malmö.\n\nTooji se veřejně vyjádřil ke stavu lidských práv (především práv žen) ve svém rodném Íránu. Podporuje také práva LGBT menšiny a íránské demokratické hnutí Green Wave. Během vystoupení na Eurovizi měl na sobě náramek s nápisem \"svobodný Írán\". V listopadu 2013 odpověděl na neutuchající spekulace ohledně své sexuality: \"Odmítám se nechat zaškatulkovat. Lidé si vynucují kolonky, aby aspoň trochu pochopili podstatu věcí. Nehodlám jim dopřát to potěšení.\"\n\n\n\n"}
{"id": "916584", "url": "https://cs.wikipedia.org/wiki?curid=916584", "title": "Gaalkayo", "text": "Gaalkayo\n\nGaalkayo (somálsky psáno Gaalkacyo, arabsky جالكعيو), v době italské nadvlády nazývané Rocca Littorio, je město ve středním Somálsku, hlavní město regionu Mudug. V současnosti je rozděleno na dvě části: severní patří do autonomního státu Puntland, jižní je spravována autonomním regionem Galmudug. Současný počet obyvatel se odhaduje na víc než půl milionu, zaznamenává však rychlý nárůst. Město disponuje mezinárodním letištěm.\n"}
{"id": "916587", "url": "https://cs.wikipedia.org/wiki?curid=916587", "title": "Františka z Hohenlohe-Waldenburg-Schillingsfürstu", "text": "Františka z Hohenlohe-Waldenburg-Schillingsfürstu\n\nFrantiška z Hohenlohe-Waldenburg-Schillingsfürstu, zvaná \"Fanny\" (21. června 1897, Teplice – 12. července 1989, Salzburg) byla sňatkem rakouská arcivévodkyně, švagrová posledního rakouského císaře Karla I.\n\nJejími rodiči byli princ Konrad Hohenlohe-Waldenburg-Schillingsfürst a hraběnka Františka z Schönborn-Buchheimu. Měla čtyři starší sourozence. Její otec pracoval jako nejvyšší hofmistr u císaře Karla I.\n\nRoku 1917 se v Laxenburgu provdala za arcivévodu Maxmiliána, mladšího bratra císaře. Po roce 1918 žili krátce ve Švýcarsku a posléze se přestěhovali do Bavorska. V Mnichově otevřela módní salon a žila zde pod jménem „hraběnka Wernbergová“. Stáří prožila v Anifu u Salzburgu. Pohřbena byla v rakouském Salzburgu.\n\nS Maxmiliánem měla dva syny, kteří žili pod jménem ,Kyburg\".\n\n"}
{"id": "916593", "url": "https://cs.wikipedia.org/wiki?curid=916593", "title": "Tammik", "text": "Tammik\n\nTammik (estonsky „doubrava“) může být:\n\njméno několika přírodních výtvorů v Estonsku:\n\n\npříjmení několika osob estonského původu:\n\n\nv německých pramenech označení některých sídel, která nesou v estonštině jméno Tammiku, konkrétně:\n\n"}
{"id": "916595", "url": "https://cs.wikipedia.org/wiki?curid=916595", "title": "Muž z oceli", "text": "Muž z oceli\n\nMuž z oceli (v anglickém originále Man of Steel) je britsko-americký akční film z roku 2013 režiséra Zacka Snydera, natočený na motivy komiksů o Supermanovi z vydavatelství DC Comics. Scénář filmu o původu Supermana napsal David S. Goyer, autory námětu jsou Christopher Nolan a David S. Goyer. V hlavní roli se představil Henry Cavill. Jedná se o první snímek filmové série DC Extended Universe a zároveň o reboot filmové série o Supermanovi, jejíž poslední díl měl premiéru v roce 2006. Rozpočet snímku činil 225 milionů dolarů.\n\nFilm měl slavnostní premiéru v New Yorku 10. června 2013, do amerických kin byl uveden o čtyři dny později. V České republice byl promítán od 20. června 2013.\n\nPlaneta Krypton čelí zkáze. Vědci a manželé Jor-El a Lara Lor-Van se rozhodnou zachránit svého novorozeného syna Kal-Ela a odeslat ho vesmírnou lodí na planetu Zemi. Zachrání tím nejen svého potomka, ale i genetický kód Kryptoňanů. Povstalecký generál Zod zabije Jor-Ela a je se svými následovníky odsouzen k pobytu v Přízračné zóně. Následně celá planeta zanikne a všichni její obyvatelé zemřou.\n\nKal-El je na Zemi nalezen a adoptován farmářským párem Jonathanem a Martou Kentovými, kteří ho vychovají jako svého syna Clarka. Clark postupně objevuje, že je jiný než ostatní lidé, že jeho fyzické schopnosti dalece převyšují ty pozemské. Když je starší, Jonathan mu prozradí, že je mimozemšťan, kterého našli, když byl malý. Učí také Clarka být dobrým člověkem. Po Jonathanově smrti se Clark toulá po světě a snaží se pochopit svoji existenci. V Arktidě nalezne prastarou průzkumnou vesmírnou loď z Kryptonu s komunikačním centrem, ve kterém spustí nahrávky, jež mu na zanechal Jor-El.\n\nV téže době se v Arktidě nachází i novinářka z novin \"Daily Planet\" Lois Laneová, která se snaží najít dobré téma pro reportáž. Když novinářka nevědomky aktivuje automatický obranný mechanismus lodi, Clark ji tehdy poprvé zachrání. Šéfredaktor \"Daily Planet\" Perry White ale její příběh o superhrdinském zachránci odmítne. Lois se proto vydává za Clarkem do Kansasu, kde si vyslechne jeho minulost a poté se rozhodne, že jeho tajemství nezveřejní.\n\nGenerál Zod a jeho následovníci se dostanou díky výbuchu Kryptonu z Přízračné zóny a poté cestují vesmírem a hledají přeživší obyvatele koloniálních planet, aby znovu společně vytvořili nový Krypton. O několik let později zachytí signál z jedné z průzkumných lodí Kryptonu, který omylem spustil Clark na planetě Zemi a který má v sobě kryptoňanský genetický kód (kodex). Požadují jeho vydání, ten však odmítne a tak chtějí planetu přebudovat na nový Krypton, jemuž by vládli. Clark se jim postaví, na požadavek americké armády se jim ale nakonec vzdá. Zod mezitím začne s přetvářením Země na Krypton a Clark, nyní známý jako Superman, musí zasáhnout.\n\nPrvní promítací víkend utržil film v severoamerických kinech 128 milionů dolarů. V USA a Kanadě byl uveden ve 4207 kinech a utržil celkem 291 045 518 dolarů. V ostatních zemích dosáhly tržby filmu 377 000 000 dolarů, celosvětově tedy 668 045 518 dolarů.\n\nV České republice byl film uveden ve 107 kinech distribuční společností Warner Bros. Za první promítací víkend zhlédlo film 30 123 diváků, kteří v pokladnách kin nechali kolem 4,5 milionů korun. Celkem film v ČR utržil 11,9 milionů korun při celkovém počtu 79 009 diváků.\n\nServer Kinobox.cz na základě vyhodnocení 28 recenzí z českých internetových stránek ohodnotil film \"Muž z oceli\" 76 %. Server Rotten Tomatoes udělil snímku 56 % na základě 289 recenzí (z toho 161 jich bylo spokojených). Od serveru Metacritic získal film, podle 47 recenzí, celkem 55 ze 100 bodů.\n\n"}
{"id": "916596", "url": "https://cs.wikipedia.org/wiki?curid=916596", "title": "Wang Č’ (eunuch)", "text": "Wang Č’ (eunuch)\n\nWang Č’ (; –1487) byl eunuch zaujímající v 70. letech 15. století významné postavení v palácové administrativě Čcheng-chuy, císaře mingské Číny.\n\nWang Č’ byl jeden z jaoských zajatců získaných mingskou armádou během bojů v jihozápadních provinciích v 60. letech 15. století. Dostal se mezi služebníky paní Wan, oblíbenkyně císaře Čcheng-chuy, zastával však jen nevýznamné posty, dokud do Čcheng-chua počátkem roku 1477 nepostavil do čela Západního křídla (\"Si-čchang\"), útvaru tajné policie.\nJako ředitel Západního křídla proslul nemilosrdností a arogancí svou i svých podřízených neberoucích ohledy na sebevýše postavené úředníky či poddané. Urazil některé vlivné politiky, např. ministra vojenství Siang Čunga. Kvůli zatýkání a mučení nevinných se stal terčem opakovaných stížností a požadavků na zrušení jeho úřadu. Pod jejich tlakem císař roku 1477 akce Západního křídla pozastavil, ale jen nakrátko. Naopak kariéra úředníků požadujících jeho odvolání (zmíněný Siang Čung a velký sekretář Šang Lu) skončila. Poté několik let šířil strach mezi elitou metropole. \n\nOd dětství se zajímal o vojenství a roku 1479 se k němu dostal, když byl pověřen inspekcí pohraničních vojsk severně od Pekingu. Roku 1481 porazil Mongoly u Süan-fu, za což byl vyznamenán a vyslán do Ta-tchungu. Rok 1482 tak strávil vesměs mimo Peking. Císař Čcheng-chua k němu v jeho nepřítomnosti ochladl a poté, co byl zkritizován svým konkurentem z Východního křídla, byl roku 1483 přeložen do Nankingu. Zde dožil bez dalších trestů.\n"}
{"id": "916600", "url": "https://cs.wikipedia.org/wiki?curid=916600", "title": "BBC Three", "text": "BBC Three\n\nBBC Three je televizní program veřejnoprávní BBC. Vysílá od roku 2003.\n\nPředchůdce kanálu BBC Three začal vysílat už 23. září 1998 jako první digitální kanál ve Spojeném království pod názvem BBC Choice. Zprvu vysílal jen mix repríz pořadů z BBC One a BBC Two (například EastEnders) s trochou vlastní tvorby. Od roku 2000 se začal více zaměřovat na mladé lidi.\n\nSamotné plány na BBC Three se zformovaly v září 2002, kdy se také zformovaly plány na BBC Four. BBC přislíbila, že na rozdíl od jeho komerčních rivalů, E4, ITV2 a Sky1 bude nabízet více kulturních pořadů a dokumentů, společně s večerním 15minutovým zpravodajským pořadem, to vše se zaměřením od 25 do 34 let. Bohužel, tyto plány se, jak se ukázalo moc nenaplnily, proto je také kanál často kritizován. Nakonec bylo vysílání zahájeno 9. února 2003.\n\nKanál je zaměřen na mladé lidi ve věku 16-34 let a vysílá či vysílal pořady touto věkovou skupinou oblíbené, jako například \"Family Guy\", \"Torchwood\", \"Malá Velká Británie\", \"Gavin & Stacey\", \"Two Pints of Lager and a Packet of Crisps\", \"EastEnders\" a další. Vysílá tedy hlavně komedie, zábavné pořady, sitcomy a drama. Má také svůj zpravodajský pořad \"60 Seconds\".\n\nKanál jako takový vysílá jen od 19.00 do 5.00, střídá se s dětským kanálem CBBC.\n\n\n"}
{"id": "916601", "url": "https://cs.wikipedia.org/wiki?curid=916601", "title": "Colony 28", "text": "Colony 28\n\nColony 28 je česká videohra z roku 1996. Jedná se o 2D akční adventuru a plošinovku. Vydala ji firma Napoleon Games. Celkově má hra 8 levelů, přičemž každý se odehrává v jiném prostředí. Grafika je kompletně renderována, včetně cut-scén. \n\nHra se odehrává v roce 2018, pět let poté, co bylo lidstvo poraženo mimozemšťany. Země se stala kolonií 28. Lidé jsou nuceni žít v pracovních táborech a později také přestavováni na bojové roboty. Ti jsou nasazováni proti zbytkům lidstva, která ještě vzdorují. Jednomu z robotů však zkratuje obvod a následně se mu vrátí paměť z doby, kdy byl člověkem. Postaví se svým \"stvořitelům\" a začne bojovat za záchranu lidstva. \n\nNa první pohled hra působí jako 2D plošinovka. Hráč ovládá postavu robota a pohybuje se po levelu, kde bobjuje proti nepřátelům. Při soubojích musí hráč využívat schopnost schovávat se do pozadí, což připomíná hru Blackthorne. Vedle toho však musí hráč plnit řadu dynamických úkolů, které odpovídají spíše adventuře. Přitom musí sbírat různé předměty a ty poté využívat na jiných místech. Každá důležitější událost je doprovázena kratší animací, což dodává hře atmosféru.\n\nČasopise Riki vydal v srpnu 1997 recenzi na hru. Vychvalovala hlavně technickou stránku, ale kriticky se stavěla hlavně k zábavnosti titulu. Celkové hodnocení byl 60%. \n\n"}
{"id": "916603", "url": "https://cs.wikipedia.org/wiki?curid=916603", "title": "Prohledávání pomocí harmonií", "text": "Prohledávání pomocí harmonií\n\nProhledávání pomocí harmonií ( \"Harmony search\", dále jen HS) je obecný metaheuristický algoritmus pro řešení optimalizačních problémů. HS se používá pro lokalizaci globálního optima nebo jeho dobré aproximaci pro danou cílovou funkci, jejíž definiční obor může být jak spojitý, tak diskrétní.\n\nJméno a i vlastní algoritmus je inspirovaný improvizací jazzových muzikantů. V HS každá proměnná odpovídá jednomu muzikantovi a její hodnota odpovídá notě, kterou daný muzikant hraje. Optimální řešení je takové řešení, které má dohromady nejlepší harmonii (hodnotu cílové funkce).\n\nHlavní výhody HS:\n\nPopíšeme schéma algoritmu pro diskrétní proměnné.\nmaximalizovat funkci formula_1\n\nkde formula_2\n\na formula_3\n\nTedy každá proměnná formula_4 má formula_5 možných hodnot, které může nabývat. Úkolem je nalézt takovou kombinaci hodnot, že formula_1 je maximální.\n\n\nHodnoty těchto parametrů jsou typicky konstantní po celou dobu algoritmu, ale jsou i varianty, ve kterých se v průběhu algoritmu mění - například hodnotu PAR postupně lineárně zvětšovat.\n\nVytvoř formula_7 náhodných vektorů formula_8. Každý z těchto vektorů je dlouhý formula_9 a na formula_10-tém místě má náhodnou hodnotu z domény formula_10-té proměnné. Tyto vektory budeme označovat paměť.\n\nJe možné vytvořit i více než formula_7 vektorů a vybrat z nich poté formula_7 vektorů s nejvyšší cílovou funkcí. \n\nTyto vektory tvoří paměti jednotlivých muzikantů\n\nVytvoř nový vektor formula_14 a to tak, že do každé jeho složky formula_15 dosadíš\n\nPokud hodnota cílové funkce pro formula_14 je lepší než pro nejhorší vektor z paměti, tak tento nejhorší vektor z paměti vyhoď a na jeho místo dej formula_14.\n\nJe možné i vzhledem k diverzitě paměti uvažovat o složitějším pravidle vyhazování vektorů - například kombinovat hodnotu cílové funkce s mírou odlišnosti od ostatních vektorů (například vzdáleností od nejbližšího vektoru). \n\nAlgoritmus provádí iterace tak dlouho, než jejich počet nepřesáhne zadaný počet (parametr formula_27), nebo není dosaženo dostatečného výsledku (hodnota cílové funkce přesáhne požadovanou mez). Jako výsledek je vrácen vektor z paměti, pro nějž cílová funkce vrací největší hodnotu.\n\nAlgoritmus je možné rozšířit o podmínky, které mají proměnné splňovat. Pokud jsou tyto podmínky porušeny, je buď nově vygenerovaný vektor zahozen, nebo je penalizována hodnota účelové funkce.\n\nAplikací je celá řada, zde je uvedeno pouze pár příkladů.\n\n"}
{"id": "916605", "url": "https://cs.wikipedia.org/wiki?curid=916605", "title": "Libripens", "text": "Libripens\n\nLibripens ( vážný) byl plnoprávný starořímský občan, jehož účast byla nutná při některých právních jednáních. Bez jeho účasti by nebyla platná, kromě toho znal zpaměti potřebné právní fráze, jejichž přesné dodržení bylo další podmínkou platnosti. Vybaven byl váhami a kusem bronzu (\"raudusculum\").\n\nNěkterá právní jednání v římském právu, zejména při odevzdání věci, se konala ve formě obrazného trhu, tzv. \"per aes et libram\". Dosavadní držitel věci ji odevzdal v přítomnosti alespoň pěti dospělých římských občanů a vážného nabyvateli, ten po odříkání předepsaných slov udeřil kusem bronzu, který symbolizoval cenu, o váhy a předal ho odevzdávajícímu. Konkrétně šlo o:\n"}
{"id": "916606", "url": "https://cs.wikipedia.org/wiki?curid=916606", "title": "Wang Č’", "text": "Wang Č’\n\nWang Č’ (pinyin: \"Wang Zhi\") je čínské jméno vícero osob:\n\n"}
{"id": "916610", "url": "https://cs.wikipedia.org/wiki?curid=916610", "title": "Návrat na Brideshead (rozcestník)", "text": "Návrat na Brideshead (rozcestník)\n\nNávrat na Brideshead (anglicky \"Brideshead Revisited\") může mít více významů:\n"}
{"id": "916612", "url": "https://cs.wikipedia.org/wiki?curid=916612", "title": "Maltézský slepičák", "text": "Maltézský slepičák\n\nMaltézský slepičák, též maltský slepičák, maltézský holub nebo maltézan, je plemeno holuba domácího charakteristické extrémním prošlechtěním tělesných tvarů. Je to velký pták, v plemenné skupině slepičáků je vůbec největší, je velice vysoký, s dlouhým, vzpřímeným krkem, téměř kolmo neseným ocasem, velice krátkým tělem a dlouhýma rovnýma nohama. Je to výhradně okrasné plemeno, které představuje vrchol šlechtitelství a patří z hlediska exteriéru k těm nejnáročnějším plemenům holubů. V první polovině 20. století byl maltézský slepičák v Česku chován v poměrně velkých počtech, pak byl ale vytlačen moderními plemeny slepičáků, zvláště modenou a kingem. Na konci 20. století byli nejdokonalejší maltézští slepičáci chováni v zemích bývalé Jugoslávie. V seznamu plemen EE a v českém vzorníku plemen se řadí do plemenné skupiny slepičáků a to pod číslem 0203.\n\nMaltézský slepičák je plemeno staré, prokazatelně existovalo už v roce 1735, kdy ho popsal John Moore a to pod názvem Leghorn runt. Plemena současných slepičáků, včetně slepičáka maltézského, mají prapůvod v severní Itálii, v okolí Florencie, Livorna, Pisy a Modeny. Mezi předky původních slepičáků patří pravděpodobně indický pávík ze zadní Indie, po něm mají slepičáci vztyčený ocas a kdysi se u slepičáků objevoval i třes krku, což je další znak typický pro indická plemena. Navzdory svému názvu nemá maltézský slepičák s Maltou nic společného.\nZ Itálie se v polovině 19. století rozšířili do Štýrska a do jižního Německa. V této době existovala vlastně dvě plemena maltézského slepičáka, velký a malý. Malý maltézský slepičák však již vyhynul. Obě plemena byla během 19. století plemeny čistě užitkovými. Začátkem 20. století měl maltézský slepičák spíše nízkou a širokou postavu a jen lehce zdvižený ocas a byl plemenem masným, vhodným k produkci jatečných holoubat.\n\nSoučasná podoba maltézského slepičáka je výsledkem šlechtění především v Rakousku a Bavorsku, kde se během 20. století jeho další šlechtění zaměřilo na zvyšování postavy a zkracování trupu. To mělo za následek vymizení užitkových vlastností a maltézský holub se stal čistě okrasným plemenem. Přikřížení francouzské bagdety přineslo maltézskému slepičákovi zvětšení tělesného rámce, vysoké nohy, dlouhý jemný krk a ušlechtilou hlavu tvaru tupého klínu.\n\nPlemeno bylo na ještě v první polovině 20. století hojně chováno i v Česku, ale pak bylo vytlačeno jinými plemeny.\n\nMaltézský slepičák je čistě okrasné plemeno ušlechtilých tělesných tvarů a statné, pyšné postavy. Je to slepičák vertikálního typu s velmi dlouhým krkem a vysokýma nohama, nejlepší ptáci jsou i přes 40 cm vysocí. Trup je velmi krátký a vodorovně nesený. Při pohledu z boku svislá osa ptáka prochází kolmo nohama a středem těla a vodorovná probíhá středem trupu, to znamená, že celková délka krku by měla odpovídat délce nohou. Hlava je dlouze protáhlá, jemně zaoblená a jen s nevýrazným čelem, zobák je středně dlouhý, silný, s lehce zahnutou špičkou. Ozobí je hladké. Oči jsou hlouběji posazené a jejich duhovka je většinou oranžová, jen u bílých holubů je vikvová. Krk je co nejdelší, slabý, mírně prohnutý s dobře vykrojeným hrdlem a výrazným ohryzkem. Je nesený kolmo. Hruď není ani příliš široká, ani příliš plná. Délka trupu se má co nejvíce přibližovat jeho šířce. Trup je vodorovně nesený a břicho krátké a zaoblené. Křídla jsou velmi krátká, volně přiléhají k tělu, jejich letky jsou vysoko nesené, stočené a před ocasem se kříží. Ocas je u kořene široký, ale směrem ke konci se zužuje, je jen velmi krátký a s hřbetem tvoří pravý úhel. Peří v okolí kloaky a na podocasníku je delší a uvolněné a tvoří zde podušku. Nohy jsou silné, vzpřímené v patním kloubu, lýtka jsou krátce opeřená, běháky velmi dlouhé a neopeřené.\n\nOpeření je poněkud řidší, ale dobře přiléhá. Barva není při hodnocení na výstavách příliš důležitá, důraz je kladen na tělesný rámec a tvar těla. Barvy jsou pokud možno syté a čisté. Maltézský slepičák se chová v rázu bílém, černém, hnědém, hnědě plavém kapratém a pruhovém, modrém kapratém a pruhovém, červeném a žlutém. Dále se mohou vyskytovat holubi s bíle stříkanou hlavou, kteří mohou mít rozety na křídlech.\n\nMaltézský holub je chovatelsky náročným holubem, vhodný do voliérových chovů.\n\n\n"}
{"id": "916625", "url": "https://cs.wikipedia.org/wiki?curid=916625", "title": "Návrat na Brideshead (film)", "text": "Návrat na Brideshead (film)\n\nNávrat na Brideshead (v anglickém originále \"Brideshead Revisited\") je britské filmové drama z roku 2008. Natočil je režisér Julian Jarrold podle stejnojmenné románové předlohy z pera Evelyna Waugha. Film je druhou adaptací románu, po jedenáctidílném seriálu z roku 1981 s Jeremy Ironsem v hlavní roli. Scénář filmu napsali Andrew Davies a Jeremy Brock.\n\nPříběh o zakázané lásce, sociálních vztazích různých společenských vrstev, střetávání katolické víry a ateismu začíná v Oxfordu roku 1925. Charles Ryder je mládenec ze střední třídy, který sem přišel studovat historii, ale zajímá se hlavně o umění a malování. O něj se však začne zajímat šarmantní a provokativní Sebastian Flyte, který pochází z aristokratické rodiny Marchmainových. Charles nadšeně uvítá Sebastianovo pozvání do jeho světa privilegovaných radostí i do výstavního rodinného sídla Brideshead. Seznámí se s jeho sestrou Julii a společně tráví radostné léto v Brideshead, až do příjezdu lady Marchmainové. Té se velmi příčí synův nevázaný život, je pro ni černou ovcí rodiny (jejími členy jsou také starší bratr Bridey a mladší sestra Cordelia). \n\nSebastian odmítá matčinu bigotní katolickou výchovu. Spolu s Charlesem a Julií se vydá do Benátek navštívit otce, který lady Machmainovou opustil a žije tam se svou milenkou Carou. V Benátkách trojice opět pocítí uvolnění. Jednou se však Sebastian stane svědkem náhlého sblížení Charlese s Julií, jeho city k Charlesovi jsou raněny a radostné období končí. Film ve své půli přechází z romantické do dramatičtější, potemnělé polohy. Po návratu do Oxfordu se Charles marně snaží urovnat narušené přátelství se Sebastianem, který své deprese utápí v alkoholu. Lady Machmainová odmítá připustit vztah své dcery s Charlesem coby neurozeným ateistou a oznámí Juliino zasnoubení s Rexem Mottramem. Charles je vykázán z Brideshead.\n\nDěj pokračuje o čtyři roky později, kdy se Charles seznámí s Celií, svou budoucí ženou. Lady Machmainová ho požádá, aby přivedl Sebastiana z Maroka, kam utekl. Charles se tam vydá a najde jej nemocného, neschopného cesty a odmítajícího návrat. Lady Machmainová tak umírá, aniž by ještě znovu Sebastiana spatřila.\n\nPo dalších letech už je Charles žádaným malířem, chystá výstavu svých obrazů a znovu se setká s Julií. Dají volnost dosud omezovaným vzájemným citům, Charles opustí Celii a s Julií se vrátí do Brideshead. Rex je ochoten se Julie vzdát výměnou za jiné hodnoty. Její odjezd s Charlesem je však odvrácen náhlým příjezdem těžce nemocného lorda Machmaina, který se vrátil do rodinného sídla zemřít. Na smrtelné posteli se smíří s katolicismem. Stejně tak i Julie ustoupí rodinné tradici a matčině zakořeněné výchově, zůstane na Brideshead a Charles odchází sám. \n\nPříběh končí v roce 1944, kdy se Charles Ryder ještě jednou vrací na Brideshead oživit své vzpomínky. Tentokrát je zde s vojenskou posádkou, která se chystá k vylodění v Normandii.\n"}
{"id": "916643", "url": "https://cs.wikipedia.org/wiki?curid=916643", "title": "Zdeněk Renc", "text": "Zdeněk Renc\n\nZdeněk Renc (* 23. dubna 1947 Rakovník) je český politik, v letech 2010 až 2014 zastupitel města Rakovník, od února do září 2013 místopředseda Věcí veřejných, od února do dubna 2015 místopředseda strany Republika, poté člen Soukromníků.\n\nV letech 1965 až 1968 studoval oční optiku v Praze a v Brně. V srpnu 1968 odjel na studijní cestu do tehdejší SRN. Když v ČSSR nastala okupace, rozhodl se emigrovat. Začal nový život ve Frankfurtu nad Mohanem. Založil a tiskl první exilové noviny Frankfurtský kurýr, stál u zrodu exilového klubu Cesty 68, pořádal diskusní večery, semináře, kulturní večery a československé reprezentační plesy ve Frankfurtu. Úzce spolupracoval s rádiem Svobodná Evropa v Mnichově.\n\nVybudoval exilové nakladatelství, kterého byl spolumajitelem. Vydával veškerou exilovou literaturu a distribuoval ji do celého světa, včetně ČSSR. Byl v kontaktu se všemi spisovateli a umělci. Za tuto práci ho v ČSSR tehdejší režim odsoudil v nepřítomnosti k 8 letům vězení za rozvracení republiky.\n\nV roce 1980 ukončil v Německu studium optometrie na Vysoké školy optické (získal titul „diplomovaný oční optik a optometrista“) a založil svou firmu Renc Optik GmbH. Po sametové revoluci v roce 1994 založil první pobočky své firmy v České republice a v roce 2000 se natrvalo přestěhoval zpět do vlasti.\n\nZdeněk Renc je rozvedený a má dvě děti.\n\nDo politiky vstoupil na konci 90. let 20. století, kdy se stal členem nově vzniklé Unie svobody (předsedal její buňce v Rakovníku i v celém Středočeském kraji). Za US-DEU kandidoval dvakrát neúspěšně do Zastupitelstva města Rakovníku. Poprvé v komunálních volbách v roce 2002 v rámci \"Koalice KDU-ČSL, ODA, US-DEU\", podruhé v komunálních volbách v roce 2006 v rámci hnutí \"My pro Rakovník\".\n\nV roce 2008 kandidoval také v obvodu č. 6 – Louny ve volbách do Senátu jako člen US-DEU v rámci hnutí Středočeši, které tvořila US-DEU, KAN a SOS. Se ziskem 2,08 % hlasů však skončil na devátém místě a nepostoupil ani do druhého kola.\n\nV roce 2010 ukončil činnost v US-DEU a vstoupil do strany Věci veřejné. V komunálních volbách v roce 2010 pak úspěšně kandidoval za Věci veřejné v rámci \"Sdružení pro Rakovník s podporou Věcí veřejných\" a stal se zastupitelem města Rakovník. Ve volbách v roce 2014 však mandát zastupitele neobhájil (z pozice člena strany Republika byl lídrem kandidátky subjektu \"Republika pro Rakovník\").\n\nNa volební konferenci Věcí veřejných v Praze v únoru 2013 byl zvolen místopředsedou strany. Dne 3. září 2013 rezignoval na post místopředsedy Věcí veřejných na protest proti rozhodnutí o spolupráci strany s hnutím Úsvit přímé demokracie senátora Tomia Okamury ve volbách do Poslanecké sněmovny PČR v říjnu 2013. Později z Věcí veřejných vystoupil.\n\nVe volbách do Evropského parlamentu v roce 2014 kandidoval na 9. místě kandidátky strany Republika, ale neuspěl. V únoru 2015 byl na II. celostátní konferenci strany Republika zvolen jejím řadovým místopředsedou. Strana se však v dubnu 2015 dostala do insolvence a Renc později vstoupil do Strany soukromníků České republiky. Ve volbách do Evropského parlamentu v květnu 2019 kandidoval jako člen Soukromníků na 14. místě kandidátky subjektu s názvem „\"Strana soukromníků České republiky a NEZÁVISLÍ s podporou Občanské demokratické aliance a profesních společenstev“\", ale nebyl zvolen.\n"}
{"id": "916647", "url": "https://cs.wikipedia.org/wiki?curid=916647", "title": "Ľudovít Šterbák", "text": "Ľudovít Šterbák\n\nĽudovít Šterbák (1920 – 23. února 1990) byl slovenský fotbalista, obránce.\n\nV československé lize hrál za ŠK Žilina. Nastoupil ve 194 ligových utkáních.\n\n\n"}
{"id": "916652", "url": "https://cs.wikipedia.org/wiki?curid=916652", "title": "Rudolf Gergel", "text": "Rudolf Gergel\n\nRudolf Gergel (* 9. srpna 1952) je bývalý československý fotbalista, útočník.\n\nV československé lize hrál za Duklu Praha. Nastoupil v 53 ligových utkáních a dal 4 góly. V Poháru UEFA nastoupil ve 4 utkáních proti Djurgårdens IF Fotboll a FC Twente Enschede. Do Dukly přišel na vojnu z Jičína.\n\n\n"}
{"id": "916657", "url": "https://cs.wikipedia.org/wiki?curid=916657", "title": "Annika Sörenstamová", "text": "Annika Sörenstamová\n\nAnnika Sörenstamová (* 9. říjen 1970, Bro) je bývalá švédsko-americká profesionální golfistka. Za svou kariéru vyhrála 93 turnajů, z toho 73 na LPGA Tour, což ji staví na třetí místo v historické tabulce LPGA Tour. Vyhrála též 10 tzv. majors (5 nejdůležitějších golfových turnajů): 3x Kraft Nabisco (2001, 2002, 2005), 3x Mistrovství LPGA (2003, 2004, 2005), 3x US Open (1995, 1996, 2006), 1x British Open (2003). Osmkrát byla vyhlášena golfistkou roku LPGA. Roku 2004 získala cenu Laureus pro nejlepší sportovkyni světa. Od roku 2006 má krom švédského i americké občanství.\n\n"}
{"id": "916658", "url": "https://cs.wikipedia.org/wiki?curid=916658", "title": "Karol Šulgan", "text": "Karol Šulgan\n\nKarol Šulgan (* 12. února 1949, Oravský Podzámok, Československo) je bývalý slovenský fotbalista, obránce. Po skončení aktivní kariéry působí jako trenér.\n\nV československé lize hrál za ZVL Žilina. Nastoupil ve 167 ligových utkáních a dal 1 gól.\n\n\n"}
{"id": "916660", "url": "https://cs.wikipedia.org/wiki?curid=916660", "title": "Výživová doporučení", "text": "Výživová doporučení\n\nVýživové doporučení (někdy nazývané nepřesně dieta) je soubor opatření, návodů, postupů, jak se stravovat, aby byl člověk zdravý (nebo alespoň zdravější), měl méně (civilizačních) nemocí, aby se mu lépe žilo. Tato doporučení se v průběhu času upravují a doplňují podle aktuálních znalostí a vývojů (či degradaci) v oblasti poznatků vědy a skutečného zdravotního stavu obyvatelstva. Výživová doporučení se vydávají na úrovni mezinárodních výživových organizací, na úrovní států (oficiální doporučení), národních výživových organizací i jednotlivých výživových expertů.\n\nPrvní oficiální výživové doporučení pro Českou republiku podle Společnosti pro výživu bylo vydáno v roce 1986, o tři roky později bylo inovováno. V roce 1994 následovalo Radou výživy Ministerstva zdravotnictví ČR výživové doporučení \"Jezte zdravě, žijte zdravě\".O deset let později vydává Společnost pro výživu \"Výživová doporučení pro obyvatelstvo ČR\" a v roce 2005 Ministerstvo zdravotnictví leták s názvem \"Výživová doporučení pro obyvatelstvo ČR\". V roce 2012 předkládá Společnost pro výživu nejnovější inovovanou formu se stejným názvem.\n\nV roce 2007 byl přijat pracovní dokument komise Evropských společenství, dokument byl sjednocen s výživovými cíli pro Evropu (WHO). Společnost pro výživu dokument vzala na vědomí a vydává v roce 2012 inovované Výživové doporučení pro obyvatelstvo ČR , které zní následovně:\n\n\n\n\n\n\n\n\n\n\nPyramida výživy je výživové doporučení, které slouží ke snadnější orientaci při výběru vhodných potravin pro dospělého a zdravého člověka. Existuje několik variant pyramid výživy, např. podle národností, věku, alternativního způsobu stravování, atd.\n\nPyramida výživy vychází ze současných poznatků o vlivu výživy na zdraví. Potraviny jsou voleny tak, aby byla denně zajištěná přiměřená dávka bílkovin, zdravých druhů tuků a sacharidů, dostatek vitamínů, minerálních látek a vlákniny.\n\nPotraviny ležící v základně bychom měli jíst nejčastěji a v největším množství. Směrem k vrcholu by se měly potraviny objevovat méně až výjimečně. Vhodnější potraviny jsou umístěny v levé části pyramidy, např.: měli bychom jíst větší dávky zeleniny než ovoce, v dalším poschodí je vhodnější jogurt než mléko atd.\n\nZdravý talíř \"(My Plate)\" vznikl ve USA, kde od roku 2005 nahradil výživovou pyramidu \"(My Pyramid)\" jako základní doporučení zdravé výživy. Na talíři je zastoupeno pět skupin potravin. „Podle tohoto doporučení by zhruba tři čtvrtiny naší stravy měly být tvořeny rostlinnou stravou, tedy zeleninou, ovocem a obilninami. Poslední čtvrtinu pokrývá maso a ryby. Denně bychom měli konzumovat mléko nebo mléčné výrobky“. Hlavní propagátorkou je Michelle Obama, první dáma USA a manželka Baracka Obamy. V Česku zdravý talíř propaguje např. Margit Slimáková.\n\n\nNezařazenou skupinou jsou oleje, ty se dělí na rostlinné a živočišné. Zástupci živočišných tuků jsou máslo, sádlo a mléčný tuk. Rostlinné oleje jsou vyrobeny například z oliv, slunečnice, řepky, kukuřice, sezamu, oříšků, atd. Pozor na nadměrnou konzumaci palmového a kokosového oleje, které zvyšují hladinu cholesterolu a představují riziko vzniku nemocí srdečně cévního systému.\n\n\n"}
{"id": "916676", "url": "https://cs.wikipedia.org/wiki?curid=916676", "title": "Energetický příjem", "text": "Energetický příjem\n\nEnergetický příjem je přísun energie a stavebních látek pro udržení života. Energie je získávána ze základních živin: sacharidy, bílkoviny, tuky, vitamíny, minerální látky a voda. \n\n"}
{"id": "916683", "url": "https://cs.wikipedia.org/wiki?curid=916683", "title": "Oskar Josef Odstrčil", "text": "Oskar Josef Odstrčil\n\nOskar Josef Odstrčil (27. září 1891, Růžďka – 31. října 1951, Praha) byl evangelický duchovní, knihovník a spisovatel.\n\nPůsobil jako evangelický farář v různých místech Moravy. V letech 1922-1937 byl soukromým knihovníkem Tomáše G. Masaryka, v letech 1932-1940 ředitelem Ústavu T. G. Masaryka, v letech 1941-1945 archivářem synodní rady Českobratrské církve evangelické a po roce 1945 ředitelem obnoveného Ústavu T.G.M.\n\n"}
{"id": "916686", "url": "https://cs.wikipedia.org/wiki?curid=916686", "title": "Společnost pro výživu", "text": "Společnost pro výživu\n\nSpolečnost pro výživu (SPV) „byla založena v prosinci 1945 jako občanské sdružení odborníků a pracovníků v oboru lidské výživy“.\n\n\n\n\nSpolečnost pro výživu vydává časopis Výživa a potraviny (s přílohou Zpravodaj pro školní stravování).\n\n"}
{"id": "916687", "url": "https://cs.wikipedia.org/wiki?curid=916687", "title": "Aarberg", "text": "Aarberg\n\nAarberg je obec ve švýcarském kantonu Bern. Leží na řece Aaře přibližně dvacet kilometrů na severozápad od Bernu. V roce 2011 měla přes čtyři tisíce obyvatel. Sousedí s obcemi Bargen, Kappelen, Lyss, Seedorf a Radelfingen.\n\nAarberg býval centrem samostatného hrabství, ale v 14. století ho Petr II. z Aarbergu pro finanční potíže prodal městu Bernu.\n\n"}
{"id": "916702", "url": "https://cs.wikipedia.org/wiki?curid=916702", "title": "Muzeum Komenského v Přerově", "text": "Muzeum Komenského v Přerově\n\nMuzeum Komenského v Přerově je muzeum v Přerově. V současnosti sídlí v zámku.\n\nKořeny muzea můžeme najít v roce 1888, kdy zásluhou Františka Slaměníka vzniká \"Muzeum Komenského\", které bylo založeno jako první svého druhu na světě. Po úspěšné národopisné a průmyslové výstavě vzniklo v Přerově v roce 1902 i Městské muzeum, které se zaměřilo na regionální historii, archeologii, numismatiku, národopis, výtvarné umění, mineralogii a později též na ornitologii. Od roku 1955 došlo ke sloučení obou muzeí v muzeum okresní. Později bylo přejmenováno na \"Okresní vlastivědné muzeum J. A. Komenského Přerov\". V roce 1993 bylo Okresní vlastivědné muzeum J. A. Komenského přejmenováno na \"Muzeum Komenského v Přerově\".\n\nV současné době nalezneme v muzeu stále expozice týkající se archeologie Přerovska, ukázky školných tříd z různých obdobích, památník Jana Amose Komenského, národopisu Hané a Záhoří, entomologie, mineralogie atd.\n\n\n"}
{"id": "916707", "url": "https://cs.wikipedia.org/wiki?curid=916707", "title": "Růst a nedostatečné investice", "text": "Růst a nedostatečné investice\n\nRůst a nedostatečné investice ( „Growth and Underinvestment“) je jeden z archetypů systémové dynamiky. Systémové archetypy jsou opakující se struktury (vazby), které jednodušeji vysvětlují chování komplexního systému. Stejně jako jiné systémové archetypy představuje Růst a nedostatečné investice zjednodušenou strukturu, se kterou se lze setkávat v lidském životě, zejména v organizacích. \n\nChování: Dramatický růst se náhle zpomaluje, nebo se otáčí. Zvyšuje se úsilí o obnovu růstu, ale vždy se zpomalí a nikdy nedosáhne svého potenciálu. \n\nModel v čase: Přerušovaný růst, zbývající hluboko pod potenciálem.\n\nDoporučené zásahy: Dodržovat limity a investovat v předstihu, aby byla dostatečná připravenost reagovat na budoucí poptávky. Rozpoznat kritické výkonnostní normy a držet se jich.\n\nRůst a nedostatečné investice je archetyp, který věnuje zvláštní pozornost plánování limitů. V tomto případě jsou to schopnosti a klíčové kompetence, které dávají firmám jejich konkurenční výhodu. To je nedílnou součástí strategického plánování, jakož i vnitřní politiky struktury.\n\nRůst a nedostatečné investice můžeme například názorně sledovat v rostoucích a rozšiřujících se společnostech, které při nedostatku investic ztrácejí schopnost uspokojovat zvyšující se poptávku a často tak krachují. Přitom investicemi může být například zvyšování kapacit, školení a vzdělávání personálu, zkvalitňování služeb či zlepšování organizačních struktur. Pokud má být organizace úspěšná a chce počítat se zvyšující se poptávkou, pak na to také musí být řádně připravena.\n\nSymptomem včasného varování je status firmy: „Nuže, bývali jsme nejlepší a nejlepší opět budeme, avšak dnes musíme šetřit zdroji a nepouštět se do přílišných investic.“\nArchetyp Růst a nedostatečné investice vychází ze struktury „Meze růstu“ (anglicky „Limits to growth“). Tento archetyp lze rozlišit podle vlastností externího standardu: \n\nNaprostá většina firem, ne-li každá, má za cíl maximalizovat svůj zisk, s tím souvisí i rostoucí poptávka úspěšných společností a podnikatelů. V případě, že se stává firma více úspěšnou a podcení potřebu nových investic, pak lze očekávat, že bude růst nespokojenost zákazníků, budou nedostatečné kapacity a firma se bude velmi rychle propadat. Toto chování nelze zachránit ničím jiným než právě novými investicemi. Nelze očekávat, že zklamaní zákazníci se do firmy ihned vrátí po tomto neúspěchu, proto je vhodnější této situaci předejít a investice nepodceňovat. Žádné množství rostoucí akce nepřekoná neochotu zákazníků, pokud jsou jejich potřeby a očekávání nebudou splněny. Klesající výkonnost vede k poklesu příjmů, které omezují dostupné finance pro investice.\n\nRostoucí akce, která zahajuje tuto strukturu, ovlivňuje zvýšení současného stavu. Zvýšení současného stavu pak ovlivňuje více rostoucí akci, produkující posilující vlastnost. Jak se současný stav pohybuje v požadovaném směru, ovlivňuje rovněž nárůst zpomalující akce. Toto zpomalení následně brání migraci současného stavu v požadovaném směru.\n\nTento systém by byl schopný růst více, pokud by zpomalení bylo omezeno. Vzhledem k tomu, že zpomalení interaguje s definovaným standardem, je zde vyvinuta pociťovaná potřeba, která má vliv na vývoj něčeho, co bude fungovat jako zpomalení, díky němuž se po nějakém zpoždění sníží zpomalení. Nepříjemná součást této struktury je právě zpoždění, které je spojené s vyhýbáním se zpomalení v interakci se zpomalením.\nZpomalení pracuje v kratším časovém horizontu a snižuje současný stav, snižuje tak i akci zpomalení a eliminuje pociťovanou potřebu. Jako takový je systém omezen ve svém růstu, protože pociťovaná potřeba je narušena vlastními akcemi systémy.\n\nArchetyp Růst a nedostatečné investice je rozvinutá verze archetypu „Meze růstu“, zde však není daná předem stanovená mezní hranice, ale omezení systému Růst a nedostatečné investice se dynamicky rozvíjí podle velikosti a rychlosti růstu struktury. \n\nJe zde dlouhodobý požadavek, aby se udržovaly i nadále schopnosti a klíčové kompetence na úrovni, která zajistí konkurenční výhodu. Existuje několik vlastností investiční rovnovážné smyčky, které jsou důležité z pohledu manažerského rozhodování: \n\nData, která ukazují současně klesající výkon a růst tak, že míra investic zpomaluje nebo klesá, může signalizovat, že se jedná o archetyp Růst a nedostatečné investice. Obdobně není neobvyklé pro erodování výkonnostních standardů to, že se zvyšuje stupeň obtížnosti v dosažení těchto standardů.\n\nPokud poptávka převyšuje kapacitu, může dojít ke snížení výkonu a zranění poptávky. Pokud tato dynamika není včas rozpoznána, pokles poptávky pak může být použit jako důvod proč neinvestovat do potřebné kapacity. Znalost tohoto archetypu by měla být používána pro zajištění, že na investiční rozhodnutí bude nahlíženo z pohledu z nové perspektivy, než že se bude společnost spoléhat jen na minulá rozhodnutí.\n\nSystém je pro představu vhodnější znázornit v tzv. „diagramu kauzálních smyček“ (anglicky „casual loop diagram“), který zobrazuje stavy a jejich vzájemné vztahy (strukturu).\n\nV diagramu kauzálních smyček rozlišujeme jednotlivé smyčky na tzv. „posilující“ (anglicky „reinforcing loops“), které se značí písmenem „R“ nebo znaménkem „+“ a „rovnovážné/stabilizační“ (anglicky „balancing loops“), které značíme písmenem „B“ nebo znaménkem „-“. \n\nArchetyp Růst a nedostatečné investice se skládá celkem ze tří smyček, z toho první smyčka „R1“ pohání růst ukazatele výkonnosti a vedlejší smyčka „B1“ jde proti tomuto růstu a vyvažuje současný stav. Do třetí rovnovážné smyčky „B2“ vstupuje standard (obvykle externí) posilující pociťovanou potřebu. Čím větší je omezující faktor, tím větší je snaha vyrovnat se standardu, takže se zvyšuje tlak na aktivitu, která by eliminovala omezující faktor. \n\nV obchodním kontextu může marketing vytvářet poptávku. Když se marketingové úsilí podaří, obvykle je požadavkem budovat další marketing a posílit tak pozici na trhu ještě více. \nObtíže se začnou objevovat, když poptávka začne narážet na omezení z hlediska nějaké kapacity. Větší poptávka povede k požadavku na více produktů, které mají být odeslány a když poptávka dojde na konec a překročí kapacitu, bude to mít za následek delší lhůtu dodání produktu. Delší dodací doba je v pořádku jen tak dlouho, pokud je to méně, než tolik, kolik je přijatelné pro trh. Pokud dodací doba překročí přijatelnou lhůtu, pak začne ovlivňovat i poptávku.\n\nJakmile dodací lhůta reaguje s dodacím standardem, přidá se k pociťované potřebě kapacity. Protože kapacita je něco, co obvykle vyžaduje značné investice a potřebuje čas na rozvoj, tak je tu zpoždění spojené s jeho zvýšením. Kvůli tomuto zpoždění je docela možné, že v době, kdy kapacita byla zvýšena na kratší dodací lhůty, bude vyloučeno zvýšení poptávky vytvořené marketingovými aktivitami.\n\nPokud takhle vydrží společnost zarytě jednat příliš dlouho a bude i nadále otálet s investicemi, pak se poptávka zcela rozptýlí mezi konkurenci a často je na tuto situaci pak nahlíženo tak, že odhadovali správně, že nebylo navýšení kapacit vůbec potřeba. Ovšem si již neuvědomí ztrátu prodejů, které by navýšením kapacity bývali získali.\n\nZánik letecké společnosti „People Express“ je široce připisován selhání růstu zákaznických služeb tak, že nebyla schopna udržet krok s růstem ostatních leteckých společností.\n\nV 80. letech vybudovala letecká slevová společnost s názvem People Express enormní poptávku v leteckém cestovním ruchu. Cestující milovali ceny a obléhali bez přestání pokladny a výnosy se jen hrnuly. \n\nAvšak People Express přehlédl nutnost zachovat kvalitu služeb souběžně s trasami a letadly. Raději než aby vložili zdroje do náborů a školení, což by znamenalo buď pomalejší růst, nebo mírně vyšší jízdné, tak se společnost pokoušela \"přerůst\" své problémy. \nVzhledem k tomu, že cíle kvality služeb erodovaly, morálka zaměstnanců se zhoršila. Aby People Express udržel krok s pokračujícím tlakem, spoléhal se více na \"řešení\" držet se mimo investice do služeb. Nakonec úroveň služeb byla nesnesitelně nízká a zákazníci opustili pokladny společnosti People Express. Cena akcií klesla a aktiva společnosti byla odkoupena jinou leteckou společností.\n\nSnažit se naučit hrát na kytaru (nebo jakékoliv jiné dovednosti ve volném čase) bez učitele šetří peníze v krátkodobém horizontu při nedostatečných investicích, ale požadované znalosti není nikdy dosaženo (tak jako by bylo s učitelem), což vede k nenaplněnému očekávání, deziluzi a zájem o cvičení hře na kytaru postupně mizí.\n\nAkcionáři zachází zastarale s obchodní firmou jako se zdrojem příjmů pro jejich rodiny. Zde je obvykle napětí mezi touhou odstranit zisky z ordinace a investovat je do infrastruktury, zejména technologií. V průběhu doby se výkon snižuje tak, že pacienti zjistí, že je stále obtížnější dostat péči v ordinaci, většinou z provozních důvodů (i když mohou být rovněž ovlivněna klinická zařízení a technologie).\n\nJak předejít struktuře Růst a nedostatečné investice:\nJak danou situaci řešit:\n\n"}
{"id": "916710", "url": "https://cs.wikipedia.org/wiki?curid=916710", "title": "Hasan Rúhání", "text": "Hasan Rúhání\n\nHasan Rúhání (persky ‌حسن روحانی; narozen jako Hasan Feridon 12. listopadu 1948, Sorche, Írán) je íránský politik, mudžtahid, právník, akademik a diplomat, který je v současnosti prezidentem Íránu. Od roku 1999 je členem Shromáždění učenců, od roku 1991 členem Rady pro určování zájmů režimu, od roku 1989 členem Nejvyšší rady národní bezpečnosti a od roku 1992 hlavou Centra pro strategický výzkum.\n\nRúhání byl místopředsedou 4. a 5. období íránského parlamentu (Madžlis) a v letech 1989–2005 předsedou Nejvyšší rady národní bezpečnosti. Později v úřadu vedl íránský nukleární vyjednávací tým a byl hlavním vyjednavačem se státy Evropské unie – Spojeným královstvím, Francií a Německem – ohledně íránského jaderného programu. Byl poradcem prezidenta Muhammada Chátamího a kritizoval předchozího prezidenta Mahmúda Ahmadínežáda za špatnou zahraniční politiku a ekonomickou situaci v zemi.\n\n7. května 2013 se zaregistroval do prezidentských voleb. Prohlásil, že v případě zvolení vypracuje „listinu občanských práv“, obnoví ekonomiku a zlepší divoké vztahy se Západem. Při volbách 14. června 2013 získal 50,68 % hlasů a vyhrál tak v prvním kole, kterého se zúčastnilo 72 % voličů. Už zkraje sčítání volebních hlasů získal velký náskok. Jeho soupeř, teheránský starosta Mohammad Báker Ghálibáf, získal 17 %. 15. června byl vyhlášen vítězem. Úřad prezidenta převzal 3. srpna 2013. \n\nVe volbách 19. května 2017 prezidentský mandát obhájil pro další čtyřleté období, když získal už v prvním kole 58 % hlasů.\n\nPo ničivých útocích bezpilotních letadel, vyslaných v září 2019 údajně z Jemenu, na zařízení ropného průmyslu v Saúdské Arábii, prohlásil Rúhání, že Ìrán „chce svým sousedům podat ruku přátelství a bratrství“. Na následném Valném shromáždění OSN má Írán v úmyslu předložit plán pro regionální spolupráci, kterým by byly zajištěny vývoz ropy a bezpečnost námořních cest. Írán je také připraven, „odpustit svým sousedům jejich minulé chyby“. \n"}
{"id": "916716", "url": "https://cs.wikipedia.org/wiki?curid=916716", "title": "Stružnické rybníky", "text": "Stružnické rybníky\n\nStružnické rybníky jsou evropskou významnou lokalitou, od roku 2012 chráněnou oblastí, v červnu 2012 byly vyhlášeny Libereckým krajem přírodní památkou. Ochrana se týká čtyř rybníků, mokřadů, luk a lesů v jejich okolí. Území je západně od města Česká Lípa na katastru obce Stružnice velmi blízko hranice CHKO České středohoří.\n\nZahrnuje tři rybníky (čtvrtý je vypuštěn) a přilehlé mokřady, zamokřené louky a lesní porost. Vše jsou na katastru obce Stružnice, v nadmořské výšce 273 až 280 m n. m.\nRybníky o rozloze od 1 do 2,47 ha jsou navzájem propojené stružkou, odtékají do nevelkého Stružnického potoka, který je levým přítokem potoka Šporka. Území je součástí geomorfologického celku Českolipská kotlina a povodí Ploučnice. Nedaleko PP Stružnické rybníky je obdobná lokalita PP Cihelenské rybníky, zhruba 600 metrů východně, napájená Stružnickým potokem.\n\nChráněny jsou mokřadní a vodní biotopy a druhy na ně vázané, především populace kuňky obecné (Bombina bombina). Je sledováno i jako ptačí oblast.\n\nNávrh na vyhlášení PP Stružnické rybníky byl publikován podle vyhlášky 114/1992 S., ID záznamu 136656 z 14. listopadu 2011. Odůvodněno bylo předchozím vyhlášením území evropskou významnou lokalitou dle nařízení vlády č. 132/2005 Sb.). Návrh se týkal rozsahu přes 27 ha na katastrech obcí Stružnice a Horní Libchava. K návrhu se bylo možné vyjádřit.\n\nVyhlášeno bylo nařízením Libereckého kraje č. 5/2012 ze dne 6. června 2012, rozsah byl určen 15,84 ha na katastru obce Stružnice. Byl zpracován plán péče a další dokumentace.\n\nMezi obcemi Stružnice a Horní Libchava vede silnice. Uprostřed je podtékána Stružnickým potokem. Poblíž můstku je polní neznačená cesta k rybníkům. Cesty u rybníků jsou neudržované, zamokřené a poněkud zarostlé.\n\n"}
{"id": "916719", "url": "https://cs.wikipedia.org/wiki?curid=916719", "title": "Trélazé", "text": "Trélazé\n\nTrélazé je francouzská obec v departementu Maine-et-Loire v regionu Pays de la Loire. V roce 2010 zde žilo 12 384 obyvatel.\n\nAntukový dvorec v městské aréně Loire se stal dějištěm dubnového semifinále světové skupiny Fed Cupu 2016 mezi Francií a Nizozemskem, které francouzské reprezentantky vyhrály 3:2 na zápasy.\n\n"}
{"id": "916721", "url": "https://cs.wikipedia.org/wiki?curid=916721", "title": "SPDY", "text": "SPDY\n\nSPDY je experimentální síťový protokol, který je vyvíjen jako součást otevřeného projektu Chromium pod záštitou Googlu.\nHlavním cílem protokolu je snaha o zajištění rychlejšího načítání webových stránek pomocí úpravy funkčnosti protokolu HTTP.\n, Opera, Mozilla Firefox\n\nVývojáři SPDY se zapojili do vytvoření standardu HTTP/2.0, který byl v únoru roku 2015 předložen k ratifikaci. Společnost Google oznámila ukončení podpory protokolu SPDY v roce 2016 ve prospěch nového HTTP/2.0 standardu. \n\n\nSPDY přidává relaci nad vrstvou SSL, která umožňuje více multiplexovaných spojení skrze jedno TCP spojení. Syntaxe HTTP metod GET a POST zůstává nezměněna pouze se definuje nový rámec pro přenos dat. SPDY poskytuje několik povinných a nepovinných funkcionalit.\n\n\n"}
{"id": "916730", "url": "https://cs.wikipedia.org/wiki?curid=916730", "title": "AEGON Classic 2013 – ženská čtyřhra", "text": "AEGON Classic 2013 – ženská čtyřhra\n\nDo soutěže ženské čtyřhry na tenisovém turnaji AEGON Classic 2013 nastoupilo celkem šestnáct párů. Obhájkyněmi titulu z předešlého ročníku byly\nMaďarka Tímea Babosová a Tchajwanka Sie Su-wej.\n\nVítězným párem se staly třetí nasazené Australanky Ashleigh Bartyová a Casey Dellacquová, když ve finále porazily zimbabwsko-novozélandskou nenasazenou dvojici Cara Blacková a Marina Erakovicová po setech 7–5 a 6–4.\n\n\n"}
{"id": "916731", "url": "https://cs.wikipedia.org/wiki?curid=916731", "title": "Rangwapithecus gordoni", "text": "Rangwapithecus gordoni\n\nRangwapithecus gordoni je druh vyhynulých úzkonosých primátů, žijících v časném miocénu (před 19 – 20 miliony let) v západní části dnešní Keni.\n\nPůvodně jej Peter Andrews roku 1974 popsal pod rodovým jménem \"Dryopithecus\", avšak po přezkoumání navrhl v roce 1978 vytvoření samostatného rodu, v té době ještě reprezentovaného dvěma druhy (\"Rangwapithecus gordoni\" a \"Rangwapithecus vancouveringi\"). Terry Harrison pak v roce 1986 přesunul druhého jmenovaného zástupce do blízce příbuzného rodu \"Nyanzapithecus\" jako \"Nyanzapithecus vancouveringorum\". V současné době je tedy rod \"Rangwapithecus\" zastoupen pouze jediným druhem s názvem \"Rangwapithecus gordoni\".\n\n\"Rangwapithecus\" je známý jen z několika zlomků čelistí, především z lokality Songhor. Jednalo se o středně velkého primáta, který mohl dosahovat váhy až 15 kg. Patrně se značně podobal rodu \"Proconsul\". Žil v korunách stromů tropického pralesa, kde se pohyboval po všech čtyřech končetinách. Na základě morfologie zubů se předpokládá, že na rozdíl od mnoha jiných miocénních primátů dával v potravě přednost listům před plody a ovocem.\n"}
{"id": "916734", "url": "https://cs.wikipedia.org/wiki?curid=916734", "title": "Orchies", "text": "Orchies\n\nOrchies je francouzská obec v departementu Nord v regionu Hauts-de-France. V roce 2010 zde žilo 8 178 obyvatel. Je centrem kantonu Orchies.\n\n"}
{"id": "916737", "url": "https://cs.wikipedia.org/wiki?curid=916737", "title": "Deutsch", "text": "Deutsch\n\nDeutsch může být:\n\n\n\n"}
{"id": "916740", "url": "https://cs.wikipedia.org/wiki?curid=916740", "title": "Dojč", "text": "Dojč\n\nDojč je obec na Slovensku, leží v okrese Senica v Trnavském kraji. Žije zde obyvatel.\n\nObec se nachází v severní části Záhorské nížiny. Její severní část katastrálního území zasahuje okraj Myjavské pahorkatiny, jižní část se nachází v Myjavské nivě. Rovinný až kopcovitý povrch je tvořen třetihorními jíly a písky, na povrchu čtvrtohorní spraše, naváté písky a nivní uloženiny. Nadmořská výška se pohybuje v rozmezí 178 až 260 m, střed obce je ve výšce 180 m. n. m. Na území se vyskytují skupiny akátových lesů a v nivní části zbytky lužních lesů.\n\nObcí Dojč protéká soutok Dolinského potoka a Holubinského potoka jihovýchodním okrajem obce protéká Koválovský potok. Jižní hranicí protéká řeka Myjava a její rameno Stará Myjava.\n\nObcí prochází silnice II/500 z obce Kúty do Senice.\n\nOsídlení obce proběhl v neolitu. První písemná zmínka o obci pochází z roku 1392, kde je jmenována jako \"Nogdaych\" nebo \"Kisdaych.\" V roce 1397 je uváděna fara. Ve 14. až 16. století je obec nazývána \"Doych\", v roce 1773 \"Dojts\", \"Dojcžy\" a v 19. století \"Dojč\", \"Dojca\", v roce 1913 maďarsky \"Dócs\", v roce 1920 \"Dojčie\" a od roku 1927 se používá název \"Dojč\".\n\nObec náležela panství Šašín, od roku 1452 panství Holíč. V roce 1749 postoupil Jozef Czobor obec Františkovi I. Šttěpánovi Lotrinskému. Hlavní obživou bylo zemědělství a pěstování vinné révy.\n\nV období první světové války padlo 42 obyvatel Dojče. Před nástupem druhé světové války byl v obci ze záložníků vytvořen oddíl SOS a odeslán 21. května 1938 k posílení hranice v Gajarech.\n\nPo válce vzniklo v obci JRD (Jednotné roľnícke družstvo), které po spojení v roce 1973 s Šajdíkove Humence (JRD Rovnosť) přetrvalo i po transformaci roce 1998 jako JRD Dojč. Družstvo se zasloužilo o provádění meliorací okolí Bištavského potoku (1961) a Holubinského potoku (1970), regulace toku řeky Myjavy (1966) nebo výstavby přehrady na Koválovském potoce.\n\nFarnost je uváděna v roce 1397, kdy podléhala šaštínskému diakonovi. Římskokatolická farnost Dojč spravuje také filiální farnost v Šajdíkove Humence.\n\n\n\n\nV roce 2009 byl na území obce Dojč část Záhorí nalezen rovnoramenný křížek tzv. byzantského typu. Křížek má rozměry 33,4×36,6 mmje tlustý 1,3 až 1,5 mm, proveden z olova. Podle datace archeologů pochází z 9. století z období Velkomoravské říše.\n\n\n"}
{"id": "916744", "url": "https://cs.wikipedia.org/wiki?curid=916744", "title": "Počáteční mléko", "text": "Počáteční mléko\n\nPočáteční mléko je průmyslově vyráběný preparát počáteční výživy. Pokud dítě nemůže být kojeno, přicházejí na řadu výrobky dětské výživy (př. NESTLÉ Beba, Hami, HiPP mléko, Humana, atd.), které musí obsahovat určité množství živin, vitamínů a minerálních látek. Počáteční mléka jsou určena pro novorozence a kojence ve věku od 0 do cca 6 měsíců, pak následují pokračovací mléka.\n"}
{"id": "916745", "url": "https://cs.wikipedia.org/wiki?curid=916745", "title": "Willie Davenport", "text": "Willie Davenport\n\nWilliam „Willie“ D. Davenport (8. června 1943 Troy, Alabama – 17. června 2002 Chicago, Illinois) byl americký atlet, olympijský vítěz v běhu na 110 metrů překážek z roku 1968.\n\nV roce 1964 zvítězil v předolympijské kvalifikaci USA v běhu na 110 metrů překážek, na olympiádě samotné skončil v semifinále. O čtyři roky později v Mexiku zvítězil v olympijském finále v této disciplíně a časem 13,3 vyrovnal olympijský rekord. Na olympiádě v roce 1972 v Mnichově se ve finále běhu na 110 metrů překážek umístil čtvrtý. Při svém čtvrtém olympijském startu v této disciplíně v Montrealu v roce 1976 vybojoval bronzovou medaili.\nStartoval rovněž na zimní olympiádě v Lake Placid v roce 1980 jako člen amerického čtyřbobu, který skončil dvanáctý. Stal se tak čtvrtým Američanem, který startoval na zimní i letní olympiádě.\n\n"}
{"id": "916747", "url": "https://cs.wikipedia.org/wiki?curid=916747", "title": "Bartoloměj I.", "text": "Bartoloměj I.\n\nBartoloměj I. (transliterace \"Vartholomeos I.\", občanským jménem Dimitrios Archondonis, řecky \"Δημήτριος Αρχοντώνης\", * 29. února 1940, turecký ostrov Imbros) je konstantinopolský arcibiskup a pravoslavný patriarcha.\n\nJe příslušníkem řecké národnostní menšiny v Turecku. V roce 1961 byl vysvěcen na diákona a přijal mnišské jméno \"Vartholomeos\" (Bartoloměj). Na kněze byl vysvěcen v roce 1969. V roce 1973 se stal biskupem s titulem metropolita Filadelfie. Byl blízkým spolupracovníkem pravoslavného patriarchy Démetria I. V roce 1990 se stal metropolitou Chalkedonu. Po smrti patriarchy Démetria I. v roce 1991 byl zvolen za jeho nástupce. Do úřadu patriarchy byl slavnostně intronizován 2. listopadu 1991.\n\nBartoloměj I., který je jako ekumenický patriarcha nejvyšším představitelem pravoslavného křesťanství, udržuje (podobně jako jeho předchůdci Athenagoras I. a Démetrios I.) intenzivní ekumenické vztahy s katolickou církví. Opakovaně se setkal s papeži Janem Pavlem II. a Benediktem XVI. Papež Benedikt XVI. se během návštěvy Turecka v roce 2006 zúčastnil slavnostní liturgie u příležitosti svátku sv. Ondřeje (30. listopadu) s patriarchou Bartolomějem I. v katedrálním chrámu sv. Jiří v istanbulské čtvrti Fanar. Patriarcha Bartoloměj I. se zase recipročně zúčastnil mše svaté papeže Benedikta XVI. ve svatopetrské bazilice ve Vatikánu na svátek sv. Petra a Pavla 29. června 2008.\n\nPatriarcha Bartoloměj I. je znám svou podporou ekologického hnutí a proto bývá označován také jako „zelený patriarcha“.\n\nOficiálním titulem Ekumenického patriarchy je:\n\nJeho Svatost, Bartoloměj I., arcibiskup Konstantinopole, Nového Říma, a ekumenický patriarcha\n\nv řečtině:\n\nΗ Αυτού Θειοτάτη Παναγιότης ο Αρχιεπίσκοπος Κωνσταντινουπόλεως Νέας Ρώμης και Οικουμενικός Πατριάρχης Βαρθολομαίος Α'\n\nOficiální titul uznaný Tureckou republikou:\n\nBartoloměj I., Patriarcha Fener Rum pravoslavného patriarchátu v Istanbulu\n\n\nRoku 1997 Bartoloměj I. obdržel Zlatou medaili Kongresu. Zlatá medaile Kongresu a Prezidentská medaile svobody jsou nejvyšší civilní ocenění udělované Spojenými státy.\n\nRoku 2002 dostal Cenu Sophie za práci v oblasti životního prostředí.\n\nV dubnu 2008 byl v týdeníku \"Time\" zařazen do seznamu 100 nejvlivnějších lidí na světě. Roku 1999 mu byl udělen Velkokříž Řádu Rumunské hvězdy.\n\nZískal čestné doktoráty z řad univerzit a vzdělávacích institucí po celém světě, mezi ně patří: v Řecku – Národní a Kapodistrianská univerzita v Athénách, Aristotelova univerzita v Soluni, Technologický vzdělávací institut v Kavale, Démokritova univerzita v Thrákii, Krétská univerzita, Ioánninská univerzita, Egejská univerzita, Univerzita Západní Makedonie, Thessálijská univerzita; v Rusku – Moskevská státní univerzita; v Rumunsku – Jaská univerzita; ve Spojeném království – Londýnská městská univerzita, Exeterská univerzita, Edinburská univerzita; v Belgii – Katholieke Universiteit Leuven; ve Francii – Pravoslavný teologický ústav svatého Sergeje, Provensálská univerzita; v Rumunsku – Bukurešťská univerzita; v Austrálii – Flinderská univerzita; na Filipínách – Adamsonova univerzita; v Kanadě – St. Andrew's College, Université de Sherbrooke; v USA – Vysoká škola Svatého Kříže Řecké pravoslavné školy teologie, Georgetownské univerzity, Tufts University, Southern Methodist University, Yaleova univerzita, Pravoslavný teologický seminář Svatého Vladimíra.\n\nV říjnu 2009 získal čestný doktorát z Fordham University v USA.\n\nDne 22. října 2011 získal od Jeho Královské výsosti korunního prince Davida Bagrationa z Mukhrani Velkolímec Řádu Gruzijského orla a Bezešvé tuniky našeho Pána Ježíše Krista, tato ceremonie se odehrávala v kapli svatého Jiří.\n\nDne 3. prosince 2013 získal cenu Global Thinkers Forum 2013 za Dokonalost v míru a spolupráci.\n"}
{"id": "916748", "url": "https://cs.wikipedia.org/wiki?curid=916748", "title": "Asociace (psychologie)", "text": "Asociace (psychologie)\n\nAsociace je v psychologii termín označující spojení mezi koncepčními subjekty nebo duševními stavy, které vyplývají z podobnosti mezi těmito duševními stavy nebo jejich blízkosti v prostoru nebo času. Představa asociace, jako interakce mezi skutečně přijatými vjemy a vlastními představami a souvisejícími pocity, pochází od Platóna a Aristotela. Na jejichž dílo navázali filozofové jako John Locke, David Hume, David Hartley, James Mill, John Stuart Mill, a Alexander Bain. Asociace má své místo v moderní psychologii v takových oblastech, jako jsou reflexy a modely neuronových sítí paměti.\n"}
{"id": "916750", "url": "https://cs.wikipedia.org/wiki?curid=916750", "title": "Helme", "text": "Helme\n\nHelme může být:\n\n\n"}
{"id": "916752", "url": "https://cs.wikipedia.org/wiki?curid=916752", "title": "Star Trek: Bridge Commander", "text": "Star Trek: Bridge Commander\n\nStar Trek: Bridge Commander je počítačová hra na motivy \"Star Treku\".\n\nOdehrává se v době po filmu \"\". Hráč začíná s lodí třídy \"Galaxy\" USS \"Dauntless\" (NCC-71879), postupně se propracuje k USS \"Sovereign\" (NCC-73811), zástupci stejnojmenné třídy a předchůdci USS \"Enterprise\" (NCC-1701-E), jež se ve hře také objeví.\n\nVe hře se hráč setká s Klingony, Cardassiany, Romulany a Kessoky.\n\nModifikace vylepšují grafiku, ale přidají i lodě, rasy, postavy, lokace. Nejhranější modem je asi Kobayashi Maru (ten ale znemožní kampaň).\n\n"}
{"id": "916756", "url": "https://cs.wikipedia.org/wiki?curid=916756", "title": "Městský stadion v Horním parku", "text": "Městský stadion v Horním parku\n\nMěstský stadion v Horním parku (do roku 2007 Stadion v Husových sadech) je fotbalový stadion ve Znojmě. Je to víceúčelový stadion, který má i atletickou dráhu. Používá se především pro fotbalové zápasy domácího celku 1. SC Znojmo. Stadion je určen pro 2 599 sedících diváků. Vlastníkem stadionu je město Znojmo. Rozměry hřiště jsou 105 × 68 m.\n\nFotbalisté 1. SC Znojmo postoupili poprvé jako vítěz Fotbalové národní ligy 2012/13 do Gambrinus ligy 2013/14. Jelikož domácí stadion nesplňoval podmínky pro první ligu, klub tak neobdržel profesionální licenci od FAČR. Znojemští tedy hráli svá domácí utkání během ročníku 2013/14 na stadionu Srbská v Brně. Městské zastupitelstvo Znojma rozhodlo o rekonstrukci stadionu v Horním parku. Rekonstrukcí prošla hlavní tribuna a zázemí, ochozy za bránou a sektor hostí. Stadion dostal nový vyhřívaný trávník a umělé osvětlení se sklápěcím systémem. Po rekonstrukci za finanční podpory Ministerstva školství, mládeže a tělovýchovy a Jihomoravského kraje v roce 2014 stadion splňoval parametry i pro zápasy mládežnických reprezentací.\n\nNedaleko se nachází Hostan aréna Znojmo (zimní stadion).\n\n"}
{"id": "916757", "url": "https://cs.wikipedia.org/wiki?curid=916757", "title": "BBC Four", "text": "BBC Four\n\nBBC Four je televizní kanál veřejnoprávní BBC. Vysílá od roku 2002.\n\nPředchůdce BBC Four vysílal už od roku 1999 a jmenoval se BBC Knowledge. Zpočátku vysílal interaktivní vzdělávací pořady pro děti a mláděž, toto zaměření ale nemělo moc velký úspěch a 17. listopadu 2001 byl přeměněn na dokumentární kanál, byl dá se říct \"testovací\" půdou pro nový BBC Four.\n\nSamotné plány na BBC Four tu existovaly už v říjnu roku 2000, stejně jako na BBC Three. Díky tomu, že plán na BBC Four byl jasný a neměl záměr konkurovat komerčním televizím (na rozdíl od původního plánu na BBC Three), stanice zahájila vysílání 3. března 2002.\n\nBBC Four je zaměřena na dokumenty, kulturu a světovou kinematografii. Z jejich programu lze vyjmenovat například \"Seinfeld\", \"Flight of The Concords\", \"Mad Men\", \"Komisař Montalbano\", \"Jistě, pane ministře\", \"Monty Pythonův létající cirkus\" a další. Dále vysílá velký počet černobílých filmů, dokumentů o slavných politicích (například Henry Kissinger). Také vysílá pořad \"World News Today\", produkovaný a také vysílaný na BBC World News, který byl svého času první pravidelně vysílaný zpravodajský pořad v Británii, zaměřený výhradně na světové zprávy. Vůbec nejsledovanější pořad BBC Four za dobu svého vysílání byla komediální show \"QI\".\n\nOd začátku vysílání BBC Four sdílí vysílací pozice s dětským kanálem CBeebies, přičemž BBC Four vysílá od 19 hodin do 4 hodin a CBeebies od 6 do 19 hodin.\n\n\n"}
{"id": "916758", "url": "https://cs.wikipedia.org/wiki?curid=916758", "title": "Alerion", "text": "Alerion\n\nAlerion je obecná heraldická figura v podobě ptáka s rozepjatými křídly. Pochází z oblasti Francie, kde se objevil v erbovníku Armorial d'Urfe (1380–1400) a bývá zobrazován jako orel beze zbroje, tedy bez zobáku a drápů. V české heraldice je alerion jako figura neznámý, objevuje se až s příchodem vládnoucí dynastie Habsbursko-Lotrinské.\n\nPříběh ptáka aleriona popisuje evangelista Jan nebo také Pierre de Beauvais zvaný le Picard ve své knize Bestiaire. Na světě prý žije vždy jen jeden pár alerionů, ptáků větších než orel. Po 60 letech snese samice dvě vejce, na kterých sedí 60 dní a nocí. Po vylíhnutí mláďat rodiče odletí nad moře, kde se vrhnou do vody a utopí se. O osiřelá mláďata se starají ostatní ptáci, krmí je a hlídají hnízdo. Do chvíle, než mohou mláďata sama vzlétnout.\n\nVe Francii užívaly tuto heraldickou figuru zejména rody Lotrinských a Montmorency. Významný je zejména erb rodiny Montmorency, pyšnící se celkem 16 aleriony, který je dodnes součástí znaků francouzských měst Bessancourt, Deuil la Barre, Eaubonne, Écouen, Ézanville, Montsoult, Le Plessis-Bouchard, St. Leu la Fort, Taverny a Montmorency.\n\n\n\n"}
{"id": "916759", "url": "https://cs.wikipedia.org/wiki?curid=916759", "title": "Povodí Lužnice", "text": "Povodí Lužnice\n\nPovodí Lužnice je povodí řeky 3. řádu a je součástí povodí Vltavy. Tvoří je oblast, ze které do řeky Lužnice přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na severu je to povodí Sázavy, na západě povodí menších pravostranných přítoků Vltavy. Na jihozápadě je to povodí Malše, na jihovýchodě povodí Dunaje a na východě povodí Dyje. Nejvyšším bodem povodí je s nadmořskou výškou 1040 m Myslivna v Novohradských horách. Rozloha povodí je 4226,2 km², z čehož 3517,3 km² se nachází na území Česka a 708,9 km² na území Rakouska.\n\nSprávou povodí se zabývá státní podnik Povodí Vltavy závod Horní Vltava.\n\n Labe a jeho povodí\n"}
{"id": "916765", "url": "https://cs.wikipedia.org/wiki?curid=916765", "title": "Po životě", "text": "Po životě\n\nPo životě (v anglickém originále \"After.Life\") je americký mysteriózní thriller z roku 2009, ve kterém spolu v hlavních rolích hrají Liam Neeson, Christina Ricci a Justin Long. Film režírovala Agnieszka Wójtowicz-Vosloo jako svůj celovečerní debut na základě svého vlastního scénáře.\n\nAnna Taylor (Christina Ricci), učitelka na vyšším stupni základní školy, se účastní pohřbu svého učitele klavíru a seznámí se tam se samotářským majitelem pohřebního domu, Eliotem Deaconem (Liam Neeson). Večer toho dne se Anna pohádá se svým přítelem Paulem (Justin Long), v rozrušení odjíždí a cestou nabourá. Zmatená, unavená a nevnímající se probudí v márnici, kde jí ředitel márnice, Eliot, čistí a zašívá ránu na hlavě, a do toho ji informuje, že umřela. Prozradí také Anně, že má dar pomáhat lidem přejít ze světa živých do světa mrtvých a pomoci jim přijmout fakt, že jsou mrtví. Divák se následně dozvídá, že Eliot mluví s mrtvými a má kolekci fotografií mrtvých, kterým pomohl na onen svět. Pravidelně Anně dává injekce s chemikálií na \"uvolnění svalů a zabránění posmrtné ztuhlosti.\"\n\nAnna se několikrát pokusí z márnice utéct, nikdy se jí to ale nepodaří. Eliot jí vysvětluje, že musí vzdát vzpomínek na život, který stejně nikdy pořádně nežila. Nakonec se Anně podaří ukrást Eliotovy klíče, utéct, a najít pokoj s telefonem, kterým se pokusí dovolat Paulovi a požádat ho o pomoc. Podaří se jí Paulovi dovolat, ale ten ji pořádně neslyší a nerozumí jí. Myslí si tak, že se jedná o nějaký špatný žert a zavěsí. Anna potom začne věřit, že skutečně umřela, když jí Eliot dovolí podívat se do zrcadla a ona se uvidí, vypadá mrtvolně. Nevšimne si ale, že její dech zamlzil zrcadlo, když se do něj dívala; Eliot zrcadlo rychle utře. Když Anna s Eliotem jdou domem, z venku je zahlédne jeden z Anniných studentů a řekne o tom Paulovi, který začne mít podezření, že je Anna stále naživu.\n\nBěhem finálních příprav pohřbu, Anna se zeptá Eliota jestli by se mohla ještě naposledy vidět v zrcadle. Eliot jí podá malé zrcátku a když Anna vydechne, všimne si, že se její dech sráží na povrchu zrcátka. Anna si najednou uvědomí, že jí Eliot musel lhát, a že byla naživu celou dobu. Eliot ji tedy naposledy píchne injekci s chemikálií pro umrtvení. Na pohřbu, když se Paul dívá na její tělo v rakvi, snaží se mrknout, ale jeho pozornost upoutat nedokáže. Paul jí potom na prst nasadí snubní prsten, který jí chtěl dát v tu noc kdy se nabourala, prohlásí, že je Anna velice studená a políbí ji.\n\nPo pohřbu Paul silně pije a řekne Eliotovi, že si byl jistý, že Anna nebyla mrtvá. Ve stejnou chvíli je Anna ukázána, jak se probouzí za zvuku hlíny padající na její rakev. Křičí a snaží se z rakve dostat, aby neumřela, přičemž si rozedře prsty až do krve. Když pomalu umírá udušením, Eliot vyzve Paula, že by se měl jít na hřbitov přesvědčit, jestli je Anna skutečně mrtvá, protože pokud by nebyla, nezbývá jí už moc času. Paul rychle nasedá do auta a pod vlivem alkoholu spěchá na hřbitov. Před tím, než dojede na hřbitov a najde Annu živou v jejím hrobě, je ve filmu podivný střih. Paulovi se podaří Annu vyhrabat, obejmou se a Anna řekne Paulovi, že ho vždy milovala. Když se objímají, Paul slyší podivné zvuky; Anna mu vysvětlí, že to jsou Eliotovy nůžky a rukavice na stole v márnici, kde Eliot připravuje Paulovo tělo. Paul sleduje Annu, jak mu mizí z náruče a následuje ostrý záblesk světel u hřbitova. O chvíli později se probudí v márnici a nad ním stojí Eliot a připravuje jeho tělo. Paul mu řekne, že viděl Annu, ale Eliot mu odpoví, že Paul na hřbitov nikdy nedojel, protože měl autonehodu při které zahynul. Paul vehementně tvrdí, že není mrtvý, že je na živu. Až do chvíle, kdy mu Eliot hluboko do hrudníku nezavede trokar\n\nFilm \"Po životě\" měl světovou premiéru na filmovém festival Amerického Filmového Institutu v Los Angeles 7. listopadu 2009. Práva na uvedení filmu v USA a v UK nakoupila práva na kinodistribuci společnost Anchor Bay Entertainment, ale film vydala jen v minimálním počtu kin a byl označen přístupností od 18 let.V České republice byl film původně poprvé 21. 9. 2011 vydán pouze na DVD.\n\nZačátkem roku 2013 byl film zpřístupněn v české lokalizaci přes internetový obchod iTunes.\n\n"}
{"id": "916781", "url": "https://cs.wikipedia.org/wiki?curid=916781", "title": "Alvin E. Roth", "text": "Alvin E. Roth\n\nAlvin Elliot Roth (* 18. prosinec 1951) je americký ekonom židovského původu. Profesor na Stanfordově a Harvardově univerzitě. Zaobíral se především teorií her a experimentální ekonomií. Roku 2012 získal spolu s Lloydem Shapleym Nobelovu cenu za ekonomii, a to za „teorii stabilních tržních alokací a praktický návrh trhů“. Známé jsou jeho aplikace ekonomické teorie na problém veřejného školství, konkrétně v New Yorku a Bostonu.\n\n\n"}
{"id": "916783", "url": "https://cs.wikipedia.org/wiki?curid=916783", "title": "Lloyd Shapley", "text": "Lloyd Shapley\n\nLloyd Stowell Shapley (2. června 1923, Cambridge, Massachusetts, USA – 12. března 2016, Tuscon, Arizona, USA) byl americký matematik a ekonom. Emeritní profesor na Kalifornské univerzitě v Los Angeles.\n\nZaobíral se především teorií her. Roku 2012 získal spolu s Alvinem Rothem Nobelovu cenu za ekonomii, a to za „teorii stabilních tržních alokací a praktický návrh trhů“. K jeho nejznámějším pracím patří kniha \"Values of Non-Atomic Games\" z roku 1974, kterou napsal spolu s Robertem Aumannem.\n\n"}
{"id": "916785", "url": "https://cs.wikipedia.org/wiki?curid=916785", "title": "Římskokatolická farnost Ostrava-Poruba", "text": "Římskokatolická farnost Ostrava-Poruba\n\nŘímskokatolická farnost Ostrava-Poruba je farnost římskokatolické církve v děkanátu Ostrava ostravsko-opavské diecéze.\n\nJe pravděpodobné, že kostel stával v Porubě již při lokaci ve 13. století, ale zpráva o údajném náhrobním kameni Adama z Kornic, dokládajícího existenci kostela k roku 1300, je značně pochybná. Doložena není ani další v literatuře uváděná zpráva o faře k roku 1415. Nejstarší spolehlivá zmínka o existenci kostela i farnosti v Porubě je tedy z roku 1491, kdy je v záznamech olomoucké biskupské konzistoře zmiňován nejmenovaný porubský farář.\n\nZ dalšího období chybějí po určitou dobu zprávy; v 16. století zde patrně zvítězila reformace a k roku 1615 je doloženo, že v Porubě působil zřejmě luteránský kněz Jakub Sekulský. Ještě dlouho po třicetileté válce byl farní majetek zabrán a majitelé panství i poddaní se zdráhali platit faráři odvody; v této době byla farnost spravována z okolních farností Velká Polom a Hlučín, k roku 1650 se uvádí vrchností (paní Annou Vaneckou z Jemničky) dosazený kněz, který však byl církví považován jen za administrátora. Souvislá řada porubských farářů začíná až roku 1661 Štěpánem Valentinem Pavlendou. \n\nVenkovská porubská farnost, od níž se již v první polovině 19. století oddělila industrializovanější území podél Odry, prodělala v 50. letech 20. století zásadní proměnu, kdy se z nevelké vesnice stalo rychle jedno z největších sídlišť v Československu a i farnost se stala počtem obyvatel jednou z největších. Komunistický režim však potlačoval římskokatolickou církev a neumožnil ani racionalizaci duchovní správy, ani zřizování nových bohoslužebných míst. Přesto se v porubské farnosti udržel dosti čilý náboženský život, který po roce 1989 našel výraz i ve skutečnosti, na poměry polistopadové České republiky unikátní, kdy v jediné farnosti byly vystavěny tři nové kostely: svatého Antonína Paduánského ve Vřesině, svatého Cyrila a Metoděje v Pustkovci a svaté Hedviky Slezské v Krásném Poli.\n\nV roce 1859 žilo ve farnosti 2330 římských katolíků (vedle šesti evangelíků a 18 židů).\n\nObvod farnosti tvořily již v barokní době kromě vesnice Poruba vesnice Třebovice a Vřesina, od 11. prosince 1783 také celý Svinov, jehož větší část (tzv. Velká strana na pravém břehu Porubky) patřila do té doby k farnosti Klimkovice. V Třebovicích vznikla samostatná farnost roku 1905 a roku 1931 se od Poruby oddělila i nová farnost Svinov. Naopak v roce 1948 byl k porubské farnosti připojen Pustkovec a roku 1999 Krásné Pole. S účinkem od 1. ledna 2007 však byla z porubské farnosti vydělena nová farnost Ostrava-Pustkovec, k níž vedle Pustkovce připadlo i Krásné Pole, a v obvodu porubské farnosti zůstaly jen Poruba a Vřesina.\n\nFarnost Poruba patřila v 17. století k děkanátu Opava, od vzniku děkanátu Hlučín roku 1671 pak k němu až do roku 1780, kdy byla přidělena k děkanátu Bílovec. U toho zůstala až do reorganizace církevní správy k 1. lednu 1963, kdy byla přidělena k děkanátu Moravská Ostrava (později Ostrava). Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Mikuláše v centru původní vsi Poruba, s pozdně gotickými základy, ale v současné podobě je výsledkem podstatné pozdně barokní přestavby v letech 1787–1796. Při kostele byla od roku 1709 zřízena kaple svatého Antonína Paduánského, k níž byly konány poutě. Ty byly zrušeny za Josefa II. a kaple byla přestavěna na sakristii kostela při zmíněné přestavbě, sv. Antonín však zůstal patronem Vřesiny.\n\nVe Vřesině je filiální kostel svatého Antonína Paduánského, novodobá stavba z let 1997–1998, vysvěcená dne 13. června 1998.\n\nKromě těchto dvou kostelů se bohoslužby pravidelně konají též ve Fakultní nemocnici v Ostravě-Porubě.\n\nStávajícím farářem porubské farnosti je od roku 1990 P. Josef Gazda, od roku 2000 zároveň ostravský děkan a od roku 2006 držitel titulu Monsignore.\n\nDuchovní správci porubské farnosti:\n\n"}
{"id": "916792", "url": "https://cs.wikipedia.org/wiki?curid=916792", "title": "Dearing (Georgie)", "text": "Dearing (Georgie)\n\nDearing je město v okrese McDuffie County, ve státě Georgia, ve Spojených státech amerických. V roce 2011 žilo ve městě 549 obyvatel.\n\nPodle sčítání lidí v roce 2000 žilo ve městě 441 obyvatel, 178 domácností a 126 rodin. V roce 2011 žilo ve městě 252 mužů (45,9 %), a 297 žen (54,1 %). Průměrný věk obyvatele je 41 let (2011)\n"}
{"id": "916793", "url": "https://cs.wikipedia.org/wiki?curid=916793", "title": "Lee Min-ho", "text": "Lee Min-ho\n\nLee Min-ho (hangul: 이민호 \"I Min-ho\", * 22. června 1987) je jihokorejský herec, model a zpěvák. Je znám zejména účinkováním v televizním seriálu \"Boys Over Flowers\" (2009), kde hraje roli Gu Jun-pyoa, vedoucího skupiny studentů, známé jako F4, a akčnímu dramatu \"City Hunter\" (2011).\n\n\n"}
{"id": "916797", "url": "https://cs.wikipedia.org/wiki?curid=916797", "title": "Ooh La La (píseň, Britney Spears)", "text": "Ooh La La (píseň, Britney Spears)\n\n„Ooh La La“ je píseň nazpívaná americkou zpěvačkou Britney Spears. Tato píseň vznikla pro rodinný film z roku 2013 Šmoulové 2. Napsali ji skladatelé mezi nimiž je i například Max Martin, který s Britney pracoval již v dávných letech. I když demo verze unikla již několik týdnů před vydáním, svou premiéru si singl odbyl 17. června 2013 v rádiu KIIS FM, kde Britney poskytla i rozhovor nejen o nové písni, ale i o nadcházejícím albu a účinkování v Las Vegas. Videoklip vyšel 11.7. 2013 a za dva dny měl více jak 7 miliionů zhlédnutí.\n"}
{"id": "916800", "url": "https://cs.wikipedia.org/wiki?curid=916800", "title": "Ooh La La", "text": "Ooh La La\n\nOoh La La může být:\n\n"}
{"id": "916805", "url": "https://cs.wikipedia.org/wiki?curid=916805", "title": "Jiří Dolana", "text": "Jiří Dolana\n\nJiří Dolana (16. března 1937, Hradec Králové – 14. července 2003) byl český hokejista.\n\nS hokejem začínal na přírodním ledě v královéhradeckých Malšovicích. Ve svém mateřském klubu, Spartaku Hradec Králové, prošel postupně všemi mládežnickými kategoriemi. V sezóně 1955/56, ve věku 18 let, poprvé nastoupil i za tým dospělých. Posléze narukoval na vojnu, kterou absolvoval v Dukle Jihlava. Po návratu z vojny odehrál za hradecký Spartak jednu sezónu ve 2. lize (1958/59) a přestoupil do Dynama Pardubice, kde odehrál 10 sezón. Po odchodu z Pardubic hrál 2 sezóny za italské Bolzano a následně před ukončením hráčské kariéry působil v sezóně 1972/73 v mateřském Spartaku ve 2. lize.\n\nS československou reprezentací získal bronzovou medaili na olympijských hrách v Innsbrucku roku 1964 a stal se mistrem Evropy roku 1961. Hrál na mistrovství světa 1961 (stříbro) a 1963 (bronz). Za národní tým odehrál 59 utkání, v nichž vstřelil 33 branek.\n\nZa svou kariéru nastřílel v 1. lize 228 branek a stal se tak členem Klubu hokejových střelců deníku Sport.\n\nJeho číslo 5 bylo navždy vyřazeno ze sady dresů pardubického klubu a jeho dres byl zavěšen pod stropem pardubické haly.\n\nV roce 1973 se vrátil do rodného Hradce Králové jako trenér svého mateřského klubu Spartak Hradec Králové, který se v té době potýkal s krizí a krátce působil ve 2. ČNHL. Na střídačce klubu vydržel tři sezony až do roku 1976, kdy se podílel na návratu klubu do 1. ČNHL.\n\n\n"}
{"id": "916808", "url": "https://cs.wikipedia.org/wiki?curid=916808", "title": "Criminal", "text": "Criminal\n\n„Criminal“ je píseň americké zpěvačky Britney Spears. Jedná se o její čtvrtý a zároveň poslední singl z jejího sedmého studiového alba \"Femme Fatale\". K písni byl vytvořen i videoklip, kde si zahrál její tehdejší přítel Jason Trawick. V klipu se zamiluje do kriminálníka (Jasona) a pomáhá mu vykrádat obchody i banky jako novodobí Bonnie a Clyde. Policie je nakonec najde v jejích doupěti, které následně vystřílí. Oni jim však uniknou. Klip režíroval Chris Marrs Piliero, který s ní natočil i její předcházející klip k písni \"I Wanna Go\". Píseň i klip získaly od kritiků celkem kladné hodnocení.\n"}
{"id": "916824", "url": "https://cs.wikipedia.org/wiki?curid=916824", "title": "Josef Vimmer", "text": "Josef Vimmer\n\nJosef Vimmer (* 22. května 1939, Kladno) je český trenér ledního hokeje, bývalý československý hokejový útočník a fotbalista.\n\nNarodil se v Kladně, kde začal hrát lední hokej. V roce 1950 se dostal do družstva \"Tožičkových žáčků\". V dorostu vyrůstal pod vedením trenéra Korycha, který kladenské družstvo přivedl k přebornickému titulu. Na jaře roku 1957 si ho trenér Sýkora vybral společně s Jaroslavem Jiříkem a Jindřichem Karasem do prvního kladenského mužstva. Jejich řada se osvědčila. \n\nBěhem vojenské základní služby hrál v Dukle Jihlava. Josef Vimmer se stal v sezoně 1961–1962 se 37 brankami králem ligových střelců. V barvách Kladna sehrál během 17 sezon (v letech 1957–1973) 752 utkání a vstřelil 659 gólů (z toho 446/289 v nejvyšší soutěži). Celkovou bilancí 659 vstřelených branek za Kladno v součtu mistrovských i přátelských zápasů je na nejvyšší příčce mezi kladenskými střelci. Za úspěšnou sportovní činnost byl při příležitosti oslav 60. výročí československého hokeje jmenován mistrem sportu. Během své bohaté sportovní činnosti oblékl více než stokrát reprezentační dres dorostu, juniorů nebo B-mužstva. Nikdy však nenastoupil za československé \"áčko\". K jeho osobě spoluhráč František Pospíšil mj. poznamenal: \"\"Trenéři reprezentace ho bedlivě sledovali – když zrál, byl ještě mladý, když vyzrál, nebyl už perspektivní. Jeden z nejlepších ligových hráčů oblékl dres se lvíčkem pouze v několika přípravných zápasech. Byl jedním z kladenské party, ze které hokejisté neodcházeli. Chyběl jenom 2 roky vojny, a zatímco pomáhal budovat jihlavskou Duklu, doma mu unikl jediný mistrovský titul éry, ve které hrál. Tvrdil, že až nebude stačit rychlostí, odejde. V patnácté ligové sezoně zůstal ze slavného útoku sám, ale Kladno ho dál potřebovalo. Už ne jako střelce, ale jako vychovatele. Na levé křídlo dostal Luboše Bauera, do středu Milana Nového; první byl mladší o 10 let, druhý o 12. Hrál tedy a stálo ho to dvakrát tolik potu. Na dresu nosil 17. Když věděl, že ho na konci 17. sezony svlékne, chtěl se loučit nejen slavnostně, ale i užitečně...\"\" \n\nNa jaře roku 1973 přestoupil do druholigové Auto Škody Mladá Boleslav, kde o rok později ukončil svoji bohatou aktivní sportovní činnost. Od roku 1972, kdy absolvoval trenérský kurz II. třídy trénoval mládežnická družstva \"PZ Kladno\". A titul mistra republiky mu nakonec neunikl. V sezoně 1979–1980 se stalo A-mužstvo POLDI SONP pod vedením trenérské dvojice Pospíšil-Vimmer vítězem I. ligy. Od roku 1982 několik sezon trénoval dorostence POLDI SONP, v letech 1985–1991 vedl reprezentační mužstvo do dvaceti let a získal s ním titul mistra Evropy za sezonu 1987–1988. Poté nastoupil trenérskou dráhu v zahraničí (Bad Tölz, EC Wilhelmshavem ad.). V sezoně 2002–2003 byl trenérem Berounských medvědů v I. lize. V mládí patřil také mezi fotbalové talenty, s dorostem Baníku Kladno získal titul mistra republiky v roce 1956 a 1958.\n\n"}
{"id": "916829", "url": "https://cs.wikipedia.org/wiki?curid=916829", "title": "Jednotná Abcházie", "text": "Jednotná Abcházie\n\nJednotná Abcházie (abcházsky: Аҧсны Акзаара) je politická strana v Abcházii. Jednotná Abcházie byla založená 25. března 2004 jako sociálně-politické hnutí s jasnými cíli reprezentovanými jejich jediným kandidátem do prezidentských voleb v roce 2004.\n\nDvacátého července 2004 strana vytvořila alianci s hnutími Amtsakhara a Aitaira a s Federací nezávislých obchodních unií. Dohromady navrhli tehdejšího premiéra Sergeje Bagapše na post prezidenta. Bagapš volby vyhrál s malým náskokem ,ale zanedlouho byly vyhlášeny nové volby, kvůli nejednoznačným výsledkům druhého kandidáta Raula Khadjimby. Do nových voleb se oba dva kandidái spojily, takže Raul Khadjimba kandidoval na Bagapšova viceprezidenta. Tyto volby drtivě zvítězili.\nV roce 2009 téměř 5 let po svém vytvoření se Jednotná Abcházie transformovala na politickou stranu. Novým předsedou se stal Daur Tarba a jeho zástupci se stali Alkhas Kardava a Zurab Kajaia.\n\n12. června 2013 se konal pátý sjezd strany na, kterém bylo rozhodnuto ,že se strana přesune do opozice, protože nesouhlasí s politikou prezidenta Alexandera Ankvaba.\n\nDo voleb v roce 2007 získali společně s hnutími Amcachara a Aitaira 28 míst z 35. V roce 2012 postavili do voleb jen 11 kandidátů. Z nichž se do druhého kola dostali jen 4 a přes druhé kolo se dostali jen 3.\n\nV roce 2016 se předsedou strany stal bývalý ministr zahraničí a bývalý premiér Sergej Šamba.\n"}
{"id": "916836", "url": "https://cs.wikipedia.org/wiki?curid=916836", "title": "Zlatý pohár CONCACAF 2013", "text": "Zlatý pohár CONCACAF 2013\n\nZlatý pohár CONCACAF 2013 se konal od 7. července do 28. července 2013 ve Spojených státech amerických. Turnaj, pořádaný fotbalovou asociací CONCACAF byl 22. v histori. Odehrával se ve třinácti městech, finále se hrálo v Chicagu. Vítězem se stala reprezentace USA.\n\nDva nejlepší týmy na třetích místech postoupily do čtvrtfinále.\n\n"}
{"id": "916853", "url": "https://cs.wikipedia.org/wiki?curid=916853", "title": "Burza (liturgie)", "text": "Burza (liturgie)\n\nBurza (starším pravopisem bursa) je v liturgii římskokatolické církve a luterských církví pouzdro ve tvaru čtverce, do něhož se vkládá složený korporál. Uprostřed její horní části je zpravidla vyšitý kříž. Používá se vždy v liturgické barvě příslušného dne. Od liturgické reformy provedené po druhém vatikánském koncilu není její použití výslovně předepsané, a proto se užívá jen zřídka, neb bursy se ve mši užívá jen tehdy, používá-li se i kalichového vela (na které se bursa s korporálem uvnitř pokládá).\n"}
{"id": "916857", "url": "https://cs.wikipedia.org/wiki?curid=916857", "title": "SK Slavia Praha 2013/2014", "text": "SK Slavia Praha 2013/2014\n\nTento článek se podrobně zabývá sestavou a zápasy týmu SK Slavia Praha v sezoně 2013/14. Slavia již čtyři sezony čekala na zisk významnější trofeje. Naposledy se jí to povedlo v sezoně 2008/09, kdy získala 17. mistrovský titul v rámci 1. české fotbalové ligy. Čtvrtou sezonu v řadě nenastupovala Slavia ani v Evropských pohárech, protože v minulé sezoně obsadila v Gambrinus lize až 7. místo.\n\nDruhou sezonu byl rezervní tým klubu, nyní juniorský tým, součástí Juniorské ligy, kde obhajoval druhé místo z předchozího ročníku. V této sezoně se stal jejím šampionem.\n\nTrenéry \"A–týmu\" byli Michal Petrouš, který do funkce nastoupil až v dubnu, kdy po odehrání 25 kol Gambrinus ligy nahradil Petra Radu. Následoval ho trenér národního týmu do 19 let Miroslav Koubek a později i po dlouhé době první zahraniční trenér Slavie - Nizozemec Alex Pastoor. Personální změna nastala i na postu Generálního manažera, kterým se stal zkušený fotbalový manažer Jaromír Šeterle, který ve funkci nahradil po ročním angažmá končícího Zbyňka Kusého. Šetrle však angažmá ukončil pro nesouhlas s výměnou trenéra Koubka.\n\nSlavia nastoupila ve dvou soutěžích. Účinkování v Poháru České pošty odstartoval druhým kolem v srpnu 2013 a Slavia se probojovala až do čtvrtfinále, kde byla vyřazena Zbrojovkou Brno. V této sezoně si Slavia umístění nevylepšila, když skončila na 13. místě poté, co až do konce soutěže bojovala o záchranu.\n\nJako tradičně, období po skončení sezony je časem změn jak v realizačním týmu, tak v hráčském kádru. Nejinak tomu bylo i po sezóně 2012/2013. Hlavním tématem debat byla pozice hlavního trenéra. Po 25. kole minulého ligového ročníku byl odvolán Petr Rada a na jeho místo nastoupil Michal Petrouš. Jeho krátké angažmá bylo úspěšné, a proto se jej vedení rozhodlo angažovat i na další sezonu.\n\nTo již v jeho vedení ale nebyl generální manažer Zbyněk Kusý, který ve funkci vydržel pouze jednu sezonu. Jeho nástupcem se stal fotbalový manažer Jaromír Šeterle, který již ve Slavii působil, a mimo jiné ji dovedl k mistrovskému titulu v sezoně 1995/96. A právě Šeterle již podepisoval s Petroušem nový kontrakt. Nové akvizice dostal i realizační tým. Na post druhého asistenta a zároveň trenéra brankářů byl angažován Juraj Šimurka, novým kondičním trenérem se stal Pavel Čvančara.\n\nPo půlročním působení v klubu skončil útočník Rudolf Skácel, kterému vedení odmítlo prodloužit smlouvu. Slavia nastoupila k přípravě na novou sezonu 17. června a krom Skácela chyběl i Jan Vošahlík, který se po ročním hostování vrátil do mateřského klubu FK Baumit Jablonec. Dalším, kdo klub opustil byl i David Hubáček, poslední hráč z mistrovských kádrů sezón 2007/08 a 2008/09, jež se po osmi letech v sešívaném dresu vrátil do rodného Zlína. Vedení se ho pokusilo přemluvit, aby své rozhodnutí ještě zvážil a nabídlo mu novou smlouvu. Hráč však ani po krátkém váhání své rozhodnutí nezměnil a 21. června oznámil vedení vršovického klubu, že s ním neprodlouží smlouvu a vrací se do klubu FC Fastav Zlín.\n\nKrátce na to, 23. června, odcestoval tým na herní soustředění do rakouského horského střediska Kaprun. Tým odjel bez stopera Martina Dobrotky, který laboroval se zraněním. Naopak s týmem odjel i brankář Radek Černý, který se v klubu ucházel o angažmá. Součástí soustředění byly i tři utkání se zahraničními soupeři. Prvním z nich byl ázerbájdžánský FC Inter Baku, se kterým Slavia bez hlavních opor remizovala 1–1. To ve druhém zápasu už se hlavní opory představily a bylo to znát. S ruským klubem FK Krasnodar vstřelili sešívaní pět branek a zvítězili 5–3. Trefili se i nováčci Kolařík a Bazal, které trenér Michal Petrouš povolal z juniorského týmu.\n\nPoslední utkání v rámci herního soustředění už tak dobře nedopadlo. Slavia bez hlavních opor nestačila na v minulé sezoně prvoligový německý tým SpVgg Greuther Fürth a podlehla mu hladce 0–3. V brance se představil po osmi letech Radek Černý.\n\nPo příjezdu z Rakouska měl tým na programu přípravné utkání s druholigovými FK Pardubice. Vzhledem k náročnému programu nastoupili do zápasu hráči z širšího kádru a zápas se jim nepovedl. Svému soupeři podlehli vysoko 1–5. Hráči základní sestavy odcestovali krátce na to do švýcarského Bernu k dalšímu přípravnému utkání s místními Young Boys Bern. Za Slavii dvakrát skóroval Martin Juhar, ale domácí dvakrát vyrovnávali z pokutového kopu, a tak byl konečný stav utkání 2–2.\n\nHráči, kteří neodcestovali do Švýcarska, odehráli v Hradci Králové utkání s místním FC. Tým vedl trenér juniorky Daniel Šmejkal a ukořistil s ním cennou výhru 2–1. Za sešívané se dvakrát trefil Marek Červenka, který později zamířil na testy do týmu FK Viktoria Žižkov.\n\nVe středu 10. července podepsal roční kontrakt navrátilec, veterán Radek Černý, který s klubem získal 3× Český pohár. S téměř 40letým brankářem se počítalo hlavně na post dvojky. Druhou posilou se stal ofenzivní záložník z klubu FC Hradec Králové – Vojtěch Štěpán, který přišel na půlroční hostovaní s opcí. Gólově se prosadil hned den po podepsání smlouvy, kdy se tým v generálce na novou sezonu utkal s týmem FK Baník Most. Soupeř, který v předchozí sezoně sestoupil do ČFL, neměl nárok na úspěch a z Eden Arény si odvezl porážku 0–4. V prvním poločase se prosadil stoper Milan Bortel, v tom druhém se k němu přidali právě Vojtěch Štěpán a dvakrát Štěpán Koreš, přičemž na obě branky mu přihrál Štěpán, kterému stačilo odehrát pouze 45 minut. V tu dobu se ještě rozhodovalo o možmém angažmá u dvou hráčů. Na testech v klubu byli Jiří Krejčí a Kaarl Kiidron, ale ani jeden z nich nebyl úspěšný.\n\nVe třetím červencovém týdnu, tedy krátce před ligovým startem, se ještě dolaďovalo celkové složení kádru. V přestup se změnilo hostování Jiřího Vondráčka, který do Slavie přišel v roce 2011 z divizního FK Náchoda. Naopak na hostování do druholigového klubu FC MAS Táborsko odešel záložník Luboš Tusjak, a to na podzimní část sezony. Zpět do Juniorky zamířili Marek Čepelák a Robert Hrubý. Následně ještě vedení vydalo zprávu, že prodloužilo kontrakt do 30. června 2016 s Jaromírem Zmrhalem.\n\nPrvní ligové utkání sezony přišlo 19. července s týmem FC Baník Ostrava. Sešívaní nastoupili v podobné sestavě jako při úspěšném závěru loňské sezony. První poločas skončil bez branek a v 60. minutě se z ojedinělé šance Baníku trefil z hranice velkého vápna Davor Kukec. Slavia pak ještě umocnila už tak velký tlak a o dvě minuty později vyrovnal Tomáš Mičola. Poté na 14 minut nastal blackout. Po návratu z kabin už se slávistům žádnou z velkých šancí proměnit nepodařilo, a tak duel skončil 1–1.\n\nVe druhém kole cestovala Slavia do Liberce, kde ji přivítal místní Slovan. Do slavistické branky se místo zraněného Čontofalského postavil po osmi letech Radek Černý. V prvním poločase byla aktivnější a cíl, přivést tři body, přiblížil ve 44. minutě střelou z vápna Karol Kisel. Jeho balon skončil v pravém horním rohu branky. Po přestávce se však vrátil jiný soupeř, který dvěma brankami ze 46. a 59. minuty, kdy v obou případech z pravé strany centroval Ondřej Kušnír a zakončoval hlavou (zády) Michael Rabušic, utkání otočil na 2–1. Poslední půlhodinu hry si už pohlídal a i přes některé nadějné akce Slavie tímto výsledkem zvítězil. Sešívaní tak po dvou utkáních měli na kontě pouze jediný bod.\n\nSK Sigma Olomouc byl soupeřem pro pondělní dohrávku 3. kola Gambrinus ligy. Sigma byla posledním týmem, který ještě nezískal v onom ročníku bod a oba soupeři tak nutně potřebovali bodový zisk. Na rozcvičce se zranil Tomáš Mičola a do utkání nenastoupil. Ve hře sešívaných to bylo znát a Olomouc byla v prvním poločase lepším týmem. Po brance Šindeláře z 35. minuty navíc vedla 1–0. V 61. minutě skóroval i Jan Navrátil a o chvíli později rozhodčí Sigmě neuznali další regulérní branku. V 68. minutě snížil po závaru Ondřej Petrák a náznak náporu znovu uťal Olomoucký Ivan Lietava, který zvýšil na 1–3. Poslední naději vrátil Slavii z volného přímého kopu Karol Kisel, ale nic to nezměnilo na tom, že jeho tým prohrál a poprvé v historii Gambrinus ligy, vyjma 1. kola 2011/12, spadl na sestupové pozice.\n\nPrvní, velmi důležité vítězství, přišlo ve 4. kole, kdy Slavia zajížděla na nedalekou Julisku k malému pražskému derby proti Dukle Praha. Zpočátku byla pod tlakem, ale ve 27. minutě se střelou z voleje prosadil třetí brankou sezóny Karol Kisel. Domácí se snažili vyrovnat, ale druhou 100% gólovou šanci zahodil ve 2. poločase slávista, Milan Škoda. Poté ještě rozhodčí odpustil domácím pokutový kop a další branka už v utkání nepadla. Slavia zvítězila 1–0 a odlepila se od dna tabulky.\n\nPo první výhře následoval velký průšvih. V 5. kole sešívaní přivítali FK Teplice a na utkání by raději zapomněli. Hosty poslal v 11. minutě do vedení Ivo Táborský a ve 27. minutě navýšil vedení Jablonský. Slavia se poté do zápasu vrátila, ale tlak na začátku druhé půle ukončila ztráta míče a rychlý protiútok na jehož konci skóroval střídající Mahmutović. Když v 70. minutě uviděl žlutou a za následné protesty i červenou kartu Karol Kisel, odpor Slavie se sesypal. Teplice během závěrečných 18 minut vstřelili ještě další čtyři branky a uštědřili červenobílým nejvyšší ligovou porážku v historii 0–7. Po utkání se zvedla nevole fanoušků, po které následovaly pokuty a spekulace o konci trenéra Michala Petrouše.\n\nVedení udělilo hráčské kabině pokutu 1 milion korun s tím, že se může navýšit, pokud klub nevyhraje tři utkání v řadě. Na první z oněch tří duelů cestovala Slavia do Brna, kde sehrála zápas s 1. SC Znojmo. S \"nožem na krku\" utkání i bez potrestaného kapitána Kisela zvládla a díky brance Štěpána Koreše zvítězila 1–0. Pokutě 500 tisíc se tedy v prvním případě vyhnula.\n\nFanoušci i hráči si spravili pošramocené sebevědomí v utkání 2. kola Poháru České pošty. Soupeřem byl ve svém domácím prostředí třetiligový FC Chomutov. Slavia pod hrozbou pokuty nastoupila v plné sestavě a to vedlo k vítězství. I díky dvougólovým příspěvkům Martina Hurky a Dávida Škutky červenobílí nezaváhali a tentokrát sami vysoko zvítězili 7–0.\n\nV neděli 1. září zavítala Slavia na Vysočinu, kde odehrála 8. kolo Gambrinus ligy proti Vysočině Jihlava. Aby hráči sešívaných nemuseli platit dodatečnou pokutu 500 tisíc korun, museli zvítězit i v tomto utkání. K vítězství je ve 14. minutě přiblížil Dávid Škutka, když hlavičkou překonal brankáře Blažka. Slavia byla po celý poločas lepší, ale po přestávce se obraz hry změnil. Vysočina se dostávala do šancí a v 74. minutě odpískal rozhodčí přísný pokutový kop. Domácí z něho vyrovnali na 1–1. Vzápětí měl obrovskou šanci Karol Kisel, ale minul odkrytou branku. V 85. minutě tak skórovali domácí, Milan Kopic se štěstím přesně trefil místo u tyče a Slavia tak prohrála 1–2.\n\nReprezentační přestávka, která následovala po utkání v Jihlavě, tak přišla vhod. Sešívaní si naplánovali přípravné utkání s 1. FC Union Berlín a začala hledat posily. Utkání v Berlíně bylo na programu 7. září a Slavia nasadila dvě zahraniční posily. Do druhého poločasu se zapojili nigerijský stoper Sergio Uyi a anglický záložník Alban Bunjaku. Druhý jmenovaný vstřelil po tříminutovém pobytu na hřišti branku, která vedla ke konečné remíze 1–1.\n\nSlavia lanařila i další posily. Milan Černý si po jednání vybral působení v Dukle Praha, v jednání byli i bývalí hráči Erich Brabec a Marek Jarolím, ale ani jeden se na angažmá nedohodl.\n\nPo reprezentační pauze následovalo domácí utkání s Mladou Boleslaví. Slávisté do něj na domácí půdě nastoupili s mladým debutujícím brankářem Hrubešem, pro kterého se zápas nevyvinul příliš šťastně, když v první polovině zápasu pustil Štohanzlovu střelu a na konci poločasu mu po hrubé chybě obrany nezbývalo nic jiného, než mimo pokutové území faulovat útočníka boleslavských v jasné šanci , a obdržel červenou kartu. V druhé půli Hrubeše v brance vystřídal Rakovan, jenž vystřídal Gecova, a Slavia inkasovala ještě třikrát – branky docílili Šćuk, Nešpor a v závěru Chramosta. Porážka 0:4 nakonec donutila k rezignaci trenéra Michala Petrouše, kterou jmenovaný oznámil záhy na tiskové konferenci po utkání.\n\nO pět dní později byl do pozice trenéra sešívaných jmenován tehdejší trenér české reprezentace do 19 let Miroslav Koubek. V předvečer jeho představení ale Slavii ještě čekal pohárový duel na půdě olomouckého HFK. Tým v tomto zápase vedla dvojice Petroušových asistentů Ivo Knoflíček a Juraj Šimurka. Vítězství 2:1 nad sokem z MSFL zařídil Dávid Škutka, jež svými góly po centrech Dostála a Juhara orámoval poločasovou přestávku a domácí následně stačili již jen korigovat. Slavia tak poměrně klidně postoupila do osmifinále Poháru České pošty.\n\nVe stejný den, kdy byl v Edenu představen Miroslav Koubek, se i podařilo dokončit přestup Maria Ličky, jenž přišel z francouzského Brestu. 22. září bylo na programu utkání s Jabloncem. Do branky se postavil Rakovan a na pozici stopera Ondřej Petrák. Slavia v tomto utkání již o 15. minuty prohrávala po brance Kopice a vyrovnat se jí podařilo až ve druhém poločase po spolupráci Mičoly a Škutky. Jablonci se však přecijen podařilo vyhrát, když několik desítek sekund po vypršení nastaveného času zvýšil na konečných 2:1 Beneš.\n\nV den 100 výročí narození slávistické legendy Pepiho Bicana byl završen i přestup obránce a reprezentanta Kapverdských ostrovů Fernanda Nevese, jenž přišel z druholigového francouzského celku LB Châteauroux, a jehož trenér Koubek zná ze společného působení v Baníku Ostrava.\n\nZávěr měsíce září pak ozdobilo v pořadí již 280. derby. Slavii se ani na vlastní půdě, před téměř 16 tisíci diváků nepodařilo dosáhnout jakéhokoli příznivého výsledku a prohrála s největším rivalem 0:2 po gólech odchovanců Slavie Váchy a Dočkala. Do paměti se tento zápas zapsal pravděpodobně zejména spornou situací, která předcházela prvnímu gólu sparťanů a závěrečným vyloučením slávistického kapitána Kisela. Slavia tak v září prohrála všechny své ligové zápasy a propadla se v tabulce až na 15. sestupové místo.\n\nPrvní říjnový víkend byl netypicky věnován zápasům ligového poháru. Slavia zajížděla k prvnímu zápasu svého osmifinále do Varnsdorfu, kde v rovněž netypickém rozestavení 4-4-2 a bez distancovaného kapitána Kisela nedokázala vstřelit gól, ale na druhou stranu i přes tlak druholigového soupeře žádný neobdržela, tudíž ze soupeřova hřiště odjížděla s nebezpečnou remízou 0:0.\n\nV následující reprezentační přestávce Slavia sehrála přátelské utkání na půdě divizního celku Trutnova. Dvě odlišné sestavy pro každý z poločasů dokázaly Trutnovu vstřelit celkem 4 góly, než se domácím podařilo v 63. Minutě výsledek alespoň korigovat na konečných 4:1. Za Slavii se trefili Šimeček, hostující Štěpán, Prošek a Hrubý.\n\nPo přestávce na hráče čekal další těžký zápas. V Doosan Areně se Slavia střetla s úřadujícími mistry z Plzně. Slavia od 30. minuty zásluhou Juhara překvapivě vedla, ale domácímu Rajtoralovi podařilo srovnat. V 88. Minutě pak Petržela simuloval v pokutovém území a rozhodčí Jílek nařídil proti Slavii penaltu, kterou však brankář Rakovan chytil a zápas skončil smírným výsledkem 1:1.\n\nV pátek 25. října pak do Edenu k Vršovickému derby zavítali Bohemians 1905. Slávisté povzbuzeni výkonem proti Plzni nastoupili i s Marcelem Gecovem, jenž si odpykal trest za žluté karty a svého soupeře porazili 1:0 po trefě Juhara. Díky tomuto vítězství se Slavia po třech kolech odpoutala z 15. sestupové pozice.\n\nNásledující týden byl ozvláštněn odvetou osmifinálového duelu Poháru České pošty. Do Edenu zavítal druholigový Varnsdorf, který by v případě skórování Slavii výrazně ztížil případný postup do čtvrtfinále. V posledním pohárovém zápasu Slavie v roce 2013 na překvapení nedošlo a Slavia soupeře vyřadila, když již v 7. minutě rozhodl Mičola.\nV říjnu byly v rámci Gambrinus ligy odehrány pouze dva zápasy, ze kterých Slavia vytěžila 4 body a odpoutala se od dna ligové tabulky. Osmifinálový pohárový dvou-souboj vyšel pro Slavii taktéž příznivě, když si tým vysloužil postup jarní části soutěže.\n\nV listopadu byla odehrána 3 zbývající kola podzimní části soutěže. První listopadový víkend Slavii přivítala na u Litavky domácí Příbram. V základní sestavě chyběli zraněný Kisel a sotva doléčený Ondřej Petrák. Na příbramském stadionu tradičně špatně hrající Slavia vyválčila bezbrankovou remízu, i přes kvalitní hru domácích.\n\nPředposlední podzimní domácí zápas pak Slavia odehrála o týden později, když do Edenu zavítalo Brno. Slávistům se opět nepodařilo vstřelit branku a tím pádem se ani posuout do klidnějšího středu ligové tabulky. Snad díky tomu, že se Zbrojovce v Edenu historicky nedaří, skončil zápas opět bezgólovou remízou.\n\nPo další reprezentační přestávce, během níž se začalo více diskutovat o možném prodeji části klubu do ruských rukou, zavítala Slavia oficiálně poslednímu podzimnímu kolu do Uherského Hradiště. Na hřišti Slovácka však Slavia ve 3 ze 4 posledních zápasů inkasovala 3 góly a prohrála. A ani tentokrát tomu nebylo jinak. Skóre otevřel již ve 39. minutě Milan Kerbr z penalty a ve druhém poločase zvyšoval Došek a v samotném závěru pak další prohru tříbrankovým rozdílem pečetil ex-slávista Ladislav Volešák. Díky tomuto výsledku a faktu, že slávisté nedokázali vstřelit branku v posledních 3 zápasech, klesla Slavia v polovině soutěže opět na sestupovou 15. příčku.\n\nListopadový gólový půst mohli hráči napravit v tradičně předehrávaném 16. kole, na domácí půdě proti Liberci. V ligovém utkání, na které dorazil nejnižší počet diváku v sezoně 2013/2014 se s profesionální kariérou fotbalisty rozloučil kapitán Karol Kisel. Slávisté potřebovali nutně získat body, aby se vyhnuli sestupovým pozicím, na kterých by musel strávit zimní přestávku. Už od 9. Minuty však po trefě Rabušice. Slávistům se díky Juharovi podařilo vyrovnat ještě v prvním poločase a stejný hráč pak přidal vítězný gól na 2:1. Díky tomuto výsledku se Slavia dostala na 11. příčku, což bylo nejlepší umístění od 8. Kola, kdy byla Slavia v tabulce osmá.\n\nJeště před zimní dovolenou se pak začalo jednat o možných posilách a hlavně odchodech. Jako první možný příchod byl zmiňován Jan Vošahlík, který ve Slavii již z Jablonce hostoval na jaře 2013. Na druhou stranu, pěti hráčům již bylo sděleno, že s nimi nadále není počítáno. Vedení se rozhodlo nevyužít opce na pravého záložníka Štěpána, hostujícího v Praze z Hradce Králové, a dále se měla Slavia rozloučit s Martinem Feninem a Slováky Bortelem, Čonkou a Škutkou. Jak se však později ukázalo, odchod těchto čtyř hráčů nebyl tak jednoduchý.\n\nJeště před Vánoci se pak na veřejnost dostala informace, že Jablonečtí hráči Vošahlík a Piták dostali svolení jednat o svém přestupu do Slavie. K těmto přestupům pak v lednu nakonec opravdu došlo a Jan Vošahlík i slávistická ikona Karel Piták se do Slavie po osmi letech, které strávil v Salzburgu a v Jablonci, vrátil.\n\nTři dny po tradičních Silvestrovských zápasech, které Slavia ovládla v obou kategoriích, začala zimní příprava na jarní sezonu. Do přípravy nastoupilo 24 hráčů, z nichž však hned 13 bylo možné počítat jako hráče zálohy. Z útočníků k testům na FTVS nastoupili pouze Juhar s Vyhnalem a pouze šest obránců, z nichž Milan Škoda začínal sezonu jako typický útočník. Mimo výše zmíněných 5 z kádru vyřazených hráčů, se už nadále nepočítalo s Tomášem Frejlachem, který se vrátil z hostování ve Zbrojovce. Martin Hurka navíc začal zimní přípravu s týmem Viktorie Žižkov, kde mu mělo být domluveno hostování.\n\nSlabé obsazení v ofenzivě týmu se podařilo částečně napravit hned následující pondělí, kdy byl na mimořádné tiskové konference představen Tomáš Necid, jenž se do Slavie vrátil na půlroční hostování z CSKA Moskva. Na druhou stranu došlo také k odchodu jednoho z talentovaných mladíků. Ondřej Petrák se na 4 a půl roku upsal bundesligovému celku z Norimberku.\n\nK prvnímu utkání nového roku pak Slavia nastoupila 8. ledna v rámci zimní Tipsport ligy. Proti Dukle na umělé trávě v Edenu nastoupila sestava, jež s výjimkou Čontofalského a Vošahlíka spíše připomínala juniorský tým. Mladí hráči (v kombinované sestavě hrající) Dukle podlehli vysoko - 0:4. Pozitivní závěr měl zápas pro obránce Tomáše Součka, který byl dodatečně nominován na kondiční soustředění A-týmu na Kanárských ostrovech.\n\nNa konci druhého lednového týdne se k týmu připojil mladý Ghanský záložník Joseph Mensah a objevili se informace, že se klub zajímá i o jiného hráče z afrického kontinentu, totiž jihoafrického obránce Keegana Ritchieho.\n\nNa kondičním soustředění slávisté sehráli dvě tréninková utkání proti místním celkům ze 4. a 5. nejvyšší španělské soutěže. Těmito celky byly CD Buzanada, který Slavii podlehl 5:0 a tým ze San Lorenza, jemuž hráči vstřelili 13 branek.\n\nPo návratu ze soustředění na hráče čekalo třetí utkání skupinové fáze Tipsport ligy. Druhé utkání proti Táborsku sehrál dva dny po utkání s Duklou juniorský tým. Slávisté v utkání dvakrát vedli po proměněné penaltě Karla Pitáka a hlavičce Milana Škody, ale soupeř vždy dokázal vyrovnat. Bez odpovědi tak zůstala až Vyhnalova dorážka z druhého poločasu. Před koncem mohl ještě zvýšit nováček Mensah, ale penaltu neproměnil, a tak Slavia porazila Žižkov 3:2. Díky předcházejícím výsledkům tato výhra na postup ze skupinové fáze nestačila a Slavia tak o několik dní později sehrála v rámci Tipsport ligy pouze zápas o umístění se Slovanem Liberec. Tento zápas, ne který obě mužstva nasadila to lepší ze sestavy, skončil v neprospěch Slavie, když jediný gól utkání vstřelil Rabušic a Lička z penalty nedokázal odpovědět.\n\nV posledním přípravném utkání před odletem týmu na herní soustředění v Turecku porazila Slavia Vlašim 3:1 po brankách Nitrianského, Ličky a Necida. V průběhu ledna se trenér Koubek dohodl na ukončení svého působení u reprezentace do 19 let a objevili se spekulace, že se klub zajímá o mladoboleslavského Ondřeje Kúdelu. K jeho přestupu ale nakonec nedošlo.\n\nNa soustředění do Turecka Slavia odletěla bez stále zraněného obránce Martina Dobrotky, k týmu se naopak již připojil Tomáš Mičola. V prvním utkání si červenobílí dokázali poradit s maďarským celkem Szombathelyi Haladás. Slávisté po brankách Necida a Juhara vedli již 2:0, ale toto vedení ztratili. V 85. minutě však rozhodl svoji trefou Václav Prošek. K týmu se po tomto zápase připojili dvě zahraniční posily. Jednalo se o už zmíněného krajního beka Keegana Ritchieho z JAR a záložníka s francouzským a alžírským občanstvím Damiena Boudjemaa.\n\nV dalších dvou utkáních s Constantou a CSKA Sofia, ve kterých došlo k testování dalšího jihoafrického beka Rogera da Costy, Slavia podlehla soupeři shodně 0:1. Poslední turecký zápas sešívaní sehráli proti ukrajinskému Metalurgu Doněck. Zápas skončil 1:1, když se za červenobílé trefil Nitrianský. Po zápase bylo trenérem Koubkem oznámeno, že testovaný da Costa do Slavie nepřestoupí.\nGenerálku před ligou zajistilo utkání se soupeřem, s nímž se Slavia střetla již na konci ledna v rámci Tipsport ligy – se Slovanem Liberec. Utkání hrané na stadionu Slovanu mělo i stejný výsledek, jako předcházející duel. Jedinou branku utkání však nestřelil Rabušic, ale Šural.\n\nPřed začátkem ligových klání došlo ještě k několika změnám v kádru. Martinu Feninovi byla ukončena smlouva, načež hráč dal Slavii k arbitráži, než se druhý den obě strany vzájemně dohodly. Fenin později podepsal smlouvu v Teplicích. Dávid Škutka si dohodl hostování v Baníku Ostrava a mezi Slavií a Mladou Boleslaví došlo k výměně hráčů. Z Boleslavi dorazil na půlroční hostování stoper Michal Smejkal a opačným směrem putoval záložník Štěpán Koreš, taktéž pouze na jarní část. Slavia tím dočasně vyřešila přetlak hráčů v záloze a nedostatek obránců.\n\nV únoru pak byly sehrány zápasy 17. a 18. kola. Pokud si někdo myslel, že příprava mohla být znamením nějakého herního vzestupu sešívaných a brzké ligové záchrany, byl zřejmě 22. února večer nemile překvapen. Slavii v tomto kole přivítala Sigma Olomouc, posílená i z Rizesporu hostujícího na Slovensku naturalizovaného Argentince Davida Depetrise. Sigma Slavii již v prvním poločase vstřelila 4 góly, a i když se v druhé půli trefil z dálky nováček Boudjemaa, jakákoli šance na další zdramatizování výrazně snížil Nitrianský, jenž se nechal v 69. minutě vyloučit. Na konečných 5:1 pro Sigmu pak pečetil Tomáš Zahradníček, který zároveň skóre otevřel.\n\nJak se později ukázalo, tento neúspěch stál za odvoláním trenéra Koubka a celého realizačního týmu, i když v následujícím utkání Slavia porazila, i přes Vošahlíkovu červenou kartu, Duklu 2:1. Již po patnácti minutách se trefil Smejkal a na konci poločasu poté Necid. Za hosty pak na konci zápasu snižoval Pospěch.\n\nŠpatný výchozí výsledek z prvního zápasu se Sigmou přinesl se zpožděním zemětřesení v realizačním týmu. 3. března byl trenér a jeho asistenti odvoláni a den na to byl v Edenu představen třetí trenér Slavie v probíhající sezoně – Nizozemec Alex Pastoor. Jednalo se o teprve třetího cizince na pozici hlavního trenéra Slavie a zároveň prvního od roku 1935, kdy lavičku opustil Konrád Kalmán.\n\nNa pozici asistenta byl jmenován Martin Poustka, který již Slavii trénoval v roce 2012 a průběžně se pohybuje v mládežnických celcích Slavie, a jako trenér brankářů Oldřich Pařízek. K týmu do 19 let se pak místo Martina Poustky přesunul Michal Petrouš s Ivo Knoflíčkem. Ve spojitosti s výměnou trenérů následující týden rezignoval i generální ředitel Jaromír Šetrle.\n\nPod novým koučem pak Slavia zavítala do Teplic, které ji na podzim udělily historický debakl. Vedle zlepšeného výkonu týmu si nejeden fanoušek vzpomene na likvidačí faul, kterým domácí Matula zranil na jaře slibně hrajícího Damiena Boudjemaa a třetí červená karta pro červenobílé ve třech jarních utkáních (v 50. minutě ji obdržel Gecov). Dobrý herní projev ale nakonec ke kýženým bodům, když se v 86. minutě využil početní výodu domácích ex-slávista Hošek.\n\nNásledující týden Eden poprvé v historii přivítal Znojmo. V prvním domácím zápase pod novým trenérem tým dokázal navázat herní projev z Teplic a zvítězil po dvou brankách kapitána Karla Pitáka. První gól Piták vstřelil již v prvním poločase po centru Nitrianského a druhý pár minut po soupeřově vyrovnání po přihrávce Damiena Boudjemaa v krátce před koncem. Slávisté poprvé na jaře nebyli v tomto zápase vyloučeni a Karel Piták vstřelil dva góly v jednom utkání poprvé v kariéře.\n\nPřed následujícím utkáním s Jihlavou prodloužil do roku 2018 smlouvu mladý záložník Robert Hrubý. S hosty z Jihlavy se do Edenu vrátil bývalý slávistický trenér Petr Rada. Slavia k zápasu nastoupila teprve podruhé v sezoně ve svém oficiálním úředním čase výkopu v neděli od pěti hodin, ale na návštěvě utkání se to příliš neprojevilo. Do utkání nemohl nastoupit Damien Boudjemaa, kvůli komplikacím s kotníkem, ale poprvé se v základní sestavě objevil Ghanský záložník Mensah. Jenž ovšem na trenéra Pastoora zřejmě nezapůsobil, neboť ten ho vystřídal za Proška již po 25 minutách. Ještě před tím si však Michal Smejkal vstřelil vlastní gól. Ještě hůře bylo po chybném odkopu Čontofalského v 55. minutě, kterého se zmocnil Haris Harba, jenž míč po několika kličkách vrátil za Čontofalského záda. Slavia se zmohla již pouze na snížení, když Smejkal odčinil svoji chybu z prvního poločasu.\n\nV průběhu následujícího týdne do Edenu v rámci čtvrtfinálového duelu Poháru České pošty zavítala Zbrojovka Brno. Slavia si po dalším slabém výkonu a trefě Šislera ztížila další případný postup v pohárové soutěži. V odvetném utkání v Brně musela vyhrát a vstřelit alespoň dvě branky aby se vyhnula penaltovému rozstřelu.\n\nV poslední březnový den Slavia v rámci Gambrinus ligy navštívila Mladou Boleslav, kterou trénovala slávistická ikona a strůjce největších červenobílých úspěchů moderní doby – Karel Jarolím. Den před zápasem se do Slavie vrátil Vladimír Šmicer, který přišel na pozici druhého asistenta trenéra. Zápas se pro Slavii opět nevyvinul dobře. V 38. minutě viděl červenou kartu brankář Kamil Čontofalský, který v pokutovém území fauloval v ofsajdu se nacházejícího Mageru. Nařízenou penaltu proti Černému Šćuk proměnil a ještě do konce poločasu na 2:0 Šultes. Za Slavii v 59. minutě odpověděl Juhar, ale na konečných 3:1 v 87. minutě pečetil stejně jako na podzim Chramosta. Slavia tak získala v březnu pouze 3 body z 12.\n\nV dubnu na slávisty čekalo pět velmi obtížných zápasů, včetně odvety čtvrtfinále poháru, derby se Spartou a úřadujícím mistrem z Plzně. Jako první Slavia jela do Brna. Na lavičce se nečekaně objevil Matúš Čonka, jenž patřil mezi v zimě vyřazené hráče. V zápase, ve kterém musela vyhrát, nedokázala vstřelit více, než jediný gól po hlavičce Škody, tudíž o tom, kdo postoupí, rozhodovaly pokutové kopy. Jelikož Brňané proměnili všech pokutových kopů a Martinu Juharovi se to nepodařilo, z postupu do semifinále se radovali Brněnští.\n\nV nevšední všední den – v úterý 7. dubna – do Edenu zavítal Jablonec. Slavia s na postu levého křídelního záložníka hrajícím Pavlem Vyhnalem přestála tlak hostí a uhrála remízu 0:0. Zápas se ovšem nevyvinul dobře ani pro Pavla Vyhnala, jenž si po 14. minutách přetrhl kolenní vazy a sezona pro něho skončila.\n\nV dalším utkání zřejmě nikdo v zisk bodů pro Slavii nevěřil. Slavia se utkala na vyprodané Letné s tehdy neporaženou Spartou. Ještě před zápasem se průvod fanoušků jdoucích na zápas střetl na Čechově mostě s Policií ČR a při příjezdu na stadion byl napaden klubový autobus, přičemž letící půllitr zničil jedno z bočních skel a zranil Roberta Hrubého v obličeji. Alex Pastoor do zápasu postavil defenzivní sestavu s krajními obránci na pozici krajních záložníků. Možným překvapení pak bylo, že jedním z nich byl v zimě vyřazený Matúš Čonka, jehož ovšem Pastoor vystřídal již v poločase. Slavia si však v zápase nevytvořila téměř žádnou šanci, a Sparta ji snadno porazila 3:0. Shodou okolností se v závěru tohoto zápasu v červenobílém dresu představil Švýcar Eschmann, jež se k týmu připojil v týdnu před zápasem a podepsal amatérskou smlouvu do konce sezony.\n\nNásledovalo o ne mnoho lehčí utkání proti úřadujícímu mistru z Plzně, jenž se snažil z druhého místa dohnat vedoucí Spartu. Slavia na Velikonoční pondělí nezopakovala výkony z některých předcházejících střetnutí s Plzní a v dalším těžkém zápase prohrála 2:0 z branek vstřelených v nastavení obou poločasů. Skóre za plzeňské skóre otevíral slávistický odchovanec Jan Kovařík.\n\nPo těchto neúspěších pak následovalo malé pražské derby na stadionu Bohemians 1905. Zápas byl přímým soubojem o lepší výchozí pozici do následujících bojů o ligovou záchranu. Před zápasem došlo k rozvíření otázek okolo situace slávistického brankáře Berkovce, toho času hostujícího v Bohemians, jemuž slávistické vedení zakázalo proti vlastnímu týmu nastoupit, i přes starší opačná vyjádření Karola Kisela. Ve velmi nervózním utkání se v 15. minutě trefil po přihrávce Vošahlíka Necid a slávisté toto jednogólové vedení dokázali udržet až do konce zápasu.\n\nSlavia tak v dubnu získala pouze o jeden bod více než v březnu a navíc vypadla z Poháru České pošty, ale díky vítězství nad Bohemians si zajistila náskok na tohoto přímého konkurenta v souboji o udržení a zachovala si i lepší vzájemnou bilanci pro případ, že by oba týmy měli stejný počet bodů.\n\nV květnu byly odehrány poslední čtyři zápasy sezony 2013/2014. Hned ve třech z nich se Slavia mohla přímo střetnout s konkurenty v souboji o udržení ligové příslušnosti. Jako první z nich přijela do Edenu již téměř zachráněná Příbram, jíž v tu dobu chyběl k záchraně pouze poslední krok. Zápas ale začal velice dobře pro domácí, když se již v páté minut trefil Robert Hrubý. O další va góly se v druhém poločase zasloužili Necid a Juhar, což znamenalo výhru 3:0 a fakt, že Slavia poprvé v sezóně vstřelila 3 branky. Důležitá výhra taktéž posunula Slavii tři kola před koncem na čtyřbodovou vzdálenost od pásma sestupu a bod od pomyslné 30 bodové hranice záchrany.\n\nV dalším zápase se Slavia utkala v Brně s místní Zbrojovkou, která již právě 30 bodů dosáhla. Na hřišti soupeře, který Slavii nedávno vyřadil z pohárové soutěže, ale Slavia nedokázala navázat na kvalitní výkon ze zápasu proti Příbrami a prohrála 0:2. Prohra červenobílých také pomohla týmu na sestupovém 15. místě, který náskok Slavie snížil na 3 body.\n\nV průběhu ligové přestávky, kterou vyplnilo finále Poháru České pošty, se pak veřejnost dozvěděla, že trenér Alex Pastoor, jenž ve s klubem podepsal smlouvu pouze do konce sezony, se po jejím skončení přesune zpět do Nizozemska. Pro následující sezonu se Pastoor rozhodl pro funkci asistenta trenéra Marco van Bastena v klubu AZ Alkmaar. Další ranou pro sešívané mohlo být neudělení prvoligové licence. Slavia se proti rozhodnutí odvolala k licenčnímu tribunálu a licenci se zpožděním obdržela před posledním zápasem sezony.\n\nV posledním domácím zápase sezony Slavia v Edenu přivítala Slovácko. Bodová matematika byla již před zápasem jasná – výhra by Slavii v lize zachránila, remíza by stačila pouze, kdyby Bohemians, hrající souběžně v Jablonci, nezískali všechny body. Slávisté Gecov a Necid se v průběhu zápasu několikrát ocitli sami tváří v tvář brankáři hostí, ale nedokázali ho překonat. Když se Gecov dostal v 73. minutě sám před branku soupeře potřetí, již se nemýlil. Slovácko však do konce zápasu dokázalo odpovědět a zápas tak skončil 1:1. A protože Olomouc porazila znojmo a Bohemians v nastaveném čase druhého poločasu dokonali obrat skóre v Jablonci, o bytí a nebytí Slavie v první lize měl rozhodnout až poslední zápas sezony na Bazalech proti domácímu Baníku.\n\nV posledním zápase měla Slavia svoji záchranu ve svých rukou. Výhra by vyřešila vše, v případě jiného výsledku se červenobílí museli ohlížet na výsledky zápasů Olomouce a Bohemians a doufat, že alespoň jeden z týmů nevyhraje. Slavia v zápase proti již zachráněné Ostravě nebyla lepší a jakoukoli šanci, že by se červenobílí mohli zachránit sami, uťal nejprve v 70., a poté znovu v 75. minutě Ghaňan Francis Narh. Všem bylo jasné, kde se bude lámat chleba. Bohemians tou dobou hráli nerozhodně proti útočící Plzni a Olomouc dobývala branku mladého debutujícího libereckého brankáře Koláře. Díky tomu, že v době, kdy Slavia začala prohrávat, Olomouc vstřelila branku na 1:1, byli červenobílí přesně dvě branky soupeřů od sestupu do druhé ligy, tedy od sportovní katastrofy, která se neudála od roku 1963.\nI díky nerozhodným skóre z Ďolíčku i stadionu U Nisy si Slavia udržela 50 let dlouhou ligovou příslušnost. Nikoli však vlastním přičiněním.\n\nRočník 2013/2014 byl pro Slavii ročníkem několika negativních nej. Slavia vstřelila nejméně branek ze všech týmů Gambrinus ligy – 24 – což je téměř jen polovina branek, jež vstřelila sestupující Sigma. Slavia měla taktéž druhou nejhorší obranu v lize s 50 obdrženými brankami. Prvenstvím v této kategorii se mohl „pyšnit“ Jablonec. Slavia pak dosáhla v tabulce nejhoršího umístění od roku 1973, kdy skončila na 14. příčce. Na podzim byla pak prohra 0:7 vůbec nejhorší prohrou slávistů v celé historii klubu. Toto prvenství bylo sebráno výsledku 1:7 ze zápasu s Baníkem Ostrava v roce 1954 a Slovanem Nitra ze sezóny 1959/1960.\n\nDalší zajímavou statistikou, která ovšem vypovídá více o rozhodčích, než o Slavii jako takové je fakt, že Slavia v ligových zápasech nekopala penaltu již v 62 utkáních, tedy od 3. května 2012, kdy se trefil do sítě Hradce Králové David Hubáček.\n\nI přes všechna negativa, která v sezoně 2013/2014 přinesl příznivcům červenobílých první tým, existuje několik kladných výsledků z dílny jiných slávistických týmů. Předně se je třeba zmínit o double slávistických žen, jež vyhrály Pohár KFŽ a o několik týdnů později i celou ligu a zahrály si tak v následující sezoně ženskou Ligu mistrů. Svoje soutěže pak vyhráli i slávističtí junioři i dvě nižší věkové kategorie - hráči do 19 a do 18 let, kteří svoji soutěž vyhráli o deset bodů před Meteorem. Dobrého výsledku dosáhli i dorostenci v týmu do 16 let, kteří skončili ve své soutěži druzí, stejně tak jako starší žákovský tým do 15 let.\n\nPo skončení ligového ročníku 2012/13, potvrdilo vedení vršovického klubu na post hlavního trenéra Michala Petrouše, který vedl tým v posledních pěti kolech sezóny a získal v nich 12 bodů. Ve funkci už ho potvrdil Jaromír Šeterle, staronový generální manažer klubu. Šeterle nahradil ve funkci Zbyňka Kusého, který ji vykonával pouhou jednu sezonu. Důvodem jeho konce byl neúspěch při hledání nového silného partnera.\n\nZměn se dostalo i na pozicích asistentů. První asistentem zůstal Ivo Knoflíček, kterého si Petrouš přivedl při svém nástupu, ale jelikož nevlastnil UEFA profilicenci, musel ji, dle předpisů FAČR, mít alespoň druhý asistent.. Toto kritérium splňoval Juraj Šimurka, který se stal novým trenérem brankářů. Jeho předchůdce Martin Vaniak v klubu zůstal, ale přesunul se na post mimo \"A-tým\". Novým kondičním trenérem se stal Pavel Čvančara.\n\nV návaznosti k neuspokojivým výsledkům A-týmu, zejména historickou porážku od Teplic, u týmu skončil trenér Michal Petrouš a 19. srpna ho nahradil trenér národního týmu do 19 let Miroslav Koubek, bývalý brankář, který v minulosti trénoval například SK Kladno, Baník nebo Čáslav. Realiční tým zůstal pod Koubkovým vedením sejný.\n\nV únoru 2014 proběhla změna na pozici hlavního kustoda, kdy Jiří Strnad, který ve Slavii působil od roku 2007, odešl pracovat do realizačního týmu reprezentace ČR. Na jeho postu ho nahradil Jiří Šveněk.\n\nK další změně trenéra a došlo 4. března 2014 poté, co byl den předem po shodě vedení a nově zřízeného sportovního úseku odvolán celý realizační tým A-týmu. Do role hlavního trenéra byl jmenován Nizozemec Alex Pastoor, mezii jehož největší úspěchy patřil postup do první ligy s klubem SBV Excelsior. Na pozici asistenta trenéra byl jmenován bývalý trenér slávistického A-Týmu a juniorky Martin Poustka a jako trenér brankářů Oldřich Pařízek. Krátce na to na svůj post rezignoval generální ředitel Jaromír Šetrle, který s výměnou realizačního týmu nesouhlasil. 29. března pak byla do funkce asistenta trenéra jmenována i slávistická legenda Vladimír Šmicer.\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné. V této sezoně jsou to, stejně jako v minulosti, dresy Umbro, které mají prvorepublikový retrodesign. Pro tuto sezonu byla pro venkovní dres zvolena kombinace barev, kterou Slavia užívá již od sezony 2008/09. Tento set je téměř zcela černý s červeným a bílým pruhem na prsou. Brankářský dres má několik variant. V užívání je jednak dres totožný s venkovní sadou dresů užívanou v minulých dvou sezónách. Alternativně, zejména v kombinaci s venkovními dresy, je v užívání celofialová kombinace, kterou Slavia taktéž již užívala v minulosti, nebo růžovo černá kombinace. Jarní utkání s Jabloncem pak Radek Černý odehrál v základním brankářském dresu z minulé sezony.\n\n\nPoznámky:  —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy,   ‡   = hráč působil pouze v Juniorském týmu\n\nPoslední úprava: konec ročníku.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec ročníku.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec ročníku.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec ročníku.\n\nPoslední úprava: Konec ročníku.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: Konec ročníku.\n\nPoslední úprava: Konec ročníku.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\nJednozápasová kola\nDvouzápasová kola\n\n\"zdroj:\" slavistickenoviny.cz\n"}
{"id": "916862", "url": "https://cs.wikipedia.org/wiki?curid=916862", "title": "PowerMac", "text": "PowerMac\n\nPowerMac je produktová řada společnosti Apple (dříve Apple Computers) založená na procesorech s architekturou PowerPC. Procesory PowerPC byly společností Apple podporovány do roku 2006, poté se přešlo na vyspělejší procesory Intel. PowerMac byl dříve nazýván Power Macintosh, poté ale společnost zkrátila název.\nPrvní modely byly PowerMac 6100, PowerMac 7100 a PowerMac 8100, které nabízely procesory s taktem od 6 do 100 MHz. Řada PowerMac nahradila řadu Macintosh Quadra. Nástupce série PowerMac je Mac Pro.\n\n\n\n"}
{"id": "916863", "url": "https://cs.wikipedia.org/wiki?curid=916863", "title": "Dobrodružství Andráse Jelkyho", "text": "Dobrodružství Andráse Jelkyho\n\nDobrodružství Andráse Jelkyho je dobrodružný historický román rakousko-uherského spisovatele Lajose Hevesiho. Kniha vyšla poprvé roku 1872 maďarsky s názvem \"Jelky András bajai fiú rendkívüli kalandjai ötödfél világrészben\", definitivní verze z roku 1875 je v němčině (\"Des Schneidergesellen Andreas Jelky Abenteuer in vier Welttheilen\"). \n\nHlavním hrdinou románu je skutečná historická osobnost, maďarský cestovatel a dobrodruh András Jelky (1730-1783). Jeho cestopis o dobrodružné cestě kolem světa, který se stal základem pro Hevesiho knihu, vyšel poprvé v němčině v roce 1779 a v roce 1791 v maďarštině. \n\nRomán je napsán svižným stylem, dobrodružství stíhá dobrodružství. Na několika málo stránkách najdeme téměř vždy mnoho událostí, ve kterých jde buď přímo o život, nebo alespoň o svobodu hlavního hrdiny.\n\nMladý krejčí András Jelky, žijící v maďarském městečku Baje, touží po zdokonalení se ve svém řemesle a po poznání cizích zemí. Proto odchází roku 1754 od svých rodičů a pracuje po nějakou dobu u svého bratra, dvorního krejčího ve Vídni. To mu však nestačí a bratr ho proto posílá do jednoho z předních krejčovských salónů v Paříži. \n\nCesta však nedopadne tak, jak si András představoval. V bavorském městě Aschaffenburg se mu sice podaří v nůši starší ženy uniknout pruským verbířům, ale v hesenském městě Hanau je zatčen, protože hesenský hrabě, který potřebuje peníze, prodává mladé vandrovníky anglickému králi za čtyřicet tolarů pro jeho kolonie v Americe. Podaří se mu uprchnout skokem z mostu do řeky a posléze se dostane do Rotterdamu. Zde je však lstivě vylákán na holandskou námořní loď, kde je uvězněn, aby byl odvezen na práci do Holandské východní Indie.\n\nLoď brzy vypluje, ale poblíž města Calais narazí v bouři na skálu a potopí se. András se udrží nad vodou díky trámu ze ztroskotané lodi a nakonec ho zachrání anglická rybářská bárka. Když se chce z Anglie dostat zpět do Francie, nastoupí omylem na loď plující do Surinamu.\n\nPo sedmi měsících služby na lodi, kdy se živil se jako krejčí plachet, požádá kapitána o svou mzdu. Tem ho místo toho, aby mu zaplatil, vysadí v Lisabonu, zničeném před rokem zemětřesením. Zde si András najde práci na lodi plující na Maltu. Během plavby je však přepadnou piráti a András je prodán v jednom africkém přístavu do otroctví. Podaří se mu však společně s mladým černochem Zangou uprchnout na člunu.\n\nPo několika dnech, které na člunu stráví bez jídla a pití, je polomrtvé zachrání portugalská plachetnice mířící do Macaa. Zde András musí pracovat jako kuchař u jednoho mandarína a vařit mu například paštiku z chroustů. S pomocí dcery císařského místodržícího se dostane na loď plující do Kantonu, kde je nucen, aby se uživil, vstoupit do holandské armády. S ní se dostane do Batávie, hlavního města ostrova Jáva a celé Holandské východní Indie. Zde si ho oblíbí guvernér holandských kolonií a András je uvolněn z vojenské služby. Usadí se, šije uniformy a dokonce se ožení s dcerou místního obchodníka.\n\nAndráse a jeho manželku však nesnáší guvernérova žena a aby měl guvernér doma klid, jmenuje Andráse roku 1760 poručíkem holandské armády a vyšle jej na Cejlon potlačit řádění domorodých kmenů. Svou misi András plní spíše důvtipem a s využitím pověrčivosti domorodců než silou a je velmi úspěšný. Je proto vyslán s podobným úkolem na Moluky. Zde však na ostrově Ternate upadne se svým vojskem do léčky místních lidojedů, kteří jeho druhy postupně snědí. Andráse zachrání domorodá dívka se svými bratry a všichni uprchnou na blízký opuštěný ostrov. V následných potyčkách s Papuánci je dívka zabita.\n\nAndráse s oběma dívčinými bratry pak zachrání čínská loď a odveze jej zpět do Batávie, kam se vrací pod dvou letech do svého odjezdu na Cejlon. V Batávii se András šťastně shledá se svou ženou, která mu mezitím porodila syna. Guvernér i jeho manželka jej poprosí o odpuštění a pak je András jmenován tajným radou Holandského království. Působí jako velvyslanec na Cejlonu a pak v Japonsku s úkolem navázat diplomatické a obchodní spojení. Narodí se mu dcera.\n\nKdyž mu roku 1774 zemře manželka, rozhodne se k návratu do vlasti. V květnu roku 1777 přistane jeho loď v Rotterdamu, v říjnu dorazí do Vídně, setká se se svým bratrem a pozdější císař Josef II. mu udělí audienci. Na jaře roku 1778 se konečně navrací do Uher a usadí se v Budíně. Pět let po návratu domů umírá.\n\n"}
{"id": "916864", "url": "https://cs.wikipedia.org/wiki?curid=916864", "title": "Valo", "text": "Valo\n\nPříjmení Valo nebo Vallo náleží více osobnostem:\n\n"}
{"id": "916866", "url": "https://cs.wikipedia.org/wiki?curid=916866", "title": "Nürnberger Versicherungscup 2013 – ženská čtyřhra", "text": "Nürnberger Versicherungscup 2013 – ženská čtyřhra\n\nDo soutěže ženské čtyřhry na tenisovém turnaji Nürnberger Versicherungscup 2013 nastoupilo šestnáct dvojic. Jednalo se o premiérový ročník ženské profesionální události hraný na antukových dvorcích v německém Norimberku.\n\nDeblový titul si připsala nenasazená rumunsko-ruská dvojice Raluca Olaruová a Valeria Solovjevová, která ve finále zdolala německo-české turnajové jedničky Annu-Lenu Grönefeldovou s Květou Peschkeovou po rovnocenném zisku prvních dvou sad 2–6 a 7–6, až dvoubodovým rozdílem v supertiebreaku [11–9].\n\n\n"}
{"id": "916868", "url": "https://cs.wikipedia.org/wiki?curid=916868", "title": "Drop černohlavý", "text": "Drop černohlavý\n\nDrop černohlavý (\"Ardeotis nigriceps\") je kriticky ohrožený druh ptáka z rodu \"Ardeotis\", je endemitem indického subkontinentu.\n\nJejich domovem jsou travnaté stepi Indie a Pákistánu kde obývají vyprahlé křovinaté pastviny v rovinném nebo mírně zvlněném terénu. Běžně žijí rozptýleně a v polovině léta s příchodem monzunu se scházejí do tradičních hnízdišť. Mimo období rozmnožování se nepravidelně (a dosud neprozkoumaně) pohybují na velké vzdálenosti po rozsáhlých územích v návaznosti na růst okolní vegetace a bohatost potravy. Vyhýbají se vlhkým nebo zavlažovaným místům. Jsou to velmi plaší ptáci kteří před lidmi utíkají do vysoké trávy nebo křoví, přiblížit se lze k ním jen v automobilu.\n\nDrop černohlavý se v současnosti vyskytuje jen velice řídce, v Indii ve státech Ándhrapradéš, Gudžarát, Karnátaka, Madhjapradéš, Maháráštra, Rádžasthán a v Pákistánu v provincií Sindh na hranici s Indií. V současnosti se populace dropa černohlavého zmenšila na pouhých asi 250 jedinců kteří žijí roztroušeně v izolovaných skupinkách na malých, zbylých ostrůvcích původního biotopu.\n\nJe to jeden z největších létajících ptáků, samec dorůstající do 120 cm může vážit 10 až 15 kg. Samice bývá o 30 cm menší a váží průměrně jen 3,5 až 7 kg. Samec má tlusté hnědé tělo s černými křídly, bílé břicho a bílý téměř metr dlouhý krk, na prsou má černý pásek spojující křídla a na šedé hlavě výrazné černé temeno, ocas má hnědý až černý. Samice je zbarvena obdobně, její kratší krk je tenčí a nemá černý proužek na prsou. Dlouhé nohy jsou holé. Samec má u krku velký rezonanční vak sloužící k volání při páření i k prostému předvádění se před slepicemi; vydávaný dunivý zvuk je slyšet až do vzdálenosti 500 m. Ptáci se v zimním období shlukují do malých skupinek, v období před pářením se rozdělují. Přestože mohou pomoci svých silných širokých křídel létat, dávají přednost chůzi nebo běhu, pokud letí tak nízko nad zemí.\n\nJe to všežravec živící se hmyzem, hlodavci, ještěrkami, žábami, bylinnými výhonky, listy, květy, semeny, plody, i na polích pěstovanými olejninami, obilninami i luštěninami. V suchých oblastech mu za zdroj vody stačí vlhkost v rostlinách.\n\nObdobí toku u tohoto polygamního druhu nastává především od března do září. Samec si skládá harém průměrně ze tří samic o které s protivníkem případně i zápasí, skáčou nohama proti sobě a snaží se soka poranit na hlavě. Při vlastním toku se kohout na vyvýšeném místě předvádí, čepýří své bílé peří, nafukuje hrdelní vak a vztyčuje a roztahuje ocas. Hnízdo je jednoduchý důlek ve vysoké trávě, snůšku většinou tvoří jediné vejce. Inkubace nejčastěji trvá necelé čtyři týdny, o sezení na vejcích a výchovu se otec nestará. Matka se o potomka stará (schovává ho pod křídlo) do příštího rozmnožovacího období. Snahy o chov v zajetí nebyly úspěšné.\n\nDrop černohlavý je klasifikován jako druh na pokraji vyhynutí a byl v Červeném seznamu ptáků IUCN prohlášen za kriticky ohrožený. Jeho fragmentována populace z odhadovaných 1260 jedinců v roce 1969 poklesla za 40 let na pouhých 300 ptáků a dle posledního sčítání v roce 2011 jich žije jen asi 250. V tamních oblastech byl historicky lov dropa černohlavého považovaný za sport nebo doplněk skrovné jednotvárné stravy, také se sbírala vejce z hnízd. Přes přísné zákazy indické i pákistánské vlády ještě v nedávné minulosti pokračovali pytláci v jejich zabíjení.\n\nVelké nebezpečí pro tyto ptáky také hrozí ze ztráty přirozeného prostředí způsobované rozšiřováním zemědělsky obdělávané půdy vyvolané zvýšeným přírůstkem obyvatel, rozvojem infrastruktury jako jsou silnice, rozvody el. energie a zavlažováním polí a budováním průmyslových objektů v nových, dosud nevyužívaných odlehlých místech. Tradiční louky s křovinami jsou mnohde přeměněny na lesy nebo rýžoviště která neskýtají dropu černohlavému příležitost k obživě.\n\n\n"}
{"id": "916871", "url": "https://cs.wikipedia.org/wiki?curid=916871", "title": "Kapitálové výdaje", "text": "Kapitálové výdaje\n\nKapitálové výdaje jsou investice do stálých aktiv. Patří mezi ně:\n\n"}
{"id": "916872", "url": "https://cs.wikipedia.org/wiki?curid=916872", "title": "Zdeněk Peša", "text": "Zdeněk Peša\n\nZdeněk Peša (* 12. června 1963 Prostějov) je český politik a pedagog, v letech 2000 až 2004 a opět v letech 2012 až 2016 zastupitel Jihomoravského kraje, od roku 1994 starosta města Olešnice na Blanensku, nestraník (často kandidující za KDU-ČSL).\n\nMaturoval na gymnáziu v Boskovicích, poté absolvoval Pedagogickou fakultu UJEP v Brně (Učitelství 1. stupně základní školy) a v letech 1993-1995 podstoupil specializační studium speciální pedagogiky na Filozofické fakultě MU v Brně. Po vysokoškolském studiu začal učit na ZŠ v Olešnici, kde působil až do svého zvolení starostou Olešnice v roce 1994.\n\nZdeněk Peša je ženatý. S manželkou Dagmar, která je učitelkou na ZŠ Olešnice, mají syna Roberta.\n\nOd roku 1994 je nepřetržitě starostou obce (nyní města) Olešnice. Během jeho působení se v roce 1999 Olešnice stala vítězem celostátního kola soutěže Vesnice roku, a v závěru téhož roku získala statut města. V roce 2002 se podílel na obnově povodní zničeného města.\n\nV letech 2000-2004 byl zastupitelem Jihomoravského kraje (kandidoval jako nezávislý za uskupení \"Nestraníci pro Moravu\"), přičemž předsedal Komisi rady pro výchovu a vzdělání a Klubu nezávislých. Od roku 2004 je členem Komise pro rozvoj venkova a zemědělství Rady Jihomoravského kraje a předsedou Jihomoravské organizace Spolku obnovy venkova. V roce 2010 neúspěšně kandidoval v červnu do Poslanecké sněmovny, na podzim téhož roku kandidoval v senátních volbách, postoupil do druhého kola, kde ho porazil Jozef Regec. Znovu byl zvolen krajským zastupitelem v roce 2012, byl členem Výboru pro regionální rozvoj a předsedou Komise pro výchovu a vzdělávání. V krajských volbách v roce 2016 se pokoušel mandát obhájit, ale neuspěl.\n\n\nJako recenzent spolupracoval v období 1996-2001 s ministerstvem školství při posuzování nových učebnic (Prvouka, Vlastivěda a Přírodověda - nakladatelství Alter). Autor řady novinových článků a příspěvků do časopisů, turistických průvodců, scénářů vlastivědných a turistických filmů apod.\n\n"}
{"id": "916876", "url": "https://cs.wikipedia.org/wiki?curid=916876", "title": "Aero Spacelines Super Guppy", "text": "Aero Spacelines Super Guppy\n\nAero Spacelines Super Guppy je velký transportní letoun s objemným trupem, který se používá pro přepravu nákladů velkých rozměrů. Letoun byl pokračovatelem typu Aero Spacelines Pregnant Guppy, který byl rovněž vyráběn společností Aero Spacelines. Bylo postaveno 5 strojů ve dvou variantách. Obě tyto varianty byly obecně označovány „Super Guppy“.\n\nPrvní letoun verze označené Super Guppy nebo „SG“, byl postaven přímo z trupu letounu C-97J Turbo Stratocruiser, což byla vojenská verze dopravního letounu z 50. let 20. století Boeing 377 Stratocruiser. Trup byl prodloužen na délku 43 m a byla přestavěna horní část trupu. Trup dostal v řezu tvar balónu, přičemž v horní části měl průměr 7,6 m. Délka nákladového prostoru byla 28,8 m, přičemž šířka nákladové paluby zůstávala stále 2,7 m jako u původního letounu Stratocruiser.\n\nV návaznosti na úpravy trupu byly použity i jiné motory. Letoun Super Guppy používal turbovrtulové motory Pratt & Whitney T34-P-7 pro zvětšení výkonu a doletu. Byly upraveny i křídla a ocasní plochy. Letoun mohl nést náklad 24 545 kg a dosahoval cestovní rychlosti 300 mph (480 km/h).\nDruhá verze byla oficiálně známa pod označením Super Guppy Turbine nebo „SGT“, ačkoliv používala také turbovrtulové motory jako první varianta Super Guppy. Tato verze používala turbovrtulové motory Allison 501-D22C. Na rozdíl od předchozích letounů, byly hlavní části trupů těchto letounů postaveny od nuly. Stavbou trupů od samého počátku bylo umožněno společnosti Aero Spacelines rozšířit nákladovou palubu na 4 m. Celková délka nákladového prostoru byla zvětšena na 33,8 m. Vylepšení trupu a pohonu vedlo ke zvětšení užitečného nákladu na 24 700 kg. Všechna tato vylepšení v kombinaci s přetlakovou kabinou pro posádku dovolila lety ve vyšších letových hladinách, což umožňovalo letounům SGT přepravit více nákladu než jejich předchůdcům.\n\nLetoun SGT si z typu 377 ponechal pouze kokpit, křídla, ocasní plochy a hlavní podvozek. Přední podvozek byl převzatý z letounu Boeing 707 a byl otočený o 180 stupňů. To umožnilo jeho posunutí mírně dopředu, vyrovnání podlahy nákladového prostoru a zjednodušilo nakládku letounu.\nNa počátku 70. let 20. století byly dva letouny Super Guppy používány společností Airbus k dopravě částí dopravních letounů z externích výrobních závodů ke konečné montáži v Toulouse. V roce 1982 a 1983 byly ve Francii u společnosti UTA Industries postaveny další dva letouny, poté, co Airbus koupil práva na stavbu těchto letounů. Tyto čtyři letouny byly později nahrazeny stroji Airbus Beluga, které byly schopné přepravit náklad o dvojnásobné hmotnosti.\n\nPoslední vyrobený letoun SGT zůstává ve službě u NASA, kde slouží při přepravě velkých dílů kosmických lodí a raket. Letoun operuje z letiště Ellington Field v Houstonu, stát Texas, USA. Ostatní čtyři letouny jsou zakonzervovány – letoun SG v Pima Air and Space Museum, letecká základna Davis-Monthan, stát Arizona, USA, první SGT na letišti Bruntingthorpe Aerodrome, Spojené království, druhý SGT na mezinárodním letišti Toulouse Blagnac International Airport, Toulouse, Francie a třetí SGT v Finkenwerder, Německo.\n\nAero Spacelines B-377-SG Super Guppy\nAero-Spacelines B-377-SGT Super Guppy Turbine (Guppy 201)\n\n\"Technické údaje pocházejí z publikace „Encyclopedia of The World's Commercial and Private Aircraft“\".\n\n\n\n\n\n"}
{"id": "916882", "url": "https://cs.wikipedia.org/wiki?curid=916882", "title": "Vůz Bpee247, 242, 239, 237 ČD", "text": "Vůz Bpee247, 242, 239, 237 ČD\n\nVozy řady Bpee, číslované v intervalu 51 54 20-70, v 90. letech označené Bhee, a Bpee, Bpee a Bpee, shodně číslované v intervalu 61 54 20-70), jsou řady příbuzných osobních vozů z vozového parku Českých drah. Všechny vozy Bpee (001–035) vznikly přestavbou 20 vozů řady \"B\" a 15 vozů \"Bh\", kterou provedlo konsorcium firem MOVO Plzeň a DVJ Dunakeszi. Od roku 2011 existují již jen vozy řady Bpee, na kterou byly všechny ostatní vozy rekonstruovány.\n\nV půlce 90. let si České dráhy objednaly u DVJ Dunakeszi a MOVO Plzeň modernizaci 100 starších vozů, ze kterých měly vzniknout vozy vhodné pro vlaky vyšších kategorií.\n\nVšechny vozy určené k modernizaci byly nejdříve přistaveny do DVJ Dunakeszi, kde byly odstrojeny, byla opravena skříň, byla zlepšena hluková i tepelná izolace, vyrobeny nové bočnice a zmodernizován podvozek včetně výměny špalíkových brzd za kotoučové. Poté byly vozy převezeny do plzeňského MOVO, kde byly dosazeny interiérové prvky. Obložení interiéru vyrobila firma DVJ Dunakeszi, sedačky španělská společnost Temoinsa.\n\nVozy Bpee byly zrekonstruované v letech 1996–1997. První zkušební jízdy proběhly na trati Györ – Magyarmosonóvár. Po zprovoznění topení, což se neobešlo bez problémů, byl prototypový vůz 12. března 1996 převezen na Železniční zkušební okruh Cerhenice, kde byl podroben dalším zkouškám.\n\nZbylých 65 vozů bylo zrekonstruováno na 15 oddílových vozů první třídy Aee, 10 velkoprostorových vozů první třídy Apee a 40 oddílových vozů druhé třídy Bee.\n\nJsou to vozy typu UIC-Y o délce 24 500 mm s nejvyšší povolenou rychlostí 160 km/h. Vozy mají zmodernizované podvozky \"Görlitz V\", neoficiálně označované jako \"Görlitz/Dunakeszi\". Brzdová soustava je tvořena tlakovzdušnými kotoučovými brzdami DAKO s dvěma kotouči na každé nápravě.\n\nVozy mají dva páry jednokřídlých předsuvných nástupních dveří ovládaných tlačítky. Mezivozové přechodové dveře jsou dvoukřídlé, posuvné do stran a ovládané pomocí madel. Oddílové dveře jsou jednokřídlé, posuvné a ovládané tlačítky. Vozy mají v horní třetině výklopná okna.\n\nPři modernizaci proběhla kompletní obnova interiéru včetně toalet. Ve vozech jsou dva velkoprostorové oddíly oddělené skleněnou přepážkou. Jeden z oddílů se skládá ze tří fiktivních oddílů a druhý ze sedmi. Ve vozech je celkem 78 sedaček v příčném uspořádání 2 + 2. Většina sedaček je umístěna za sebou. U sedaček za sebou jsou cestujícím k dispozici malé výklopné stolky, u sedaček proti sobě pak větší pevné stolky. Vozy Bpee a Bpee měly šedý potah sedaček, vozy Bpee a Bpee mají modrý potah. Pro informování cestujících je ve vozech nainstalováno rozhlasové zařízení. Vozy Bpee mají kompletní audio-vizuální informační systém včetně diodových displejů.\n\nDo vozů byl při rekonstrukci dosazen centrální zdroj energie pro napájení elektrických zařízení, například osvětlení. Palubní elektrická síť vozů má jmenovité napětí 24 V, a pro pokrytí výpadků napájení z lokomotivy jsou vybaveny akumulátory Hoppecke o kapacitě 375 Ah. Provozní osvětlení je realizováno zářivkami, nouzové žárovkami. Vytápění je jednokanálové teplovzdušné, skládá se z elektrických topnic a větráků, které rozhánějí ohřátý vzduch po voze. Vozy jsou určeny pro provoz ve středoevropském podnebí s teplotami od −30 °C do +40 °C a nadmořskou výškou do 1 500 m n. m.\n\nVozy Apee a Apee měly nátěr přes okna zelený, pod okny bílý a střecha byla šedá. Vozy Apee mají nátěr přes okna červený, pod okny bílý a střecha je šedá. Některé vozy Apee byly později přelakovány do modro-bílého korporátním designu Českých drah od studia Najbrt. Vozy Apee se lakují výhradně do nátěru dle studia Najbrt.\n\nVozy při první modernizaci neobdržely klimatizaci ani toalety s uzavřeným odpadním systémem, ačkoli u vozů jiných železničních správ již tou dobou bylo oboje běžné. Proto proběhly další modernizace těchto vozů.\n\nV roce 2006 byla dosazena klimatizace do tří vozů Bpee a vznikla tak řada Bpee.\n\nRoku 2008 byla v MOVO Plzeň do sedmi vozů Bpee dosazena klimatizace, vakuová WC s uzavřeným odpadním systémem, nový výkonnější CZE a byly přečalouněny sedačky. Vznikla tak řada Bpee.\n\nV roce 2011 bylo opět v MOVO Plzeň zmodernizováno zbývajících 24 vozů řady Bpee, všechny tři vozy řady Bpee i všech sedm vozů Bpee na Bpee. Vozy kromě klimatizace a vakuových WC získaly i elektronický informační systém a zásuvky 230 V. Kromě toho byly ještě přečalouněny sedačky.\n\nV roce 2012 byly do vozů Bpee č. 031 až 035 dosazeny přístupové body standardu Wi-Fi pro přístup cestujících k internetu. Na skříně těchto vozů byly zároveň aplikovány polepy s nápisem „\"D1 Express\"“ (vyjma vozu č. 033), a do vozů byly doplněny některé prvky, např. podhlavníky, s logy tohoto projektu.\n\nV menším z velkoprostorových oddílů bylo až do úplného zákazu povoleno kouřit.\n\nVozy jsou nasazovány na rychlíky i vlaky vyšších kategorií, a to hlavně na trasách Praha - Hradec Králové - Trutnov/Letohrad a Praha - Plzeň. Na trase Praha - Ostrava jezdí především při zvýšené přepravní poptávce nebo jako náhrada za vozy jiných řad. Dále jezdí jeden vůz na vlacích EuroNight Metropol v relaci Praha - Budapešť a zpět.\n\nPři železniční nehodě ve Studénce v roce 2008 byl těžce poškozen a následně zrušen vůz Bpee č. 004.\n\n\n"}
{"id": "916888", "url": "https://cs.wikipedia.org/wiki?curid=916888", "title": "Martin Nejedlý", "text": "Martin Nejedlý\n\nMartin Nejedlý (* 7. července 1966 Kunovice) je český podnikatel a politik, v letech 2010 až 2018 místopředseda Strany Práv Občanů (z toho mezi lety 2013 a 2014 první místopředseda). Byl jednatelem LUKOIL Aviation Czech.\n\nNejprve se prosadil jako volejbalista, v roce 1990 se stal mistrem Československa v dresu Zbrojovky Brno a poté hrál v Německu.\n\nOd 90. let 20. století podniká po celé Evropě, dlouhodobě působil v Rusku (mimo jiné obchodoval s automobily mezi Německem a Ruskem). Do České republiky se vrátil na přelomu roku 2000. V říjnu 2002 založil akciovou společnost ENE INVESTMENT, ve které zastává post předsedy představenstva. Všechny vydané akcie jsou listinné na majitele. V srpnu 2007 se dohodl s nadnárodní ropnou společnosti LUKOIL na založení společnosti LUKOIL Aviation Czech, ve které působil jako jednatel. LUKOIL Aviation Czech, ve která měla ENE INVESTMENT 40 % podíl, dodávala letecké palivo Českým aeroliniím a řadě dalších společností operujících z letišť v Praze-Ruzyni a Ostravě-Mošnově. V souvislosti s tím Správa státních hmotných rezerv vymáhala po společnosti LUKOIL Aviation Czech smluvní pokutu ve výši 27 milionů Kč za nevrácený letecký petrolej. V červnu 2015 firma Lukoil Aviation Czech soud se Správou státních hmotných rezerv prohrála, a přestože se proti rozsudku hodlá odvolat, vstoupila do likvidace.\n\nČlenem Strany Práv Občanů je od jejího založení v roce 2009. Za tuto stranu neúspěšně vedl kandidátku v komunálních volbách v roce 2010 v Kunovicích, SPOZ totiž získala jen 4,34 % hlasů a do zastupitelstva města se nedostala.\n\nV listopadu 2010 byl na mimořádném sjezdu SPOZ v Praze zvolen místopředsedou strany pro ekonomiku a na sjezdu v březnu 2013 opět v Praze pak prvním místopředsedou strany.\n\nByl členem volebního výboru prezidentské kampaně Miloše Zemana pro volby v roce 2013. V této souvislosti se spekulovalo o možném financování Zemanovy kampaně Lukoilem, což dotčení vyvraceli. Roku 2013 také dostal diplomatický pas.\n\nNa konci března 2014 byl zvolen na mimořádném sjezdu v Praze místopředsedou Strany Práv Občanů pro ekonomiku. V únoru 2017 obhájil na sjezdu SPO post místopředsedy strany. Post zastával do mimořádného sjezdu SPO v březnu 2018, kdy z vedení strany odešel.\n\nV roce 2014 se Martin Nejedlý stal externím poradcem prezidenta, disponuje třemi místnostmi na Pražském hradě. Protože oficiálně nezastává žádnou funkci, nevyžaduje bezpečnostní prověrku. Přitom není známo, kde a co vystudoval, v jakých oborech podnikal, v jaké pozici ani u jaké firmy působil na své misi v Rusku. Tajemnou roli Martina Nejedlého na pražském Hradě považují britské a americké tajné služby za současné největší riziko z hlediska šíření ruského vlivu na území ČR.\n"}
{"id": "916889", "url": "https://cs.wikipedia.org/wiki?curid=916889", "title": "Radek Augustin", "text": "Radek Augustin\n\nRadek Augustin (* 25. dubna 1977) je český politik, v letech 2013 až 2014 a opět pak 2017 až 2018 vedoucí Úřadu vlády ČR, v letech 2010 až 2014 místopředseda SPOZ (tuto funkci však po dobu výkonu pozice vedoucího Úřadu vlády ČR pozastavil), v letech 2014 až 2017 ředitel Odboru analytického Kanceláře prezidenta republiky.\n\nVystudoval obor historie s rozšířenou výukou jazyků (angličtina a němčina) na Filosoficko-přírodovědecké fakultě Slezské univerzity v Opavě a získal tak titul Mgr.\n\nŽivil se jako projektový manažer investičních a neinvestičních projektů čerpajících prostředky ze strukturálních fondů EU - zejména z oblasti školství a vzdělávání. Zároveň je předsedou Olomouckého vzdělávacího sdružení, které pořádá v Olomouci besedy a přednášky osobností ze světa kultury, politiky a historie a rovněž vydává knihy místních autorů.\n\nRadek Augustin je svobodný.\n\nV minulosti působil v organizaci Mladých sociálních demokratů a v letech 1997 až 2009 byl členem ČSSD. V roce 2010 vstoupil do Strany Práv Občanů ZEMANOVCI, v níž vede stranickou organizaci Olomouckého kraje.\n\nNa ustavujícím sjezdu SPOZ v Praze byl v březnu 2010 zvolen místopředsedou strany. Tuto funkci obhájil jak na mimořádném sjezdu SPOZ v Praze v listopadu 2010 (zvolen místopředsedou pro Moravu), tak na pražském sjezdu v březnu 2013.\n\nV krajských volbách v roce 2012 byl lídrem kandidátky SPOZ v Olomouckém kraji. Strana však získala pouze 3,30 % hlasů a do Zastupitelstva Olomouckého kraje se nedostala.\n\nV červenci 2013 byl jmenován vládou Jiřího Rusnoka vedoucím Úřadu vlády ČR. Po dobu výkonu této funkce se rozhodl pozastavení výkon pozice místopředsedy Strany Práv Občanů ZEMANOVCI. Vláda Bohuslava Sobotky jej z této pozice po svém nástupu 29. ledna 2014 odvolala. Funkci místopředsedy SPOZ vykonával do března 2014.\n\nVe volbách do Poslanecké sněmovny PČR v roce 2013 kandidoval v Olomouckém kraji jako lídr SPOZ. Do parlamentu se ale nedostal.\n\nV roce 2014 přijal nabídku vést analytický odbor na Pražském hradě. V prosinci 2017 se však vrátil na pozici vedoucího Úřadu vlády ČR s novou vládou Andreje Babiše. Funkci zastával do dne 27. června 2018, kdy byla jmenována druhá vláda Andreje Babiše a on sám byl odvolán. \n"}
{"id": "916897", "url": "https://cs.wikipedia.org/wiki?curid=916897", "title": "Lancaster University", "text": "Lancaster University\n\nLancaster University, oficiálně The University of Lancaster, je britská univerzita v městě Lancaster, Lancashire, Anglie.\n\nUniverzita byla založena Royal chartou v roce 1964 a původně se sídlem v \"bráně svatého Leonarda\" do přemístění na účelový 300akrový areál ve čtvrti \"Bailrigg\" v roce 1968.\n"}
{"id": "916917", "url": "https://cs.wikipedia.org/wiki?curid=916917", "title": "Serge Haroche", "text": "Serge Haroche\n\nSerge Haroche (* 11. září 1944, Casablanca) je francouzský fyzik narozený v Maroku v židovské rodině. Je profesorem na Collège de France. Jeho hlavní oblastí zájmu je kvantová fyzika, studium světla a fotonu. Roku 2012 získal spolu s Davidem Winelandem Nobelovu cenu za fyziku, a to za „průlomové experimentální metody umožňující měření jednotlivých kvantových systémů a manipulaci s nimi“. Již roku 2009 získal \"Médaille d'or du Centre national de la recherche scientifique\", nejvyšší vědecké ocenění ve Francii.\n\n"}
{"id": "916918", "url": "https://cs.wikipedia.org/wiki?curid=916918", "title": "David J. Wineland", "text": "David J. Wineland\n\nDavid Jeffrey Wineland (* 24. únor 1944, Milwaukee) je americký fyzik. Pracuje v americkém Národním institutu standardů a technologie. Jeho hlavní oblastí zájmu je optika, využití laserové techniky a rozvíjení kvantového počítače. Roku 2012 získal spolu se Sergem Harochem Nobelovu cenu za fyziku, a to za „průlomové experimentální metody umožňující měření jednotlivých kvantových systémů a manipulaci s nimi“. Již roku 2007 získal Národní vyznamenání za vědu, nejvyšší vědecké ocenění v USA.\n\n"}
{"id": "916920", "url": "https://cs.wikipedia.org/wiki?curid=916920", "title": "Vůz Aee152, 145 ČD", "text": "Vůz Aee152, 145 ČD\n\nVozy Aee, číslované v intervalu 50 54 19-38, a Aee, číslované v intervalu 61 54 19-51, jsou řadami osobních vozů první třídy z vozového parku Českých drah. Všechny tyto vozy vznikly modernizací starších vozů řad A a AB v ŽOS České Velenice.\n\nV polovině 90. let si České dráhy objednaly v ŽOS České Velenice modernizaci dvanácti starších vozů na oddílové osobní vozy první třídy. Při modernizaci byl přestavěn jeden vůz A, osm vozů A (z nich byly 4 v té době přeznačené na 2. třídu) a tři vozy AB. Původně se počítalo se zvýšením nejvyšší povolené rychlosti těchto vozů na 160 km/h, ale vozy byly nakonec schváleny jen pro rychlosti do 140 km/h.\n\nDalších šest vozů vzniklo z vozů AB na přelomu tisíciletí.\n\nJsou to vozy typu UIC-Y o délce 24 500 mm s nejvyšší povolenou rychlostí 140 km/h. Vozy mají upravené podvozky \"Götlitz V\", případně \"Görlitz Va\", označované jako \"Görltz V/CV\" vybavené špalíkovou brzdou.\n\nVnější nástupní dveře zůstaly zalamovací, místo původních přechodových mezivozových dveří dostaly nové, poloautomatické ovládané madly. Vozy dostaly nová okna – otvírací, výklopné v horní čtvrtině.\n\nProběhla kompletní obnova interiéru, ve vozech je devět kupé po šesti polohovatelných sedačkách s celkovou kapacitou 54 sedících cestujících. WC s umývárnou byly spojeny v jeden prostor.\n\nDo vozů byl dosazen centrální zdroj energie (CZE) získaný při úpravách vozů Amee a Bmee. Vozy původně nedisponovaly klimatizací, ta byla do 12 vozů dosazena později.\n\nVe vozech je nainstalován vlakový rozhlas s možností nezávislé regulace hlasitosti v oddílech a na představcích.\n\nPůvodní nátěr byl přes okna zelený a zbytek bílý, později se vozy začaly lakovat do nového modro-bílého korporátního stylu ČD od studia Najbrt. V každém případě má vůz nad okny žlutý pruh značící první vozovou třídu.\n\nV letech 2000–2006 byla dosazena klimatizace do 12 vozů Aee. Zároveň byly vozy přizpůsobeny pro mezinárodní provoz dle úmluv RIC. Vznikla tak řada Aee.\n\nRoku 2011 byly do všech vozů Aee a některých vozů Aee dosazeny zásuvky 230 V.\n\nV roce 2016 byly do všech 12 vozů Aee dosazeny repasované sedačky původem z vozů Apee. Kromě toho byla upravena vzduchotechnika pro zajištění většího účinku klimatizace.\n\nVozy jsou převážně nasazovány na rychlíky mezi Bohumínem a Brnem a rychlíky na trase (Brno / Jihlava –) Havlíčkův Brod – Praha.\n\n\n"}
{"id": "916923", "url": "https://cs.wikipedia.org/wiki?curid=916923", "title": "Jonathan Tehau", "text": "Jonathan Tehau\n\nJonathan Tehau (* 9. ledna 1988) je tahitský fotbalový záložník, momentálně hrající za AS Tefana. Jeho bratry jsou Alvin Tehau a Lorenzo Tehau a bratrancem Teaonui Tehau, tahitští fotbaloví reprezentanti.\n\nDne 17. června 2013 se gólově prosadil v zápase Konfederačního poháru FIFA proti Nigérii (1:6), čímž se stal historicky prvním střelcem Tahiti, jenž se trefil na šampionátu, který pořádá FIFA.\n\n"}
{"id": "916926", "url": "https://cs.wikipedia.org/wiki?curid=916926", "title": "Trenérka (film)", "text": "Trenérka (film)\n\nTrenérka, anglicky \" Wildcats\", je americká filmová komedie ze školního a sportovního prostředí z roku 1986 režiséra Michaela Ritchie s Goldie Hawnovou v hlavní roli. \n\nDěj snímku humornou formou popisuje příběh Molly McGrathové, ambiciózní učitelky tělocviku na jedné nechvalněznámé chicagské střední skole. Molly se chce, za každou cenu, stát trenérkou školního poloprofesionálního mužského týmu amerického fotbalu, ale musí řešit i své osobní trable spojené s rozvodem a péčí o dceru. Obé se jí nakonec, přes všechny velké potíže, podaří úspěšně vyřešit.\n\n"}
{"id": "916934", "url": "https://cs.wikipedia.org/wiki?curid=916934", "title": "Vůz Aee147, 142, 140 ČD", "text": "Vůz Aee147, 142, 140 ČD\n\nVozy řady Aee, číslované v intervalu 51 54 19-70, v 90. letech značené Aeel, a vozy řad Aee a Aee, shodně číslované v intervalu 61 54 19-70, jsou řadami příbuzných osobních vozů z vozového parku Českých drah. Všechny vozy Aee (001–015) vznikly přestavbou starších vozů řad \"B\" a \"Bh\", kterou provedlo konsorcium firem MOVO Plzeň a DVJ Dunakeszi. Druhé dvě jmenované řady vznikly dalšími modernizacemi vozů Aee, kterými tato řada zanikla.\n\nV půlce 90. let si České dráhy objednaly u DVJ Dunakeszi a MOVO Plzeň modernizaci 100 starších vozů, ze kterých měly vzniknout vozy vhodné pro vlaky vyšších kategorií.\n\nVšechny vozy určené k modernizaci byly nejdříve přistaveny do DVJ Dunakeszi, kde byly odstrojeny, byla opravena skříň, byla zlepšena hluková i tepelná izolace, vyrobeny nové bočnice a zmodernizován podvozek včetně výměny špalíkových brzd za kotoučové. Poté byly vozy převezeny do plzeňského MOVO, kde byly dosazeny interiérové prvky. Všechny interiérové prvky vyrobila španělská společnost Temoinsa.\n\nVozy Aee byly zrekonstruované v letech 1996–1997. K Českým drahám byly dodány mezi 19. lednem 1997 a 15. dubnem 1997. Zbylých 85 vozů bylo zrekonstruováno na 10 velkoprostorových vozů první třídy Apee, 35 velkoprostorových vozů druhé třídy Bpee a 40 oddílových vozů druhé třídy Bee.\n\nJsou to vozy typu UIC-Y o délce 24 500 mm s nejvyšší povolenou rychlostí 160 km/h. Vozy mají zmodernizované podvozky \"Görlitz V\", neoficiálně označované jako \"Görlitz/Dunakeszi\". Brzdová soustava je tvořena tlakovzdušnými kotoučovými brzdami DAKO s dvěma kotouči na každé nápravě.\n\nVozy mají dva páry jednokřídlých předsuvných nástupních dveří ovládaných tlačítky. Mezivozové přechodové dveře jsou dvoukřídlé, posuvné do stran a ovládané pomocí madel. Vozy Aee mají polospouštěcí okna, ostatní řady mají okna v horní čtvrtině výklopná.\n\nPři modernizaci proběhla kompletní obnova interiéru včetně toalet. Ve vozech je devět oddílů po šesti místech k sezení, celkem 54 polohovatelných sedaček. Vozy Aee měly modrý potah sedaček, vozy Aee mají červený potah a vozy Aee šedý dle návrhu studia Najbrt. Pro informování cestujících je ve vozech nainstalováno rozhlasové zařízení. Vozy Aee mají kompletní audio-vizuální informační systém včetně diodových displejů.\n\nDo vozů byl dosazen centrální zdroj energie pro napájení elektrických zařízení, například osvětlení. Palubní elektrická síť vozů má napětí 24 V, a pro pokrytí výpadků napájení z lokomotivy je vybaven akumulátorem Hoppecke o kapacitě 375 Ah. Provozní osvětlení je realizováno zářivkami, nouzové žárovkami. Vytápění je jednokanálové teplovzdušné, skládá se z elektrických topnic a větráků, které rozhánějí ohřátý vzduch po voze. Vozy jsou určeny pro provoz ve středoevropském podnebí s teplotami od −30 °C do +40 °C a nadmořskou výškou do 1 500 m n. m.\n\nVozy Aee měly nátěr přes okna zelený, pod okny bílý a střecha byla šedá. Vozy Aee mají nátěr přes okna červený, pod okny bílý a střecha je šedá. Vozy Aee mají nátěr modro-bílý v novém korporátním designu Českých drah od studia Najbrt.\n\nVozy při první modernizaci neobdržely klimatizaci ani toalety s uzavřeným odpadním systémem, ačkoli u vozů jiných železničních správ již tou dobou bylo oboje běžné. Proto proběhly další modernizace těchto vozů.\n\nV letech 2008–2009 byla v MOVO Plzeň do šesti vozů Aee doplněna klimatizace a toalety s uzavřeným odpadním systémem (vakuové WC), čímž vznikla řada Aee. Zároveň byly přečalouněny sedačky. Rekonstrukce byla financována formou zpětného leasingu firmy ING Lease.\n\nV roce 2011 bylo v ŽOS Trnava zmodernizováno zbývajících devět vozů řady Aee na řadu Aee. Vozy kromě klimatizace a vakuových WC získaly i elektronický informační systém a zásuvky 230 V. Kromě toho byly ještě přečalouněny sedačky. I tato modernizace je financována zpětným leasingem od ING Lease.\n\nVozy jsou nasazovány především na rychlíky, a to na trasách z Prahy do Chebu nebo do Českých Budějovic a Linze, dále je lze vidět na několika spojích mezi Prahou, Ostravou a Žilinou. Ojediněle jezdí i na trase z Prahy do Brna a dále do Budapešti, především jako náhrada za vozy jiných řad. Od GVD 2018 se vyskytují i na rychlíkové lince R18 Praha-Luhačovice.\n\n\n"}
{"id": "916940", "url": "https://cs.wikipedia.org/wiki?curid=916940", "title": "Aarburg", "text": "Aarburg\n\nAarburg je město ve švýcarském kantonu Aargau. Leží na řece Aaře v jihozápadní části kantonu v sousedství kantonu Solothurn. V roce 2012 v něm žilo přes sedm tisíc obyvatel.\n"}
{"id": "916941", "url": "https://cs.wikipedia.org/wiki?curid=916941", "title": "Nové technologie pro informační společnost", "text": "Nové technologie pro informační společnost\n\nNové technologie pro informační společnost, zkráceně NTIS (čteno [entys]) je evropské centrum excelence při Fakultě aplikovaných věd Západočeské univerzity v Plzni. Centrum bylo vybudováno mezi lety 2012 a 2014 s finanční podporou operačního programu EU \"Výzkum a vývoj pro inovace\". V tomto výzkumném a vývojovém centru pracuje od roku 2015 ve špičkově vybavených pracovnách a laboratořích kolem 180 výzkumných zaměstnanců. Ti zde mají k dispozici nejmodernější přístrojové vybavení a technologie v hodnotě dosahující 200 mil. Kč.\n\nČinnost výzkumného centra NTIS je zaměřena na rozvoj kybernetických a mechanických systémů, informačních a bio-inženýrských technologií. Dále je rozvíjen výzkum a vývoj nových tenkovrstvých materiálů a plazmových zdrojů, zpracování geo-prostorových dat a vývoj matematických struktur určených pro podporu modelování zkoumaných systémů a procesů. Výzkum je rozdělen do šesti výzkumných programů.\n\nTento program se zaměřuje na výzkum a vývoj metod řízení strojů, inteligentní komunikaci člověk-stroj, adaptivní řízení stochastických systémů, aj.\n\nDruhý výzkumný program se věnuje výzkumu triangularizovaných modelů s použitím haptiky a virtuální reality, metod pro návrh bezpečných a robustních počítačových systémů, zpracování přirozeného jazyka, webovými technologiemi, ad.\n\nTřetí program se zabývá výzkumem a modelováním heterogenních a inteligentních materiálů a mechanických, biologických a dynamicky namáhaných struktur.\n\nTým, zabývající se syntetickou biologií, uspěl v roce 2015 v soutěži iGEM s návrhem nové metody pro hledání rakovinotvorných buněk.\n\nVýzkumný program \"Tenkovrstvé materiály\" se zabývá výzkumem nových nanostrukturních tenkovrstvých materiálů vytvářených plazmovými technologiemi, depozicí vrstev a modifikací povrchů pomocí plazmových technologií.\n\nProgram se věnuje kvalitativnímu a kvantitativnímu studiu matematických modelů a modelování spojitých i diskrétních systémů a procesů. \n\nProgram se zabývá vývojem nástrojů a metod pro sběr, zpracování a aplikaci prostorových dat. \n"}
{"id": "916944", "url": "https://cs.wikipedia.org/wiki?curid=916944", "title": "Brian Schmidt", "text": "Brian Schmidt\n\nBrian Paul Schmidt (* 24. února 1967 Missoula) je americko-australský astrofyzik. Je profesorem na Australské národní univerzitě, pracuje na Research School of Astronomy and Astrophysics. Jeho hlavní oblastí zájmu je výzkum supernov, zejména z kosmologického hlediska. Roku 2011 získal spolu se Saulem Perlmutterem a Adamem Riessem Nobelovu cenu za fyziku, za \"objev zrychlujícího se rozpínání vesmíru pozorováním vzdálených supernov\".\n\n"}
{"id": "916947", "url": "https://cs.wikipedia.org/wiki?curid=916947", "title": "Undisputed Attitude", "text": "Undisputed Attitude\n\nUndisputed Attitude je album, které vydala americká thrashmetalová skupina Slayer. Toto album obsahuje 15 skladeb, 14 coververzí od různých punkových skupin a patnáctou skladbu v řadě, která je vlastním počinem skupiny. Na tomto albu se jako producent podílel Rick Rubin.\n\n\n"}
{"id": "916957", "url": "https://cs.wikipedia.org/wiki?curid=916957", "title": "Kotě", "text": "Kotě\n\nKotě je mládě kočkovité šelmy. Rodí se zpravidla po dvou měsících březosti matky, a to v počtu 3 až 10. Mladá koťata jsou velice přítulná a roztomilá zvířata, a to i u divoce žijících druhů.\nPrůměrná doba březosti kočkovitých šelem je 65 dní, s odchylkami od 58 do 71. Koťata se rodí v plodovém obalu - amniu, který matka po porodu roztrhne a pozře.\n\nNěkolik týdnů nemohou koťata vylučovat moč ani trus bez stimulace matkou. Neumí také regulovat svou tělesnou teplotu, proto je matka musí zahřívat, je-li okolní teplota nižší než 27 °C.\nPrvní tři týdny jsou koťata zcela závislá na výživě mateřským mlékem. Získávají z něj protilátky - ochranu před infekčními onemocněními. Navíc novorozená koťata neumí koncentrovat moč, a tak mají vysokou potřebu příjmu kapalin.\nKoťata otvírají oči asi 7 až 10 dní po porodu. Nejprve je sítnice vyvinuta jen slabě a vidění je špatné. Až teprve po 10 týdnech vidí kotě stejně dobře jako dospělý jedinec.\nVývoj koťat od druhého do sedmého týdne je velmi rychlý, zlepšuje se jejich koordinace a síla, hrají si s ostatními sourozenci a začínají zkoumat svět mimo své hnízdo či doupě. Učí se umývat, stejně jako lovit a číhat na kořist, čímž využívají své vrozené schopnosti predátora. Tyto jejich schopnosti vylepšuje matka tak, že jim přináší živou kořist do hnízda, později pak svým potomkům předvádí lovecké techniky.\nKdyž koťata dosáhnou třech až čtyřech týdnů, začínají přijímat tuhou stravu. Mateřské mléko hraje v jejich výživě stále nižší roli, až ve věku 6 až 8 týdnů už kojení není potřebné. Přesto zpravidla v malé intenzitě kojení pokračuje, často až do 3 měsíců věku kotěte, kdy teprve dochází k úplnému odstavu.\nPohlaví koťat lze zpravidla rozpoznat snadno již při porodu. Později dochází k růstu srsti v oblasti genitálií, takže se pohlaví rozeznává hůře. Vývod močové trubice u kocoura je kulatý, zato u kočky je šterbinovitý. Dalším významným rozdílem je vzdálenost mezi vývodem močové trubice a řitním otvorem, která je větší u kocourů než u koček.\n\nKoťata jsou značně sociálními tvory a stráví většinu bdění různými hrami a interakcemi s dalšími jedinci. Hry s ostatními koťaty se nejvíce rozvíjejí kolem třetího až čtvrtého měsíce po narození, zato číhání a lov pak kolem pátého měsíce věku. Koťata mohou být při těchto hrách snadno zraněna, protože se skrývají v temných místech, kde mohou být přehlédnuta.\n\nAčkoliv koťata kočky domácí jsou často posílána do nových domovů již ve věku 6 až 8 týdnů, je vhodnější, aby se svou matkou a ostatními koťaty zůstávala až do 12 týdnů. Období mezi 6 a 12 týdny věku je totiž postatné pro rozvoj sociálního chování. V některých státech je proto zakázáno odstavovat od matky koťata mladší 8 týdnů a chovatelé proto často neprodávají koťata mladší 12 týdnů.\n\nDomácí koťata ve vyspělých státech bývají obvykle očkována proti běžným chorobám mezi druhým a třetím měsícem věku. Obvykle užívaná vakcína - tzv. trojkombinace - chrání před kočičím parvovirem (FPV), kočičí kalicivirózou (FCV) a rhinotracheitidou (tzv. kočičí rýmou). Očkování se provádí dvakrát nebo třikrát, v osmi, dvanácti a šestnácti týdnech. Odčervení se provádí pravidelně pomocí odčervovací pasty nebo tablet, zpravidla v dvoutýdenních intervalech od 4 do 12 týdnů věku a dále pak 1-2× ročně. Někteří veterináři ovšem považují preventivní odčervování psů a koček za zbytečné.\n\nKoťata, která nejsou určena k chovu, mohou být kastrována kolem sedmého měsíce věku. Někdy se kastrace provádí už od sedmého týdne, to však závisí na rozhodnutí konkrétního veterináře, který musí posoudit možná zdravotní rizika (zejména u koťat malého vzrůstu).\n\nV přírodě málokdy přežijí koťata osiřelá před šestým týdnem věku. U některých druhů vytvářejících sociální skupiny (např. lvi) je možné, že jej za své přijme jiná samice, která má rovněž zrovna mladé.\n\nMalá koťata potřebují vysoce kalorickou stravou s vyšším obsahem bílkovin. Mateřské mléko pijí každé 2 až 4 hodiny a pak potřebují fyzickou stimulaci k vyměšování a kálení. Běžné kravské mléko neposkytuje koťatům všechny potřebné látky, a tak nemůže mateřské mléko uspokojivě nahradit.\n\nKoťata odkojená ručně bývají i v dospělosti mnohem více vázána na lidi, často mohou velmi snadno měnit náladu a chovat se v některých případech až agresivně. Často jsou podvyživená, zvláště pokud osiřela v útlém věku, což s sebou nese i různé zdravotní problémy v budoucnu, např. choroby srdce. Navíc jsou citlivější na infekce, protože nedostala protilátky z mateřského mléka.\n\n"}
{"id": "916965", "url": "https://cs.wikipedia.org/wiki?curid=916965", "title": "TISPAN", "text": "TISPAN\n\nTelekomunikační a internetové konvergované služby a protokoly pro pokročilé sítě ( ) je standardizační orgán ETSI, který se zabývá konvergencí pevných sítí a Internetu (přechodem pevných telefonních sítí na internetové protokoly). Byl založen v roce 2003 sloučením dvou orgánů ETSI:\n\nTISPAN usiluje o definování evropského pohledu na sítě příští generace ( ), ale má i mnoho účastníků z mimoevropských zemí.\n\nTISPAN NGN Release 1 zveřejněné v prosinci 2005 obsahuje architektonické základy a základní specifikace požadované pro podporu náhrady veřejných komutovaných telefonních sítí (PSTN). Architektura TISPAN NGN je založena na sdílení společných komponent mezi spolupracujícími subsystémy. Architektura je v souladu s obecným referenčním modelem pro sítě příští generace definovaným v doporučení ITU-T Y.2011, a proto je rozdělena na servisní vrstvu ( ) a transportní vrstvu ( ). Každá z těchto vrstev je dále rozdělena na dílčí systémy, které v celkové struktuře vykonávají jednotlivé úkoly. To umožňuje postupné přidávání nových subsystémů pro nové požadavky a třídy služeb. Protože síťové prostředky, aplikace a uživatelská zařízení budou společné pro všechny subsystémy, bude zajištěna maximální možná míra mobility uživatelských terminálů a služeb, a to i přes správní hranice. Klíčový subsystém je založen na architektuře IP Multimedia Subsystem (IMS) vyvinuté sdružením 3rd Generation Partnership Project (3GPP). TISPAN spolupracoval s 3GPP na rozšíření architektury IMS o vlastnosti potřebné pro podporu přístupu pomocí pevných linek.\n\nTISPAN NGN Release 2 dokončené počátkem roku 2008 přidává podporu pro služby IPTV a obchodní komunikace ( ) pomocí IMS.\n\nOd začátku roku 2008 začal TISPAN pracovat na třetím vydání své NGN specifikace s předsedou zaměřením na vylepšení IPTV, sítě pro doručování obsahu ( ) a domácí sítě. V roce 2011 zveřejnil TISPAN specifikaci funkční architektury pro sítě doručování obsahu (CDN) a nyní pracuje na specifikaci protokolů pro referenční body definované v této architektuře (ETSI TS 182 019).\n\n"}
{"id": "916976", "url": "https://cs.wikipedia.org/wiki?curid=916976", "title": "Lorient", "text": "Lorient\n\nLorient je francouzské město v departementu Morbihan v regionu Bretaň. V roce 2010 zde žilo 57 204 obyvatel. Je centrem arrondissementu Lorient. Rozkládá se v nadmořské výšce kolem 15 m n. m.\n\nJméno Lorient pochází z francouzského \"L’Orient\" (Orient), protože zdejší přístav byl domovem flotily Francouzské Východoindické společnosti.\n\nZa druhé světové války se v tomto městě se také nacházela jedna z ponorkových základen německého námořnictva Kriegsmarine - ponorková základna Keroman, která nyní slouží jako muzeum. Do tohoto přístavu za druhé světové války směřovala také japonská ponorka I-52, která do něj nedoplula.\n\n\n\n"}
{"id": "916984", "url": "https://cs.wikipedia.org/wiki?curid=916984", "title": "Cerisy", "text": "Cerisy\n\nCerisy je francouzská obec v departementu Somme v regionu Hauts-de-France. V roce 2010 zde žilo 481 obyvatel.\n\n"}
{"id": "916990", "url": "https://cs.wikipedia.org/wiki?curid=916990", "title": "Vůz Apee148, 144, 141, 139 ČD", "text": "Vůz Apee148, 144, 141, 139 ČD\n\nVozy řady Apee, číslované v intervalu 51 54 10-70, v 90. letech označené Ahee a vozy řad Apee, Apee a Apee, shodně číslované v intervalu 61 54 10-70, jsou příbuznými řadami osobních vozů z vozového parku Českých drah. Všechny vozy Apee (001–010) vznikly přestavbou čtyř vozů \"B\" a šesti vozů \"Bh\", kterou provedlo konsorcium firem MOVO Plzeň a DVJ Dunakeszi. Všechny vozy Apee byly postupně modernizovány přes řady Apee a Apee na řadu Apee.\n\nV půlce 90. let si České dráhy objednaly u DVJ Dunakeszi a MOVO Plzeň modernizaci 100 starších vozů, ze kterých měly vzniknout vozy vhodné pro vlaky vyšších kategorií.\n\nVšechny vozy určené k modernizaci byly nejdříve přistaveny do DVJ Dunakeszi, kde byly odstrojeny, byla opravena skříň, byla zlepšena hluková i tepelná izolace, vyrobeny nové bočnice a zmodernizován podvozek včetně výměny špalíkových brzd za kotoučové. Poté byly vozy převezeny do plzeňského MOVO, kde byly dosazeny interiérové prvky. Obložení interiéru vyrobila firma DVJ Dunakeszi, sedačky španělská společnost Temoinsa.\n\nVozy Apee byly zrekonstruované v letech 1996–1997. První zkušební jízdy proběhly na trati Györ – Magyarmosonóvár. Po zprovoznění topení, což se neobešlo bez problémů, byl prototypový vůz 12. března 1996 převezen na Železniční zkušební okruh Cerhenice, kde byl podroben dalším zkouškám.\n\nZbylých 90 vozů bylo zrekonstruováno na 15 oddílových vozů první třídy Aee, 35 velkoprostorových vozů druhé třídy Bpee a 40 oddílových vozů druhé třídy Bee.\n\nJsou to vozy typu UIC-Y o délce 24 500 mm s nejvyšší povolenou rychlostí 160 km/h. Vozy mají zmodernizované podvozky \"Görlitz V\", neoficiálně označované jako \"Görlitz/Dunakeszi\". Brzdová soustava je tvořena tlakovzdušnými kotoučovými brzdami DAKO s dvěma kotouči na každé nápravě.\n\nVozy mají dva páry jednokřídlých předsuvných nástupních dveří ovládaných tlačítky. Mezivozové přechodové dveře jsou dvoukřídlé, posuvné do stran a ovládané pomocí madel. Oddílové dveře jsou jednokřídlé, posuvné a ovládané tlačítky. Vozy mají v horní třetině výklopná okna.\n\nPři modernizaci proběhla kompletní obnova interiéru včetně toalet. Ve vozech jsou dva velkoprostorové oddíly oddělené skleněnou přepážkou. Jeden z oddílů se skládá ze tří fiktivních oddílů a druhý ze sedmi. Ve vozech je celkem 60 polohovatelných sedaček v příčném uspořádání 2 + 1. Většina sedaček je umístěna za sebou. U sedaček za sebou jsou cestujícím k dispozici malé výklopné stolky, u sedaček proti sobě pak větší pevné stolky. Vozy Apee a Apee měly modrý potah sedaček, vozy Apee mají červený potah a vozy Apee šedý dle návrhu studia Najbrt. Pro informování cestujících je ve vozech nainstalováno rozhlasové zařízení. Vozy Apee mají kompletní audio-vizuální informační systém včetně diodových displejů.\n\nDo vozů byl při rekonstrukci dosazen centrální zdroj energie pro napájení elektrických zařízení, například osvětlení. Palubní elektrická síť vozů má jmenovité napětí 24 V, a pro pokrytí výpadků napájení z lokomotivy jsou vybaveny akumulátory Hoppecke o kapacitě 375 Ah. Provozní osvětlení je realizováno zářivkami, nouzové žárovkami. Vytápění je jednokanálové teplovzdušné, skládá se z elektrických topnic a větráků, které rozhánějí ohřátý vzduch po voze. Vozy jsou určeny pro provoz ve středoevropském podnebí s teplotami od −30 °C do +40 °C a nadmořskou výškou do 1 500 m n. m.\n\nVozy Apee a Apee měly nátěr přes okna zelený, pod okny bílý a střecha byla šedá. Vozy Apee mají nátěr přes okna červený, pod okny bílý a střecha je šedá. Některé vozy Apee byly později přelakovány do modro-bílého korporátním designu Českých drah od studia Najbrt. Vozy Apee se lakují výhradně do nátěru dle studia Najbrt.\n\nVozy při první modernizaci neobdržely klimatizaci ani toalety s uzavřeným odpadním systémem, ačkoli u vozů jiných železničních správ již tou dobou bylo oboje běžné. Proto proběhly další modernizace těchto vozů.\n\nV letech 2006 byla v MOVO Plzeň do dvou vozů Apee doplněna klimatizace, čímž vznikla řada Apee. Rekonstrukce byla financována formou zpětného leasingu od firmy ING Lease.\n\nV roce 2008 bylo v MOVO Plzeň zmodernizováno pět vozů řady Apee na řadu Apee. Do vozů byly dosazeny kromě klimatizace i vakuová WC, odsávač teplého vzduchu a zásuvky 230 V. Došlo k přečalounění sedaček a vozy obdržely nový červeno-bílý nátěr. Pro získání finančních prostředků byl opět použit zpětný leasing od společnost ING Lease.\n\nV rozmezí let 2011–2012 byly opět v MOVO Plzeň zmodernizovány zbývající tři vozy řady Apee a oba vozy řady Apee na řadu Apee. Vozy kromě klimatizace, vakuových WC a zásuvek 230 V dostaly i nový audio-vizuální informační systém. I tato modernizace byla financována zpětným leasingem od firmy ING Lease. V roce 2013 proběhla v Pars nova Šumperk úprava všech vozů Apee na Apee.\n\nV roce 2012 byly do vozů Apee č. 003 a 005 dosazeny přístupové body standardu Wi-Fi pro přístup cestujících k internetu. Na skříně těchto vozů byly zároveň aplikovány polepy s nápisem „\"D1 Express\"“, na kterých byly na začátku provozu těchto spojů nasazeny. Zároveň byly do vozů doplněny i některé prvky, např. podhlavníky, s logy tohoto projektu.\n\nV roce 2016 došlo u všech vozů k výměně sedaček, které byly vyzískány z vozů řady Ampz.\n\nNa začátku provozu bylo zjištěno, že rozměry sedaček nevyhovují úmluvám RIC, proto byly až do úpravy tyto vozy nasazovány pouze do vnitrostátních vlaků.\n\nV menším z velkoprostorových oddílů bylo až do úplného zákazu povoleno kouřit.\n\nVozy jsou nasazovány na vlaky vyšších kategorií na trase Praha – Brno – Budapešť, zajíždí do Přerova na vlaku InterCity Moravan, ojediněle jezdí mezi Prahou, Ostravou a Žilinou či Varšavou jako náhrada za vozy jiných řad.\n\n\n"}
{"id": "917004", "url": "https://cs.wikipedia.org/wiki?curid=917004", "title": ".NET Reflector", "text": ".NET Reflector\n\n.NET Reflector je prohlížeč tříd, dekompilátor a statický analyzátor pro software vytvořený pomocí .NET Framework, původně napsán Lutzem Roederem. MSDN Magazín jej zařadil na seznamu top deseti pomůcek pro vývojáře, které tito musejí mít, a Scott Hanselman jej udal jako součást jeho „velkých deseti nástrojů, které mu změnily práci i život“.\n\n.NET Reflector byl prvním prohlížečem CLI assembly. Používá se k prozkoumávání, navigaci, hledání, analýze a prohlížení obsahu CLI komponent jako např. assembly a překládá binární informací do formy čitelné pro lidi. Základně Reflector umožňuje dekompilaci CLI assembly do C#, Visual Basic, Common Intermediate Language a F#(alfa verze). Reflector také zahrnuje strom volání, pomocí kterého se lze dostat až k metodám volaných v metodách mezijazyka. Dále také ukazuje metadata, zdroje a XML dokumentaci. Vývojář v .NET může využít Reflector k pochopení vnitřního chodu kódových knihoven, k ukázání rozdílů mezi verzemi stejného assembly a jak různé části CLI aplikace spolupracují. Existuje pro něj mnoho pluginů.\n\n.NET Reflector lze použít k nalezení problémů s výkonem či programátorských chyb, prohlížení tříd, správě a obeznámení se základy kódu. Další možností jeho využití je nalezení závislostí assembly nebo i DLL, použitím možnosti Analyzátoru. Mimo strom volání je zde také prohlížeč dědičností. Zachytí stejnou dokumentaci či komentáře, které jsou uloženy v xml souborech spolu s asociovanými assembly, které pohání InteliSense ve Visual Studiu. Je dokonce možné projíždět připojenou dokumentaci (xmldoc), hledat specifické typy, členy a reference. Lze použít pro efektivní převod zdrojového kódu mezi C# a VB.\n\n.NET Reflector byl navržen tak, že počítá s rozšiřováním jeho funkcí pomocí pluginů, mnoho z nich je open source. Některé z těchto pluginů poskytují rozkládání i jiných jazyků, a to například PowerShell, Delphi a MC++. Jiné analyzují assembly různými cestami, jako například poskytnutím měření kvality, sekvenčních diagramů, diagramů tříd, matic nebo grafu struktury závislostí. Je možné použít pluginy pro vyhledávání textu, uložení rozloženého kódu na disk, exportovat assembly do XMI/UML, porovnávat různé verze nebo nalézt určitý kód. Některé pluginy umožňují ladění procesů, jiné jsou navrženy k testování vytvořením obalů.\n\n.NET Reflector byl vyvinut Lutzem Roederem jako freeware. Jeho první verze vznikly v lednu roku 2001. 20. srpna Red Gate Software oznámil, že přebírají zodpovědnost za budoucí vývoj softwaru. V únoru 2010 vydal Red Gate .NET Reflector 6 spolu s komerční Pro edicí, která umožnila uživatelům vstupovat do dekompilovaného kódu pomocí ladění ve Visual Studiu, jakoby se jednalo o jejich vlastní kód. 10. ledna 2011 Red Gate oznámilo, že verze 7 bude obsahovat PowerCommands plugin od Jasona Haley. .NET Reflector 7 byl vydán 14. března 2011 jako komerční produkt. To vedlo k vytvoření několika volně šiřitelným alternativám, například dotPeek, CodeReflect nebo ILSpy. 26. dubna 2011 Red Gate oznámili, na základě zpětné vazby od komunity, že pro stávající uživatele bude verze 6 nadále dostupná zdarma.\n"}
{"id": "917007", "url": "https://cs.wikipedia.org/wiki?curid=917007", "title": "Provodínská štrapanda", "text": "Provodínská štrapanda\n\nProvodínská štrapanda je pojmenování tradičního turistického pochodu, který je pořádán v obci Provodín na Českolipsku. Pochod je organizován na řadě různě dlouhých a náročných pěších trasách okolím obce, v posledních letech jsou připraveny i cyklotrasy. Pořadatelé se během let změnili, trasy se obměňují každým rokem.\n\nPrvní ročník turistické akce zorganizoval Turistický odbor TJ Jestřebí – Provodín dne 21. června 1975, rok po svém vzniku. Prvního ročníku, věnovaného 30. výročí osvobození naší vlasti Sovětskou armádou se zúčastnilo 38 účastníků.\n\nJejich počet rychle stoupal, v roce 1983 bylo na startu 1106 turistů. Po roce 1990 převzal organizaci pochodů KČT Provodín, o 15 let později Tenisový klub Provodín, který akci pořádá dodnes. Odbor KČT v Provodíně krátce před rokem 2005 zanikl a tenisté zůstali v obci jedinou společenskou organizací. Účast bývá v posledních letech přes 500 lidí, v roce 2013 bylo na startu 760 turistů, o rok později 779.\n\nTrasy se každoročně obměňují. K původně jen pěším trasám byly přidány zprvu i běhy, v posledních letech je vystřídaly stále oblíbenější cyklotrasy. Došlo i k vytyčení tras do dříve veřejnosti zapovězeného vojenského prostoru Ralsko.\nV roce 2013 byl zorganizován 38. ročník. \nPro tento ročník byly vypsány, vytyčeny a organizačně zabezpečeny tyto trasy: Pěší 12 km, 23 km, 35 km, Cyklo 23 km, 40 km, 55 km a 80 km\nVšechny byly směrovány do oblasti Ralska a Máchova jezera. \n\n39. ročník akce byl připraven na 14. června 2014, čtyři pěší a 4 cyklotrasy vedly směrem na Českou Lípu.\n\nJubilejní 40. ročník byl 13. června v novodobé historii rekordním, účast 1101 turistů na 9 trasách (5 pěších, 4 cyklo). \n\n"}
{"id": "917009", "url": "https://cs.wikipedia.org/wiki?curid=917009", "title": "Volby v San Marinu", "text": "Volby v San Marinu\n\nVolby v San Marinu jsou svobodné. Volby probíhají pouze do jednokomorového parlamentu, do kterého se poměrným volebním systémem volí 60 poslanců na pětileté volební období. V čele státu stojí dva kapitáni-regenti, kteří jsou nepřímo voleni parlamentem na šestiměsiční mandát.\n\n"}
{"id": "917040", "url": "https://cs.wikipedia.org/wiki?curid=917040", "title": "Recitar cantando", "text": "Recitar cantando\n\nRecitovaný, či deklamovaný zpěv, italsky \"recitar cantando\", je způsob monodického zpěvu s doprovodem. Obvykle se ho užívalo v melodramu, oratoriích, kantátách a opeře, zejména na počátku 17. století, přičemž zpěvák se v nich vyjadřuje prostřednictvím stylu definovaného jako recitativ. Definice byla formulována hudebníky a členy Florentské cameraty v 16. století. \n\n\"Recitar cantando\" se naproti tomu měl stát stylem vhodným pro scénické herce v hudebních dramatech. Tak se zrodil recitativ, arioso a árie, tedy všechny formy, jež se od té doby staly součástí po čtyři století opery.\n"}
{"id": "917050", "url": "https://cs.wikipedia.org/wiki?curid=917050", "title": "Goregrind", "text": "Goregrind\n\nGoregrind je hudební odnož brutal death metalu a grindcoru.\n\nNejčastěji se v tomto hudebním žánru vyskytují elektrické kytary, bicí, baskytary a zpěvák, jenž vydává vokály napodobující prasata (pig squeal), screaming, growling a mnoho dalších technik. V některých kapelách bývá buď více zpěváků, kytar a nebo jen sestava bicích nástrojů, basy s agresivním efektem a zpěvák. Texty v mnoha kapelách nejsou, protože jsou nahrazeny vokálními složkami v rytmu jednoduché rychlé melodické, fyzicky však náročné hudby.\nOd stylu Grindcore se liší tématy textů, které zahrnují nejčastěji brutalitu, násilí, forenzní patologii, či černý humor, texty u Grindcore kapel se častěji věnují politice a různým světovým problémům. Goregrindové kapely se často neberou tak vážně a jde spíš o záležitost na pobavení (Gutalax, Spasm).\n\n\n"}
{"id": "917053", "url": "https://cs.wikipedia.org/wiki?curid=917053", "title": "Nikola Kojo", "text": "Nikola Kojo\n\nNikola Kojo (v srbské cyrilici Никола Којо; * 5. září 1967, Bělehrad, SFRJ) je srbský herec.\n\nHrál v celé řadě (více než několik desítek) jugoslávských i srbských filmů. Přestože byl obsazován do filmů již v 80. letech 20. století, teprve až díky hlavní roli v komedii \"Mi nismo anđeli\" z roku 1992 se zařadil mezi známé srbské herce. Nikola Kojo se od té doby objevil v mnoha úspěšných domácích filmech, jako např. \"Hezké vesnice hezky hoří\", \"Rane\", \"Crni Gruja\", \"Šišanje\" či \"Parade\".\n"}
{"id": "917054", "url": "https://cs.wikipedia.org/wiki?curid=917054", "title": "Jacques Gaillot", "text": "Jacques Gaillot\n\nJacques Jean Edmond Georges Gaillot (* 11. září 1935, Saint-Dizier, Francie) je francouzský kněz a aktivista, nazývaný někdy \"Rudý kněz\". V letech 1982 až 1995 byl biskupem v Évreux. V roce 1995 byl pro své neortodoxní názory z rozhodnutí papeže Jana Pavla II. degradován. Následně byl ustanoven titulárním biskupem Partenie - zaniklé diecéze na území dnešního Alžíru, která byla v 5. století pohlcena Saharou.\n\nStát se knězem toužil Gaillot již od doby svého dospívání. Po studiích na střední škole vstoupil do semináře v Langres. V letech 1957 až 1959 absolvoval povinnou vojenskou službu v Alžíru během války za nezávislost. Mezi lety 1960 až 1962 studoval teologii v Římě. Na kněze byl vysvěcen v roce 1961.\n\nOd roku 1965 byl profesorem v semináři v Reims. Předsedal mnoha zasedáním, jejichž cílem bylo zavádění výsledků Druhého vatikánského koncilu. V roce 1977 byl jmenován generálním vikářem diecéze Langres. O čtyři roky později byl zvolen kapitulním vikářem. V květnu 1982 byl ustanoven biskupem v Évreux.\n\nV roce 1984 způsobil rozhořčení řady katolických představitelů tím, že odmítl svou podporu farním církevním školám. V roce 1985 podpořil první intifádu a setkal se s Jásirem Arafatem v Tunisu. V témže roce si poprvé vysloužil větší mediální pozornost podpisem výzvy špatně placených učitelů katolických škol. Podepsal ji totiž také tehdejší předseda Francouzské komunistické strany Georges Marchais. Proti Gaillotovi se pak zvedla kampaň z pravicových pozic.\n\nOpakovaně se vyslovil proti jaderným zbraním, odzbrojení podpořil např. na zvláštním zasedání OSN v roce 1987.\n\nO rok později podpořil svěcení ženatých mužů na kněze. Tím, že se vyslovil pro revizi kněžského celibátu a používání kondomů, způsobil značné napětí uvnitř francouzské biskupské konference.\n\nBěhem roku 1989 toto napětí stouplo do té míry, že její členové hlasovali pro jeho pokárání. Stalo se tak poté, co Gaillot poskytl interview francouzskému erotickému časopisu. Na konci téhož roku se pokusil o smířlivé kroky a podepsal dohodu, v níž papeži Janu Pavlu II. slíbil \"loajalitu a poslušnost\". Dohoda však nevydržela dlouho; do týdne se Gaillot objevil v televizi, přičemž kritizoval „slabou vnitřní diskusi v církvi\" a vyjádřil smutek nad tím, že od Druhého vatikánského koncilu nedošlo k pokroku.\n\nV roce 1991 se postavil do opozice proti válce v Zálivu a vydal knihu s názvem \"Otevřený dopis těm, kteří hlásají válku, ale vést ji nechají druhé\". Odsoudil také uvalení embarga na Irák. Koncem téhož roku jej biskupská konference pokárala třikrát, např. za jeho kroky na Haiti, které vedly k podpoře zastánce teologie osvobození Jeana-Bertranda Aristida.\n\nGaillot také zaujímal shovívavý postoj k ženám, které se rozhodly pro interrupci. Uvedl, že není kompetentní posuzovat ženy, které se v takové situaci ocitly.\n\nDne 13. ledna 1995 dostal Gaillot na výběr: buď rezignuje a stane se emeritním biskupem Évreux, nebo bude ze svého úřadu odvolán. V takovém případě se stane titulárním biskupem Partenie. Africké diecéze pohřbené pod pískem pouště, zaniklé tak dávno, že ani není známo, kdy a kde přesně existovala. Gaillot rezignaci odmítl. Na jeho poslední mši v katedrále v Évreux přišlo asi 20 tisíc lidí.\n\nV září roku 2015 přivítal biskupa Gaillota ve svém vatikánském sídle papež František. Oba muži strávili v rozhovoru 45 minut. Gaillot řekl, že papež jej povzbudil v jeho aktivismu na podporu uprchlíků. Po setkání se vyjádřil, že papeže Františka „miluje“.\n\n\n\"V tomto článku byly použity informace z článku na anglické Wikipedii\".\n\n\n"}
{"id": "917056", "url": "https://cs.wikipedia.org/wiki?curid=917056", "title": "Marama Vahirua", "text": "Marama Vahirua\n\nMarama Vahirua (* 12. května 1980 Papeete Tahiti, Francouzská Polynésie) je tahitsko–francouzský fotbalový útočník, momentálně hrající za tahitský klub AS Pirae, kde zároveň dělá odborného vedoucího (technical director). Jeho bratrancem je bývalý tahitsko–francouzský fotbalista Pascal Vahirua (hrál mj. za AJ Auxerre).\n\nS tahitskou reprezentací si zahrál na Konfederačním poháru FIFA 2013.\n\n\n"}
{"id": "917057", "url": "https://cs.wikipedia.org/wiki?curid=917057", "title": "Vodní nádrž Bešeňová", "text": "Vodní nádrž Bešeňová\n\nVodní nádrž Bešeňová ( ) je vodní nádrž na řece Váh, pod přehradou Liptovská Mara, u obce Bešeňová, v Žilinském kraji. Je součástí Vážské kaskády a slouží jako vyrovnávací nádrž během maximálního výkonu vodní elektrárny Liptovská Mara.\n\nSoučástí vodní nádrže je i vodní elektrárna, která byla do provozu uvedena roku 1976. Jsou zde nainstalovány dvě horizontální kaplanovy turbíny s instalovaným výkonem 4,64 MW a průtokem 20 m³/s. Roční výroba elektrické energie dosahuje průměrně 18,3 GWh.\n"}
{"id": "917070", "url": "https://cs.wikipedia.org/wiki?curid=917070", "title": "Kazimierz Świątek", "text": "Kazimierz Świątek\n\nKazimierz kardinál Świątek (21. října 1914 Valga (Estonsko) – 21. července 2011 Pinsk) byl římskokatolický kněz, arcibiskup-metropolita Minsko-mohylevské arcidiecéze v Bělorusku, kardinál.\nNarodil se v polské rodině ve městě Valga v Estonsku. Ve věku pouhých tří let se roku 1917 ocitl s rodinou ve vyhnanství na Sibiři, odkud se vrátil roku 1922. Jeho otec mezitím roku 1920 padl při obraně Vilniusu proti bolševické armádě. Roku 1932 vstoupil do semináře v Pinsku, kněžské svěcení přijal tamtéž 8. dubna 1939 a pracoval v pastoraci ve farnosti Prużana na území dnešního Běloruska. 21. dubna 1941 byl zatčen sovětskou státní bezpečností NKVD, uvězněn v Brestu a odsouzen k smrti. V důsledku vpádu německých vojsk na území Sovětského svazu však nedošlo k vykonání rozsudku a mladý kněz dostal svobodu. Vrátil se zpět do pastorace na své původní místo, kde působil do 18. prosince 1944, kdy se vrátila Rudá armáda. Tehdy byl znovu uvězněn, tentokrát v Minsku, kde byl 21. července 1945 odsouzen k deseti letům nucených prací na Sibiři a pěti letům ztráty občanských práv. Propuštěn byl 16. června 1954, kdy se opět vrátil do farní pastorace. Během období perestrojky ve druhé polovině osmdesátých let 20. století se zapojil do činnosti obnovovaných spolků Poláků žijících v Bělorusku.\n\nNa konci roku 1989 ho papež Jan Pavel II. jmenoval biskupem a apoštolským administrátorem v Bělorusku, v roce 1991 se stal arcibiskupem diecézí Minsku-Mohileva a potom apoštolským administrátorem Pinsku. Obě diecéze se po rozpadu Sovětského svazu staly součástí Běloruska. Jan Pavel II. jej roku 1994 jmenoval kardinálem. Rezignaci na výkon funkce arcibiskupa podal v roce 2006, kdy se jeho nástupcem stal dosavadní pomocný biskup Minsku Antonín Dziemianko.\n\n"}
{"id": "917071", "url": "https://cs.wikipedia.org/wiki?curid=917071", "title": "Jan Hurdík", "text": "Jan Hurdík\n\nJan Hurdík (* 28. listopadu 1951) je právník a vysokoškolský pedagog, působící na katedře občanského práva Právnické fakulty Masarykovy univerzity a externě také na katedře občanského práva a pracovního práva Právnické fakulty Univerzity Palackého. Je autorem mnoha publikací v oboru občanského práva.\n\nV roce 1976 absolvoval Právnickou fakultu Masarykovy univerzity (tehdy University Jana Evangelisty Purkyně v Brně), kde o rok později získal i titul doktora práv. Hned po studiích nastoupil jako právní čekatel a roku 1978 se stal prokurátorem u Okresní prokuratury v Třebíči. O dva roky později však tuto praxi opustil a stal se odborným asistentem na své alma mater, kde od té doby stále působí. V roce 1984 získal vědeckou hodnost kandidáta věd, o tři roky později byl jmenován docentem a v roce 2001 získal vědeckou hodnost doktora věd. Byl také na mnoha vědeckých stážích a studijních pobytech (Jena, Wroclaw, Szeged, Vídeň, Regensburg, Dijon, Paříž apod.), stal se členem dvou legislativních komisí pro přípravu nového občanského zákoníku a už od roku 1990 také působí jako advokát.\n"}
{"id": "917072", "url": "https://cs.wikipedia.org/wiki?curid=917072", "title": "Vladimír Kratochvíl (právník)", "text": "Vladimír Kratochvíl (právník)\n\nVladimír Kratochvíl (* 10. května 1948 Brno) je právník a vysokoškolský pedagog, emeritní profesor a bývalý vedoucí katedry trestního práva Právnické fakulty Masarykovy univerzity. Je autorem mnoha vědeckých publikací v oboru trestního práva.\n\nV roce 1971 absolvoval Právnickou fakultu Univerzity Karlovy, poté se stal justičním čekatelem, ale už od roku 1973 začal působit jako odborný asistent na Právnické fakultě Masarykovy univerzity (tehdy Universita Jana Evangelisty Purkyně v Brně), kde již zůstal. V letech 1993–2002 byl také asistentem ústavní soudkyně Ivany Janů, poté ještě rok Miloše Holečka. Je dlouholetým členem redakčních rad časopisů \"Kriminalistika\" a \"Právní rozhledy\".\n"}
{"id": "917079", "url": "https://cs.wikipedia.org/wiki?curid=917079", "title": "Josef Kunský", "text": "Josef Kunský\n\nJosef Kunský (6. října 1903 Sušice – 21. září 1977 tamtéž) byl český geomorfolog a vysokoškolský pedagog.\n\nNarodil se v Sušici, štepovačce Marii Kunské (* 1871). . V Sušici též vystudoval reálku, na které maturoval v roce 1922. Následně vystudoval Přírodovědeckou fakultu Univerzity Karlovy. Zde studoval přírodopis a zeměpis, později také matematiku a fyziku. Studium ukončil v roce 1928 dizertační prací „Studie o třetihorních štěrcích ve středních Čechách“ a získal doktorát. Po ukončení studií pracoval na několika pražských středních školách. Roku 1934 se habilitoval prací „Údolí Otavy“.\n\nRoku 1936 byl vedoucím expedice na Island a Faerské ostrovy. Zkoumal především tvary vulkanického a ledovcového reliéfu. Po návratu vznikl cestopis, který vyšel v r. 1958 německy pod názvem „Polarlicht über Vulkaninseln“ a v češtině vycházel především v rámci časopisu Širým světem. \n\nV letech 1942–1945 pracoval v Ústředním ústavu geologickém. Po znovuotevření českých vysokých škol se v roce 1946 stal mimořádným profesorem fyzické geografie na UK. Na ní také vyučoval geomorfologii a fyzický zeměpis. Řádným profesorem se stal v roce 1949. V letech 1950–1952 byl Josef Kunský zvolen proděkanem Přírodovědecké fakulty Univerzity Karlovy a roku 1953 byl jmenován členem-korespondentem ČSAV. \n\nVe své vědecké práci se věnoval jak obecným fyzickyzeměpisným otázkám (\"Zeměpisný nákres: Blokdiagram\"), tak krasovým (\"Kras a jeskyně\", \"Chýnovská jeskyně\") a glaciálním otázkám (\"Zalednění Šumavy a šumavská jezera\"), napsal také dílo \"Čeští cestovatelé\", slovem doprovodil fotografie Viléma Heckela v díle \"Naše hory\". \n\nJeho popularizující příspěvky byly též zveřejňovány v časopise \"Pestrý týden\". Josef Kunský byl dlouholetým členem redakčních rad odborných časopisů. Vedl například \"Zeměpisný magazín\" (1945–1950).\n\n\n"}
{"id": "917083", "url": "https://cs.wikipedia.org/wiki?curid=917083", "title": "Tvrdošín (vodní nádrž)", "text": "Tvrdošín (vodní nádrž)\n\nVodní nádrž Tvrdošín ( ) je vodní nádrž na řece Orava, pod oravskou přehradou, u obce Tvrdošín, v Žilinském kraji. Je součástí Vážské kaskády a slouží jako vyrovnávací nádrž během maximálního výkonu vodní elektrárny Orava.\n\nSoučástí vodní nádrže je i vodní elektrárna, která byla do provozu uvedena roku 1979. Jsou zde nainstalovány tři horizontální kaplanovy turbíny s instalovaným výkonem 6,1 MW a celkovým průtokem 45 ms. Roční výroba elektrické energie dosahuje průměrně 18,02 GWh.\n"}
{"id": "917084", "url": "https://cs.wikipedia.org/wiki?curid=917084", "title": "Karel Marek", "text": "Karel Marek\n\nKarel Marek (* 4. září 1949 Brno) je právník a vysokoškolský pedagog, zabývající se zejména občanským a obchodním právem.\n\nŽije v Adamově u Brna. V roce 1977 absolvoval Právnickou fakultu Masarykovy univerzity (tehdy Universita Jana Evangelisty Purkyně v Brně), pracoval ve strojírenském závodu a poté působil jako vysokoškolský učitel. V současnosti učí na Fakultě právních a správních studií Vysoké školy finanční a správní v Praze.\n\nJe rozhodcem Rozhodčího soudu při Hospodářské komoře České republiky a Agrární komoře České republiky a také rozhodcem Rozhodčího soudu Obchodní a průmyslové komory Slovenské republiky. Rozhodoval ca 800 sporů.\n\n\n\n<nowiki>*</nowiki> About the new czech legal regulation of the contract for Work. \"STUDIA IURIDICA Cassoviensia\", Košice: UPJŠ Košice, 2019, roč. 7, č. 2, s. 58-70. ISSN 1339-3995.\n\nJe autorem nebo spoluautorem ca 30 knih a 500 článků a studií doma i v zahraničí. Existuje ca 400 položek citací jeho prací, přitom v jedné položce je i několik desítek citací jeho různých prací (např. v komentářové literatuře).\n\nJe vyhledáván ke zpracování stanovisek a k přednáškám pro jejich přehlednost a srozumitelnost. \n"}
{"id": "917089", "url": "https://cs.wikipedia.org/wiki?curid=917089", "title": "Cité nationale de l'histoire de l'immigration", "text": "Cité nationale de l'histoire de l'immigration\n\nCité nationale de l'histoire de l'immigration (\"Národní centrum historie imigrace\") je muzeum v Paříži. Nachází se ve 12. obvodu na \"Avenue Daumesnil\" v Palais de la Porte Dorée. Muzeum se zaměřuje na dějiny přistěhovalectví ve Francii a bylo pro veřejnost otevřeno 10. října 2007.\n\nMyšlenka na vytvoření muzea zaměřeného na dějiny a kulturu imigrantů ve Francii existovala delší čas. Teprve v roce 1992 vznikla z podnětu historiků \"Association pour un musée de l'immigration\". V roce 2001 premiér Lionel Jospin nechal vypracovat studii proveditelnosti tohoto muzea a v roce 2002 prezident Jacques Chirac zahrnul do své agendy a roku 2003 ustanovil meziresortní komisi.\n\nCité nationale de l'histoire de l'immigration oficiálně představil 8. července 2004 premiér Jean-Pierre Raffarin a pro veřejnost bylo otevřeno 10. října 2007.\n\nOd 1. ledna 2012 patří k centru rovněž tropické akvárium.\n\nCité nationale de l'histoire de l'immigration především shromažďuje, uchovává a vystavuje objekty vztahující se k dějinám imigrace ve Francii, především od 19. století a představuje tak kultury a umění imigrantů.\n\nPlocha celého palace je 16 000 m, z čehož připadá 1250 m na stálou expozici představující dvě století francouzské imigrace.\n\nHlavní expozice nazvaná \"Repères\" (Orientační body) popisuje hlavní imigrační vlny a je rozdělena do hlavních témat: \"Émigrer\" (Migrovat), \"Face à l'État\" (Tváří státu), \"Terre d'accueil/France hostile\" (Přijímací země/nepřátelská Francie), \"Ici et là-bas\" (Tady a tam), \"Lieux de vie\" (Místa života), \"Au travail\" (V práci), \"Enracinements\" (Zakořenění), \"Sportifs\" (Sportovci), \"Diversité\" (Různorodost).\n"}
{"id": "917090", "url": "https://cs.wikipedia.org/wiki?curid=917090", "title": "Pierre Mignard", "text": "Pierre Mignard\n\nPierre Mignard starší, zvaný \"le Romain\" (7. listopadu 1612 Troyes – 30. května 1695 Paříž), patří k nejpřednějším francouzským portrétisům 17. stol., doby francouzského akademického klasicismu.\n\nJiž jako patnáctiletý vytvořil fresky v kapli maršála de Bitry, který ho pak povolal do Paříže, aby si rozšířil své vzdělání u S. Voueta, kde se seznámil s Charlesem le Brunem. V letech 1635-7 pobýval v Římě, stýkal se s Nicolasem Poussinem a studoval italské mistry, což mu vyneslo přezdívku \"Říman\". Svou malířskou kariéru začal jako portrétista a v podobiznách také spočívá hlavní význam jeho díla. Kromě podobizen maloval také poněkud sladké obrazy Madon. V r. 1657 ho Ludvík XIV. povolal do Paříže a jmenoval dvorním malířem. Marie Rakouská mu zadala výzdobu kostela Val de Gräce, v jehož kupoli zobrazil Ráj a na dvě stě postav světců kolem donátorky. Tato dvorská společnost ho zahrnovala objednávkami portrétů a po r. 1681 nahradil na královském dvoře již zmíněného architekta Le Bruna. Namísto něj zdobil zámky a paláce a vytvořil také velkou galerii podobizen vedoucích osobností soudobé společnosti. Posléze jej Ludvík XIV. povýšil do šlechtického stavu a jmenoval prvním malířem dvora, stal se i ředitelem manufaktury na gobelíny, správcem královských uměleckých sbírek a ředitelem akademie.\n"}
{"id": "917092", "url": "https://cs.wikipedia.org/wiki?curid=917092", "title": "Fyzikální depozice z plynné fáze", "text": "Fyzikální depozice z plynné fáze\n\nFyzikální depozice z plynné fáze ( \"Physical Vapour Deposition\", zkratka PVD) je označení skupiny technik vakuové depozice tenkých vrstev. Společným znakem těchto technik je skutečnost, že se zpravidla vychází z pevného substrátu (na rozdíl od technik chemické depozice, kdy jsou reaktanty v plynné fázi).\n\nMezi tyto techniky patří:\n\n\nVýše jmenované povlakovací procesy probíhají ve vakuu či kontrolované atmosféře při tlacích 10 až 100 Pa.\n"}
{"id": "917094", "url": "https://cs.wikipedia.org/wiki?curid=917094", "title": "Česká placka", "text": "Česká placka\n\nČeská placka je název barokní klenební kopule. Kupolovitá klenba má obvykle v zásadě tvar polokoule či nižší úseče nad čtvercovou či obdélnou místností či klenebním polem tak, že patky jsou v koutech a klenební čela vznikají jako řez kupole svislými rovinami nad spojnicemi patek; půdorysná kružnice je zevně opsána vůči půdorysu zaklenutého pole. (Tím se odlišuje od běžné kupole, která se svým půdorysem stěn či meziklenebních pasů pouze dotýká - je do zaklenutého půdorysu vepsána - a nad kouty je podklenuta trompami.) Klenbové zdivo je obvykle cihlové, často prováděné \"z ruky\", za pomoci otočného ramenátu ve vrcholové části. Zdivo je možné klást různými způsoby, např. ve vrstvách stoupajících od patek a stýkajících se ve vrcholnicích, šnekovitým uložením cihel, které jsou spojeny maltou na dlouho i jinak (vrchlík mohl být kladen odlišným způsobem) Příkladem užití české placky jsou boční lodi chrámu Nanebevzetí Panny Marie a sv. Jana Křtitele v Sedlci u Kutné Hory.\n\nVrstvy zdiva bývají zejména na kouty kladeny velmi variabilními způsoby. Vyskytuje se kladení po vrstevnicích, kolmo k diagonálám i dalšími způsoby, často s cílem vytvářet krátké samonosné oblouky, umožňující vyzdívání bez podpůrného šalování. V horní části se směrování řad zdiva může měnit.\n\nPruská placka\n"}
{"id": "917095", "url": "https://cs.wikipedia.org/wiki?curid=917095", "title": "Kartotéka osobních vozů", "text": "Kartotéka osobních vozů\n\nKartotéka osobních vozů, zkráceně KOV přiřazuje každému typu osobního vozu Českých drah jednoznačný identifikátor, který se skládá ze dvou částí:\n\nKartotékou osobních vozů se zabývá předpis Sei 2/315/2 vydaný poprvé v roce 1985. Informace o ní se ale dostaly na veřejnost až v roce 2001, kdy se poprvé začaly spolu s písmenným označením vozů objevovat na skříních i jejich indexy.\n\nPodobný způsob rozlišování vozů používají např. i Deutsche Bahn.\n\nTrojmístný kód řady vyjadřuje kombinaci vlastností řady, a lze ho rozdělit na 2 položky – první číslici a zbytek čísla.\nZbytek čísla pak označuje další vlastnosti, převážně způsobilost k mezinárodnímu provozu.\n\nTypové označení není úplně standardizované. První část se skládá z písmenného označení vozů (např. „\"B\"“). U některých vozů je toto kompletní typové označení. U většiny se nachází ještě další doplňující informace. Typicky se tam nalézá buď trojmístný kód řady („\"Bee 273\"“), dvojmístný rok výroby („\"WLAB 85\"“), případně v závorkách uvedený režim mezinárodního provozu RIC („\"WRmee (61) RIC\"“, 61 označuje vůz s klimatizací, 73 vůz s tlakotěsnou skříní…) Poslední část se používá jen u vozů uzpůsobených pro mezinárodní provoz, a bývá jednotná, používá se slovo „\"RIC\"“ („\"WRmee (61) RIC\"“).\n\n"}
{"id": "917096", "url": "https://cs.wikipedia.org/wiki?curid=917096", "title": "José de Ribera", "text": "José de Ribera\n\nJusepe (José) de Ribera (12. ledna 1591, Játiva – 2. září 1652 Neapol) byl původem španělský barokní malíř období zvaného Siglo de Oro, působící dlouhodobě na královském dvoře v hlavním městě Neapolského království.\n\nPrvní malířské zkušenosti získal v dílně Francisca Ribalty, představitele valencijské malířské školy. V mládí, roku 1612, odešel studovat renesanční mistry do Itálie. Pro svou drobnou postavu zde dostal přezdívku \"Lo Spagnoletto\" (malý Španěl). Když procestoval horní Itálii, usadil se natrvalo v Neapoli, kde se stal dvorním malířem a byl zahrnován zakázkami (velmi mu pomáhalo, že Neapol tehdy ovládali Španělé). K největším z těchto zakázek patřila výzdoba augustiniánského kláštera v Salamance. Pro nedostatek času vedl dílnu, kde pracovali jeho italští, vlámští a španělští pomocníci. V Neapoli jej dvakrát navštívil soudobý španělský mistr, Diego Vélazquez.\n\nRibera je hlavním představitelem caravaggiovského naturalismu v Itálii. Caravaggia Ribera také velmi obdivoval, toužil se s ním osobně setkat, ale když se ho snažil po příchodu do Neapole vyhledat, zjistil, že je již tři roky mrtvý. Ribera si, po vzoru Carravagia, vybíral s oblibou náměty umučení, kde mohl uplatnit expresivní gesta a mimiku, podrobné podání drastických podrobností a dramatické protiklady světla a stínů. Často též zobrazoval zmrzačené postavy. Náměty byly ovšem náboženské a mytologické.\n\nVe středním období produševňuje výraz a zesvětluje kolorit, aby v pozdních dílech dosáhl klidné vyrovnanosti. Ribera byl činným zejména v letech 1620-30 i jako grafik. Jeho umění ovlivnilo soudobé malířství ve Španělsku i Neapoli. K jeho žákům patřil mimo jiné Luca Giordano.\n\nV posledních letech života trpěl pohaněním dcery, kterou svedl a opustil Don Juan ď Austria.\n\nKolem roku 1644 takřka přestal malovat, nejspíše kvůli nemoci. V roce 1647 vypuklo v Neapoli protišpanělské povstání a on se tak i s rodinou musel skrývat před hněvem vzbouřenců v paláci místokrále. To ještě znásobilo jeho psychické problémy.\n\n"}
{"id": "917097", "url": "https://cs.wikipedia.org/wiki?curid=917097", "title": "Baz Luhrmann", "text": "Baz Luhrmann\n\nMark Anthony „Baz“ Luhrmann (* 17. září 1962) je australský filmový režisér, scenárista, herec a producent. Mezi jeho nejznámější filmy patří \"Tanec v srdci\", \"Romeo a Julie\", \"Moulin Rouge!\", \"Austrálie\" a \"Velký Gatsby\".\n\nNarodil se v Sydney v Austrálii. Jeho matka, Barbara Carmel (rozená Brennan), byla učitelka tance a majitelka obchodu a jeho otec, Leonard Luhrmann, byl farmář. Vyrostl v Herons Creek, malém venkovském osídlení v Novém Jižním Walesu, kde jeho otec provozoval benzínovou stanici a kino. Navštěvoval St Joseph's Hasting Regional School, Port Macquarie (1975–1978) a St Paul's College, kde ve školním představení ztvárnil roli Jindřicha IV..\n\nPoprvé se ucházel o místo v National Institute of Dramatic Art (Národní institut dramatických umění) v roce 1980, ale nebyl přijat. Na školu se dostal o dva roky později a začal zde tříletý herecký kurz. Absolvoval v roce 1985 spolu se Soniou Todd, Catherine McClements a Justinem Monjem.\n\nDne 26. ledna 1997 se oženil s Catherine Martin, vedoucí výroby jeho vlastních filmů. Pár má spolu dvě děti.\n\nNěkolik známých herců se objevilo v několika z jeho filmů:\nJako hlavní vliv na svou práci jmenoval italskou operu a rovněž přiznal inspiraci k dalším divadelním stylům, jako bollywoodské filmy, které mají podle jeho slov vliv na jeho styl. Jako dítě byl tančil a jeho matka tanec učila, což pro něj bylo inspirací k filmu \"Tanec v srdci\". Mezi jeho oblíbené filmy patří \"Star 80\", \"8½\", \"Vojna a mír\", \"Medium Cool\" a \"Fitzcarraldo\".\n\n"}
{"id": "917103", "url": "https://cs.wikipedia.org/wiki?curid=917103", "title": "Vzhůru nohama", "text": "Vzhůru nohama\n\nVzhůru nohama může být:\n\n\n"}
{"id": "917104", "url": "https://cs.wikipedia.org/wiki?curid=917104", "title": "Jawa 50/20", "text": "Jawa 50/20\n\nJawa 50 typ 20 je malý oskútrovaný motocykl se zdvihovým objemem motoru 49,9 cm³.\n\nJedná se o lehký kapotovaný dvoumístný motocykl lehké silniční konstrukce s jednoválcovým dvoudobým zážehovým motorem určený pro vesnickou i městskou dopravu.\n\nMotocykly Pionýr se po celou dobu svojí existence těší velké oblibě ze strany uživatelů. Jedná se o velice spolehlivý stroj. Mnozí šikovní uživatelé si Pionýra upravují, ať už pouze vzhled nebo i motor. S Pionýry se pořádá velké množství závodů s mnoha odlišnými kategoriemi.\n\nMotor\n\nSpojka dvoulamelová mokrá v olejové lázni\nPřevody:\nprimární převod – poměr 2,43 : 1 (14/34 zubů)\nprimární převod – řetěz válečkový řetěz (ČZ – Favorit 3/8\" x 3/8\" – 44 článků)\nsekundární převod – poměr 4,58:1 (12/55)\nsekundární převod – řetěz válečkový řetěz (12,7 x 5,2 – 111+1 článek)\nPoměr převodů\n1. převod 1 : 2,94 (24/14x24/14)\n2. převod 1 : 1,716 (24/14x19/19)\n3. převod 1 : 1 přímý záběr\nCelkové převody: II. (sek. kolečko 12 zubů)\n1. převod 1 : 32,72\n2. převod 1 : 19,1\n3. převod 1 : 11,13\n\nřazení nožní pákou na levé straně\nrám svařovaný z ocelových trubek čtvercového profilu\npřední vidlice teleskopická bez tlumení – zdvih propružení 90 mm\nzadní vidlice kyvná vidlice, odpružení dvěma samostatnými pružícími jednotkami s kapalinovými tlumiči – zdvih propružení 85 mm\nbrzda vpředu celonábojová bubnová, Ø 125/20 mm\nbrzda vzadu celonábojová bubnová, Ø 125/20 mm\n\npřední kolo drátové na ocelovém ráfku – 1,5 A x 16\nzadní kolo drátové na ocelovém ráfku – 1,5 A x 16\npneumatika přední 2,75 x 16\" – 1,5 atp.\nPneumatika přední od roku 1978 2.50 x 16\"-\npneumatika zadní 2,75 x 16\" – 1,9 atp.\npočet drátů – 36 ks\nPaprsky kola – 2,65 x 150 mm\n\nsvětlost 120 mm\nsuchá hmotnost 65 kg (bez paliva)\nužitečná hmotnost 160 kg\nmaximální nosnost cca 135kg\n\nkonstrukční rychlost 60km/h největší stoupavost 25%\n\n"}
{"id": "917106", "url": "https://cs.wikipedia.org/wiki?curid=917106", "title": "Jindřich IV. Kastilský", "text": "Jindřich IV. Kastilský\n\nJindřich IV. Kastilský (5. ledna 1425, Valladolid – 11. prosince 1474, Madrid) byl v letech 1454 – 1474 kastilský král. Někteří historikové ho s despektem označují jako \"Jindřich Impotent\".\n\nNarodil se jako jediný syn/třetí dítě ze čtyř potomků kastilského krále Jana II. a jeho první manželky Marie Aragonské (1403–1445). Všechny tři jeho vlastní sestry zemřely již v útlém věku. Z druhého manželství jeho otce Jana II. s Isabelou Portugalskou (1428–1496) se narodily další dvě děti, dcera Isabela (1451–1504) a syn Alfons (1453–1468); Isabela se po Jindřichově smrti stala kastilskou královnou.\n\nNa svět přišel v dnes již neexistujícím paláci \"Casa de las Aldabas\" ve Valladolidu. V dubnu roku 1425, tři měsíce po narození, byl prohlášen knížetem z Asturie. V době jeho narození byl nejdůležitějším politickým činitelem v Kastilii hrabě Álvaro de Luna, rádce a oblíbenec jeho otce, který tak měl pod kontrolou i společníky a vychovatele malého infanta. Mezi Jindřichovými společníky byl Juan Pacheco, jeho důvěrník. Infant vyrůstal v prostředí stálých bojů, smíření a intrik mezi různými šlechtici.\n\nV roce 1445 bojoval v bitvě u Olmeda, v níž porazil jednotky aragonských infantů. Po tomto vítězství se moc Álvara de Luna oslabila a vzrůstal vliv okruhu kolem infanta Jindřicha a Juana Pacheca. Aby oslabili vliv a politiku Jana II. Aragonského, podporovali jeho syna a následníka Karla z Viany, který povstal proti svému otci v roce 1450.\n\n20. července roku 1454 Jindřichův otec, král Jan II. Kastilský zemřel. Následujícího dne byl Jindřich prohlášen kastilským králem jako Jindřich IV. Jednou z jeho prvních starostí byla aliance s Portugalskem, jež se realizovala roku 1455, když Jindřich uzavřel svůj druhý sňatek s Janou Portugalskou a když se v dubnu roku 1456 setkal v Elvas s jejím bratrem, portugalským králem Alfonsem V. Dalšími jeho kroky byla minimalizace možnosti intervence navarrského krále Jana II. Aragonského uzavřením míru s Francií a Aragonií a udělením pardonu řadě šlechticů. Svolal v roce 1455 v Cuéllaru kortesy, aby zahájil ofenzivu proti Granadskému emirátu. Tažení v letech 1455–1458 přerostla ve vleklý konflikt na bázi trestných výprav a vpádů. Juan Pacheco, markýz de Villena, a jeho bratr Pedro Girón, velmistr z Calatravy, byli pověřeni k vládním rozhodnutím, král však si přibral další rádce jako Miguel Lucas de Iranzo, Beltrán de la Cueva nebo Gómez de Cáceres, aby kompenzoval jejich vliv.\n\nV roce 1458 zemřel aragonský král Alfons V., jehož na trůně vystřídal jeho bratr Jan II. Aragonský, který obnovil své vměšování do kastilské politiky podporou šlechtické opozice ve prospěch ambicí Juana de Pacheco. Ten, s podporou krále, zahájil akce s cílem zmocnit se dědictví Álvara de Luna, ale jeho vdova se spojila s rodem Mendozů. Výsledkem byla nespokojenost mezi šlechtou a vznik Šlechtické ligy v březnu roku 146 v Alcalá de Henares, v níž většina šlechty vyjádřila požadavek kontroly výdajů a akceptaci nevlastního mladšího bratra králova, infanta Alfonse, jako knížete z Asturie, tj. následníka trůnu.\n\nJindřich IV. reagoval vpádem do Navarry na podporu Karla z Viany, tentokrát v rámci navarrské občanské války proti jeho otci, navarrskému a aragonskému králi. Tažení bylo vojenským úspěchem, ale kastilský král se v srpnu roku 1461 spojil se šlechtickou ligou, aby potlačil vliv Mendozů, což umožnilo Janu II. Aragonskému vpadnout do Kastilie. Jan II. Aragonský ovšem byl v konfliktu s Katalánským knížectvím, a po smrti jeho syna Karla z Viany katalánská vláda zvolila 11. srpna roku 1462 za svrchovaného vládce kastilského krále. Vpád Jindřicha IV. potvrdil rivalitu proti Janu II. Aragonskému a Katalánie se stala momentem nestability vůči Aragonskému království. Avšak Jindřich IV. za nedostatku vojska a s ekonomikou oslabenou v důsledku nepřátelství s Francií, jež podporovala Jana II. Aragonského, se podřídil ujednáním smlouvy z Bayonne (1462), jež předpokládala odstoupení od podpory katalánských.\n\nV roce 1440, ve věku 15 let, se oženil s dvanáctiletou infantkou Blankou II. Navarrskou, dcerou Jana II. Aragonského a jeho manželky Blanky I. Navarrské. Obřad, který se uskutečnil ve Valladolidu 16. září, celebroval kardinál Juan de Cervantes. Tento sňatek byl dojednán již roku 1436 jako součást mírových dohod mezi Kastilií a Navarrou. Věno nevěsty zahrnovalo území a města původně navarrská, avšak obsazené kastilskými jednotkami v průběhu války, takže kastilským věno přineslo to, co již měli ve svém držení.\n\nO třináct let později, v květnu roku 1453, segovijský biskup Luis Vázquez de Acuña manželství Jindřicha a Blanky anuloval z důvodu sexuální impotence, jež měla být způsobena uhranutím.\n\nBylo to projevem politických změn: podpora Karlovi de Viana v jeho boji proti Janu II. Aragonskému, poskytovaná Kastilií od roku 1451; a poprava Álvara de Luna v květnu roku 1453, jež znamenala pro Jindřicha větší moc v Kastilii. Jindřich uváděl, že byl neschopen konzumovat sexuálně manželství déle než tři roky, minimální dobu požadovanou církví. Některé ženy, prostitutky ze Segovie, dosvědčily, že měly sexuální vztah s Jindřichem, tudíž absence konzumace manželství se připisovala kouzlům a čárám. Šlo tedy o \"\"impotencia perpetua\"\", avšak relativní, v jeho vztahu s doňou Blankou.\n\nBlanka a Jindřich byli bratranec a sestřenice, stejně tak byl Jindřich bratranec Jany Portugalské, s níž se hodlal oženit. Nepochybně toto byl důvod, proč za příčinu žádosti o anulaci sňatku s Blankou bylo uvedeno očarování, jež mu znemožnilo konzumovat manželství, aniž by měl tento problém s jinými ženami. Papež Mikuláš V. tím odůvodnil rozhodnutí o anulaci sňatku v prosinci roku 1453 v bule \"Romanus Pontifex\" a udělil Jindřichovi dispens pro nové manželství se sestrou portugalského krále.\n\nKronikář Alonso de Palencia, jeden z ostrých kritiků Jindřichových, psal, že manželství bylo fraškou a obvinil Jindřicha z pohrdání svou manželkou a z toho, že ji měl ke spáchání cizoložství, aby tak mohl mít potomka. Podle kronikáře Jindřich v posledních letech svého manželství projevoval “nejkrajnější odpor” ke své manželce a byl lhostejný k jejím pokusům o sblížení. Blanka se přesto v roce 1462 vzdala svých práv k navarrskému trůnu ve prospěch Jindřichův, jehož vyhlásila protektorem proti svému otci Janu II. Aragonskému.\n\nOdklon od Aragonie vedl ke sblížení s Portugalskem. Již v březnu roku 1453, před anulací manželství s Blankou, bylo stvrzeno, že bude uzavřeno nové manželství s Janou Portugalskou, sestrou krále Alfonse V. Portugalského. První předmanželská smlouva byla dojednána v prosinci téhož roku, jednání však byla dlouhá a definitivní podoba smlouvy byla uzavřena až v únoru roku 1455. Podle kronikářů tohoto období Jana do manželství nepřinesla věno a nedostala ho, dokud manželství nebylo úspěšné. Délka jednání a tyto ústupky mohou být interpretovány jako Jindřichova slabost kvůli pověstem o jeho impotenci. Svatební obřad se uskutečnil v květnu roku 1455, avšak bez notářského zápisu a bez konkrétní buly, jež by povolila sňatek mezi snoubenci, kteří byli bratranec a sestřenice prvního, nejbližšího stupně. 28. února roku 1462 porodila královna dceru Janu, jejíž legitimita, resp. Jindřichovo otcovství bylo zpochybňováno, což dalo posléze vzniknout konfliktu o Jindřichovo dědictví.\n\nPřed narozením své dcery král Jindřich svolal do Madridu kortesy, kde bylo dítě prohlášeno za kněžnu z Asturie. Obnovil se však konflikt se šlechtou, když Juan de Pacheco, markýz z Villeny, a jeho bratr Pedro Girón, calatravský velmistr, byli nespokojeni s mocí, kterou získal Beltrán de la Cueva. To mělo za následek změnu aliancí: Mendozové přešli na stranu a k podpoře krále, kdežto Pacheco nabádal k reaktivaci Šlechtické ligy s cílem eliminovat vliv Beltrána de la Cueva, odstavit Janu od dědictví a věnovat pozornost mladším (nevlastním) sourozencům královým, aby bylo možno je použít jako nástrojů v politické hře; proto rozvinuli kampaň k delegitimizaci monarchy, vznášejíce pochybnosti o jeho otcovství dcery Jany, o níž tvrdili, že je dítětem jeho nového favorita Beltrána de la Cueva; začalo se tak o ní hovořit jako o \"la Beltraneja\" (Beltránova). V květnu roku 1464 byla založena Liga v Alcalá de Henares, žádající dohled nad královými sourozenci, o nichž se hovořilo jako o legitimních následnících království. Do ligy se začlenily velké šlechtické rody a rovněž Jan II. Aragonský. V září vydala šlechtická opozice v Burgosu manifest, v němž předložila obvinění a výtky vůči králi, jako favorizování Židů a muslimů, poškozování šlechticů ve prospěch osob nižšího původu, nadměrné daně a především se v manifestu za vše špatné v království činil odpovědný Beltrán de la Cueva; manifest požadoval, aby jedenáctiletý králův nevlastní bratr Alfons byl uznán za následníka a byl vychováván Juanem Pacheco; dále byl požadován odchod Beltrána de la Cueva od dvora; Jana pak měla být považována za nelegitimní. Král přistoupil na jednání. 25. října bylo v Cigales dosaženo dohody a Jindřich ustoupil před požadavky Ligy: Alfonso byl předán Juanu Pachecovi a byl 30. listopadu uznán za následníka s podmínkou, že se ožení s Janou la Beltraneja. Juan Pacheco tedy obnovil svou moc, Beltrán de la Cueva byl vypovězen od dvora a Alfons se stal velmistrem Řádu svatojakubských rytířů. Liga ovšem neskončila se svými požadavky a shodla se na ustavení arbitrážní komise z řad šlechty včetně krále s cílem rozhodnout o budoucí vládě v království.\n\n16. ledna roku 1465 bylo vydáno \"Sentencia arbitral de Medina del Campo (Arbitrážní rozhodnutí z Mediny del Campo)\" králem oslabeným nepřítomností Beltrána de la Cueva a Miguela Lucase de Iranzo. Jeho jednotlivé kapitoly zahrnovaly vyčerpávající výčet opatření vlády, jako organizaci kortesů, aplikaci práva na šlechtu, kontrolu trhů, jmenování církevních hodnostářů, opatření proti Židům a muslimům etc. Jindřich tato opatření neakceptoval a 27. dubna téhož roku jeho protivníci prohlásili králem jeho mladšího nevlastního bratra Alfonse Kastilského. 5. června byla ratifikována proklamace za obřadu zvaného \"Farsa de Ávila\" (Ávilská fraška). Alfons měl tehdy pouhých 11 let. Zvedla se dvě vojska, ale vojenské akce se překrývaly s jednáními: Jindřich učinil ústupky svým stoupencům a pokusil se získat své protivníky. Jako součást těchto jednání se nabízelo manželství infantky Isabely s Pedrem Girónem, ten však zemřel, než ke svatbě došlo. Šlechtici se ovšem postavili proti sobě navzájem a města a obce se vzchopila k vzniku \"Náboženského bratrstva\" s cílem pokusit se zavést nějaký řád. Ve všeobecném chaosu docházelo ke zneužívání bratrstev k útokům na konvertity (tj. ke křesťanství obrácené Židy a Maury). Roku 1467 došlo mezi stoupenci a odpůrci krále k druhé bitvě u Olmeda, z níž vyšel král úspěšně. Ztratil však Segovii, sídlo královského pokladu, a nový pokus o dohodu vedl k předání jeho manželky Jany jako rukojmí protivné straně, což mu později uškodilo, když královna v zajetí znovu otěhotněla, zřejmě s některým ze strážců.\n\n5. července roku 1468 však zemřel Alfons, jenž \"panoval\" tři roky. Pro ty, kdož neakceptovali Janu Beltraneju jako Jindřichovu dědičku a následnici, nyní mělo přejít nástupnictví na Jindřichovu nevlastní sestru Isabelu; protože obě byly ženy, bylo významné obvinění Jany z nelegimity. Isabela odmítla převzít královský titul, pouze titul princezny, a král Jindřich přistoupil k dohodě: roku 1468 Jindřich a Isabela uzavřeli dohodu (Tratado de los Toros de Guisando), na jejímž základě Jindřich za svou dědičku a nástupkyni prohlásil Isabelu, vymíniv si však právo souhlasu s jejím manželstvím, a dosud se protivící šlechta obnovila svou loyalitu ke králi.\n\nDůvod pro pominutí infantky Jany nespočívaly v tom, že snad měla být dcerou někoho jiného, ale v tom, že byla zpochybňována legitimita manželství Jindřicha s její matkou a matčino špatné chování v poslední době, když byla obviněna z nevěry během svého zajetí. Jindřich se podle dohody měl se svou manželkou rozvést, ale nezahájil patřičné kroky. Dohodl sňatek princezny Isabely s portugalským králem Alfonsem V. a snažil se dojednat sňatek infantky Jany s některým z Alfonsových synů. Isabela se však roku 1469 ve Valladolidu tajně provdala za Ferdinanda Aragonského, syna aragonského krále, což král Jindřich považoval za porušení dohody a vyhlásil svou dceru Janu opět za dědičku trůnu, prohlásiv veřejně, že je jeho legitimní dcerou, jíž navrátil hodnost princezny a jíž hodlal najít odpovídající manželství.\n\nKrálovství se ocitlo v anarchii, král již nehodlal vládnout dál a dohadovat se se šlechtou. Isabela a Ferdinand získávali stále více přívrženců jako garanti znovunastolení pořádku.\n\nV listopadu roku 1473 Andrés Cabrera, králův majordomus a správce pevnosti v Segovii zorganizoval dohodu o usmíření mezi králem a jeho sestrou se záměrem zabránit tomu, aby Juan Pacheco získal kontrolu nad královským pokladem uloženým v segovijské pevnosti. V období na přelomu roku, koncem prosince a začátkem ledna roku 1474 se král setkal s Isabelou a Ferdinandem, a třebaže setkání bylo srdečné, nedospěli k dohodě, v níž by byla Isabela stanovena dědičkou a následnicí. Král náhle onemocněl a vyjednavači se vzdálili v obavách z obvinění z jeho otravy. Zatímco Isabela zůstala v Segovii, král strávil zbytek roku v péči a pod dohledem Juana Pacheca v Madridu.\n\nJuan Pacheco zemřel v říjnu roku 1474 a král ho záhy, v prosinci téhož roku, následoval. Pochován byl v královském panteónu kláštera Santa María de Guadalupe v Cáceres. Jeho smrtí započala Válka o kastilské dědictví mezi přívrženci Isabely a stoupenci Jany \"La Beltraneja\". Z konfliktu vyšla vítězně Isabela se svým manželem Ferdinandem, pozdější tzv. Katolická Veličenstva, jejichž panování bylo ve znamení stability a rozkvětu vzdělanosti a kultury a je nazýváno Zlatým věkem Španělska.\n\nOtázka, zda byl Jindřich IV. Kastilský skutečně impotentní a otázka otcovství Jany la Beltraneja, nebyla nikdy zodpovězena. Svědectví a doklady o tom, jestli byl schopen sexuálních kontaktů, mohly být označeny za jednostranné, zatím co jeho impotence byla rozhlášena jeho protivníky, kteří v ní viděli známku toho, že nemůže správně vládnout. Když zemřel mladší nevlastní Jindřichův bratr Alfons, jemuž byla jako chlapci dána v nástupnictví přednost, jeho přívrženci přešli mezi stoupence jeho starší sestry Isabely. Protože byla žena stejně jako Jindřichova dcera Jana, pro uznání její legitimity jako následnice bylo třeba zpochybnit legitimitu Janinu.\nJindřichovi byla připisována impotence, homosexualita a to, že nutil či alespoň podporoval svou manželku ve vztazích s jinými muži. Některé prameny ozřejmují způsob, jakým královna otěhotněla – prostřednictvím předchůdce umělého oplodnění, \"per cannam auream\" (prostřednictvím zlaté trubičky). To i další popisy umožnily španělskému lékaři a historikovi Gregoriu Marañónovi vypracovat \"Ensayo biológico sobre Enrique IV de Castilla y su tiempo\" ((Biologická esej o Jindřichu IV. Kastilském a jeho době, Madrid 1930), kde u krále diagnostikoval \"eunuchoidní dysplasii na základě akromegalie\"; v současnosti pak se jeho porucha definuje jako endokrinopatie, patrně tumor hypofýzy, manifestovaná chronickou renální lithiázou, impotencí, anomálií penisu a neplodností, kromě psychopatologických projevů.\n\nJindřichovi se v jeho době připisovala homosexualita v satirické poesii a v díle jeho kritika Alonsa de Palencia. Ten mu vytýkal i maurofilii, kterou rovněž dával do souvislosti s homosexualitou. Alonso de Palencia ovšem označoval za homosexuála i Jana II. Kastilského, otce Jindřicha a Isabely Kastilské, a Jindřichovu matku Marii Aragonskou zase obviňoval z cizoložství. Homosexualita se připisovala i Álvarovi de Luna a dalším význačným osobnostem dvora, což vyvolává podezření, že jde o účelové pomluvy v diskreditačních kampaních proti Jindřichovi. Gregorio Marañón, vycházeje z díla Alonsa de Palencia, hovoří rovněž o Jindřichově homosexualitě, dochází však k závěru, že není prokázána.\n\nDalší pramen, \"Crónica Castellana\", anonymní kronika Jindřicha IV., hovoří o řadě králových milenek. Třebaže neopomíná uvést, že tyto lásky byly \"prázdné\", neudivuje, že impotentní král hledal milostná dobrodružství, jež by mohla tuto skutečnost vyvrátit.\n\n\n"}
{"id": "917107", "url": "https://cs.wikipedia.org/wiki?curid=917107", "title": "Římskokatolická farnost Ostrava-Polanka", "text": "Římskokatolická farnost Ostrava-Polanka\n\nŘímskokatolická farnost Ostrava-Polanka je farnost římskokatolické církve v děkanátu Ostrava ostravsko-opavské diecéze.\n\nVesnice Polanka nad Odrou patřila již ve středověku k farnosti Klimkovice. Nebyl tu kostel, ale porubský zámek měl kapli svatého Michaela archanděla zbudovanou za Konstancie Kornicové z Poruby (1599–1614), při barokní přestavbě zámku za Jana Kryštofa Vaneckého z Jemničky (1663) přebudovanou na kostelík částečně přístupný veřejnosti. U něho se roku 1729 utvořilo náboženské bratrstvo povolené zvláštní papežskou bulou. (Tato kaple byla zbořena v 60. letech 20. století.)\n\nMístní občané žádali již roku 1784 o samostatnou duchovní správu, žádost však byla zamítnuta. V roce 1829 nechal bravantický důchodní Maxmilián Lukovský v Horní Polance vystavět kapli svatého Jana Nepomuckého, vysvěcenou roku 1833. Na jejím místě pak byla v letech 1861–1862 postavena dosud existující obecní kaple Blahoslavené Panny Marie, jež byla vysvěcena v roce 1867, a následujícího roku obec opět žádala vrchnost (kněžnu Marii von Blücher-Wahlstatt) o podporu zřízení řádného kostela a farnosti. Od roku 1872 existoval spolek pro stavbu kostela, která se nakonec s průtahy uskutečnila v letech 1892–1900. Zřízení duchovní správy povolil olomoucký arcibiskup Bedřich z Fürstenberka 15. července 1889, farnost však byla zřízena až po vystavění farního kostela a fary roku 1898 a první farář, P. Josef Raiman, nastoupil až roku 1903.\n\nV 19. století vznikly i další dosud stojící a v nedávné době opravené kaple: drobnější kaple svatého Vendelína z 1. poloviny 19. století a velká tzv. Frankova kaple, již postavil na svém pozemku u hřbitova roku 1877–1879 sedlák Josef Franek ze stavebního materiálu, jejž hodlal věnovat na nerealizovanou stavbu vesnického kostela. Ta nyní slouží jako obřadní síň.\n\nFarnost od počátku zahrnovala pouze vesnici Polanka nad Odrou (od roku 1976 městský obvod města Ostravy). Osady Václavovice a Fonovice, které byly tehdy součástí obce Polanka nad Odrou, však zůstaly součástí klimkovické farnosti a roku 1948, resp. 1953, byly i k městu Klimkovice od Polanky přičleněny. Zato k polanecké farnosti patřila vždy i osada Janová.\n\nFarnost byla od založení součástí bíloveckého děkanátu, avšak poté, co roku 1976 obec Polanka nad Odrou integrovala k Ostravě, byla i farnost přidělena k děkanátu Ostrava (do roku 1978 děkanát Moravská Ostrava). Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svaté Anny, novogotická stavba z let 1892–1898 (vysvěcen 22. dubna 1900).\n\nStávajícím (2013) farářem v Polance je Zdeněk Pluhař.\n"}
{"id": "917108", "url": "https://cs.wikipedia.org/wiki?curid=917108", "title": "Veligradský šperk", "text": "Veligradský šperk\n\nVeligradský šperk, též staroměstský, nebo starším označením šperk byzantsko-orientální, je honosný, zlatý či stříbrný, raně středověký šperk vyskytující se na území Velkomoravské říše, datovaný do středohradištního období (800-950), respektive od poloviny 9. století. Spolu s \"podunajským šperkem\" tvoří soubor \"velkomoravského šperku\".\n\nStarší označení reflektovalo názor, že se jedná o importy z oblasti jihovýchodní Evropy, ale archeologické výzkumy na velkomoravských centrech prokázaly, že se jedná o specializovanou domácí produkci. Nový pojem zavedl v roce 1955 Vilém Hrubý na základě rozboru materiálu z pohřebiště \"Na valách\" ve Starém Městě u Uherského Hradiště.\n\n"}
{"id": "917118", "url": "https://cs.wikipedia.org/wiki?curid=917118", "title": "Legio angelica", "text": "Legio angelica\n\nLegio angelica byl katolický spolek hochů-ministrantů založený Karlem Methodem Klementem OSB v roce 1927 a existující (z formálního hlediska s přestávkou v letech 1940 až 1945) do roku 1948. Členil se na družiny zřizované při jednotlivých farnostech a klášterech, které od roku 1934 souběžně fungovaly také v rámci Svazu junáků-skautů Republiky Československé.\n\nK založení Legio angelica došlo v neděli 2. října 1927 ve svatováclavské kapli pražské katedrály, později se jako datum založení uvádělo také 15. září 1929, kdy byly konzistoří pražské arcidiecéze schváleny její stanovy. Od září 1930 byl pro členy Legio angelica vydáván stejnojmenný časopis. Zakladatel nejprve zaujímal ke skautingu odmítavý postoj, roku 1933 se však v chorvatské Ice, kde si léčil lupenku, náhodou setkal s vůdcem maďarských skautů Msgre. Tihamérem Tóthem, který ho pro toto hnutí nadchl. V létě 1934 proto pražská družina Legio angelica uspořádala svůj první skautský tábor v Beluši na Slovensku a po prázdninách se skautský odbor Legio angelica zaregistroval jako 9. sbor Junáka.\n\nMezi členy Legio angelica patřili například Jan Opasek, Karel Otčenášek, Jan Lebeda, Jiří Reinsberg, Alexander Heidler, Josef Zvěřina, Bohumil Svoboda, Jiří Blažek, Miloš Blažek nebo Antonín Mandl.\n\n"}
{"id": "917126", "url": "https://cs.wikipedia.org/wiki?curid=917126", "title": "Pärsti", "text": "Pärsti\n\nPärsti (německy \"Perst\" či \"Neu-Perst\") je vesnice v estonském kraji Viljandimaa, samosprávně patřící do obce Pärsti, která je podle ní pojmenována.\n\nNa území dnešní vesnice nebyly dosud nalezeny stopy prehistorického osídlení. Doloženo je, že nejpozději v polovině 16. století stál v Pärsti rytířský statek. Vesnice pravděpodobně vznikla až druhotně z poddanského osídlení kolem statku.\n\nVýrazným rozvojem prošel panský statek i vesnice v 19. století. Roku 1836 byla ve vesnici založena škola, kterou navštěvovaly děti rolníků z celého panství Pärsti. Zákonem o obcích z roku 1866 pak v panství vznikla místní občanská samospráva, jejímž centrem se přirozeně stalo Pärsti. V posledních desetiletích 19. století došlo též k postupné přestavbě celého zámeckého komplexu, v jejímž rámci vznikla i současná hlavní budova.\n\nPo vzniku Estonské republiky a pozemkové reformě se škola přestěhovala do budovy zámku. Rostoucí vesnice zůstala centrem stejnojmenné obce až do správní reformy roku 1939, kdy bylo několik okolních obcí sloučeno do obce Viljandi. Pärsti však zůstávalo lokálním centrem a po nastolení sovětské moci a s ní spojené administrativní reorganizace se stalo sídlem vesnického sovětu (\"Pärsti külanõukogu\"). Po obnovení obecních samospráv v roce 1991 se však administrativním centrem nové obce Pärsti stala vesnice Jämejala.\n\nZákladní škola pracovala nejprve do roku 1976, kdy byla zrušena. Roku 1983 však byla otevřena znovu, a v roce 1985 k ní přibyla mateřská škola. Roku 2008 pak byly třídy základní školy zrušeny, takže ve vesnici zůstala jen mateřská škola.\n\nVe vesnici funguje obecní mateřská škola (\"Pärsti Lasteaed\") a vesnická knihovna. Obě instituce nyní sídlí v hlavní zámecké budově. Mateřská škola je jednou z pěti mateřských škol v obci a ve školním roce 2012/2013 ji navštěvovalo 17 dětí z Pärsti a z několika sousedních vesnic. Knihovna obhospodařuje cca 15 000 svazků a je využívána především obyvateli Pärsti, Vanamõisy, Mustivere, Savikoti a Kookly.\n\nHlavní vesnickou pamětihodností je z větší části zachovalý zámecký komplex, jehož nynější podoba vychází z přestaveb a rozšíření provedených ve 2. polovině 19. století. Ve vesnici se nachází celkem třicet staveb nebo zbytků staveb patřících k bývalému zámku. Osm z nich je zařazeno mezi kulturní památky:\n\n\nZ přírodních pamětihodností nacházejících se v katastru vesnice je nejvýznamnější zmíněný zámecký park. Jeho nejcennější část o rozloze 2,8 ha má status chráněného území „Pärstský park“ (\"Pärsti park\"), připravuje se však vyhlášení chráněného území „Pärstský zámecký park“ (\"Pärsti mõisa park\"), které by mělo zahrnout celou rozlohu parku. Na mýtině parku před hlavní zámeckou budovou se do roku 1996 nacházel chráněný „Pärstský jasan“ (\"Pärsti saar\") o výšce 24 m a obvodu kmene 5,7 m, tehdy největší jasan v Estonsku.\n\nZámeckým parkem prochází potok Valuoja, na němž se postupně nacházejí tři výrazné a ekologicky významné vodní plochy — Pärstské přehradní jezero (\"Pärsi paisjärv\"), Pärstské jezero (\"Pärsti järv\") a Kuunské jezero (\"Kuuni järv\", již mimo území parku). Jejich okolí je domovem několika chráněných druhů, mj. skokana krátkonohého, čolka obecného, netopýra vodního a netopýra severního.\n\n"}
{"id": "917127", "url": "https://cs.wikipedia.org/wiki?curid=917127", "title": "Pärsti (obec)", "text": "Pärsti (obec)\n\nObec Pärsti (estonsky Pärsti vald) je samosprávná obec náležející do estonského kraje Viljandimaa. Území obce se nachází přibližně uprostřed kraje, bezprostředně západně od krajského města Viljandi. Na východě sousedí kromě města Viljandi ještě s obcemi Saarepeedi a Viiratsi, na severu s obcí Suure-Jaani, na západě s obcí Kõpu a na jihu s obcemi Halliste a Paistu.\n\nDo obce patří městečko Ramsi a 26 vesnic: Alustre, Heimtali, Jämejala, Kiini, Kiisa, Kingu, Kookla, Laanekuru, Leemeti, Marna, Matapera, Mustivere, Pinska, Puiatu, Päri, Pärsti, Raudna, Rihkama, Savikoti, Sinialliku, Tohvri, Turva, Tõrreküla, Vanamõisa, Vardi a Väike-Kõpu. Z celkem přibližně tří a půl tisíce obyvatel žije necelá polovina ve třech největších sídlech, městečku Ramsi a vesnicích Jämejala a Päri. Správním střediskem obce je vesnice Jämejala.\n\nVe vesnici Jämejala působí obecní pečovatelský a azylový dům (\"Pärsti Pansionaat\").\n\nVe vesnici Heimtali funguje základní škola (\"Heimtali Põhikool\"), v Ramsi a v Puiatu kombinovaná mateřská a základní škola (\"Ramsi Lasteaed-Kool\" a \"Puiatu Lasteaed-Kool\"), v Heimtali, Päri a Pärsti mateřské školy (\"Heimtali Lasteaed\", \"Päri Lasteaed\" a \"Pärsti Lasteaed\") a v Päri sportovní zájmové středisko (\"Päri Spordihoone\"). V Ramsi působí středisko volného času (\"Ramsi Vaba Aja Keskus\") s širokou nabídkou zájmových aktivit, mezi nimiž též obecní klubovna mládeže (\"Ramsi noortetuba\").\n\nV Pärsti a v Puiatu fungují vesnické knihovny, které dohromady obslouží přibližně 5000 výpůjček ročně.\n\nNejvětším zaměstnavatelem v obci je Vilínská nemocnice (\"Viljandi Haigla\"), nacházející se v katastru vesnice Jämejala. Průmyslovou výrobu v obci zastupují především firmy \"Ramsi Turvas\" a \"Eesti Turbatooted\", zabývající se zpracováním rašeliny, a stavební firma \"Rame\". Ze zemědělských podniků jsou největší hřebčín v Heimtali (\"Heimtali Hobusekasvandus\"), chov hovězího dobytka \"Jerwer\", bramborářská společnost \"Mulgi Kartul\", vepřový chov \"Atria Farmid\" a chov kožešinových zvířat \"Rehe Farm\". Komunální služby zajišťuje firma \"Ramsi VK\".\n\nÚzemím obce procházejí silnice Nuia–Viljandi–Imavere a Viljandi–Pärnu. Na území obce (v katastru vesnice Päri) se rovněž nachází vilínské městské letiště.\n\nÚzemí obce bylo poměrně hustě osídleno už v prehistorické době, pročež je bohaté na archeologické nálezy. Ze zbytků sídel, pohřebišť a obětišť je možno jmenovat obětní výšiny \"Tammemägi\" a \"Kabelimägi\" v katastru Vanamõisa (druhá jmenovaná s pozůstatky středověké křesťanské kaple), hradiště z počátku 2. tisíciletí na vyvýšenině nad Siniallickým jezerem na hranicích katastrů Ramsi, Vardi a Sinialliku či Modré prameny (\"Siniallikad\") na úpatí pahorku jižně od Siniallického jezera.\n\nV obci se nacházejí dva z větší části zachovalé zámecké komplexy — Pärsti s unikátní celodřevěnou hlavní budovou, v níž dnes sídlí mateřská škola, zámeckým parkem a několika hospodářskými budovami, a Heimtali, kde vedle historizující hlavní budovy obývané dnes základní školou upoutává návštěvníky rohovými vížkami opatřená sýrárna (v některých pramenech nesprávně považovaná za palírnu) a kruhová stáj.\n\n"}
{"id": "917129", "url": "https://cs.wikipedia.org/wiki?curid=917129", "title": "Meze růstu (archetyp)", "text": "Meze růstu (archetyp)\n\nMeze růstu (anglicky \"Limits to growth archetype\") je jeden ze základních systémových archetypů (generických struktur, archetypů chování) v oblasti systémového myšlení, sociálních a dynamických systémů. Představuje situaci, kdy růst dříve či později narazí na meze vytvořené okolím a další pokusy o podporu růstového procesu jsou neefektivní. Na začátku ve fázi růstu dochází ke stupňovitému procesu zlepšování, který působí sám na sebe. Poté se růst zpomaluje (často ze zdánlivě nepochopitelných důvodů). Pak dochází ke stagnaci nebo dokonce i ke kolapsu. Fáze růstu bude ovlivňována zesilující se negativní zpětnou vazbou. Zpomalení růstu je zapříčiněno vlivem vzniklých omezujících podmínek (např. počet zaměstnanců, pevná pracovní doba, výrobní kapacity atd.). Pokles výkonu je tedy důsledkem záporné zpětné vazby, která začne působit po dosažení omezující podmínky.\n\nArchetyp meze růstu (nebo také meze úspěchu) byl oficiálně identifikován v příloze 2 knihy „Pátá disciplína“ Petera Senge (1990), ale poprvé se objevil (zmíněn) už v knihách „Světová dynamika“ Jaye Forrestera (1971) a „Meze růstu“ (1972 – autoři D. H. Meadows, D. L. Meadows, J. Randers, W. W. Behrens).\n\nArchetyp meze růstu je realizován ve velkém množství populárních programů pro modelování a simulace systémů, např. Anylogic, NetLogo, Vensim, Powersim, STELLA, MatLab atd.\n\n\nStruktura omezující růst je užitečná pro pochopení všech situací, ve kterých se proces růstu setkává s takovými mezemi. Většina spěšných pokusů dosáhnout zlepšení narazí na limity růstu.\nPro zvýšení úrodnosti farmář používá hnojiva, ale pro rychle rostoucí rostliny už není postačující voda z dešťů. Striktní dieta nejdříve přináší zhubnutí o několik kilogramů, ale pak člověk postupně ztrácí odhodlání pokračovat dál. Při vzniklých podmínkách můžeme razantně navýšit svoji pracovní dobu, ale v důsledku toho se dostaví stres a únava, které způsobí snížení efektivity a kvality práce, a užitečnost z delší pracovní doby bude nulová.\n\nNeobnovitelný zdroj brání použití obnovitelného zdroje – hospodářství ropného průmyslu. Každý rostoucí systém dříve či později narazí na nějaký typ omezení. Takové omezení hraje roli vyrovnávacího (stabilizujícího) cyklu zpětné vazby, který určitým způsobem zastaví dominanci zesilujícího cyklu odpovědného za růst (buď pomocí zvýšení výstupních toků, nebo snížení vstupních toků v systému).\nPoužití obnovitelných zdrojů je ovlivněné vlastními omezeními – hospodářství rybářského průmyslu.\nNeobnovitelné zdroje jsou omezeny velikostí zdrojů. Obnovitelné zdroje jsou omezeny rychlostí výroby.\n\nZákon limitujícího faktoru: v libovolný okamžik času pro systém je důležitý ten vstupní tok, který působí jako nejvíc limitující. Každý růst rozšiřuje nebo zmenšuje meze, a tedy mění podstatu omezení – limitujícím se stává jiný faktor. Pro správné pochopení růstu je důležité zaměřit se na faktory, které nejsou v nadbytku dnes, ale mohou být limitujícími v budoucnu. Pouze v takovém případě lze efektivně řídit proces růstu. Růst bude vždycky mít limity. Limity mohou být vnitřní, nebo jej vytvoří sám systém.\n\nRané symptomy: „Proč se máme starat o neexistující problémy? Máme obrovský růst.“\n\nTrochu později: „Nějaké problémy jsou, ale co s tím máme dělat? Jenom se vrátit k tomu, co fungovalo dříve.“\n\nJeště později: „Čím víc tlačíme, tím pevněji stojíme na místě.“\n\nSmysluplným řešením je hledání faktorů, které brání rychlejšímu rozvoji a odstranění mezí růstu. Je nutné identifikovat a změnit limitující faktory. Problém je v tom, že většina firem se zaměřuje na podporu rozvoje, tedy aktivní až agresivní rozvíjení těch faktorů, které vedou ke zvyšování sledovaného ukazatele (např. více reklamy a propagace, více nových projektů, více opatření pro zvýšení prodeje). Systém firmy se proti takovému tlaku začne postupně bránit. Přetížení odborníci nestačí realizovat zakázky, organizační a řídicí struktura firmy přestává být vyhovující apod. Zde lze s úspěchem použít diagramy systémového myšlení, které umožní tyto vztahy znázornit a pochopit a hledat nejefektivnější opatření pro stabilizovaný rozvoj firmy.\n\nRekomendace pro řešení\nZkusit nalézt nové procesy, nová řešení, změnit systém hodnocení a odměn (orientovaný ne na místo v hierarchii, ale na kvalitu práce). Např. hledání kvalitních profesionálů v dané oblasti, provedení decentralizace, školení zaměstnanců.\nSamotná dieta není postačující – pro zbavení se zbytečných kilogramů je nutné zrychlit látkovou výměnu, a proto je potřeba cvičit – například aerobik. Pro záchranu lásky je lepší se vzdát představ a myšlenek o „ideálním partnerovi“ (právě tento problém nejčastěji omezuje a brání zlepšení libovolných vztahů).\nMechanismus omezení růstu není jediný. Po eliminaci nebo zeslabení omezujícího faktoru bude růst pokračovat zase do dalšího okamžiku, kdy začne působit jiný omezující faktor.\nSnížit původní cíle nebo dokonce nahradit je jinými. Je růst vůbec hlavním cílem? Odstranit zpomalující síly (omezené množství zdrojů, slabé specializace a formalizace řízení atd.).\n\nModelový systém představuje několik konceptů, spojených mezi sebou pozitivními (zesilujícími) a negativními (zeslabujícími) vazbami, které charakterizují vzájemné působení těchto konceptů. Kromě základních klasických vztahů v kognitivních mapách existují ještě tzv. ambivalentní (dvojaké), neurčité a asymetrické vztahy. Ambivalentní vztah (+,−) popisuje situaci, kdy faktor-příčina současně oslabuje i zesiluje faktor-následek (např. v analýze skupinových názorů). V neurčitých vztazích charakter působení není přesně známý. Asymetrický vztah mezi koncepty může mít různou sílu, např. (+0,8, +0,4), (−0,2, −0,7), a různé znaky (+0,8, −0,1).\n\nV daném příkladu je 7 konceptů:\n\nOrganizace používající hi-tech (z angl. High technology) rychle roste (1), protože si neustále osvojuje novou produkci (2). Nová produkce na trhu vyvolává růst tržeb (3), zvyšují se náklady na vývoj a výzkum (4), roste počet manažerů a vývojářů (5), což negativně ovlivňuje řízení organizace (6). Odpovědnost za řízení rozhodovacích procesů často na sebe berou vedoucí specialisté, kteří pak nemohou efektivně plnit své hlavní povinnosti. V takové situaci, kdy nejzkušenější vývojáři jsou nuceni ztrácet čas při rozhodování problémů řízení, procesy vývoje a osvojování nové produkce se zpomalují, což vede i ke zpomalení růstu celé organizace (1).\nJedním ze základních předpokladů zvyšování úrovně organizace je individuální a skupinové školení personálu. Avšak zvýšení počtu pracovních míst (6) vede k růstu nákladů na školení zaměstnanců (7), což také omezuje růst organizace (1).\n\nNa následující kognitivní mapě jsou zobrazeny zvážené vztahy mezi koncepty (podle analýzy expertů). V případě nesouhlasných názorů expertů ve znacích vzniká dvojaké, ambivalentní hodnocení (např. mezi R&D a řízením organizace, mezi školením personálu a řízením organizace).\n\nObecně mechanismy omezující růst jsou velmi často zničující pro organizační změny, které od začátku vypadaly jako docela úspěšné. Podle Senge klíčovým řešením tohoto problému je nenásilná a stabilizující zpětná vazba. Pro změnu chování organizace je nutné vymezit a změnit faktory omezující její růst. Pak provést reengineering (popřípadě restrukturalizaci), tj. změnu organizační a business struktury podniku, a také modifikaci mechanismů spolupůsobení oddělení a systémů jejich řízení.\n\nNásledující obrázek ukazuje, že do popisu organizačního archetypu je nutné přidat ještě jeden koncept, a tím je restrukturalizace organizace. Po provedení restrukturalizace se organizace stává více řízenou, její finanční stav se zlepšuje, a tedy se zrychluje růst organizace.\n\n"}
{"id": "917133", "url": "https://cs.wikipedia.org/wiki?curid=917133", "title": "Friville-Escarbotin", "text": "Friville-Escarbotin\n\nFriville-Escarbotin je francouzská obec v departementu Somme v regionu Hauts-de-France. V roce 2010 zde žilo 4 541 obyvatel. Je centrem kantonu Friville-Escarbotin.\n\n"}
{"id": "917134", "url": "https://cs.wikipedia.org/wiki?curid=917134", "title": "Paul Troger", "text": "Paul Troger\n\nPaul Troger (30. října 1698 Welsberg ( \"Monguelfo-Tesido\") – 20. července 1762 Vídeň) byl rakouský malíř, jeden z hlavních představitelů rakouského pozdně barokního malířství v habsburském království.\n\nNa své cestě po Itálii poznal tehdejší malířství v Benátkách, Římě, Neapoli a Bologni. Od 1725 žil a pracoval v Rakousku především jako malíř kostelních fresek a oltářních obrazů.\n\nVe svých temnosvitných oltářních obrazech usiloval o dramatickou exaltaci duchovního výrazu, kdežto v dynamicky komponovaných freskách na mystické a alegorické náměty umocňoval zářivost koloritu a dekorativní účinnost lokálních barev, aby se nástěnná malba uplatnila v barevně bohatém chrámovém interiéru jako jeho působivá dominanta. Z jeho žáků vyšel, mimo jiné, F. A. Maulbertsch. Na jeho fresky však navázali nejen jeho žáci, a to např. M. Knoller, J. J. Zeiller aj.\n\n"}
{"id": "917136", "url": "https://cs.wikipedia.org/wiki?curid=917136", "title": "Mistrovství světa ve vzpírání 2013", "text": "Mistrovství světa ve vzpírání 2013\n\n80. mužské a 23. ženské mistrovství světa ve vzpírání se konalo od 16. do 27. října 2013 v polské Vratislavi. Soutěže probíhaly v Hale století, na stejném místě, kde se přesně o 100 let dříve konalo 19. mužské mistrovství světa v těžké atletice.\n\nŽebříček států podle všech udělených medailí.\n\n"}
{"id": "917137", "url": "https://cs.wikipedia.org/wiki?curid=917137", "title": "Saint-Riquier", "text": "Saint-Riquier\n\nSaint-Riquier je francouzská obec v departementu Somme v regionu Hauts-de-France. V roce 2010 zde žilo 1 261 obyvatel.\n\n"}
{"id": "917139", "url": "https://cs.wikipedia.org/wiki?curid=917139", "title": "Pont-Remy", "text": "Pont-Remy\n\nPont-Remy je francouzská obec v departementu Somme v regionu Hauts-de-France. V roce 2010 zde žilo 1 421 obyvatel.\n\n"}
{"id": "917140", "url": "https://cs.wikipedia.org/wiki?curid=917140", "title": "Gorenflos", "text": "Gorenflos\n\nGorenflos je francouzská obec v departementu Somme v regionu Hauts-de-France. V roce 2010 zde žilo 222 obyvatel.\n\n"}
{"id": "917142", "url": "https://cs.wikipedia.org/wiki?curid=917142", "title": "Za kvetoucí měsíčnicí", "text": "Za kvetoucí měsíčnicí\n\nZa kvetoucí měsíčnicí je název tradiční turistické a cykloturistické akce, která je pořádána v Kamenickém Šenově v okrese Česká Lípa. Pojmenování je odvozeno od rostlinky měsíčnice vytrvalé v přírodní památce Líska, přes kterou všechny trasy vedou. Akce je určena pro všechny věkové kategorie a tomu jsou přizpůsobeny i jednotlivé trasy. V roce 2016 se konal již 17.ročník této tradiční akce, jejíž trasy vedou nádhernou přírodou okolí Kamenického Šenova, Lužickými horami, Labskými pískovci i národním parkem České Švýcarsko.\n\nPoprvé byla akce uspořádána v roce 1976 turistickým oddílem při TJ Jiskra Kamenický Šenov. Počet účastníků každoročně rostl, roku 1980 se pochodů na všech trasách zúčastnilo 995 turistů. Kolem roku 1990 z nezjištěných důvodů došlo k přerušení tradice. \n\nV roce 2000 akci obnovil Petr Kožíšek s několika původními pořadateli za pomoci odborů podniku Preciosa-Lustry a města Kamenický Šenov. Od té doby turistickou akci Za kvetoucí měsíčnicí zpestřili jak větší nabídkou tras, tak doprovodnými aktivitami. Jsou zajišťovány originální pamětní listy, razítka, dostatečně zajištěna kontrolní stanoviště, získáni sponzoři a zabezpečena i propagace akce. Jsou používány k rozvodu historické autobusy RTO a Double Decker, dříve byl využit i vláček na muzejní železnici. Jednotlivé ročníky jsou číslovány znovu od obnovení akce roku 2000, v květnu 2014 byl tedy pochod pořádán jako 15. ročník s podtitulkem „měsíčnice dostává občanku“. Účast je každoročně od 300 do 800 turistů a je silně závislá na rozmarech počasí. Termín 19. ročníku byl určen na sobotu 19.5.2018.\n\nTrasy se každoročně mírně obměňují. Pro rok 2019 byly vypsány, vytyčeny a organizačně zabezpečeny tyto trasy:\n\nPěší trasy 3,8 a 16 km budou navíc spojeny s jízdou historickými autobusy. Na pěší trase 25 km se účastníci svezou historickou lokálkou. \n\nVšechny trasy jsou směrovány směrem na sever od města, k přírodní památce Líska (výskyt měsíčnice vytvrvalé), k národní přírodní památce Zlatý vrch, k přírodní památce Pustý zámek, delší i ke České Kamenici či na Panskou skálu. Start i cíl je v kulturním domě Kamenický Šenov. Některé jsou vedeny i po naučné stezce Okolím Studence.\n"}
{"id": "917143", "url": "https://cs.wikipedia.org/wiki?curid=917143", "title": "Pařízek (příjmení)", "text": "Pařízek (příjmení)\n\nPařízek je příjmení více osobností:\n\n\n"}
{"id": "917147", "url": "https://cs.wikipedia.org/wiki?curid=917147", "title": "Jaderné právo", "text": "Jaderné právo\n\nJaderné právo je souborem právních norem, které regulují mírové využití jaderných (nukleárních) technologií.\n\nZákladním předpisem jaderného práva byl v České republice původně zákon č. 18/1997 Sb., o mírovém využívání jaderné energie a ionizujícího záření (atomový zákon), který byl od roku 2017 nahrazen zákonem č. 263/2016 Sb., atomový zákon.\n\n\n"}
{"id": "917148", "url": "https://cs.wikipedia.org/wiki?curid=917148", "title": "Carla Liesching", "text": "Carla Liesching\n\nCarla Liesching (* 1985, Kapské Město) je umělkyně z Johannesburgu v Jihoafrické republice, tvořící v New Yorku. Její práce zkoumá vztahy mezi lidmi, zejména ideologické posuny v geografické poloze. Její cykly řeší pojetí sebe sama ve vztahu k místu, pohybu, vzdálenosti a sounáležitosti. Zajímá se o fotografický portrét, utváření identity příběhů, vytváří archivy environmentálních portrétů, včetně zapojení lidských klasifikačních systémů a pseudo-vědeckého zkoumání (například fotografie užívaná ve fyziognomii, antropologii, frenologii, darwinismu a kolonialismu). Její instalace často obsahují sochařské a zvukové součásti doplňující její fotografie. Nejvíce je připomínán její cyklus \"Plavci\" (\"The Swimmers\"). Lieschingovou prezentuje galerie Brundyn & Gonsalves v Kapském Městě.\n\nNarodila se v roce 1985 v Kapském Městě a vyrůstala v různých malých městech po celém Jihoafrické republice, hlavně v Eastern Cape. Získala bakalářský titul se specializací na fotografii, video a zvukovou instalaci na Rhodes University v Grahamstownu a krátce po ukončení studia v roce 2007 se přestěhovala do Johannesburgu. Since then she has recently spent time working in Taipei, Taiwan and is currently based in New York City.\n\nZískala titul BFA po absolvování Rhodeské Univerzity. Jako umělkyně vystavovala po celé Jihoafrické republice, ale i v zahraničí – především v Německu a Anglii a Belgii. Její díla byla publikována v různých mezinárodních publikacích včetně \"Art Review\", \"GUP Magazine\", \"The Viewer\" nebo \"The New York Times\".\n\nJako instruktorka pořádala workshopy pro SA National Arts Festival, jako asistentka vyučovala na Rhodes University a fotografii vyučovala na Market Photography Workshop a Photo Manhattan.\n\n\n\n\n\n\n\n\n\n"}
{"id": "917153", "url": "https://cs.wikipedia.org/wiki?curid=917153", "title": "Susan Haywardová", "text": "Susan Haywardová\n\nSusan Haywardová (30. června 1917 – 14. března 1975) byla americká herečka.\n\nRoku 1958 získala Oscara za ženský herecký výkon v hlavní roli, a to ve snímku \"Chci žít!\" (\"I Want to Live!\"), kde ztvárnila vražedkyni odsouzenou k smrti. Za stejnou roli dostala i Zlatý glóbus. Roku 1952 vyhrála Zlatý glóbus díky životopisnému snímku \"With a Song in My Heart\", kde hrála herečku Jane Formanovou. Na Oscara byla nominována ještě čtyřikrát: za roli alkoholičky ve filmu \"Smash-Up, the Story of a Woman\" (1947), za roli v dramatu \"My Foolish Heart\" (1949), za \"With a Song in My Heart\" a za hlavní roli v dalším životopisném filmu \"I'll Cry Tomorrow\", kde ztvárnila herečku Lillian Rothovou. Původně začínala jako modelka, do Hollywoodu přišla roku 1937. Má svou hvězdu na hollywoodském chodníku slávy.\n\n"}
{"id": "917170", "url": "https://cs.wikipedia.org/wiki?curid=917170", "title": "Roman Suszko", "text": "Roman Suszko\n\nRoman Suszko (9. listopadu 1919 Podobora – 3. června 1979 Varšava) byl polský logik pocházející z Těšínského Slezska (narodil se v Podoboře, dnes součást Chotěbuzi u Českého Těšína).\n\nPod vlivem Wittgensteinova \"Traktátu\" vytvořil a formalizoval verzi logiky bez axiomu Fregeho, tj. v jeho logice pro libovolné dvě věty \"p\" a \"q\" obecně neplatí formula_1.\n\nVycházeje z Wittgensteinova pojmu \"situace\" usoudil, že extenzemi vět nejsou pouze pravdivostní hodnoty 1 a 0 (jak tvrdil Frege), a zavedl konektiv formula_2 vyjadřující, že dvě věty mají shodný denotát. Takto definovaná tzv. \"nefregovská\" logika s příslušnými axiomy o identitě je (jednou z) formalizací pojmu \"logický prostor\" z \"Traktátu\".\n\nKromě axiomů výrokové logiky jsou potřebné axiomy týkající se konektivu formula_2:\n\n\ntedy ekvivalence formula_2 je kongruence vzhledem k implikaci.\n"}
{"id": "917171", "url": "https://cs.wikipedia.org/wiki?curid=917171", "title": "Judy Hollidayová", "text": "Judy Hollidayová\n\nJudy Hollidayová, rodným jménem Judith Tuvimová (21. června 1921, New York – 7. června 1965, New York) byla americká herečka židovského původu.\n\nRoku 1950 získala Oscara za ženský herecký výkon v hlavní roli, a to ve snímku \"Včera narození\" (\"Born Yesterday\"). Za stejnou roli dostala i Zlatý glóbus. Další Zlatý glóbus dostala za film \"The Solid Gold Cadillac\" roku 1956. Svou první velkou hollywoodskou roli získala na přímluvu Katharine Hepburnové a Spencera Tracyho v jejich komedii \"Adamovo žebro\" (\"Adam's rib\"). Byla za ni nominována v kategorii vedlejších rolí na Zlatý glóbus. Po oscarovém \"Born Yesterday\" se do srdcí diváků zapsala též v romantických komediích s Jackem Lemmonem \"It Should Happen to You\" a \"Phffft!\" Roku 1952 byla vyslýchána v americkém Senátu tzv. Mc Carranovou komisí pro podezření ze sympatií ke komunismu. Dostala tříletý zákaz činnosti v televizi a rozhlase, filmy však mohla točit dál.\n\n"}
{"id": "917176", "url": "https://cs.wikipedia.org/wiki?curid=917176", "title": "Heian nidan", "text": "Heian nidan\n\nHeian nidan je druhá kata šótókan karate. V této katě se poprvé objevují kopy (mae-geri, joko-geri keage). Kata Heian nidan je nutná pro složení zkoušek na oranžový pás (7. kjú).\n\n\n\n\n\nPočet technik: 26\nDoba cvičení: cca 40 sekund\n\n\n"}
{"id": "917188", "url": "https://cs.wikipedia.org/wiki?curid=917188", "title": "Loretta Youngová", "text": "Loretta Youngová\n\nLoretta Youngová (6. ledna 1913, Salt Lake City – 12. srpna 2000, Los Angeles) byla americká herečka.\n\nRoku 1948 získala Oscara za ženský herecký výkon v hlavní roli, a to ve snímku \"The Farmer's Daughter\". Na Oscara byla nominována i za roli jeptišky ve filmu \"Come to the Stable\" roku 1949. Známou se stala také díky romantické komedii s Cary Grantem \"The Bishop's Wife\" (1947) či díky filmu Orsona Wellese \"The Stranger\" (1946). Začínala jako dětská herečka ještě v němé éře. Úspěšná byla i v televizi, za vystupování v jejím pořadu \"The Loretta Young Show\" získala třikrát cenu Emmy (1955, 1957, 1959). Show běžela v letech 1953–1961. Byla aktivní členkou Republikánské strany, silně podporovala zejména prezidenty Richarda Nixona a Ronalda Reagana. Roku 1973 byl její syn, rovněž filmař Christopher Lewis, obviněn z produkování dětské pornografie.\n\n"}
{"id": "917190", "url": "https://cs.wikipedia.org/wiki?curid=917190", "title": "Únos Betty a Barneyho Hillových", "text": "Únos Betty a Barneyho Hillových\n\nBetty a Barney Hillovi tvořili americký manželský pár, který v roce 1961 ohlásil pozorování mimozemského objektu. O několik let později byla zveřejněna nová verze událostí na základě jejich výpovědí v hypnóze, podle které se stali oběťmi únosu na palubu mimozemské lodi. Jedná se o první zprávu o údajném únosu člověka mimozemskými bytostmi. Případ značně přispěl k popularizaci ufologie a výrazně ovlivnil i vědeckofantastickou literaturu a film.\n\nBetty a Barney Hillovi žili ve městě Portsmouth ve státě New Hampshire. Barney byl v době incidentu zaměstnaný na poště, Betty pracovala jako sociální pracovnice. Jednalo se o rasově smíšený pár, což bylo v té době značně neobvyklé. V této oblasti také aktivně vystupovali. 19. září 1961, kdy k údajnému únosu došlo, se vraceli ze společné dovolené v Kanadě.\n\nPři projíždění oblastí White Mountains v New Hampshiru si přibližně ve 22:30 Betty všimla světla, které se pohybovalo v blízkosti měsíce. Upozornila na něj Barneyho, který jí vysvětlil, že se jedná o letadlo. Světlo se však začalo nepravidelně pohybovat a tak Barney zastavil, aby si ho mohl prohlédnout dalekohledem. Předmět mu tvarem připomínal talíř. Barney se snažil z místa ujet, ale objekt se začal rychle přibližovat a nakonec se dostal až nad jejich automobil. Auto zastavilo na otevřeném prostoru a Barney se znovu podíval dalekohledem na předmět. Měl okna a v nich stála skupina humanoidních postav, která je pozorovala. Z létajícího talíře se začaly vysunovat teleskopické objekty a Barney obdržel zprávu, že mají zůstat na místě a dívat se. Nasedl zpátky do auta a varoval Betty, že budou uneseni. Když se znovu rozjeli, předmět se opět přiblížil, auto začalo vydávat podivné zvuky a jeho kovové části vibrovat. Nakonec objekt zmizel.\nBarney a Betty pocítili, jako by jimi něco prostoupilo. Poté ztratili vědomí. Když se vzpamatovali, všimli si zářivého kulového objektu, který se pohyboval před nimi po silnici. Barney vykřikl \"\"Ne, znovu už ne!\"\" a objekt zmizel. Jejich hodinky byly poškozené a ukazovaly o 3 hodiny více než před okamžikem, měli potrhané šaty, boty a přetrženou pásku dalekohledu. Zároveň se nacházeli o 35 mil jižněji, než měli. Když se dostali domů, všimla si Betty růžového prachu na svém oblečení. Ze strachu z kontaminace se oba důkladně osprchovali. Oblečení chtěli původně vyhodit, ale nakonec si ho rozhodli ponechat. Protože si nebyli jistí co viděli, rozhodli se odděleně nakreslit obrázek vesmírné lodi. Obě kresby se shodovaly. Barney měl zvláštní pocit v oblasti genitálií, ale nic neobvyklého nenašel. Na autě objevili skvrny, na které reagoval kompas. 21. záři Betty umírněnou verzi této události nahlásila portsmouthské letecké základně, která jí později požádala o více detailů. Ačkoliv z onoho dne existovala i jiná hlášení o neidentifikovaných létajících objektech, případ byl 26. září uzavřen s tím, že šlo o pozorování Jupiteru popř. optický klam či inverzi. Prostřednictvím ufologa Donalda E. Keyhoa se pár spojil s astronomem Walterem N. Webbem, který se zabýval podobnými úkazy. Ten vyjádřil svou důvěru v tvrzení Hillových.\n\n10 dní po incidentu se začal Betty opakovaně zdát nezvykle jasný sen, který si zapsala. V něm bylo auto Hillových zastaveno na silnici skupinou osob v černých uniformách. Ačkoliv se podobali lidem, byli menší, měli velké hlavy a výrazné oči. Jejich pleť byla našedlá a téměř jim chyběl nos. V tom okamžiku začala Betty střídavě ztrácet a znovu nabývat vědomí. Věděla, že šli lesem a viděla i Barneyho, který jí ale neodpovídal. Došli ke kosmické lodi, kde je od sebe oddělili. Tvorové Betty anglicky vysvětlili, že se jim chystají provést prohlídku. V lodi jí usadili do židle a provedli sérii testů. Také jí odebrali vzorky vlasů, nehtů, krve a kůže. Po vyšetření Betty navázala konverzaci s jejich vůdcem, který jí na hvězdné mapě ukázal odkud pocházejí a odevzdal jí knihu psanou zvláštními znaky. Když jí vyprovázel z lodi ven, strhla se mezi posádkou hádka a on jí vysvětlil, že ostatní nesouhlasí s tím, aby si knihu ponechala a rozhodli se zbavit jí vzpomínek na únos. Potom se přesunuli zpět k autu, kde jim tvorové nařídili, aby pokračovali v jízdě jakmile odletí.\nBarney žádné podobné sny ani vzpomínky nepotvrdil. Připustil, že po pozorování objektu ztratil vědomí a první věc na kterou si vzpomíná byl ohnivý kruhový objekt uprostřed silnice o kterém vypovídala i Betty. Barney dokonce Bettyny sny označil za nesmysly. Přesto se od roku 1962 zabýval myšlenkou podstoupit hypnózu, která mu měla pomoct vrátit vzpomínky na chybějící 3 hodiny mezi pozorováním létajícího talíře a ohnivého objektu na silnici.\n\nPoprvé Hillovi celou záležitost veřejně přiznali 3. března 1963 malé skupině lidí ve svém kostele. Barney se obrátil minimálně na 3 odborníky se žádostí o hypnózu. Poslední z nich, Dr. Benjamin Simon z Bostonu, s nimi započal sérii sezení na počátku roku 1964. Oba hypnotizoval odděleně, aby se vzájemně neovlivňovali. Ačkoliv byl Barney k Bettyným snům velice skeptický, při hypnóze zopakoval a doplnil to, co vypověděla ona. Vzpomněl si, že ho něco táhlo na místo, kde byli uneseni. Vybavoval si i takové detaily, jako kdy přesně přetrhl pásku od dalekohledu. Připustil, že jeho vzpomínky jsou v porovnání s Betty nekompletní, protože byl paralyzovaný strachem a většinu času měl zavřené oči. Vyšetření na lodi popisoval stejně jako Betty s tím rozdílem, že mu navíc prohlíželi páteř, genitál a řitní otvor. Na rozdíl od Betty si nevybavoval, že by s ním nebo mezi sebou tvorové mluvili anglicky. Tvrdil, že s ním komunikovali telepaticky prostřednictvím očí. Doktor Simon si během sezení všiml, že je Barney silně vystrašený a vše prožívá značně emocionálně.\nBetty se také podrobila řadě sezení s Dr. Simonem. Její výpověď se shodovala s Barneyho, ovšem v mnoha detailech odporovala tomu, co viděla ve svých snech. Především vzhled lodi i bytostí či časová posloupnost únosu se lišily. Stejně jako Barney i Betty zažívala při sezeních silný strach. Jednou se dokonce nervově zhroutila. Dr. Simon jí poradil nakreslit hvězdnou mapu, kterou na lodi údajně viděla. Betty nevěděla jak mapu překreslit, protože se původně jednalo o hologram, ale nakonec se jí to podařilo. Po těchto sezeních se Hillovi stáhli do ústraní a publicitu aktivně nevyhledávali. Dr. Simon o své dvouleté práci s Hillovými napsal článek do psychiatrického časopisu. V něm došel k závěru, že se jednalo o ojedinělou psychickou anomálii, nikoliv o opravdový únos.\n\nPříběh Hillových se v roce 1965 ocitl na první stránce magazínu \"Boston Traveler\" poté, co se k informacím o jejich sezeních dostal jeden z novinářů. Nedlouho na to byli Hillovi i Dr. Simon osloveni spisovatelem Johnem G. Fullerem, který o jejich zážitku napsal v roce 1966 úspěšnou knihu \"Interrupted Journey\" ve které se poprvé objevil i obrázek Bettyny hvězdné mapy tak, jak ji nakreslila Dr. Simonovi. Tato mapa obsahovala polohu Slunce (na obrázku vpravo označené jako \"Sol\") a dalších 14 hvězd z nichž většina byla spojená čarami představujícími letecké trasy - plná čára trasy vytížené, přerušovaná méně vytížené. V roce 1969 přišla amatérská astronomka Marjorie Fishová s tvrzením, že záhadu mapy úspěšně rozluštila. Vycházela z předpokladu, že mapa zobrazuje hvězdy v blízkosti našeho Slunce. Použila proto Glieseho katalog hvězd blízkých sluneční soustavě a během dlouhého období s ním porovnávala model z provázků a korálků, který vytvořila na základě Bettyna nákresu. Nakonec dospěla k závěru, že se jedná o systém dvojhvězdy Zeta Reticuli v souhvězdí Sítě. Pozoruhodné je, že Betty svou mapu nakreslila v roce 1964 a Glieseho katalog, který systém poprvé přesněji popsal, vyšel až v roce 1969.\nTeorie o Zeta Reticuli se dostala až k redakci časopisu \"Astronomy\", který o ní v roce 1974 vydal článek. Jednalo se o první téma týkající se fenoménu UFO na stránkách tohoto magazínu. Článek vyvolal živou debatu mezi přívrženci a odpůrci teorie. Zatímco jedna strana tvrdila, že by to musela být obrovská náhoda, aby se 15 hvězd, které Betty zakreslila, přesně shodovalo s existujícím systémem Zeta Reticuli, oponenti včetně např. Carla Sagana tuto teorii odmítli. Podle nich se opravdu jedná pouze o náhodu a Bettyna mapa se dá mnohem přesněji aplikovat i na jiné hvězdné systémy, např. jeden v souhvězdí Indián.\n\nOd zveřejnění případu se objevili další argumenty zastánců a odpůrců tohoto případu:\n\n\n\nBarney Hill zemřel v roce 1969 ve věku 46 let. Betty Hillová v roce 2004 ve věku 85 let. Betty se v pozdějších letech stala ikonou ufologie a účastnila se mnoha setkání ufologů při kterých připustila, že UFO pozorovala při více příležitostech. Příběh Hillových je důležitý i vzhledem k tomu, že představuje první popis údajného únosu člověka mimozemskou civilizací. Některé prvky jejich příběhu se od té doby objevují jak ve vzpomínkách údajných obětí únosu tak i v literatuře a filmu: jasné světlo, ztráta paměti, časové okno, porouchané auto, operační sál na palubě vesmírné lodi, atp.\n"}
{"id": "917203", "url": "https://cs.wikipedia.org/wiki?curid=917203", "title": "Gymnázium Děčín", "text": "Gymnázium Děčín\n\nGymnázium Děčín je státní příspěvková organizace, která poskytuje všeobecné středoškolské vzdělání formou čtyřletého a osmiletého studia.\n\nV květnu 1897 přijalo děčínské městské zastupitelstvo návrh na založení gymnázia, předložený městskou radou. Současně byl ustaven městský přípravný výbor pro zřízení komunálního gymnázia, neboť se předpokládalo, že ministerstvo školství odmítne zřídit ústav jako státní školu (předpoklad se ukázal být správným). V červnu 1898 povolilo ministerstvo městu Děčínu zřídit na vlastní náklady reálné a vyšší gymnázium.\n\nRoku 1917 zde složila maturitní zkoušku držitelka Nobelovy ceny Gerty Coriová.\n\nReálná gymnázia začala vznikat v šedesátých letech jako nový typ střední školy, který spojoval klasické gymnázium s moderní reálkou, a měl tedy připravovat studenty jak pro univerzitu, tak pro techniku. Ve sloučení humanitních a reálných složek vzdělání spatřovala společnost, která se v procesu industrializace, urbanizace a demokratizace rychle měnila, cestu k modernímu druhu vzdělání. Aby ten mohl odpovídat novým požadavkům doby. bylo třeba využít předností jak gymnaziálního, tak i reálného typu vzdělání, a naopak se vyhnout jejich nedostatkům. Praxe reálných gymnázií však trpěla mnoha problémy, zejména značným přetěžováním studentů – ti museli zvládnout více látky a přitom absolvovali s menšími vědomostmi, než studenti gymnázií a reálek.\n\nV roce 2006 byla otevřena nová multimediální učebna postavena za pomocí Nadace ČEZ.\n\nK osmiletému studium se přihlašují žáci základních škol, na gymnázium nastoupí po dokončení prvního stupně základní školy. Od prvního ročníku nižšího gymnázia je jedním z předmětů anglický jazyk. Ve druhém ročníku si studenti vybírají, zda chtějí tento školní rok studovat základy programovacích jazyků, nebo výtvarnou výchovu. V tercii je čeká zásadnější volba mezi dvěma cizími jazyky - němčinou a francouzštinou, při čemž se na jeden z těchto jazyků zaměří po zbytek studia. Mimo to si také vybírají mezi studiem ekologie a přídavnými hodinami hudební výchovy. Tyto předměty studují pouze jeden rok. V kvartě si studenti vybírají mezi jednoletou praktickou chemií a cvičeními z českého jazyka. Po kvartě se studenti stávají součástí vyššího gymnázia společně se studenty čtyřletého gymnázia. V kvintě studenty čeká rozhodnutí, zda chtějí následující dva roky studovat výtvarnou výchovu, nebo hudební výchovu. V tomto ročníku se studenti také učí plynnému ovládání klávesnice všemi deseti prsty. V septimě si studenti vybírají dva semináře z široké škály možností. V posledním roce je seminářů v nabídce ještě více a studenti musí povinně docházet na tři, také si vybírají tři předměty podle toho, co chtějí studovat dále, při čemž se připravují na přijímací zkoušky a maturitu.\n\n\n\n"}
{"id": "917204", "url": "https://cs.wikipedia.org/wiki?curid=917204", "title": "Holubářství", "text": "Holubářství\n\nHolubářství je nauka a umění chovu holuba domácího. Je to obor zemědělské výroby, jejímž produktem je zejména holubí maso, užitkové zaměření holubářství je základním a nejstarším chovatelským směrem holubářství. Již od poloviny 20. století v Česku postupně nad užitkovým chovem převažuje okrasný chov holubů, zaměřený na šlechtění exteriérových zvláštností jednotlivých holubích plemen. V okrasném holubářství se již nesleduje užitek ani ekonomika chovu, a jedná se o chov ze záliby. Zvláštním zaměřením hobby chovu holubů je sportovně letový směr, kde je cílem chovu získat ptáky vyznačující se zvláštním způsobem letu, ať se jedná o výjimečnou vytrvalost, dosahování značných výšek letu nebo o letovou akrobacii. Úzké zaměření má poštovní holubářství. Chov holubů pro přenášení zpráv byl po tisíce let činností s velkým praktickým významem, v současnosti je holubí pošta nahrazena technikou a poštovní holubářství se stalo sportovní disciplínou.\n\nChovatelské zařízení, ve kterém holubi v malochovech hnízdí, se nazývá holubník. Člověk zabývající se jejich chovem je holubář. V České republice se holubáři sdružují do chovatelských klubů jednotlivých plemen či jejich skupin, které spadají pod Český svaz chovatelů.\n\nHolubářství se od jiných zootechnických oborů liší především tím, že chov holubů zůstal převážně amatérskou činností provozovanou v drobnochovech. Přestože existují i specializované holubí farmy pro užitkový chov, holubářství se nikdy nestalo průmyslovým odvětvím, jako drůbežnictví. Z tohoto důvodu proto neexistuje žádný výzkumný ústav holubářský a zootechnický výzkum chovu holubů je jen okrajovou záležitostí. V současnosti je nejčastějším důvodem chovu holubů je koníček, jedná se o hobby chovy.\n\nHolubi totiž jsou, na rozdíl od hrabavé a vodní drůbeže, ptáci monogamní a ptáci krmiví. K odchovu holoubat jsou potřeba oba rodiče, holub i holubice, při sezení na hnízdě se totiž střídají. Holoubata jsou po vylíhnutí závislá na krmení výměškem volete rodičů, tzv. holubím mlékem. Proto se u holubů nedá použít žádná z metod intenzifikace produkce, jako je harémový způsob chovu s větším počtem samic a minimálním nutným počtem samců, či umělá inseminace, v úvahu nepřipadá ani umělé líhnutí a odchov holoubat. Produkce na jednoho dospělého holuba je proto velmi malá, maximálně 7–10 holoubat za rok. \n\nHolub domácí patří mezi nejstarší domestikovaná zvířata. K jeho spříznění s člověkem došlo již před 6000 lety a to v domestikačním centru v Mezopotámii a Přední Asii, zvláště na východním pobřeží Středozemního moře a kolem Perského zálivu. Holubům vyhovoval rozvoj zemědělství, přiživovali se totiž na zrnu. Divocí holubi také začali hnízdit na budovách, především na chrámových stavbách, které jim nahrazovaly skalní výklenky a útesy. Z počátku byli holubi posvátným, kultovním nebo obětním zvířetem. Člověk se brzy naučil vybírat vejce a holoubata z hnízd, začal holubům cíleně nabízet prostory k hnízdění a holub domácí se stal zvířetem užitkovým.\n\nNejstarší zprávy o již domestikovaných holubech pochází z doby asi 3200 př. n. l. V Egyptě byl holub chován dříve než kur. Z Egypta se dostal na fénických lodích na Apeninský poloostrov, oblíbený byl chov holubů ve Starověkém Řecku a Římu. Holubářství se postupně rozšířilo i na sever do zemí Střední Evropy a na východ přes Persii do Indie a Číny. O chovu holubů v těchto zemích je však jen velmi málo zpráv, holubi tam byli chováni v islámských mešitách a v palácích. Do Střední Evropy se chov holubů dostal v 6. století našeho letopočtu.\n\nVe středověku se holubi chovali především v klášterech. Rozvoj holubářství nastal v 16. století v Holandsku a Belgii, odkud se cílený chov holubů šířil do Anglie, Francie a Německa a dále do Českých zemí. O historii holubářství v Česku jsou jen kusé zprávy. V minulosti zde existovaly holubářské cechy, z nichž ty poslední ve Vamberku a v Třebechovicích, zanikly v roce 1848. První česká kniha věnovaná chovu holubů je monografie \"Holubářství v Čechách\", jejímž autorem byl František Špatný a která vyšla v Praze v roce 1862. V té době už byly položeny základy většiny dnešních plemen a za posledních století se hlavní plemena ve svých základních znacích prakticky nezměnila. První česká výstava holubů byla pořádána v Radotíně a to v roce 1894. Nejstarší spolek chovatelů holubů byl založen v Mělníce v roce 1897 a první sportovní holubářský klub byl založen v Praze v roce 1903. Následovalo založení dalších klubů v Chocni v roce 1908 a v Jihlavě a Litomyšli v roce 1910, v roce 1912 vznikl v Praze klub chovatelů pražských rejdičů krátkozobých. Pražský sportovní holubářský spolek postupně získával na důležitosti a v roce 1908 byl přejmenován na Klub pěstitelů holubů v Království českém, následně v roce 1913 na Zemský klub pěstitelů holubů a po roce 1918 na Klub československých holubů. Stal se tak vedoucí organizací a na jeho popud byl v roce 1922 ustaven Československý svaz spolků holubářských se sídlem v Praze. Další kluby specializované na chov určitých plemen vznikaly během První republiky i po druhé světové válce. V roce 1857 zastřešil chov holubů Československý svaz chovatelů drobného hospodářského zvířectva, který byl v roce 1969 rozdělen a jeho pokračovatelem v Česku se stal Český svaz chovatelů, který organizuje chov holubů dodnes. \n\nPoštovní holubářství bylo organizováno poněkud odlišně. První spolek poštovních holubářů vznikl již v roce 1874 a od roku 1922 bylo poštovní holubářství vedeno Československým svazem spolků pěstitelů poštovních holubů. Ten byl v roce 1952 včleněn do Svazarmu a teprve od roku 1960 jsou i kluby poštovních holubů zastřešeny stejnou organizací jako holubi okrasní a užitkoví, tzn. Českým svazem chovatelů.\n\nUžitkový chov holubů je chov cílený na masnou produkci, tzn. produkci jatečných holoubat. Holubi používají v užitkovém chovu musí být plodní a schopní sami odchovat holoubata. Ta se vybírají z hnízd ve věku asi 28 dní, kdy už mají téměř velikost rodičů, ale ještě nelétají. V kuchyni se zpracovávají také starší, brakovaní holubi. Podle organizace se užitkový chov dělí na extenzivní a  intenzivní.\n\nV extenzivním užitkovém chovu létají holubi volně a po většinu roku si potravu hledají sami na polích, tzv. polaří. Chovatel jim poskytuje místo k hnízdění, holubník, a přikrmuje je během zimy či v omezené míře i v době odchovu holoubat. Tento způsob chovu je velmi levný a v minulosti byl cenným zdrojem masa v době, kdy ho jinak byl nedostatek, zejména na jaře. Nevýhodou je malá hmotnost takto produkovaných holoubat. Užitkoví polaři polního typu dorůstají hmotnosti kolem 300 g a jatečně upravené holoubě má asi jen 200 g.\n\nPro tento způsob chovu se hodí bezrousá plemena ze skupiny tzv. barevných holubů, jako je bezrousá česká čejka či česká lyska, hýl, ledňák, norimberský skřivan, slezský barevnohlávek, z plemen voláčů český voláč sivý, moravský morák nebo moravský bělohlávek, ze skupiny užitkových holubů prácheňský káník či koburský skřivan, z bradavičnatých plemen moravská bagdeta a poštovní holub. Tento způsob chovu v současnosti upadá do pozadí a je nahrazován chovem okrasným. Kvůli stále rozšířenějšímu chovu holubů ve voliérách se jejich schopnost letu a polaření ztrácí.\n\nV intenzivním užitkovém chovu není ideálem polařící, samostatný holub, ale holub co největší hmotnosti, který dává velká, zmasilá holoubata. Čistá hmotnost oškubaného a vykuchaného holouběte masných plemen holubů se pohybuje kolem 450 g. Takto těžcí holubi už nelétají dobře a polařit nemohou, je nutné jejich plné krmení chovatelem. Létavost holubů je v intenzivních chovech dále omezována, protože již přináší jen zbytečný výdej energie a tím větší spotřebu krmiva. Holubi se proto chovají v uzavřených chovech, bez volného výletu ven, a to buď ve voliérách, halách či v klecích.\n\nPro produkci holubích brojlerů se používají velká těžká plemena, jako je kalifornský holub, texan, užitkový king a jejich kříženci, u kterých se využívá heterózní efekt. Velkochovy užitkových holubů se nacházejí především v zámoří a v jihovýchodní Evropě, například v Maďarsku.\n\nUžitkovo-okrasný chov kombinuje chov pro produkci masa s hobby chovem holubů kvůli jejich vzhledu. V České republice je to nejčastější zaměření chovu holubů vůbec. Obvykle převažuje důraz na exteriér zvířat a užitkovost, měřená jejich plodností, se nesleduje a proto se spíše vytrácí. V užitkově-okrasném chovu jsou držena jak menší, polařící plemena ze skupiny nerousných barevných holubů a bubláků a bradavičnatá plemena, tak i plemena těžší až těžká, která se již musí více přikrmovat a krmit. Mezi již méně létavá plemena vhodná do těchto chovů patří moravský pštros, benešovský holub, rys, modenka a modena. V úvahu připadají též plemena volatá, český stavák, slovenský, hesenský a slezský voláč, moravský morák, moravský voláč či český voláč sivý.\n\nOkrasné holubářství se zaměřuje na šlechtění exteriérových zvláštností jednotlivých plemen, ať již se jedná o tvar těla, rozvoj ozobí či pernatých ozdob holubů či kresbu, barvu a lesk opeření. V okrasném holubářství již užitkovost holubů a ekonomika jejich chovu nemá žádný význam. Je to výhradně hobby chov, jehož cílem je předvedení exteriérově vynikajícího jedince na výstavě holubů.\n\nV okrasném chovu lze chovat jakékoliv plemeno. Existují však plemena výhradně okrasná, která se již nedokáží uplatnit v žádném jiném způsobu chovu. Rozvoj extrémních znaků exteriéru s sebou totiž přináší ztrátu vitality, plodnosti či schopnosti odchovu holoubat. U mnoha okrasných plemen se při odchovu mláďat používají chůvky jiných plemen a jejich chov může být pracovně i finančně značně náročný.\n\nMezi okrasná plemena patří rousná barevná plemena a rousní bubláci, všechna plemena strukturová, jako je pávík a kudrnáč, rackové, z bradavičnatých plemen indián a norimberská bagdeta, vysokonozí voláči, někteří krátkozobí rejdiči, ze skupiny užitkových holubů maďarský obr a ze skupiny slepičáků maltézský a vídeňský slepičák a výstavní king. \n\nCílem sportovního chovu je získání holubů s vynikajícími letovými, vytrvalostními či akrobatickými schopnostmi. V minulosti byl rozšířenější než dnes. Schopnost letu je holubům vrozená a rozvíjí se cíleným tréninkem. Mezi typická sportovní plemena patří rejdiči, ale mezi nimi je v dnešní době už značné množství plemen, která jsou výhradně okrasná nebo jsou v okrasných chovech držena, takže jejich letové schopnosti se vytratily. Kromě rejdičů se k letovému sportu používali také rackové i modenky. Zvláštní, hravý způsob letu je vlastní také stavákům a kruhovým tleskačům.\n\nPodle způsobu letu se rejdiči dělí na rejdiče vytrvalostní, kteří jsou šlechtěni k co nejdelšímu letu, na vysokoletce, u kterých se hodnotí dosažená výška letu a na sloupové rejdiče, u kterých je žádoucí let kolmo vzhůru. Leteckou akrobacii předvádí váliví rejdiči, kteří v letu předvádějí opakované přemety vzad. U tleskačů se cení hlasité pleskání křídly, dále jsou plemena, pro které jsou charakteristické prudké obraty, let ve strmé spirále nebo prudký start v hejnu následovaný náhlým a společným návratem hejna zpět do holubníku. Někteří rejdiči létají v hejnu, jiní jsou sóloví a jejich let se posuzuje individuálně.\n\nChov sportovních holubů je poněkud odlišný od chovu holubů užitkových či okrasných. Holubník by měl mít aspoň tři zvláštní oddělení. V jednom hnízdí vybrané páry chovných holubů a toto oddělení je identické s běžným komorovým holubníkem s voliérou. Ve zbývajících odděleních nejsou krbce pro hnízdění, zato je zde speciálně konstruovaný výlet, který umožňuje volný návrat holubů do holubníku, ale k vypuštění potřebují chovatele. Jedno oddělení je pro mladé holuby, výletky, a druhé pro závodní hejno. Obě hejna trénují odděleně. K tréninku se holubi vypouštějí pravidelně z holubníku, ale jen na omezenou dobu. Závodní rejdiči létají rádi, a čím déle nejsou vypuštěni, tím déle létají. Zároveň musí však být letový režim naplánovaný tak, aby holubi získali dostatečnou kondici. Let může být předčasně ukončen použitím tzv. droppera, nejčastěji se používá bílý pávík. Přítomnost nelétajícího holuba před vstupem do holubníku přiměje k usednutí i létající hejno. Návrat do holubníku je urychlován též vypouštěním hladových holubů a jejich krmením až po proletu.\n\nVýkony sportovních rejdičů se hodnotí na speciálních závodech.\n\nPoštovní holubářství je značně rozšířený směr chovu holubů. Rozvíjí jak orientační vlastnosti holubů, tak jejich rychlost a vytrvalost. Poštovní holubářství dneška je čistě sportovní disciplínou. Poštovní holubářství se také do značné míry liší organizačně i způsobem chovu od práce jiných holubářů. Bývá proto často vyčleňováno samostatně a má i své samostatné svazy.\n\nV dávné i nedávné minulosti byla pro přenos zpráv využívaná různá plemena holubů včetně jejich bezplemenných příbuzných. V novověku byla hojně používaná tzv. bradavičnatá plemena, protože se soudilo, že ozobí je centrem orientačních vlastností holubů. V 19. století byl vyšlechtěn dnešní poštovní holub, a to křížením polních holubů, bradavičnatých plemen jako je dragoun, kariér a bagdety, atverpského a lutyšského racka, rejdiče cumulet a dalších plemen. Centrem šlechtění byla Belgie a Anglie. Poštovní holub současného typu je ryze sportovní plemeno, šlechtěné čistě nebo ze značné míry pro výkon. Průměrná rychlost letu poštovních holubů je 60–125 km/h.\n\nPoštovní holubi mají, podobně jako holubi sportovní, též holubník rozdělený na více částí. Výlety umožňují oddělení výletu a vletu do holubníku. Mohou být konstruované i tak, že obsahují signalizační zařízení pro upozornění holubáře na přílet závodícího holuba. Kvůli závodní sezóně se hnízdění poštovních holubů ukončuje nejpozději v srpnu. Přes zimu jsou páry oddělené, takže se na jaře holubi rychle spáří a zahnízdí. V chovu poštovních holubů se praktikuje též podsazování vajec či výměna mláďat, nebo jsou partneři v páru oddělováni v tzv. vdovském či polovdovském systému.\n\nHolubi jsou vypouštěni k proletu zpravidla 2x denně. Výletci si nejprve zvykají na přepravní koš a asi v roce života jsou poprvé vypouštěni, nejprve na vzdálenosti jednoho kilometru, postupně na vzdálenost větší. Mezi jednotlivými lety je týdenní přestávka. Opravdový výcvik poštovního holuba začíná až v jeho druhém roce. Holubi trénují návrat ze vzdálenosti nejprve 20, pak 60 kilometrů. První závody jsou na 260 km, pak následují závody na 450 km. Tato délka je přiměřená pro holuby dvouleté. Na 600 km závodí holubi tříletí a starší, trénovaní holubi mohou létat ještě dále. Na vzdálenosti delší než 1000 km se obvykle nezávodí, protože delší trasu holub nedokáže uletět během jednoho dne a většina holubů vypuštěných na delší vzdálenosti se ztratí. \n\nPři závodech se výkony holubů hodnotí bodovým systémem. Pořadí se neposuzuje individuálně, ale skupinově, první místo získá holub, který se umístil mezi 2 % nejlepších ze všech nasazených holubů, druhé místo obsazují 2–4 % nejlepších ptáků. Do výkonností karty holuba se evidují všechny tzv. vítězné kilometry, nalétané v závodech, kde se holub umístil mezi 20 % nejrychlejších holubů.\n\n"}
{"id": "917211", "url": "https://cs.wikipedia.org/wiki?curid=917211", "title": "Hošť", "text": "Hošť\n\nHošť je malá osada u Kostelce nad Černými lesy v okrese Praha-východ. Byla vypálena a pak znovu dostavěna do 4 domů. Žije zde 6 obyvatel.\n\nCestou kolem dvora Hošť je přístupné arboretum Fakulty lesnické a dřevařské České zemědělské univerzity.\n\nVesnice a dvůr se poprvé připomíná roku 1394, když patřila Bohuňkovi Hájku z Tismic. Od roku 1415 patřila Metoději Trčkovi z Kralovic, od roku 1465 Zdeňkovi Kostkovi z Postupic a od roku 1498 Michalovi Slavatovi z Chlumu, který ves připojil k černokosteleckému panství. Ves vyhořela roku 1609.\n\n"}
{"id": "917215", "url": "https://cs.wikipedia.org/wiki?curid=917215", "title": "Osmiúhelníkové číslo", "text": "Osmiúhelníkové číslo\n\nOsmiúhelníková čísla jsou figurální čísla odpovídající osmiúhelníku. \"N\"té osmiúhelníkové číslo je počet stejně velkých „bodů“, ze kterých lze sestavit pravidelný osmiúhelník.\n\nVzorec pro \"n\"-té osmiúhelníkové číslo je:\n\nformula_1.\n\nOsmiúhelníková čísla se dají vytvořit umístěním trojúhelníkových čísel na čtyři strany čtverce, vyjádřeno vzorcem:\n\nformula_2\n\nPrvní osmiúhelníková čísla jsou 1, 8, 21, 40, 65, 96, 133, 176, 225, 280, 341, 408, 481, 560, 645, 736, 833 a 936.\n"}
{"id": "917226", "url": "https://cs.wikipedia.org/wiki?curid=917226", "title": "Jane Wymanová", "text": "Jane Wymanová\n\nJane Wymanová, rodným jménem Sarah Jane Mayfieldová (5. ledna 1917, Saint Joseph – 10. září 2007, Rancho Mirage), byla americká herečka, zpěvačka a tanečnice.\n\nJednou získala Oscara a třikrát Zlatý glóbus. Cenu akademie převzala roku 1948 za film \"Johnny Belinda\", třikrát byla navíc na Oscara nominována, a to za hlavní role ve snímcích \"The Yearling\" (1946), \"The Blue Veil\" (1951) a \"Magnificent Obsession\" (1954). I Zlatý glóbus jí přinesly role ve filmech \"Johnny Belinda\" a \"The Blue Veil\", ale navíc ho dostala za roli Angely Channingové v soap-opeře \"Falcon Crest\", kterou natáčela v letech 1981–1990 (227 epizod), a která ji široce proslavila. Získala též dvě ceny Emmy (1957, 1959) za televizní show \"Jane Wyman Presents The Fireside Theatre\". V letech 1940–1948 byla manželkou Ronalda Reagana, který byl tehdy hercem. Poté co vstoupil do politiky, odmítala se k jeho politické činnosti vyjadřovat.\n\n"}
{"id": "917232", "url": "https://cs.wikipedia.org/wiki?curid=917232", "title": "Jan Podstatzký-Lichtenstein", "text": "Jan Podstatzký-Lichtenstein\n\nJan Podstatzký-Lichtenstein, celým jménem \"Johann Nepomuk Anna Maria Hypolit\" (* 13. srpna 1937 Janovice u Rýmařova) je hrabě z rodu Podstatských.\n\nRodina emigrovala v březnu 1948 a cestovala přes Linec, Švýcarsko a Itálii do Chile. Z Chile se Jan Podstatský přestěhoval zpět do Evropy a žil hlavně ve Francii, Německu a Španělsku. Profesně působil v bance a jako manažer velké stavební firmy. Deset let pracoval pro Ottu Habsburského v době, kdy se utvářelo Evropské společenství.\n\nPo revoluci mu byl navrácen majetek v restituci - společně se sestrou a bratrem spravuje zámek ve Velkém Meziříčí a také velkou oboru ležící mezi Dolními Heřmanicemi a Velkým Meziříčí.\n\nS manželkou Anitou de Lorgeril má 3 syny.\n"}
{"id": "917233", "url": "https://cs.wikipedia.org/wiki?curid=917233", "title": "FIFA Manager 13", "text": "FIFA Manager 13\n\nFIFA Manager 13 je dalším pokračováním populární série počítačových her vytvořených firmou Electronic Arts resp. její divizí EA sports. FIFA Manager 13 je simulace fotbalového manažera a patří do kategorie sportovních simulací. V České republice vychází od roku 2012, avšak ve hře není oficiální česká lokalizace.\n\nFIFA Manager 13 má licencí ke všem prestižním zahraničním ligám, jako Premier league, španělská Primera División, německá Bundesliga, nebo italská Serie A.\nTrénovat je možné i různé národní reprezentace, kde jsou zastoupeny všechny hlavní evropské týmy (včetně České republiky) a některé týmy Jižní Ameriky, Afriky a Asie.\n\n"}
{"id": "917238", "url": "https://cs.wikipedia.org/wiki?curid=917238", "title": "Aaron Narcissov", "text": "Aaron Narcissov\n\nAlexej Zacharovič Narcissov (), známý pod jménem Aaron; 1781 Kolomna – 27. ledna 1842 Moskva) byl ruský biskup, eparcha Archangelské a cholmogorské eparchie. Byl činný také jako spisovatel a zejména jako překladatel.\n\nStudoval Slovansko-řecko-latinskou akademii v Moskvě, kde pak od roku 1807 vyučoval němčinu. Pak byl postupně archimandritou řady klášterů, nejprve v Penze, pak od roku 1815 kazaňského kláštera a od roku 1821 Tolžského kláštera. Eparchou Archangelské a cholmogorské eparchie se stal 14. února 1826. Dne 14. září 1830 odešel na odpočinek do Donského kláštera v Moskvě a později do Novospasského kláštera, kde zemřel.\n\n\n\n"}
{"id": "917239", "url": "https://cs.wikipedia.org/wiki?curid=917239", "title": "Adalbert Widmann", "text": "Adalbert Widmann\n\nAdalbert (Vojtěch) svobodný pán Widmann (15. ledna 1804 Brno – 23. srpna 1888 Plaveč) byl moravský politik a velkostatkář. V letech 1870–1884 zastával funkci moravského zemského hejtmana.\n\nNarodil se v rodině Widmannů usídlené na Moravě od 18. století (statek Plaveč) jako syn Vincenze Widmanna a jeho ženy Ernestiny Rodenové z Hirzenau. Byl dvakrát ženatý, poprvé s Julií Puthonovou (1804–1852) a podruhé s Ervínou Scharffensteinovou (1833–1883). Jeho syn Adalbert se stal později ministrem zemědělství v Bienerthově a Gautschově vládě, a poté slezským zemským prezidentem. Jeho bratr Antonín, stejně jako synovci Antonín a Viktor byli také poslanci moravského zemského sněmu.\n\nTéměř celý svůj život byl politicky aktivní. Již ve 30. letech spoluinicioval založení moravské spořitelny, později se stal členem moravského sněmu, tehdy ještě stavovského.\n\nByl aktivní i během roku 1848. Od roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků.\n\nDo voleného zemského sněmu byl vybrán hned po obnovení ústavního života v roce 1861 a setrval v něm až do roku 1884. Přes blízkost ke straně ústavověrného velkostatku zůstával nadstranickým politikem. Snažil se nalézat kompromis nejen mezi jednotlivými politickými, ale i národnostními tábory, kdy například navrhoval střídání jazyků při čtení sněmovních protokolů. Roku 1869 navrhoval také obnovu univerzity v Brně. Od roku 1870 až do roku 1884 zastával (s výjimkou části roku 1871) pozici moravského zemského hejtmana, tedy předsedy zemského sněmu.\n\nByl prezidentem Vlasteneckého zemského pomocného spolku, kurátorem Moravského ústavu hluchoněmých, ředitelem Moravskoslezského ochranného spolku.\n\nZa své zásluhy byl jmenován c. k. komořím a tajným radou, roku 1869 vyznamenán velkokřížem Řádu Františka Josefa, roku 1884 se stal čestným občanem Brna.\n\n"}
{"id": "917245", "url": "https://cs.wikipedia.org/wiki?curid=917245", "title": "TC Business School", "text": "TC Business School\n\nTC Business School (TCBS) je česká nezávislá poradenská a vzdělávací společnost se sídlem v Praze. Založena byla roku 1992. V roce 1997 navázala spolupráci s Business School Nederland. TC Business School nabízí kompletní vzdělávání směřující k získání manažerského titulu MBA i individuální semináře a školení. \n\nSpolečnost byla založena v roce 1992. Od roku 1997 spolupracuje s Business School Nederland. Počínaje rokem 1998 nabízí postgraduální vzdělávání v oblasti managementu a podnikání. Nejznámější lektorkou a zároveň ředitelkou firmy je PhDr. Sláva Kubátová. Společnost dále spolupracuje s odborníky z různých oblastí, jako jsou finance nebo psychologie. V současné době se řadí dle počtu absolventů mezi poskytovateli MBA vzdělání na 2. -3. místo. )\n\nProstřednictvím série knih o Action Learningu (zatím vyšly 3 svazky: \"Vedení lidí a strategie v nejistých dobách\", \"Rozumíte svým zákazníkům\" a \"Tajemství spolupráce v týmech\" přibližují lektoři své myšlenky široké manažerské veřejnosti ). \n\nSemináře a výukové hodiny společnost vede metodou Action Learningu , která se zaměřuje především na praxi. Studenti se vzdělávají především řešením reálných problémů, se kterými se na své pozici setkávají. Základem je akce, t.j. získání nových zkušeností. Důkazem osvojení nové dovednosti je schopnost aplikovat získanou zkušenost ve své každodenní praxi.\n\n\n"}
{"id": "917247", "url": "https://cs.wikipedia.org/wiki?curid=917247", "title": "Adelheid Habsbursko-Lotrinská", "text": "Adelheid Habsbursko-Lotrinská\n\nAdelheid Habsbursko-Lotrinská (: \"Adelheid Maria Josepha Sixta Antonia Roberta Ottonia Zita Charlotte Luise Immakulata Pia Theresia Beatrix Franziska Isabelle Henriette Maximiliana Genoveva Ignatia Marcus d’Aviano von Österreich\"; 3. ledna 1914, Zámek Hetzendorf – 3. října 1971, Pöcking, Bavorsko) byla rakouská arcivévodkyně, dcera posledního rakouského císaře Karla I.\n\nByla druhým potomkem císaře Karla I. a princezny Zity Bourbonsko-Parmské. Měla pět bratrů a dvě sestry. Starší bratr Ota se stal po otcově smrti hlavou Habsbursko-Lotrinské dynastie.\n\nVe čtyřech letech byla nucena s rodiči opustit Rakousko, její výchova i přesto probíhala v rakouském duchu. Domluvila se německy, maďarský, česky i chorvatsky. V Bruselu vychodila gymnázium a v Lovani absolvovala vysokou školu zaměřenou na politické a hospodářské vědy, které dokončila doktorátem. Roku 1935 se vrátila do Rakouska, kde podporovala svého bratra při restauraci trůnu. V roce 1938 však musela uprchnout před nacionálními socialisty ze země.\n\nKrátce žila v Maďarsku, Belgii a Portugalsku a v Kanadě. V USA žila v New Yorku, kde byla nejprve pečovatelkou a poté učila na Fordhamské univerzitě sociologii. Od roku 1945 žila opět v Evropě a živila se novinařinou. Spolupracovala také s bratrem Otou. Po roce 1961 navštěvovala Rakousko velmi často. Zemřela svobodná roku 1971 a pohřbena byla ve městě Tulfes ležícím v okrese Innsbruck-venkov.\n"}
{"id": "917258", "url": "https://cs.wikipedia.org/wiki?curid=917258", "title": "Ferdinandův pramen", "text": "Ferdinandův pramen\n\nFerdinandův pramen je nejstarším písemně doloženým mineralizovaným pramenem na území Mariánských Lázní. Nejde pouze o jeden, ale o sedm pramenů, které mají typickou slanou chuť, díky Glauberově soli, která zaujala i krále Ferdinanda I., který se o nich zmiňuje už v roce 1528. Patří do stejné kategorie jako Křížový pramen, i když je o něco více mineralizován. Pro pitnou léčbu se využívá pramen Ferdinand I., který je vhodný zejména pro léčbu nemocí zažívacího ústrojí a metabolismu. Pod obchodním názvem Excelsior se ke stáčení do spotřebitelských obalů používal pramen Ferdinand VI.\n\nNachází se v lázeňském parku na okraji Úšovic nedaleko Anglické ulice a je volně přístupný na své kolonádě.\n\nJeště v roce 1819 se pramen nacházel v bažinách a přístup k němu byl v počátcích velmi složitý a nepohodlný, chodilo se k němu po kamenech a fošnách položených na bažinatou půdu. Po obrovských a zdařilých úpravách okolních parků Václavem Skalníkem zde vznikl park, jež obklopuje klasicistní kolonádu Ferdinandova pramene. Těsně po návštěvě císaře Ferdinanda se začalo v roce 1824 s úpravami bažinatého okolí pramene pod dohledem Václava Skalníka, který měl na starosti většinu parkových úprav města.\n\nEmpírová kolonáda byla zbudována v letech 1826–1827 na popud opata Karla Kašpara Reitenbergera. Ferdinandův pramen byl pro svůj údajně hojný obsah soli prozkoumáván v Praze. Zjistilo se, že obsahuje Glauberovu sůl s projímavými účinky. Snahy získat z úšovického vřídla sůl trvaly celé 16. století. V letech 1850–1860 se konaly pokusy dovést vodu tohoto pramene na kolonádu, ovšem výškový rozdíl 43 metrů byl veliký. To se povedlo až v roce 1870. Okrajové části kolonády v minulosti sloužily k nejrůznějším účelům: kavárně, stáčírně, obydlí hlídače nebo muzeu. V letech 1922–1926 byly doktorem Benno Winterem provedeny vrty, které objevily celkem sedm vývěrů pramene. Tyto minerální vody slouží k pitným kúrám, koupelím i jako stolní voda.\n\nDíky své typické chuti se mu jednu dobu přezdívalo Slaný. Krátkou dobu nesl i název Kolovratův pramen podle nejvyššího českého purkrabího Františka Antonína Kolovrata-Libštejnského. Ten to ale odmítl s tím, že by se měl jmenovat Karlův pramen po opatovi K. K. Reitenbergerovi. Nakonec sám opat určil jméno pro pramen podle krále Ferdinanda I.\n\n"}
{"id": "917259", "url": "https://cs.wikipedia.org/wiki?curid=917259", "title": "Základní škola T. G. Masaryka a gymnázium Česká Kamenice", "text": "Základní škola T. G. Masaryka a gymnázium Česká Kamenice\n\nZákladní škola T. G. Masaryka a gymnázium v České Kamenici je státní příspěvková organizace, která poskytuje všeobecné středoškolské vzdělání formou 8letého studia.\n\nŠkola od svého založení sídlí v Domě kultury v České Kamenici a částečně (jazykové učebny) také v sousední budově ZUŠ. V průběhu existence školy byly prostory Domu kultury postupně stavebně upravovány a adaptovány tak, aby vyhovovaly potřebám školského zařízení. Na škole nyní působí celkem 16 pedagogů, z toho je 11 žen. V současné době je na škole početně menší pedagogický sbor. V současnosti na škole studuje 150 studentů.\n\nGymnázium v České Kamenici s osmiletým studijním cyklem je z pohledu kapacity (cílová kapacita 240 studentů) menší školou. Nachází se v jižní části okresu Děčín. Je jednou z mála škol v této oblasti, která má ve své náplni soustavnou a systematickou přípravu ke studiu na vysoké škole, čímž přispívá ke zvyšování problematické vzdělanostní úrovně obyvatelstva v tomto regionu. Současná situace představuje jednu z nejnižších úrovní vzdělanosti v České republice. Ve statistikách je v regionu konstatován velmi nízký podíl populace s vysokoškolským vzděláním (v Ústeckém kraji nepřesahuje 9%), což v této příhraniční oblasti znamená jisté omezení konkurenceschopnosti pracovní síly na budoucím trhu práce v EU.\n\nVzhledem ke specifickým geografickým podmínkám a dopravní obslužnosti je gymnázium v České Kamenici školou tzv. spádovou. Pro vysokou nezaměstnanost v oblasti, která výrazně ovlivňuje mikroekonomiku rodinných rozpočtů, je nabídka možnosti studia a získání maturity v místě bydliště nebo nedaleko od něj pozitivem.\n\n"}
{"id": "917261", "url": "https://cs.wikipedia.org/wiki?curid=917261", "title": "Mariin pramen", "text": "Mariin pramen\n\nMariin pramen dal městu jméno a byl vůbec prvním využívaným pramenem Mariánských Lázní, ještě před samotným založením města.\nJeho hlavní složkou je oxid uhličitý a poté stopové příměsi plynů, které pro svůj typický zápach daly místu název Smradlavé lázně. Jde o celou skupinu pramenů, které jsou vlastně suchými vývěry (tzv. mofety) kysličníku uhličitého, které se rozpouštějí v mělké podzemní vodě. Jejich pavilonek je dnes veřejnosti nepřístupný. Používá se ve formě plynu. Má pozitivní účinky při onemocnění srdce. Plyn se užívá k injekční léčbě a suchým plynovým koupelím.\nPramení z rašelinového základu v prostorách nádvoří Starých lázní. Dnes je k dispozici pacientům v hotelu Maria Spa.\n\nPůvodně bylo toto místo slatiništěm s močály, kde se nemocní hosté nořili do bažin. Později zde byl vybudován dřevěný bazén se střechou určený ke koupelím, a kolem roku 1786 zde stávala srubová stavba se čtyřmi koupelnami. Na tomto místě nechal J. J. Nehr postavit první lázeňský dům. V roce 1808 byla v blízkosti postavena lázeňská budova a o několik let později v roce 1812 byly vybudovány Staré lázně, předchůdce dnešních Centrálních lázní. Další úpravy jímání pramene nastaly až po 20. letech 20. století, kdy Dr. Benno Winter provedl zásah, jež dnes vidíme v podobě dřevěného pavilónu přizpůsobeného své funkci – zachytit v erupcích přírodního plynu léčivé látky. Během lázeňské sezony se zde pacienti ponořovali po pás do léčivého plynu. Bohužel je ale pro turisty uzavřen. V roce 1977 byl pavilón zbořen a v blízkosti původního pavilónu byl jímán z 52 metrů hlubokého vrtu do igelitových obálek určených k přímé aplikaci. Roku 1984 byl v sousedství pramene Hamelika objeven nový pramen Nová Marie, který se následně stáčel do lahví pod názvem Aqua Maria. \nSvůj typický zápach po stopách sirovodíku mu v minulosti určil název smradlavý. Ale posléze název pramenů vznikl podle obrázku zavěšeného na strom, údajně potulným vojákem, který se jimi léčil při procházení tímto územím z bitvy. Z toho vznikl i název města Mariánské Lázně.\n\nV současnosti je jímací místo rozšířeno o zdroj BJ-6 Nová Marie umístěný na svahu sto metrů od lázeňského domu Maria Spa. Pramen je vedený minerálkovodem do městské stáčírny lázeňských vod nad kolonádou Ferdinandova pramene. Na trh je dodávána pod názvem Excelsior.\n\n"}
{"id": "917262", "url": "https://cs.wikipedia.org/wiki?curid=917262", "title": "Balbínův pramen", "text": "Balbínův pramen\n\nBalbínův pramen v Mariánských Lázních je slabě mineralizovaná železnatá kyselka. Zlepšuje prokrvení těla, periferie i vnitřních orgánů. Velmi vhodné i pro kardiovaskulární aparát. Využívá se pro vysoký obsah minerálních solí a huminových kyselin pro minerální koupele. Pro pitnou léčbu se nepoužívá, lze ho však používat jako stolní minerální vodu.\n\nDříve se jmenoval Rašeliništní pramen, protože pramení na okraji rašeliniště asi kilometr západně od Mariánských Lázní směrem na Valy.\n\nOtevírací doba: Volně přístupný\nJeho původ je v rašeliništích či slatiništích. Vyvěral do dvou dřevěných kruhových pavilonků. V roce 1900 byl tento pramen vyveden ke koupelím do Nových lázní. Po roce 1950 bylo vedení zrušeno, ale v roce 1996 zase znovu obnoveno. Dříve nazýván slatiništní a přiváděn do lázní ke koupelím. Svůj dnešní název získal po druhé světové válce po Bohuslavu Balbínovi, který zdejší kyselky popisoval v roce 1679. Jeho dokumentace je dodnes velmi cenná.\n\n"}
{"id": "917264", "url": "https://cs.wikipedia.org/wiki?curid=917264", "title": "Medvědí pramen", "text": "Medvědí pramen\n\nMedvědí pramen je slabě mineralizovaná železnatá kyselka nacházející se v blízkém okolí Mariánských Lázní. Pramen vyvěrá v lesoparku mezi hotelem Agricola a Balbínovým pramenem (směr Velká Hleďsebe).\nDostupnost: volně přístupný.\n\nNachází se zde socha medvěda vytvořená zdejším sochařem Vítězslavem Eiblem. V okolí medvědi opravdu žili, místo leží v blízkosti lesů. Jde o příjemné místo pro odpočinek v altánku či na lavičkách. Pramen zanikl před rokem 1988. Ale po úpravách na počátku 90. let byla k němu znovu postavena kamenná zídka s vývodem. Bohužel ale kyselka přestala za několik let téct a opět se chodí k původnímu vývěru. Dosud se řeší problém neustálého znečištění povrchovou vodou a žádá se o odbornou úpravu jímání pramene. Název pramene pochází už z období středověku, kdy se v této lokalitě vyskytovalo údajně hodně mědvědů, kteří v místech vývěru pramene měli svá doupata.\n\n"}
{"id": "917265", "url": "https://cs.wikipedia.org/wiki?curid=917265", "title": "Pirátův pramen", "text": "Pirátův pramen\n\nPirátův pramen je hydrogenuhličitanová vápenato-hořečnatá železnatá slabě mineralizovaná kyselka. Pramen se nachází v Pottově údolí v lázeňských lesích nad parkem u Prelátova pramene. Jeho vývěr je jednoduše upravený a v nižších polohách je zachyceno dalších 8 pramenů. \n\nDostupnost: Volně přístupný.\n\nNázev: Původ názvu pramene není doložen, ale Pottovo údolí, ve kterém se nachází, dostalo jméno podle úšovického obyvatele Hanse Podda (mnohdy psáno Podda), který se zde snažil na počátku 16. století dobývat zlato. \n\n"}
{"id": "917267", "url": "https://cs.wikipedia.org/wiki?curid=917267", "title": "Pramen Hamelika", "text": "Pramen Hamelika\n\nPramen Hamelika je jedním z nejstarších doložených minerálních pramenů Mariánských Lázní. Vyvěrá na svahu vrchu Hamelika. Prameník není veřejně přístupný, pramen slouží jako zdroj minerální vody pro Ústřední lázně.\n\nPoprvé navrtán byl v roce 1929 v oblasti za Ústředními lázněmi. Pojmenován je podle vrchu Hamelika, kde vyvěrá z křemenné pukliny. Hamelika patří k nejstarším místním českým názvům v lázeňských čtvrtích, známý už ze středověku. Nyní se prameni říká Nová Marie.\n\n"}
{"id": "917268", "url": "https://cs.wikipedia.org/wiki?curid=917268", "title": "Jarmila Pokorná", "text": "Jarmila Pokorná\n\nJarmila Pokorná (* 26. června 1955 Brno) je právnička a vysokoškolská pedagožka. Zabývá se zejména obchodním právem, působí na katedře obchodního práva Právnické fakulty Masarykovy univerzity.\n\nV roce 1978 absolvovala Právnickou fakultu Masarykovy univerzity (tehdy Universita Jana Evangelisty Purkyně v Brně), až do roku 1983 působila jako podnikový právník, aby se poté jako odborná asistentka na tehdejší katedře hospodářského práva vrátila na svou alma mater. V roce 1988 získala vědeckou hodnost kandidáta věd, v roce 1996 se habilitovala a v roce 2010 byla jmenována profesorkou obchodního práva. V letech 2002–2009 se za českou stranu podílela na realizaci projektu \"Škola rakouského práva v Brně\". Byla též členkou legislativní komise pro přípravu nového občanského zákoníku.\n\n"}
{"id": "917269", "url": "https://cs.wikipedia.org/wiki?curid=917269", "title": "OTO-Melara Palmaria", "text": "OTO-Melara Palmaria\n\nOTO-Melara Palmaria je italské samohybné dělo vyvinuté pro export. V 80. letech si Libye zakoupila 210 těchto děl. Podvozek, který nese kanón Palmaria byl odvozen z tanku OF-40, který byl vyvinut ze západoněmeckého Leopardu 1.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "917272", "url": "https://cs.wikipedia.org/wiki?curid=917272", "title": "Farská kyselka", "text": "Farská kyselka\n\nFarská kyselka je volně přístupný minerální pramen nad bývalou výletní restaurací a penzionem Nimrod v oblasti vývěrů minerálních vod v okolí Mariánských Lázní v okrese Cheb v Karlovarském kraji. \n\nJméno získala kyselka podle názvu lesa, který v minulosti patřil zdejší faře se sídlem v nedalekém Rájově.\n\nPramen se nachází ve Slavkovském lese v prameništi Mnichovského potoka asi 4,5 km severně od Mariánských Lázní. Vyvěrá v nadmořské výšce 767 m a je nejvýše položenou zachycenou kyselkou v CHKO Slavkovský les. Pramen je jímán mělkou studnou, kde přebytek vody odtéká strouhou zabarvenou od solí železa obsažených v kyselce. Kyselka patří bezesporu k nejchutnějším v okolí Mariánských Lázní.\n\nPodloží tvoří horniny mariánskolázeňského metabazitového komplexu, největšího tělesa metamorfovaných bazických hornin v celém Českém masivu. Po zlomových liniích ve skalním masivu zde na povrch pronikají minerální vody a plyny, jako dozvuky třetihorní a místy ještě čtvrtohorní sopečné činnosti. Asi 100 metrů západně od Farské kyselky byly v odvodňovacím příkopu v lese pozorovány další drobné vývěry minerálky a plynů. Nejvýrazněji se tyto geologické projevy vyskytují v přírodní rezervaci Smraďoch, asi 500 m jihozápadně od Farské kyselky.\n\nV jezírku, do kterého minerální voda odtéká, žije zajímavá endemická rozsivka \"Pinnularia ferophila\". Ta se dokázala přizpůsobit železem bohatému prostředí minerálních vývěrů a až do roku 2007 bylo jezírko u pramene jediným známým místem výskytu této rozsivky na světě. Později byl výskyt této rozsivky potvrzen ve Slatinné kyselce u Číhané a v Kyseleckém hamru.\n\nPůvodní dřevěný altán nad pramenem byl postaven okolo roku 1896, vyzděná čtvercová šachta s osmibokou dřevěnou obrubou pochází z počátku mariánskolázeňského lázeňství. Již v roce 1909 se uvažovalo o přivedení do Mariánských Lázní a využití Farské kyselky k uhličitým koupelím. Novější snahy se datují do 80. let 20. století, záměry však nebyly realizovány. V roce 2011 byl opraven altán, poblíž postaven malý přístřešek pro turisty. Minerálku je možné ochutnat na místě vývěru. Voda z Farské kyselky odtéká do malého okrově zbarveného jezírka.\n\nTeplota pramene je poměrně stálá, pohybuje se okolo 7 °C, celková mineralizace je dost nízká, činí přibližně 440 mg/litr. Obsah rozpuštěného oxidu uhličitého je naopak vysoký a dosahuje 2 300 až 2 750 mg/litr, což dodává minerálce vysokou perlivost a příjemnou chuť. Minerální voda má zvýšený obsah hořčíku (Mg) v hodnotě 51,7 mg/litr. Hodnota pH je 5,5. Vydatnost je dosti vysoká, podle měření z března 2019 činí 20 litrů/min.\n\nOkolo Farské kyselky prochází po upravené lesní cestě červeně a modře značená turistická stezka. Na okraji lesa je vedle silnice u začátku naučné stezky Smraďoch malé parkoviště. Vzdálenost od parkoviště k altánu Farské kyselky je necelých 800 metrů.\n\n"}
{"id": "917275", "url": "https://cs.wikipedia.org/wiki?curid=917275", "title": "Seznam unixových démonů", "text": "Seznam unixových démonů\n\nSeznam unixových démonů, které můžeme najít v různých unixových operačních systémech. Většina unixových démonů končí typickým písmenem \"d\" ( ).\n"}
{"id": "917276", "url": "https://cs.wikipedia.org/wiki?curid=917276", "title": "Miloš Večeřa", "text": "Miloš Večeřa\n\nMiloš Večeřa (* 1949 Velké Kunětice) je právník a vysokoškolský pedagog, zabývající se zejména teorií práva, právní filozofií a sociologií. Je vedoucím katedry právní teorie Právnické fakulty Masarykovy univerzity a také místopředsedou Českého sdružení pro právní a sociální filosofii.\n\nV roce 1972 absolvoval Filosofickou a v roce 1977 Právnickou fakultu Masarykovy univerzity (tehdejší Universita Jana Evangelisty Purkyně v Brně), v roce 1993 získal vědeckou hodnost kandidáta věd v oboru sociologie, v roce 1997 se habilitoval v oboru teorie práva a roku 2005 byl jmenován profesorem v oboru teorie, filozofie a sociologie práva. Až do roku 1990 působil jako podnikový právník, poté se jako odborný asistent vrátil na vysokoškolskou půdu a od roku 1995 vede katedru právní teorie na Právnické fakultě MU. Už od roku 1994 je také asistentem ústavních soudkyň Evy Zarembové a Michaely Židlické.\n"}
{"id": "917278", "url": "https://cs.wikipedia.org/wiki?curid=917278", "title": "Musée Galliera", "text": "Musée Galliera\n\nMusée Galliera (též Musée Brignole-Galliera nebo Musée de la Mode) je městské muzeum v Paříži. Nachází se v 16. obvodu v ulici \"Avenue Pierre-Ier-de-Serbie\" v budově, kterou nechala postavit vévodkyně de Galliera. Muzeum se zaměřuje na oblečení a módu. Vzhledem k křehkosti exponátů nemá muzeum stálou expozici, ale organizuje zhruba dvakrát do roka dočasné výstavy. Budova byla v letech 2009-2013 uzavřena kvůli rekonstrukci.\n\nPo smrti svého manžela v roce 1876 zdědila Maria Brignole-Sale De Ferrari, vévodkyně de Galliera (1811-1888) velký majetek, který jí umožnil věnovat se charitat|charitě. Vévodkyně se rozhodla postavit muzeum pro svou sbírku umění, které chtěla odkázat městu Paříži. V roce 1878 byl vybrán pozemek v 16. obvodu a roku 1879 začaly stavebnní práce. Vévodkyně podle své závěti z roku 1884 odkázala městu finanční prostředky na dostavbu budovy. Ovšem po zásnubách dcery hraběte pařížského Amelie d'Orléans s korunním princem Karlem Portugalským přijalo Národní shromáždění Třetí republiky dne 22. června 1886 zákon, který nařizoval všem uchazečům o trůn a všem francouzským princům opustit zemi. Vévodkyně, blízká příbuzná Orleánských, byla tímto zákonem pobouřena, a protože již nemohla požadovat zpět svůj dar na muzejní budovu, rozhodla se samotnou sbírku neodkázat městu Paříži, ale Janovu.\n\nVévodkyně zemřela 6. prosince 1888 ještě před dokončením muzea. V květnu 1889 její dědicové věnovali částku 1,3 miliónu franků na dokončení stavby. Ta byla dokončena až roku 1894. Protože ale samotná sbírka byla umístěna v Itálii, muselo město nalézt pro muzeum nové využití. Dne 1. března 1895 zde prezident Félix Faure otevřel muzeum ženských portrétů a krajek. V roce 1902 zde bylo umístěno průmyslové umění a později sloužilo pro výstavy moderního umění.\n\nMuzeum věnované módě zde bylo otevřeno v roce 1977.\n\nV roce 2009 bylo muzeum uzavřeno kvůli rekonstrukci a jeho znovuotevření je plánováno na podzim 2013. Během svého uzavření organizuje muzeum výstavy v Cité de la mode et du design nebo v Hôtel de ville de Paris.\n\nMuzeum shromažďuje zhruba 90 000 exponátů: okázalé oděvy od 18. do 19. století i tvorbu haute couture a také módní doplňky jako jsou šperky, vycházkové hole, klobouky, boty, kabelky, vějíře, rukavice, slunečníky a deštníky. Součástí muzea je i archiv módních fotografií.\n"}
{"id": "917283", "url": "https://cs.wikipedia.org/wiki?curid=917283", "title": "BBC Knowledge", "text": "BBC Knowledge\n\nBBC Knowledge byl televizní kanál veřejnoprávní BBC. Vysílal od června 1999 do března 2002.\n\nBBC chtěla už několik let před spuštěním BBC Knowledge jít do světa digitálního vysílání. První krok se uskutečnil v roce 1996, kdy uzavřela smlouvu na šíření digitálního vysílání se společností Flextech, která také vlastnila satelitní síť UKTV společně s BBC Worldwide, komerční dceřinou společností BBC.\n\nNastala tedy situace k jaké síti bude nový kanál s plánovaným názvem BBC Learning vysílat. Jestli pod hlavičkou BBC stejně jako BBC Choice a bez reklamy a nebo s reklamou, jak to chtěl Flextech. BBC nakonec docílila kompromisu, že BBC Choice a BBC Learning budou vysílat jako kanály BBC, bez reklam a případné další kanály budou spouštěny pod jménem UKTV, ale budou patřit pod BBC. Těsně před spuštěním se kanál přejmenoval na BBC Knowledge.\n\nKanál byl spuštěn 1. června 1999 a vysílal 6 hodin denně.\n\nDo listopadu roku 2001 byl kanál koncipován jako interaktivní televize propojená s internetovými stránkami zaměřená na vzdělávání hlavně dětí a mládeže, ale i dospělých. Hlavními pořady byly \"Bitesize Etc.\", spin-off populárního vzdělávacího pořadu \"Bitesize\", který pomáhal a radil mládeži jak úspěšně zvládnout \"GCSE\"(\"General Certificate of Secondary Education\", britská obdoba našeho vysvědčení na středních školách) a \"The Kit\", který děti oslovoval online a pomáhal jim adaptovat se s novými technologiemi.\n\n17. listopadu 2001 byl kanál přeměněn na dokumentární kanál, programovaný do tematických zón a nově vysílal 24 hodin denně (dříve dopoledne do 12 hodin o víkendech). Byl také jakousi \"testovací půdou\" budoucího kanálu BBC Four, který kanál také nahradil. Důvodem této proměny byla malá sledovanost kanálu a také nefunkčnost konceptu interaktivního kanálu propojeného s internetem.\n\nJiž v říjnu 2000 existovaly plány na nahrazení BBC Choice a BBC Knowledge novými kanály BBC Three a BBC Four. Samotné spuštění kanálu BBC plánovala na rok 2001. Tyto plány se ukázaly nereálné, tak byly kanály tzv. rebrandovány, tedy měly změněnou vizuální identitu a program. Nakonec BBC Knowledge ukončil vysílání 2. března 2002.\n\n"}
{"id": "917286", "url": "https://cs.wikipedia.org/wiki?curid=917286", "title": "Ladislav Vojáček", "text": "Ladislav Vojáček\n\nLadislav Vojáček (* 28. ledna 1952 Zlín) je právník a vysokoškolský pedagog, zabývající se dějinami práva. Je vedoucím katedry dějin státu a práva Právnické fakulty Masarykovy univerzity.\n\nV roce 1975 absolvoval Právnickou fakultu Univerzity Jana Evangelisty Purkyně v Brně. Na základní vojenskou službu nastoupil k pohraniční stráži a byl převelen na třetí fakultu VŠ SNB v Holešově (Fakulta ochrany hranic), kde působil jako asistent a vyučoval historickoprávní předměty. V letech 1978 až 1979 absolvoval externí kurs pedagogiky a psychologie na Pedagogické fakultě Univerzity Palackého v Olomouci. V roce 1979 obhájil na Právnické fakultě Univerzity Karlovy v Praze rigorózní práci věnovanou problematice stanovení československých státních hranic a byl mu udělen titul JUDr. V roce 1981 zahájil v Praze externí studium vědecké aspirantury a po obhájení kandidátské disertační práce na téma ochrany státních hranic po roce 1945 mu byla v roce 1986 udělena vědecká hodnost kandidáta právních věd v oboru dějiny státu a práva. Po přemístění holešovské fakulty do Bratislavy přešel na druhou fakultu VŠ SNB do Prahy, kde v dalších letech působil na Katedře dějin státu a práva jako odborný asistent. \n\nPo listopadu 1989 pracoval na Institutu pro výchovu a vzdělávání Federálního ministerstva vnitra a na Střední odborné škole Federálního policejního sboru. V roce 1992 byl přijat na Katedru dějin státu a práva Univerzity Komenského v Bratislavě jako odborný asistent. Tam se v roce 1996 habilitoval s prací o německém celním právu v 19. století. Zároveň působil i na Právnické fakultě MU v Brně, kde později začal pracovat na plný úvazek. V roce 2008 se zde stal vedoucím Katedry dějin státu a práva. V roce 2010 byl na Univerzitě Karlově jmenován profesorem právních dějin. Od roku 2004 působil také na Fakultě práva soukromé Bratislavské vysoké školy práva (dnes Paneuropské vysoké školy práva).\n\nLadislav Vojáček byl členem KSČ a ČSTV. V současnosti zastává funkci člena Vědecké rady Právnické fakulty MU.\n\nV období socialismu se Vojáček zabýval problematikou právní úpravy stanovení a ochrany státních hranic. Po revoluci se zaměřil zejména na vývoj celního práva v 19. století, na problematiku postavení Slovenska v Československu a na vývoj právní vědy na brněnské právnické fakultě. V posledních letech se zabývá vývojem pracovního a obchodního práva ve 20. století. Je spoluautorem nejnovějšího zpracování českých právních dějin, učebnice slovenských právních dějin in a několika učebnic obecných právních dějin.\n\n\n"}
{"id": "917289", "url": "https://cs.wikipedia.org/wiki?curid=917289", "title": "Petr Průcha (právník)", "text": "Petr Průcha (právník)\n\nPetr Průcha (* 4. února 1949 Brno) je český právník, vysokoškolský pedagog, působící na Katedře správní vědy a správního práva Právnické fakulty Masarykovy univerzity, a soudce Nejvyššího správního soudu.\n\nV roce 1976 absolvoval Právnickou fakultu Masarykovy univerzity (tehdy Universita Jana Evangelisty Purkyně v Brně), kde od té doby vyučuje správní právo. Býval členem KSČ. Od roku 1990 do roku 2003 byl vedoucím katedry správní vědy, správního práva a finančního práva (později pouze katedra správní vědy a správního práva), poté byl jmenován soudcem Nejvyššího správního soudu, kde zastává pozici předsedy senátu.\n\nRoku 2015 získal ocenění Právník roku 2014 v kategorii Správní právo.\n\nJeho dcerou je brněnská primátorka Markéta Vaňková.\n\n"}
{"id": "917293", "url": "https://cs.wikipedia.org/wiki?curid=917293", "title": "Emma Marrone", "text": "Emma Marrone\n\nEmmanuela Marrone, také známá jako \"Emma\" či \"Emma Marrone\" (* 25. května 1984 Florencie, Itálie) je italská pop/rock zpěvačka.\n\nPo mnoha hudebních zkušenostech s několika skupinami, Emma v březnu roku 2010 vyhrála show italský talent \"Amici di Maria De Filippi\" a podepsala kontrakt s nahrávací společností Universal Music.\n\nDne 18. února 2012 dosáhla prvního místa na každoročním hudebním televizním festivale Sanremo 2012 se svou písní \"\"Non è l'inferno\"\".\n\nDosud publikovala 1 EP, 2 alba, 12 singlů a videoklipů; získala 2 multiplatinové, 9 platinových a jednu zlatou desku.\n\nOd roku 2012 začala hrát na kytaru před publikem.\n\nV roce 2013 byla vybrána jako umělecká režisérka jednoho z týmů \"Amici di Maria De Filippi\".\n\nNarodila se ve Floriencii, ale dětství strávila v Sesto Fiorentino, pak se přestěhovala s rodinou do Aradea v provincii Lecce, do země původu rodičů, ve věku pěti let. Osvojila si vášeň k hudbě od jejího tatínka Rosaria, kytaristy skupiny z města Aradeo, nazvané \"Karadreon\", která byla zformována, když Emma měla 9-10 let a působila na festivalech a klubech. Pak Emma byla ve skupině H2O. Absolvovala Classical High School, po dopsaní diplomové práce o hudbě. Pracovala ve skladu a dělala práci prodavačky po dobu 3 let.\n\nSvou profesionální kariéru započala v roce 2003, kdy se zúčastnila druhého ročníku italské Popstars (později přejmenované na Superstar Tour). Emma vyhrála talentovou show a s Laurou Pisu a Colombou Pane utvořili skupinu \"Lucky Star\". Skupina vydala v roce 2003 singl \"\"Stile\"\". Píseň byla představena pod vydavatelstvím Universal a dosáhla dobrého úspěchu. V roce 2006 skupina nahrála soundtrack pro kreslenou komiksovou sérii W.I.T.C.H. a dance-popové album neslo jméno \"LS3\", poté se kapela rozpadla. V roce 2007 zformovala jinou alternativní rockovou skupinu \"M.J.U.R.\", což byla zkratka pro \"Mad Jesters Until Rave\". Skupina vyhrála kontrakt s nahrávací společností Dracma Records a nahráli mezi srpnem a zářím 2007 album, které vyšlo v lednu 2008 pod názvem \"Mjur\". Obsahuje 10 tracků napsané a složené stejnými členy. Mezi léty 2007–2009 se strýcem Emidiem Marronem hrála ve skupině \"Anonimo Soul\", která si kladla za cíl soul a funky. Až do roku 2009 také hrála ve skupině H20 se svým tatínkem Rosariem Marronem.\n\nV roce 2009 se Emma zúčastnila jiné talentové show pro stanici Canale 5, \"Amici di Maria De Filippi\", kterou také vyhrála. V březnu roku 2010 vydala Emma své první EP \"Oltre\" (pod vydavatelstvím Universal Music), které se stalo v Itálii úspěšným a dosáhlo čísla 1 po dva týdny v Italian Albums Chart. Ve stejném měsíci byl vydán také pilotní singl – \"Calore\", který dosáhl čísla 1 po dva týdny. Singl byl také oceněn platinovou deskou. EP bylo certifkováno 3× platinovým pro své prodeje v Itálii a bylo 2. nejlépe prodávané album roku 2010, také v Itálii. Ve Švýcarsku se umístila nejvýše na čísle 85. Dne 28. května 2010 se zúčastnila cen Wind Music Awards a získala cenu pro multiplatinové EP album \"Oltre\" od Gianna Nannini, který je jejím idolem. V červnu zahájila svou první koncertní turné: \"Ahi ce sta passu tour\" (věta v dialektu Salento). Cestovala po celé Itálii v doprovodu své kapely. Turné skončilo na konci léta. Ve stejném měsíci se také zúčastnila \"Amici Tour 2010\" se všemi soutěžícími v talentové show. V červenci 2010 vydala druhý singl z alba \"Oltre\": \"\"Un Sogno A Costo Zero\"\". Po turné také vydala videoklip pro třetí singl \"\"Sembra Strano\"\". V létě roku 2010 získává cenu \"Nejlepší Zpěvačka roku 2010\" na cenách \"Venice Music Awards\".\n\nDne 24. září 2010 byl vydán nový singl s názvem \"Con le nuvole\". Dne 19. října byla vydána její druhá sólová nahrávka, také od společnosti Universal — \"A me piace così\", která debutovala na čísle 2 na FIMI, zatímco ve švýcarsku byla nejvýše na čísle 50. Dne 19. listopadu byl vydán druhý singl z alba \"Cullami\".\n\n21. ledna 2014 bylo oznámeno, že Emma bude reprezentovat Itálii na 59. ročníku Eurovision Song Contest v dánské Kodani.\n\n\nEmma od \"Sarò libera Tour\" také hraje na kytaru a je doprovázená na svých koncertech s její oficiální kapelou, utvořené v roce 2010 na prvním sólovém turné*. Současná sestava je následující:\n\n\n<nowiki>*</nowiki> \n\n\n\n\n\n\nJedna její píseň se dostala do docela populární hry \"just dance 4\" na ps3. Píseň, která se tam dostala se jmenuje: \"cercavo amore\"\n"}
{"id": "917294", "url": "https://cs.wikipedia.org/wiki?curid=917294", "title": "Rudolf Karel Löw", "text": "Rudolf Karel Löw\n\nRudolf Karel Löw (1871 – 1948) byl český římskokatolický duchovní, člen augustiniánského řádu a historicky poslední převor řádového konventu v Bělé pod Bezdězem.\n\nNarodil se v obci Svor nedaleko Cvikova na Českolipsku. Vstoupil do augustiniánského řádu a v něm složil 8. října 1896 věčné sliby. Následně přijal 10. ledna 1897 kněžské svěcení, a byl ustanoven rektorem Lorety při augustiniánském klášteře v České Lípě. V srpnu 1932 byl přeložen do Bělé pod Bezdězem jako převor tamního kláštera a administrátor městské farnosti při kostele Povýšení sv. Kříže. Městskou farnost zakrátko předal nově zde ustanovenému diecéznímu knězi. Převorem v Bělé byl až do své smrti v březnu roku 1948.\n\nPo jeho smrti nebyl již bělský klášter stabilně obsazen řeholníky, a jeho správu vykonávali augustiniáni z České Lípy (P. Holas, P. Mareček). Klášter byl zlikvidován v rámci Akce K v roce 1950.\n\n\n"}
{"id": "917297", "url": "https://cs.wikipedia.org/wiki?curid=917297", "title": "Jason Wiles", "text": "Jason Wiles\n\nJason Austin Wiles (* 25. duben 1970, Kansas City, USA) je americký herec.\n\nWiles se narodil v Missouri, konkrétně v Kansas City, vyrůstal však ve městě Lenexa v Kansasu. Studoval na katolické škole a pracoval ve sportovně-odpočinkovém areálu, kde měl blízko k americkému fotbalu.\n\nPoprvé se Wiles před kamerou objevil v roce 1991, a to konkrétně v televizním snímku \"Jednou se vrátí\". Ačkoliv se objevil v několika celovečerních snímcích, jedná se o herce známého především ze seriálového prostředí. Objevil se ve 32 epizodách seriálu \"Beverly Hills 90210\", vidět jsme jej mohli i v seriálech jako \"To Have & To Hold\" nebo \"Město ztracených\". Největší úspěch a slávu mu však přinesla role strážníka Maurice Boscorelliho v seriálu \"Třetí hlídka\". K nejznámějším a nejúspěšnějším snímkům, ve kterých se dále objevil, patří filmy \"Kicking and Screaming\" nebo \"Zodiac\".\n\nMalou roli dostal také ve videoklipu k písni \"Always\" kapely Bon Jovi.\n\n\n\n\n"}
{"id": "917301", "url": "https://cs.wikipedia.org/wiki?curid=917301", "title": "Herbert Wotte", "text": "Herbert Wotte\n\nHerbert Wotte (12. března 1909, Drážďany – 8, března 1989, tamtéž) byl německý spisovatel, historik umění, pedagog a překladatel.\n\nWotte byl synem poštovního úředníka. Po absolvování gymnázia vystudoval pedagogiku, psychologii a dějiny umění na univerzitách v Lipsku, Vídni a v Drážďanech V letech 1932–1942 pracoval jako učitel, po skončení druhé světové války se věnoval literatuře. \n\nWotte je především autorem románových biografií známých přírodovědců, etnografů a cestovatelů. Kromě toho psal turistické průvodce a slovem doprovázel obrazové publikace o malířích.. \n\n\n\n\n\n"}
{"id": "917304", "url": "https://cs.wikipedia.org/wiki?curid=917304", "title": "A Little Party Never Killed Nobody (All We Got)", "text": "A Little Party Never Killed Nobody (All We Got)\n\nA Little Party Never Killed Nobody (All We Got) je píseň z roku 2013 od Fergie, Q-Tip a GoonRock pro soundtrack k filmu \"Velký Gatsby\", filmové adaptaci stejnojmenné novely od F. Scotta Fitzgeralda, která byla vydána přes Interscope Records dne 6. května 2013.\n"}
{"id": "917305", "url": "https://cs.wikipedia.org/wiki?curid=917305", "title": "Doug Sandom", "text": "Doug Sandom\n\nDoug Sandom (26. února 1930 – 27. února 2019) byl britský bubeník, který byl původním bubeníkem britské rockové kapely The Who. V jejich začátcích, když hráli jako The Detours (kolem roku 1962) se Sandom, který byl zedníkem, ke kapele připojil. Nicméně, zatímco ostatní členové kapely byli teenageři, Sandomovi bylo už přes třicet let. Tento věkový rozdíl měl za následek, že se stal v kapele outsiderem. Také jeho manželka byla proti tomu, aby byl do pozdních hodin mimo domov.\n\nV roce 1964 přišli na to, že existuje i jiná kapela, která se jmenuje The Detours. 14. února 1964 se přejmenovali na The Who.\n\nNa začátku roku 1964 si kapela zajistila konkurz u Fontana Records, ale neuspěla. Producentovi hudebního vydavatelství Chrisi Parmeinterovi se nelíbila Sandomova hra na bicí. Kytarista kapely, Pete Townshend, vyslovil podobný názor a navrhl ostatním členům kapely, Rogeru Daltreymu a Johnu Entwistlovi, aby Sandom kapelu opustil. Ten dostal měsíční výpověď a z kapely odešel v dubnu.\n\n"}
{"id": "917310", "url": "https://cs.wikipedia.org/wiki?curid=917310", "title": "Vejsovský rybník", "text": "Vejsovský rybník\n\nVejsovský rybník (tzv. „Vejsovák“) je chovný rybník nacházející se v obci Chocenice, asi 3 km jižně od Blovic. V letních dnech ho obyvatelé obce a okolí využívají ke koupání, každoročně je zde konán výlov. Nad rybníkem se na sále nachází barokní sýpka „špejchar“ ze 17. století. Rybník Vejsovák je významným místem pro ornitology, jelikož je bohatý na výskyt zajímavého vodního ptactva. V květnu roku 2015 se zde dokonce vyskytl bahňák – Tenkozobec opačný. Jedná se o vůbec druhý výskyt tohoto ptáka v Plzeňském kraji od 50. let 20. století. Kolem rybníka vede cyklostezka a u rybníka byl postaven moderní cyklopoint (odpočinkové místo), které je součástí naučné stezky \"Z Chocenic na Velkou skálu u Bzí\".\n"}
{"id": "917311", "url": "https://cs.wikipedia.org/wiki?curid=917311", "title": "Cholmogory", "text": "Cholmogory\n\nCholmogory () jsou vesnice v Archangelské oblasti Ruské federace. Leží na levé straně Severní Dviny zhruba 75 kilometrů jihovýchodně od Archangelska v blízkosti Cholmogorské dálnice. V roce 2010 zde žilo přes čtyři tisíce obyvatel.\n\nV roce 1746 zde ve vyhnanství zemřela Anna Leopoldovna, která předtím vládla Rusku jako regentka svého syna Ivana VI. Antonoviče.\n"}
{"id": "917312", "url": "https://cs.wikipedia.org/wiki?curid=917312", "title": "Konceptuální graf", "text": "Konceptuální graf\n\nKonceptuální grafy (angl. Conceptual Graphs (CGs), pův. z lat. conceptus – \"sebrání, pojetí, shrnutí\", významově pak vycházející ze slova koncepce (\"pojetí, rozvržení, představa\"). Jedná se o model sloužící k formální reprezentaci znalostí. Byly zavedeny Johnem F. Sowou v článku \"Conceptual Graphs for a Data Base Interface\" (1976). Popudem ke vzniku konceptuálních grafů byl fakt, že se použití databázových systémů začalo rozšiřovat mezi běžné uživatele, kteří neměli odbornost k přímé práci s databázovým systémem. Dle Sowy tito uživatelé měli dostat prostředek k pokládání databázových dotazů tak, aby nemuseli znát konkrétní způsob vázání databázových objektů (konkrétní vazby je nutné znát například při dotazování v jazyce SQL). Přišel tedy s pojmem konceptuálních grafů jako prostředku popisu dat a jejich vzájemných vazeb, který je ale abstrahován nad konkrétní způsob uložení dat v databázovém systému. Výhodou také je, že konceptuální grafy stojí někde mezi dotazováním v přirozeném jazyce a surovými databázovými dotazy, přičemž z přirozeného jazyka je možné (byť stále poměrně obtížné) generovat konceptuální graf, a z konceptuálního grafu následně generovat databázový dotaz. V prvních pracích na toto téma Sowa konceptuální grafy aplikoval na témata z oborů umělé inteligence, počítačových věd a kognitivních věd.\n\nV terminologii konceptuálních grafů existují dva základní stavební kameny, takzvané koncepty (angl. concepts) a vztahy (relations). Význam nějakého vztahu se pak nazývá intenze a soubor všech dat v databázi se nazývá extenze. Extenze je z hlediska konceptuálních grafů poměrně nezajímavá, protože pro přístup k datům byly vyvinuty efektivní jazyky jako je SQL nebo QBE. Naopak to co konceptuální grafy řeší je spojování informací – vztahy dat, intenze. Vztahy jsou pak používány jednak při dotazování, kdy je dotaz uživatele do nich rozkládán, a také při vkládání dat, kdy je jejich cílem udržovat logickou integritu informací.\n\nNa model jsou kladeny následující požadavky:\n\n(Sowa, \"Conceptual Graphs for a Data Base Interface\", 1976)\n\nZ pohledu zápisu je konceptuální graf neorientovaným souvislým konečným bipartitním grafem. Jeho bipartita vypadá tak, že v jedné množině vrcholů bipartitního grafu jsou koncepty, v druhé vztahy. Lidově řečeno, v konceptuálním grafu lze hranou spojit vždy jen koncept se vztahem, ale nikoli dva vztahy nebo dva koncepty navzájem.\n\nZákladním stavebním kamenem je koncept, který se značí obdélníkem s názvem typu konceptu (v originále \"sort label\"). Koncept je pouze jakýsi obecný objekt, který může reprezentovat cokoli chceme, např. ČÍSLO, ČLOVĚK nebo ÚČET jsou koncepty. Pokud bychom si chtěli koncept nějak přiblížit, dá se říci že je to analogie datových typů které se vyskytují v programovacích jazycích, obecněji, že jde o entity. Dalším kamenem jsou konceptuální vztahy, jinak též nazývané relace. Konceptuální vztahy se zapisují do kroužků. Ke každému konceptuálnímu vztahu existuje alespoň jedna hrana v grafu (tzv. link), která ho spojuje s nějakým konceptem. Jednoduchý konceptuální graf můžeme vidět na následujícím obrázku.\n\nTento konceptuální graf vyjadřuje fakt, že \"chlapec jde\". Obsahuje dva koncepty – \"chlapec\" a \"chůze\" a vztah \"agent\", který říká že chlapec je entitou, která provozuje nějakou činnost (chůzi). Tento obrázek je klasickým příkladem tzv. dyadického vztahu (vztahu přesně dvou entit). Podle počtu linků mezi vztahem a na něj vázanými koncepty potom mluvíme o vztazích ternárních (triadických), kvaternárních, … a obecně tedy n-árních.\n\nV realitě se objevují koncepty, které mají různou úroveň obecnosti a jejichž konkrétní prvky mohou být vzájemnými podmnožinami. Například ZVÍŘE je podtypem ŽIVOČICH. Tomuto vztahu se říká podtyp a vyjadřuje vzájemnou povahu konkrétních prvků určitých typů konceptů. Samotný konstrukt konceptu není ale ovlivněn – každý typ konceptu je jedinečný i přesto, že oba mohou reprezentovat stejná data. Na množině všech typů konceptů definujeme částečné uspořádání za pomoci operátoru ≤ tak, jak je pro částečné uspořádání zvykem.\n\nDva koncepty mohou mít jeden nebo více společných podtypů (angl. common subsort). Například pokub bychom měli koncepty CELÉ-ČÍSLO a KLADNÉ-ČÍSLO jejich společným podtypem bude CELÉ-KLADNÉ-ČÍSLO. Je vidět, že ačkoliv CELÉ-ČÍSLO i KLADNÉ-ČÍSLO jsou koncepty existující samy o sobě, jejich \"sloučením\" dostaneme nový, úžeji specifikovaný koncept. Tento koncept lze formálně definovat s použitím relace částečného uspořádání takto:\n\n\nPomocí konceptů a vztahů modelujeme základní sémantiku naší problémové domény. Pro tvorbu konceptuálních grafů platí sada pravidel, jejichž dodržení má za následek vznik validního (tzv. well-formed) grafu. Rozšiřování či zmenšování existujícího konceptuálního grafu podle těchto pravidel nemůže jeho validitu poškodit. Pravidla pro tvorbu CG jsou následující:\n\n\n\nObrázek ukazuje princip restrikce. Z původního konceptuálního grafu, který vyjadřoval fakt \"člověk jde\" jsme vytvořili \"chlapec jde\" pomocí restrikce typu ČLOVĚK na typ CHLAPEC. Protože CHLAPEC ≤ ČLOVĚK, validita grafu je zachována.\n\nObrázek zachycuje princip spojení. Původní konceptuální grafy vyjadřující fakty \"chlapec jde ráno\" a \"chlapec jde do školy\" jsme sloučili nad konceptem CHŮZE a dostali jsme fakt \"chlapec jde ráno do školy\".\n\nObrázek zachycuje princip oddělení. Původní konceptuální graf vyjadřující \"chlapec jde ráno do školy\" jsme roztrhli odebráním vztahu ČAS. Výsledný graf vyjadřuje fakt \"chlapec jde do školy\", přičemž koncept RÁNO je samostatný a informaci o chlapci jdoucím do školy již nijak neovlivňuje.\n\nProtože konceptuální grafy podporují automatickou inferenci (odvozování závěrů z předpokladů), z výše zmíněných základních pravidel mohou automaticky vznikat pravidla další. Mezi nejvýznamnější patří projekce, která má nezastupitelné místo v prostředí relačních databází. V řeči CG je výsledkem projekce dvou konceptuálních grafů na sebe jejich největší společný podgraf, přičemž v úvaze musíme vzít i podtypy jednotlivých konceptů.\n\nNa obrázku vidíme projekci dvou konceptuálních grafů (fakty \"člověk jde\" a \"chlapec jde ráno do školy\"), jejichž výsledkem je největší společný podgraf, který vyjadřuje fakt \"chlapec jde\".\n\nV konceptuálních grafech se vyskytují nejen obecné koncepty, ale i koncepty s konkrétní hodnotou nebo s kvantifikátorem. Tyto informace se zapisují jako TYP-KONCEPTU: REFERENT. V případě obecných (angl. indefinite) konceptů pak najdeme například CHLAPEC: * což je formálně správným vyjádřením konceptu \"(nějaký) chlapec\". Pokud bychom ovšem do konceptu napsali konkrétní hodnotu (konstantní koncept), například CHLAPEC: Pavel, už jsme vytvořili chlapce Pavla. Konkrétní konstantě (v tomto případě \"Pavel\") se také říká designátor. Zapisovat můžeme i množinu hodnot, např. CHLAPEC: {Petr, Pavel}. Pokud bychom použili třeba obecný kvantifikátor, koncept (kvantifikovaný koncept) by vypadal CHLAPEC: ∀ a reprezentoval by fakt \"všichni chlapci\". Dalším povoleným kvantifikátorem je kvantifikátor existenční. V analogii na programovací jazyk, koncepty si můžeme představit jako datové typy a nyní řešíme, jakou mohou skutečně nabývat hodnotu, přičemž již máme (díky konstruktu podtypů) i hierarchii nadtyp-podtyp. Poslední možností reprezentace hodnoty je tzv. deskriptor. V sekci o vnořených modelech je vysvětleno, že konceptuální grafy lze do sebe vnořovat. Deskriptor je konceptuální graf, který vysvětluje daný koncept.\n\nLambda výrazy nám umožňují definovat složitější vztahy libovolné arity. Lambda výraz je šablonou (makrem), ze které se po dosazení proměnných stává konkrétní fakt.\n\nTakovýto lambda výraz můžeme číst jako \"chlapec λ jde\" a sám o sobě nemá žádný pořádný význam. Teprve pokud dosadíme λ = Pavel, obdržíme fakt \"chlapec Pavel jde\". Námi vytvořený lambda výraz je unární relací, protože obsahuje pouze jednu volnou proměnnou. Kdybychom ještě nahradili CHŮZE: * za CHŮZE: λ, dostali bychom relaci binární. Ta by nám například pak umožňovala vytvářet fakty jako \"chlapec Pavel jde pomalu\" pro λ = Pavel a λ = pomalá.\n\nKonceptální grafy jsou poměrně lehce převoditelné do predikátové logiky. Například fakt vyjádřený konceptem CHLAPEC: Pavel bychom převedli následovně:\n∃x Chlapec(x) ∧ Jméno(x,Pavel)</nowiki>\nKaždou relaci (konceptuální vztah) pak převádíme jako n-ární predikát.\n\nV predikátové logice má každá logická proměnná svoje označení. Pokud spojujeme dvě nebo více tvrzení predikátové logiky, nevyhneme se přeznačování logických proměnných. To u konceptuálních grafů odpadá, protože logické proměnné mají pouze svou grafickou podobu (obdélníček s konceptem), nikoli přiřazené formální označení – to v predikátové logice slouží stejně jen k tomu, abychom věděli, o které proměnné je zrovna řeč. Sowa ve svém základním textu zmiňuje následující jev:\n∀x ∀y ∃z (z=rozdíl(x,y))</nowiki>\n\nFormule predikátové logiky nám říká, že pro každá dvě čísla x,y existuje číslo z, které je jejich rozdílem. Ve formě konceptuálního grafu tento fakt vypadá následovně:\n\nNa obrázku jsou nejzajímavější přerušované čáry vedoucí mezi obecnými a existenšním kvantifikátorem. Tyto čáry vyjadřují závislost existenčního kvantifikátoru na kvantifikátorech obecných a přirozeně tedy formují vztahy reprezentované ve formuli predikátové logiky. Takovýmto závislostem se říká funkční závislosti. Funkční závislosti jsou ovšem mnohem mocnější. Představme si predikát P(x,y,z,w), kde x a y jsou kvantifikovány obecným kvantifikátorem a z a w kvantifikátorem existenčním, přičemž z závisí pouze na x a w závisí pouze na y. Formule predikátoé logiky vypadají následovně:\n\n∀x ∃z ∀y ∃w (P(x,y,z,w))\n∀y ∃w ∀x ∃z (P(x,y,z,w))</nowiki>\n\nJe vidět, že v každé z uvedených formulí jsou dvě logické proměnné uvedeny naprosto zbytečně. Kdybychom tento fakt zachytili pomocí konceptuálního grafu, bude nám stačit zachytit pouze existující funkční závislosti x -> z a y -> w aniž bychom museli používat nadbytečné konstrukty.\n\n\nFunkční závislosti – a přístupové procedury – jsou klíčovým prvkem pro přechod od konceptuálních grafů k fyzickému hledání dat v databázovém systému. Představme si následující SQL dotaz:\n\nselect jméno, příjmení, mzda, nadřízený from zaměstnanci where oddělení = 'personální'.</nowiki>\n\nVýsledkem dotazu bude výpis zaměstnanců pracujících v personálním oddělení – jejich jména a příjmení, mzdy a jejich nadřízeného. Z pohldeu funkčních závislostí v konceptuálním grafu je ODDĚLENÍ zdrojovým konceptem, koncepty JMÉNO, PŘÍJMENÍ, MZDA a NADŘÍZENÝ cílovými koncepty funkčních závislostí. Přístupová procedura pak definuje konkrétní algoritmus pro nalezení požadovaných dat.\n\nKaždý z konceptuálních grafů může být součástí většího konceptuálního grafu. Takovýto vnořený graf (angl. nested graph) se zobrazuje jako jeden koncept. Za konceptem se potom skrývá zmíněný graf. Odkazy (např. funkční závislosti) pak mohou směřovat do konkrétních uzlů takto vnořených grafů. Vnořené grafy jsou velmi důležité, protože nám umožňují definovat kontext jednotlivých znalostí. Následující konceptuální graf reprezentuje znalost, že \"John říká, že všichni psi jsou chytří.\"\n\nKonceptální schémata jsou konceptuálním grafem, ve kterém se vyskytují určité kombinace kvantifikátorů a funkčních závislostí. Funkční závislosti v konceptuálním schématu totiž formují strukturu, která poskytuje přímé mapování na databázové úložiště. Při zodpovídání užvatelského dotazu se systém snaží převést podobu v (přibližně) přirozeném jazyce právě na konceptuální schéma.\n\nVrátíme se o kousek zpět k proměnným a kvantifikátorům v konceptuálním grafu a nejdříve doplníme jejich formální definici:\n\n\n(Sowa, \"Conceptual Graphs for a Data Base Interface\", 1976)\n\n\n(Sowa, \"Conceptual Graphs for a Data Base Interface\", 1976)\n\nPokud bychom měli databázi o několika tabulkách se vzájemnými vazbami, tato databáze je provázána konstrukty, kterým se říká cizí klíče. Databázová tabulka, která se neodkazuje na žádnou jinou je obecně kvantifikovaným konceptem. Konceptuální vztahy popisují chápání a významové vazby dat. Funkční závislosti reprezentují fyzickou přítomnost konstruktů cizích klíčů v databázovém schématu.\n\nVýše popsaný model konceptuálních grafů umožňuje na rozdíl od predikátové logiky prvního řádu vytvářet nerozhodnutelná schémata. Problém je v příliš expresivním množinovém designátoru a v deskriptorech. John Sowa tento problém řešil pomocí tzv. simple conceptual graphs, které použití těchto dvou prvků zapovídají (Sowa 1984). Myšlenku \"simple graphs\" dále rozpracovali Michel Chein a Marie-Laure Mugnier v roce 1992.\n\nProblematika konceptuálních grafů je od jejich vzniku aktivně studována. Jednak dochází k rozšiřování celého frameworku, jednak jsou studovány jeho jednotlivé části a příbuzná problematika.\n\nZa účelem lepší reprezentace libovolného jazyka či logiky se postupně vyvíjely rozšiřující modely. Tato rozšíření lze klasifikovat do několika stupňů:\n\nPrvní z vývojových větví je vývoj rozhraní pro grafickou tvorbu výroků predikátové logiky. V takovém přístupu, je vzorec v predikátové logice (prvního řádu) vyjádřen pojmenovaným grafem. Má lineární notaci. Formát pro výměnu konceptuálních grafů (Conceptual Graph Interchange Format (CGIF) byl standardizován normou ISO/IEC 24707:2007 pod ISO jako jeden ze tří dialektů „Obecné logiky“ Common Logic, která tvoří rámec skupiny jazyků založených na logice. \n\nUvedený diagram je příkladem způsobu zobrazení konceptuálního grafu. Obdélníky tvoří pojmové (konceptuální) uzly a ovály zobrazují „vztahové“ uzly. Ve výše zmíněném zápisu (CGIF) by byl tento konceptuální graf zapsán následovně:\n\nV hranatých závorkách jsou uzavřeny informace z uzlů konceptů a do kulatých závorek se zapisují vztahové uzly. Písmena x a y se nazývají „koreferenční štítky,“ které značí, jakým způsobem jsou konceptuální a vztahový uzel vzájemně propojeny. \n\nVe formátu Common Logic Interchange Format (CLIF) jsou tato písmena namapována na proměnné, viz následující příklad:\n\nSrovnáme-li oba zápisy, tak jak ukazuje první příklad (ve zápis ve formátu CGIF), hvězdičky u koreferenčních štítků *x a *y odpovídají (v zápise formátu CLIF) existenčním kvantifikátorům proměnných. A dále otazníkům z prvního zápisu odpovídají vázaným proměnným druhého zápisu. Univerzální kvantifikátor by se v CGIF zapsal \"@every*z\" a v CLIF \"forall (z)\".\n\nPrověření syntaxe může být provedeno tak, že přepíšeme graf do logického zápisu a takový zápis necháme přeložit robotem.\n\nDruhá vývojová větev je vystavěna na základech existenčních grafů navržených Charlesem Sandersem Peircem, které spadají do původních grafů navržených Johnem Sowou. V tomto přístupu, který vyvíjel převážně Frithjof Dau, jsou konceptuální grafy spíše (podle definice teorie grafů) konceptuálními diagramy, než grafy. Prověřovací operace jsou prováděné v těchto diagramech. \n\nTřetí větví vývoje konceptuálních grafů tvoří reprezentace znalostí pomocí grafů a logický ověřovací aparát (GBKR). Tento přístup vyvinuli Michel Chein a Marie-Laure Mugnier. Hlavními znaky jsou:\n\n\n\n\n\n"}
{"id": "917314", "url": "https://cs.wikipedia.org/wiki?curid=917314", "title": "Spirogyra (hudební skupina)", "text": "Spirogyra (hudební skupina)\n\nSpirogyra byla britská folková/progressive rocková hudební skupina, která působila v letech 1971 až 1973 a pak v letech 2009 a 2011.\n\nMartin Cockerham (zpěv/kytara) a Mark Francis původně založili skupinu Spirogyra v Boltonu, Lancashire v létě roku 1967 jako duo.\n\nKdyž Martin přišel v prosinci 1969 na Universitu v Canterbury, rozšířili skupinu další studenti Barbara Gaskin (zpěv), Steve Borrill (baskytara) a Julian Cusack (housle). Brzy je kontaktoval Max Hole, který se jim nabídl jako manager a zařídil jim nahrávací smlouvu s B&C Records. Jejich debutové album \"St. Radigunds\", bylo pojmenováno podle ulice ve které studenti bydleli. Tím se v undergroundových klubech stali kultovní záležitostí a dobře prodávanou skupinou. V roce 1972 následovalo album \"Old Boot Wine\", které vyšlo na značce Peg Records a vykazovalo tvrději vyhraněný zvuk, než předešlý akustická debut. Po vydání \"Old Boot Wine\", se skupina zredukovala zpět na romanticky orientované duo ve kterém účinkovali Cockerham a Gaskin. Jejich poslední album, \"Bells, Boots and Shambles\", vyšlo na značce Polydor v dubnu 1973 a a špatně se prodávalo.\n\n\n"}
{"id": "917315", "url": "https://cs.wikipedia.org/wiki?curid=917315", "title": "Ólafur Rafnsson", "text": "Ólafur Rafnsson\n\nÓlafur Eðvarð Rafnsson (7. dubna 1963 – 19. června 2013 Ženeva) byl islandský basketbalista a basketbalový funkcionář.\n\nHrál basketbal, v roce 1988 se stal mistrem Islandu s týmem Haukar Hafnarfjörður. Nastupoval též za reprezentaci a hrál evropské klubové poháry. Byl také trenérem, a to až na úrovni nejvyšší islandské soutěže mužů i žen.\n\nV letech 1996 až 2006 byl předsedou islandského basketbalového svazu. Za dobu jeho působení narostl počet basketbalových klubů v ligových soutěží v zemi o 106 %. 29. dubna 2006 byl zvolen předsedou Islandské olympijské a sportovní asociace, čili místního národního olympijského výboru. V roce 1993 byl spoluzakladatelem islandské asociace basketbalu vozíčkářů.\n\nV roce 2002 se stal členem rady Evropské basketbalové federace FIBA Europe a v roce 2010 byl zvolen jejím předsedou, když ve volbě s protikandidátem Turgayem Demirelem z Turecka získal 32 z 51 hlasů. V květnu 2011 odvolal generálního sekretáře FIBA Europe Nara Zanolina, což vyvolalo reakci 28 členských svazů federace, které se obrátily na Mezinárodní sportovní arbitráž (CAS) v Lausanne s žádostí o svolání mimořádné valné hromady s jediným bodem, a to volbou nového vedení. CAS musel rozhodnout, protože stanovy FIBA Europe neobsahují žádnou standardní metodu k odvolání vedení federace. CAS žádost svazů odmítl, Ólafur pak věc okomentoval s tím, že svazy měly své úsilí, věnované žádosti pro CAS, zaměřit spíš na rozvoj basketbalu.\n\nVystudoval práva a civilním zaměstnáním byl advokát, provozoval vlastní advokátní kancelář. Měl manželku a tři děti.\n\nZemřel v průběhu návštěvy na jednání FIBA v Ženevě.\n"}
{"id": "917319", "url": "https://cs.wikipedia.org/wiki?curid=917319", "title": "Erich Schutt", "text": "Erich Schutt\n\nErich Schutt (* 1931 Vetschau) je německý fotograf a fotoreportér.\n\nNarodil se v roce 1931 ve Wětošowě (Vetschau) v Dolní Lužici. Německá rodina jeho otce pocházela z Kladska, jeho děd přišel do Lužice za prací v rozvíjejícím se průmyslu. Matka byla Lužická Srbka z blízké vesnice.\n\nFotografoval již během školních let, a to fotoaparátem Agfa Box. Ten si koupil na počátku roku 1945 ve svých 14 letech, nicméně jej musel za nedlouho odevzdat ruské komandatuře, protože v té době bylo zakázáno soukromé vlastnictví fotografických přístrojů v sovětské okupační zóně.\n\nBěhem učení na odborného drogistu od roku 1947 ve fotografickém oddělení \"Spreewald-Drogerie Petzold\" se naučil mimo jiné vyvolávat filmy a obsluhovat temnou komoru, od roku 1952 pracoval u \"Foto-Brausewetter\" v Berlínské ulici v Chotěbuzi (Cottbus), ve velké fotolaboratoři s 10 laboranty, kde zaučoval vyvolávání, kopírování a zvětšování.\n\nJeho kariéra fotožurnalisty začala v roce 1952, kdy pracoval jako fotografický korespondent pro „Brandenburger Neuesten Nachrichten“. V roce 1953, po přechodu do redakce novin Lausitzer Rundschau do Chotěbuze, byl ustanoven prvním novinářským fotografem novin, později si dodělal odborné žurnalistické vzdělání. Po roce 1994, kdy odešel do důchodu, sice méně, ale stále fotografuje.\n\nTěžištěm jeho zájmu byl a je život obyčejných lidí, jak dělníků v lužickém hornictví a v elektrárnách, tak venkovských zemědělců v Dolnolužických Blatech (Spreewaldu), všední i kulturní život Lužických Srbů. Jeho rozsáhlý fotografický archiv se nachází v jeho soukromém vlastnictví, hodně obrázků je také v německém spolkovém archivu (Bundesarchiv). Ten v roce 2008 zpřístupnil okolo 100 000 fotografií a jiných obrazových materiálů pod svobodnou licencí na Wikimedia Commons.\n\nKromě vydávání knih se Schutt účastní svých výstav, například v roce 2012 bylo více než 80 jeho fotografií k vidění Lužickosrbském muzeu v Chotěbuzi.\n\n\n"}
{"id": "917320", "url": "https://cs.wikipedia.org/wiki?curid=917320", "title": "Svatá Benigna", "text": "Svatá Benigna\n\nSvatá Benigna († snad 449) je v římskokatolické církvi uctívána jako světice s titulem panny a mučednice. Její jméno v české verzi „Svatá Dobrotivá“ připomíná běžně užívaný název kláštera v Zaječově v okrese Beroun ve Středočeském kraji.\n\nO životě sv. Benigny existují pouze kusé informace. Podle legendy byla jednou z jedenácti družek svaté Voršily, které všechny povražili Hunové, když se navracely zpět do Říma. Je třeba však dodat, že nejstarší zmínky v legendě o sv. Voršile mezi jedenácti původními družkami jméno sv. Benigny nezmiňují.\n\nPodle jiných údajů, přičem se zřejmě jedná o jinou Benignu, která však zřejmě měla tradované jméno bylo podle starověké mučednice a družky sv. Voršily, byla tato Benigna členkou cisterciáckého řádu v polské Trzebnici (německy \"Trebnitz\"). Podle podání zahynula mučednickou smrtí u Wroclavi během mongolského nájezdu pravděpodobně v roce 1241. Katolický kalendář svátek této svaté Benigny připomíná 20. června.\n\nV českých zemích, na základě překladu jejího jména, se vžilo pro ni pojmenování \"Svatá Dobrotivá\". Je spolupatronkou augustiniánského klášterního kostela v Zaječově.\n\n"}
{"id": "917322", "url": "https://cs.wikipedia.org/wiki?curid=917322", "title": "Delfín drsnozubý", "text": "Delfín drsnozubý\n\nDelfín drsnozubý (\"Steno bredanensis\") je poměrně málo známý, jediný druh monotypického rodu Steno. Svými ze stran mírně zploštělými čelistmi i dalšími znaky ve stavbě kostry připomíná své vzdálené příbuzné suchozemské savce a je proto považován za evolučně nejstaršího příslušníka čeledi delfínovitých.\n\nObývá hlavně hluboké tropické a subtropické vody v Atlantském, Indickém a Tichém oceánu. Přestože žije převážně mimo kontinentální šelf bývá spatřen i v mělčích pobřežních vodách polozavřených vodních útvarů jako např. Středozemní, Rudé i Karibské moře a Mexický, Kalifornský a Thajský záliv. Jen řídce se vyskytuje severněji než 40° s. š. a jižněji pod 35° j. š.\n\nDává přednost vodám s povrchovou teplotou 25 °C, žije v hloubkách do 2000 m. Jejich momentální výskyt je vázán na množství dostupné potravy. Předpokládá se, že ve světových mořích žije okolo 150 000 jedinců a tudíž ohrožení druhu nehrozí.\n\nDosahuje délky 200 až 260 cm a hmotnosti 90 až 160 kg, samice bývá o něco málo menší. Jako jediný z delfínů má čenich protáhlý do dlouhého zobáku který je ze stran nevýrazně zploštělý, horní čelist je modrá a šedá, spodní světle růžová a bílá. Tělo má zbarvené tmavě šedě s řídkými, nepravidelnými bílými nebo světlými skvrnami po obou stranách, břicho a pysky má bílé. Barva těla se může geograficky lišit. Velké ploutve jsou umístěny hodně vzadu. V horní i dolní čelisti má na každé straně 20 až 27 zubů s pro ně charakteristickými, svisle orientovanými žlábky a vyvýšeninami; zde má původ druhové jméno \"drsnozubý\".\n\nJe rychlý plavec, často pluje těsně pod hladinou s viditelnou srpovitě zahnutou hřbetní ploutví. Je dobrý potápěč, může zůstat ponořen i 15 minut. Někdy také \"surfuje\" na mořských vlnách. Se svými druhy se dorozumívá echolokací na několika frekvencích, vyšší tóny slouží k dorozumívání ve skupině, nižší vydává osamocený jedinec.\n\nDelfín drsnozubý je masožravec který loví ve 3 až 5 členných skupinách, o kořist roztrhanou ostrými zuby se dělí. Za potravou, která je tvořena rybami zlakovitými (převážně koryfénou velkou) a dále gavúnovitými, rohoretkovitými, jehlicovitými a také krakaticemi se potápí do velkých hloubek.\n\nNejčastěji jsou pozorovány skupiny 10 až 30 jedinců, někdy jsou v těchto skupinách i delfíni rodů kulohlavec, plískavice, \"Stenella\" a \"Tursiops\". I u tohoto druhu delfínů byly pozorovány případy altruismu, kdy po dobu několika hodin vytlačují zemřelé delfíny k nadechnutí na hladinu.\n\nZe života ve volném moři není mnoho zpráv, jsou pouze poznatky ze zajetí. Narozené mládě je dlouhé 1 až 1,3 m a snaží se ihned dostat k mateřskému mléku. Matka je mu nápomocná a přistrkává ho na hladinu k nadechnutí. Ve věku asi dvou měsíců začíná žrát ryby a brzy následuje odstavení. Při plavání ve skupině pluje mládě vždy mezi matkou a druhým dospělým.\n\nSamice pohlavně dospívají v 9 až 10 a samci v 5 až 10 létech. Odhaduje se, že se mohou dožít průměrně 32 let, nejstarší známý jedinec žil 48 roků, v zajetí žádné zvíře nepřežilo 12 let.\n\n"}
{"id": "917326", "url": "https://cs.wikipedia.org/wiki?curid=917326", "title": "Římskokatolická farnost Ostrava-Plesná", "text": "Římskokatolická farnost Ostrava-Plesná\n\nŘímskokatolická farnost Ostrava-Plesná (dříve též Římskokatolická farnost Plesná nebo Stará Plesná) je farnost římskokatolické církve v děkanátu Ostrava ostravsko-opavské diecéze.\n\nPlesná patřila v 13. století (doloženo 1255 a 1261) k majetku kláštera ve Ždáru nad Sázavou, není však jisté, zda tento klášter zde založil farnost zmiňovanou prvně roku 1450 (tehdy byl farářem Stanislav, po jehož smrti paní Kateřina z Čochendorfu navrhovala Mikuláše Adama z polské poznaňské diecéze). Nejpozději v době, kdy statek získal protestantský rod Cikánů ze Slupska (1607), byla farnost luteránská a v Plesné jsou počátkem 17. století doloženi protestantští kazatelé.\n\nPo třicetileté válce zůstal statek Dobroslavice, k němuž Plesná patřila, až do roku 1654 v rukou evangelické vrchnosti Cikánů ze Slupska. Veřejné nekatolické bohoslužby se sice konat nemohly, lidé se k nim však scházeli neveřejně, jak vyplývá ze zprávy faráře z Velké Polomi Jana Ludvíka Rusinovského z roku 1639, který se nabízel opuštěnou a zpustlou farnost „z čiré pastýřské horlivosti“ převzít. Podle zprávy opavského děkana z roku 1652 drželi Cikánové kostel zavřený a neumožňovali v něm katolické bohoslužby. V roce 1654 byl po smrti Václava Fridricha Cikána ze Slupska zadlužený statek převzat opavskými stavy, ale farnost nebylo pro nedostatek obživy pro kněze možné obnovit, a Plesná proto byla přičleněna k farnosti Hlučín, v letech 1671–1686 k farnosti Velká Polom a poté opět k Hlučínu až do roku 1780, kdy byly hranice farností zarovnány podle nových rakousko-pruských hranic. Tehdy byla z území hlučínské farnosti na pravém břehu Opavy vytvořena, resp. obnovena farnost se sídlem v Plesné, kde byl i záhy vystavěn nový kostel (1783–1787) a fara (1791).\n\nPatronát farnosti vykonávala od nejstarších zpráv vrchnost, totiž majitelé panství Dobroslavice.\n\nV roce 1859 žilo ve farnosti 2634 římských katolíků (vedle dvou evangelíků a 12 židů).\n\nObvod farnosti ve středověku a raném novověku není přesně znám. Po znovuzřízení farnosti roku 1780 k němu připadly vesnice do té doby přifařené k Hlučínu, které zůstaly po sedmileté válce v Rakousku, totiž Stará a Nová Plesná, Děhylov, Dobroslavice, Jilešovice, Martinov a Pustkovec. V roce 1931 byly od farnosti odloučeny Jilešovice, které připadly k farnosti Háj ve Slezsku, a roku 1948 Pustkovec, který přešel k farnosti Poruba.\n\nÚzemí pozdější farnosti Plesná patřilo v 17. století k děkanátu Opava, od roku 1686 k děkanátu Hlučín až do roku 1780, kdy byla nově vzniklá farnost přidělena k děkanátu Bílovec. U toho zůstala do roku 1952, kdy byla při nové organizaci děkanátů navazující na správní reformu z roku 1949 přidělena k děkanátu Hlučín; teprve poté, co roku 1976 obec Plesná integrovala k Ostravě, byla i farnost přidělena k děkanátu Ostrava (do roku 1978 děkanát Moravská Ostrava). Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Jakuba Většího (Staršího) ve Staré Plesné. Je to barokní stavba z let 1783–1787 postavená nákladem patrona (vrchnosti) poblíž nezachovaného původního dřevěného kostela. Na místě dřívějšího kostela zůstala zděná kaple s hrobkou rytířů Czaderských, poblíž kostela se nacházejí další tři stylově příbuzné kapličky a hřbitov.\n\nKromě farního kostela se bohoslužby rovněž konají pravidelně:\n\nV Martinově na náměstí se nachází kaple (zvonice) z roku 1931, na místě starší dřevěné.\n\nDuchovní správci plesenské farnosti:\n"}
{"id": "917328", "url": "https://cs.wikipedia.org/wiki?curid=917328", "title": "Eugenio Percossi", "text": "Eugenio Percossi\n\nEugenio Percossi (* 1974 Avezzano, Itálie) je výtvarný umělec italského původu, který žije a pracuje převážně v Česku. Nejčastěji vystavuje v Praze a Římě.\n\nJeho velmi emotivní způsob zobrazení má častou tematiku v úzkosti a depresi. Z období psychické krize umělec vytěžil díla, jako jsou televizní ovladač, krabičky antidepresiv, joint nebo pohovka. Často zobrazuje vlastně sama sebe. Pro motiv jeho děl je příznačná nejen fascinace smrtí, ale i skrytá symbolika kolem. Velmi úspěšné například byly jeho snímky mraků v podobě lidských lebek, shlížející z oblohy dolů, které vystavoval v prostorách Galerie Jelení. Důležitá schopnost se objevuje v zobrazení podstaty skrytého sdělení. Percossi má široky záběr od malby a plastiky po snímky, živé rostliny až ke konceptuálnímu umění. V podstatě dokazuje, že umění v jeho podání nemá žádné hranice.\n\n\n\n\n"}
{"id": "917329", "url": "https://cs.wikipedia.org/wiki?curid=917329", "title": "Ozvučnice (nádoba)", "text": "Ozvučnice (nádoba)\n\nOzvučnice byla keramická nádoba v klenbách či zdivu historických staveb. Byla vkládána do zdiva staveb starověkých (antická divadla) i středověkých (zejména interiéry chrámů).\nV podmínkách střední Evropy se nejčastěji setkáváme s nádobami tvaru džbánu či vázy, vkládanými do klenbového zdiva kolmo ke klenební ploše a obrácenými otevřeným hrdlem do interiéru. Záměrem přitom bylo zlepšit akustické poměry v interiéru stavby. Nádob bylo v interiéru obvykle více. V klenbách, ale i ve stěnách se obvykle usilovalo o určitou pravidelnost (např. byla v každé klenební kápi jedna ozvučnice).\n\nPodle dosavadních zjištění se lze domnívat, že výskyt ozvučnicových nádob nebyl v českých zemích příliš častý, avšak detailní průzkum mnoha staveb z tohoto hlediska zatím proveden nebyl.\n\n\n"}
{"id": "917332", "url": "https://cs.wikipedia.org/wiki?curid=917332", "title": "Galikánský ritus", "text": "Galikánský ritus\n\nGalikánský ritus, pro odlišení od novogalského někdy označovaný starogalský, se užíval v křesťanské liturgii ve starověké a raně středověké Galii. Byl značně nejednotný a podléhal vlivu římského ritu, s nímž na počátku 9. století přičiněním Pipina III. Krátkého a Karla Velikého prakticky splynul. Na Pyrenejském poloostrově se z něj už v 6. století vyvinul mozarabský ritus.\n\n"}
{"id": "917336", "url": "https://cs.wikipedia.org/wiki?curid=917336", "title": "Abrahám Leuthner", "text": "Abrahám Leuthner\n\nAbrahám Leuthner von Grundt (kolem 1640 – 12. ledna 1701) byl český barokní stavitel, architekt a autor prvního českého architektonického vzorníku.\n\nNarodil se kolem roku 1640 na panství Pürchenstein u Pasova v Bavorsku (někdy se jako rodiště uvádí Vlčtejn u Plzně roku 1639). Zde také vyrůstal v německé rodině, kterou záhy opustil a vydal se jako polír do Čech. Dne 6. listopadu 1665 se stal měšťanem Nového města pražského a brzy poté váženým stavebním podnikatelem. Dosáhl titulu „císařský vrchní stavební mistr v království českém“. Zemřel 12. ledna 1701 v Praze.\n\nPůsobil především v západních Čechách, Praze a Bavorsku, pracoval pro šlechtu i církev. Byl žákem Carla Luraga a Francesca Carattiho a stal se prvním českým barokním architektem, který nebyl italského původu.\n\nVe Valdasích se podílel na stavbě cisterciáckého kláštera Valdsasy, v Mnichově na stavbě kostela sv. Kajetána. Podle vlastního návrhu postavil radnici v Lokti. V blízkém Chebu postavil dominikánský kostel sv. Václava a byl zde pevnostním stavitelem, je také autorem barokního opevnění chebského hradu. Vedle Velkého letohrádku a zámku v Ostrově začal realizovat i přestavbu zámku v Zákupech. Pod vedením Carla Luraga a Francesca Carratiho prováděl stavbu pražského Černínského paláce.\n\nV roce 1677 vyšlo v Praze jeho kompendium o architektuře, zdobené mnoha rytinami. Jednalo se o významný teoretický spis \"Grundtliche Darstellung der fünff Seyllen\" (Důkladné vyobrazení pěti sloupů), obsahující slohové řády, příklady půdorysů a průčelí paláců a kostelů, portály, kašny apod. Šlo o jakýsi architektonický vzorník, v Česku první svého druhu, který byl hojně používán pozdějšími architekty a staviteli.\n\n\nZaměstnával všech pět bratrů Dientzenhoferů, z nichž prostřední Kryštof Dientzenhofer byl otcem slavného architekta Kiliána Ignáce Dientzenhofera.\n\nExistuje více hitorických podob jeho jména a příjmení Abraháma Leuthneraː Abraham, Avraam, Leitner, Leutner, Leidner, Leittner, Leüthner, Lentner, někdy se psal také s predikátem \"von Grundt\".\n\n"}
{"id": "917338", "url": "https://cs.wikipedia.org/wiki?curid=917338", "title": "Kárník", "text": "Kárník\n\nPříjmení Kárník (Kárníková) nosí více osob:\n\n\n"}
{"id": "917339", "url": "https://cs.wikipedia.org/wiki?curid=917339", "title": "Maniac Cop", "text": "Maniac Cop\n\nManiac Cop je americký horor z roku 1988 režiséra Williama Lustiga. Scénář k filmu napsal Larry Cohen.\n\nVe filmu hrají Tom Atkins, Bruce Campbell, Laurene Landon, Robert Z'Dar, Richard Roundtree, William Smith, Sheree North, Barry Brenner, Victoria Catlin a další.\nV New Yorku začal řádit bláznivý policista, který nemilosrdně zavraždí každého, kdo mu přijde do cesty. Podezření padá na policejního vyšetřovatele Jacka Forresta (Bruce Campbell), ten je však přesvědčen o své nevině, a tak se za pomoci detektiva Franka McCraee (Tom Atkins) a své milenky Theresy Mallory (Laurene Landon) pouští do pátrání po opravdovém vrahovi, aby tak očistil své jméno.\n\n\nObsazení: Petr Oliva (Frank McCrae), Antonín Navrátil (Jack Forrest), Zuzana Skalická (Theresa Mallory, Sally Noland), Ladislav Potměšil (komisař Pike), Jan Přeučil (kapitán Ripley), Michal Pavlata (Jackův právník) a další\n\n\nOficiální soundtrack k filmu byl vydán v roce 1988. Obsahuje 10 písní, které zazněly ve filmu. Všechny písně složil Jay Chattaway.\n\n\n\n"}
{"id": "917345", "url": "https://cs.wikipedia.org/wiki?curid=917345", "title": "Oman (rozcestník)", "text": "Oman (rozcestník)\n\nOman nebo Omán může být:\n"}
{"id": "917347", "url": "https://cs.wikipedia.org/wiki?curid=917347", "title": "Sába", "text": "Sába\n\nSabejská říše neboli Sába byla ještě v 1. polovině 1. tisíciletí před n. l. nejvýznamnější arabskou říší. Vládli v ní mukaribové ‒ kněží a králové v jedné osobě, kteří dohlíželi jak na politické záležitosti, tak i na polyteistické uctívání božstev Slunce, Měsíce a hvězd. Při archeologickém průzkumu poblíž města Maribu byl objeven chrám boha Měsíce, který pochází ze 7. století před n. l. Nejstarší zprávy o Sabejcích pocházejí z 2. tisíciletí před n. l. O Sabejcích se též zmiňují asyrské nápisy pořízené za vlády Tiglatpilesara III. a Sargona II.\n\nSabejci byli původně kočovným kmenem s velbloudy, jehož rodový původ sahá až k Šebovi, vnukovi Abraháma a Ketury. V době krále Šalomouna již ale nekočovali. Usadili se totiž ve východní oblasti dnešního Jemenu. Někteří badatelé se domnívají, že legendární královna ze Sáby pocházela právě odtud.\n\n"}
{"id": "917348", "url": "https://cs.wikipedia.org/wiki?curid=917348", "title": "Meze růstu", "text": "Meze růstu\n\nMeze růstu může být:\n"}
{"id": "917357", "url": "https://cs.wikipedia.org/wiki?curid=917357", "title": "Agfa Box", "text": "Agfa Box\n\nAgfa Box je série fotografických kamer, především formátu negativu 6×9 cm. Byly vyráběny v letech 1930 až 1957 (případně až do roku 1965, pokud se počítá verze Clack) společností Agfa Gevaert v různých variantách. \n\nAgfa Clack vyráběla společnost v letech 1954 – 1965. V Severní Americe se fotoaparát prodával pod označením Agfa Weekender. Jednalo se o jednoduchý fotoaparát určený pro masový trh. Vyrobilo se ho okolo 1,65 miliónu kusů, tedy více než všech dalších modelů Agfa boxů dohromady. Používá 120 film, na které vytváří negativy o velikosti 6x9 cm. Tyto se obvykle kopírovaly kontaktně – obrázky se nezvětšovaly, ale přímo se přenášely na fotografický papír z negativu.\n\nFotoaparát měl jenom jednu rychlost závěrky a, v závislosti na modelu, buď jednu clonu f/11 nebo na výběr ze dvou – f/11 nebo f/16.\n\n"}
{"id": "917359", "url": "https://cs.wikipedia.org/wiki?curid=917359", "title": "Gamaches", "text": "Gamaches\n\nGamaches je francouzská obec v departementu Somme v regionu Hauts-de-France. V roce 2012 zde žilo 2 730 obyvatel. Je centrem kantonu Gamaches.\n\nObec leží u hranic departementu Somme s departementem Seine-Maritime, tedy i u hranic regionu Hauts-de-France s regionem Normandie. Sousední obce jsou: Beauchamps, Bouillancourt-en-Séry, Bouttencourt, Buigny-lès-Gamaches, Embreville, Incheville (Seine-Maritime), Longroy (Seine-Maritime), Monchaux-Soreng (Seine-Maritime) a Tilloy-Floriville.\n\"Počet obyvatel\"\n\n"}
{"id": "917361", "url": "https://cs.wikipedia.org/wiki?curid=917361", "title": "František Schneider (1961)", "text": "František Schneider (1961)\n\nFrantišek Schneider (* 27. prosince 1961 v Uničově) je bývalý československý prvoligový fotbalový obránce. Jeho otec František Schneider byl prvním hráčem v historii Spartaku Uničov, který reprezentoval – byť v mládežnické kategorii – ČSR. Jeho syn František Schneider je také ligovým fotbalistou.\n\nUničovský rodák a odchovanec vydržel v mateřském klubu až do dorosteneckého věku, poté přestoupil do Zbrojovky Brno, za kterou debutoval v nejvyšší soutěži. Jaro 1981 strávil zpět v Uničově na hostování ze Zbrojovky Brno. Na vojně hrál 1. ligu za RH Cheb a ke konci ZVS 4. ligu za RH Sušice. Po vojně hrál jednu sezonu druhou ligu za Sigmu Olomouc a přestoupil do Havířova. Do 1. ligy se vrátil opět ve Zbrojovce Brno na podzim 1989. V československé fotbalové lize nastoupil celkem v 64 utkáních a dal 1 gól (8. dubna 1990 na hřišti Považské Bystrice, kde Zbrojovka vyhrála 2:1). V Evropských pohárech nastoupil v jednom utkání Poháru UEFA 1980/81, byl členem základní sestavy v domácím zápase Zbrojovky se španělským Realem Sociedad San Sebastián. Od července 1991 působil v nižších rakouských soutěžích, po návratu v roce 2000 hrál ještě krátce v místě svého bydliště za brněnskou Spartu, kde toho času za žáky hrál i jeho syn František.\n\n"}
{"id": "917363", "url": "https://cs.wikipedia.org/wiki?curid=917363", "title": "Hallencourt", "text": "Hallencourt\n\nHallencourt je francouzská obec v departementu Somme v regionu Hauts-de-France. V roce 2010 zde žilo 1 416 obyvatel.\n\n"}
{"id": "917365", "url": "https://cs.wikipedia.org/wiki?curid=917365", "title": "Petr Vojíř", "text": "Petr Vojíř\n\nPetr Vojíř (* 19. února 1964) je bývalý český fotbalista, útočník.\n\nV československé lize hrál za Spartu Praha, nastoupil v 29 utkáních a dal 4 góly. Ve druhé lize hrál za Slovan Liberec, Mladou Boleslav a Teplice.\n\n\n"}
{"id": "917380", "url": "https://cs.wikipedia.org/wiki?curid=917380", "title": "Penězokaz", "text": "Penězokaz\n\nPenězokaz může být:\n\n\n"}
{"id": "917382", "url": "https://cs.wikipedia.org/wiki?curid=917382", "title": "Greer Garsonová", "text": "Greer Garsonová\n\nEileen Evelyn Greer Garsonová (29. září 1904 – 6. dubna 1996) byla britsko-americká herečka, jedna z největších hollywoodských hvězd 40. let. Jednou získala Oscara a jednou Zlatý glóbus. Cenu akademie převzala roku 1942 za film \"Paní Miniverová\" (\"Mrs. Miniver\"), Zlatý glóbus získala roku 1960 za roli Eleanor Rooseveltové v životopisném filmu o Franklinu Delano Rooseveltovi \"Sunrise at Campobello\". Šestkrát byla navíc na Oscara nominována, a to za hlavní role ve snímcích \"Goodbye, Mr. Chips\" (1939), \"Blossoms in the Dust\" (1941), \"Madame Curie\" (1943), \"Mrs. Parkington\" (1944), \"The Valley of Decision\" (1945) a \"Sunrise at Campobello\" (1960). Známá je též její role v adaptaci Pýchy a předsudku z roku 1940, kde stanula po boku Lawrence Oliviera, či romantický snímek \"Adventure\" z roku 1945, kde se stala první poválečnou partnerkou Clarka Gabla. Velmi často, v osmi filmech, hrála po boku Waltera Pidgeona.\n\nAmerické občanství získala roku 1951.\n\nPozornost vyvolávalo její druhé manželství s hercem Richardem Neyem, kterého si vzala ve svých 39 letech, zatímco jemu bylo jen 27 a v oscarovém filmu \"Paní Miniverová\" navíc hrál jejího syna.\n\n"}
{"id": "917388", "url": "https://cs.wikipedia.org/wiki?curid=917388", "title": "Neasociativní okruh", "text": "Neasociativní okruh\n\nNeasociativní okruh je algebraická struktura z oboru abstraktní algebry podobná okruhu, ovšem nevyžadující platnost asociativity pro násobení.\n\nMnožina \"R\" spolu s dvěma operacemi, sčítáním a násobením, se nazývá \"neasociativní okruh\", pokud platí:\n\nNejstarší známý příklad neasociovaného okruhu jsou oktoniony.\n"}
{"id": "917391", "url": "https://cs.wikipedia.org/wiki?curid=917391", "title": "Montesilvano", "text": "Montesilvano\n\nMontesilvano je italské město v provincii Pescara v oblasti Abruzzo. Leží u pobřeží Jaderského moře\n\nV roce 2012 zde žilo 51 221 obyvatel.\n\nCappelle sul Tavo, Città Sant'Angelo, Pescara, Spoltore\n\nSlavní rodáci\n\nFrancesca Remingio\n\nGaia Staimuri \n"}
{"id": "917394", "url": "https://cs.wikipedia.org/wiki?curid=917394", "title": "Šroubatka", "text": "Šroubatka\n\nŠroubatka (\"Spirogyra\") je rod vláknitých zelených řas pojmenovaných podle charakteristického uspořádání chloroplastů do šroubovice. Šroubatky patří do třídy spájivek, pro kterou je společný charakteristický druh pohlavního rozmnožování, tzv. \"spájení\".\n\nŠroubatky sloužily jako raný modelový organismus pro studium chloroplastů. Roku 1882 Theodor Wilhelm Engelmann prokázal, že fotosyntéza probíhá na chloroplastech. Pozoroval malé bakterie pohybující se za zdrojem kyslíku. Na povrchu šroubatky se bakterie shlukovaly právě nad osvětlenými chloroplasty, které produkovaly kyslík.\n"}
{"id": "917395", "url": "https://cs.wikipedia.org/wiki?curid=917395", "title": "Simon Rex", "text": "Simon Rex\n\nSimon Rex, celým jménem Simon Rex Cutright (* 20. července 1974, San Francisco) je americký rapper, také herec a bývalý model.\n\nV roce 1999 se začal věnovat herectví. Nejdříve hrál jen v několika seriálech, poté ve filmech, jako třeba Scary Movie 3, Scary Movie 4, Scary Movie 5, Hladová noc nebo Superhrdina (film, 2008)\n\nPozději se začal věnovat rapu, zvolil si umělecké jméno \"Dirt Nasty\" a založil skupinu Dyslexic Speedreaders. V roce 2007 vydal své debutové album.\n\nJeho náboženské vyznání je židovství.\n\n"}
{"id": "917398", "url": "https://cs.wikipedia.org/wiki?curid=917398", "title": "Jean-Bertrand Aristide", "text": "Jean-Bertrand Aristide\n\nJean-Bertrand Aristide (* 15. července 1953, Port-Salut, Haiti) je někdejší katolický kněz a politik, který třikrát zastával funkci prezidenta Haiti.\n\nV únoru 1991 se stal prvním demokraticky zvoleným prezidentem, úřad však tehdy zastával jen zhruba 7 měsíců, do září, kdy vypukl vojenský převrat. Podruhé byl ve funkci v letech 1994 až 1996, potřetí v letech 2001 až 2004. Svrhl jej státní převrat, po němž nuceně odešel do exilu ve Středoafrické a Jihoafrické republice. Na Haiti se vrátil po sedmi letech v roce 2011.\n\nCoby kněz náležel k salesiánskému řádu a byl zastáncem teologie osvobození. Je předsedou levicové strany Fanmi Lavalas (\"Rodina Potopy\"), kterou založil v roce 1996. V prezidentské funkci usiloval o sociální reformy, jako dostupnější školství a zdravotnictví nebo zvýšení minimální mzdy, zadlužení země a závislost na zahraničních investorech mu však neumožnily splnit většinu slibů. V roce 1995 rozpustil haitskou armádu, což však vedlo ke zvýšení vlivu paramilitárních jednotek, terorizujících obyvatelstvo. Poté, co byl Aristide svržen, ho nová vláda obvinila z rozsáhlé korupce a volebních podvodů.\n\n\"V tomto článku byly použity informace z článku na anglické Wikipedii\".\n"}
{"id": "917399", "url": "https://cs.wikipedia.org/wiki?curid=917399", "title": "Gymnázium Rumburk", "text": "Gymnázium Rumburk\n\nGymnázium Rumburk je státní příspěvková organizace, která poskytuje všeobecné středoškolské vzdělání formou čtyřletého a osmiletého studia.\n\nGymnázium sídlí v secesní budově vystavěné v roce 1908. Vzniklo jako gymnázium s německým vyučovacím jazykem, ale již kolem r. 1930 mělo i svou českou část. Nyní má gymnázium čtyřleté studium se dvěma třídami po cca 30 studentech v každém ročníku a osmileté studium s jednou třídou a cca 30 studenty v každém ročníku. Škola má tedy obvykle 16 tříd a přes 400 studentů.\n\nOd školního roku 1991/1992 byla přechodně změněna osmiletá forma studia na sedmiletou s ohledem na korespondenci s osmiletou povinnou školní docházkou (kvinta odpovídá 1. ročníku ostat. SŠ) s tím, že po zavedení povinné 9. třídy ZŠ se opět vrátí forma osmiletá. Studenti obnoveného víceletého oboru budou tedy maturovat do roku 2001 v septimě, od roku 2003 v oktávě.\nDíky zájmu veřejnosti a nemalému úsilí vedení školy bylo v roce 1994 otevřeno jako novinka dálkové studium. Každou středu odpoledne zasedali opět do školních lavic poněkud ?odrostlejší? studenti, aby si tímto způsobem doplnili středoškolské vzdělání. Studium bylo čtyřleté a pro studenty především z časových důvodů velmi náročné, studium zahájilo 42 studentů, za čtyři roky jich však maturovalo pouze 7.\nS postupem času byly na gymnáziu vytvořeny podmínky pro to, aby všechny třídy mohly být soustředěny v jedné budově pod jedním pedagogickým sborem. Elokované třídy byly nejprve zrušeny v ZŠ U Nemocnice v Rumburku (1993), později i v ZŠ Střelecká ul. ve Varnsdorfu (1995), což ovšem vyvolalo i rozpory \"Rumburk - Varnsdorf\", jejichž důsledkem byl vznik Biskupského gymnázia Varnsdorf v roce 1996. V roce 2007 zde neznámý student vylil kyselinu izovalerovou a škola byla po několik dnů zavřená, na viníka se nikdy nepřišlo.\n\n"}
{"id": "917400", "url": "https://cs.wikipedia.org/wiki?curid=917400", "title": "Jakub Alois Jindra", "text": "Jakub Alois Jindra\n\nJakub Alois Jindra (24. července 1853 Bzí – 16. června 1908, Krč, nyní Praha-Krč) byl český pedagog a funkcionář dobrovolného hasičstva.\n\nNarodil se v rodině panského šafáře Jakuba Jindry a jeho manželky Marie, rozené Vaškovské.\nStudoval na gymnáziu v Českých Budějovicích. Po studiích učil na měšťanské škole v Počátkách.\n\nDne 31. července 1882 se v Počátkách oženil s Alžbětou Lupáčovou (1862-??). Během pobytu v Počátkách se manželům narodily dvě děti.\n\nRoku 1895 odešel do Kamenice nad Lipou, kde se stal ředitelem měšťanských škol.\n\nV roce 1875, kdy přišel do Počátek, vstoupil do místního hasičského sboru a v roce 1882 byl zvolen zástupcem sboru v Jindři­chohradecké župě.\nPo přechodu do Kamenice nad Lipou v roce 1895 byl od roku 1898 správcem hasičské školy, zemským dozorcem a redaktorem Hasičského sborníku. Od roku 1891 byl členem výboru Zemské úřední hasičské jednoty. Také byl mj. autorem četných hasičských příruček.\n\nByl dlouholetým ústředním pokladníkem hasičské jednoty.\n\nJakub Alois Jindra byl spoluautorem a upravovatele řady odborných hasičských publikací, např.:\n\n\n"}
{"id": "917401", "url": "https://cs.wikipedia.org/wiki?curid=917401", "title": "Seznam tornád v Česku", "text": "Seznam tornád v Česku\n\nToto je seznam tornád, která postihla Česko od roku 1993. \n\n\n\n\n\n\n\n\n\n\n\n18. června – Krnov (městské části Kostelec a Ježník)\n\n27. května – Chotětov (Zjevena byla pouze tromba, která netrvala ani 3 minuty)\n\n24. května – Červená Hora. Tornádo zničilo střechu zemědělské usedlosti, kompletně srovnalo se zemí zděnou stodolu, poničilo střechy teletníku a kravína a zlikvidoval stromořadí podél silnice do sousedního Žernova. Obec odřízlo od elektrické energie. \n\n23. září – Horšov. Dle výrazných škod na statku v Horšově a popadaných stromů v úzkém pásu dlouhém 3 km byla stanovena intenzita tornáda na F1.\n\n23. září – Chrášťany (okres Rakovník). Tornádo zprvu zasáhlo Kněževes a Chrášťany, kde poškodilo střechy domů a vyvrecelo stromy. Poté tornádo způsobilo extrémní polomy v nedalkém lese a ohnulo 2 stožáry vysokého napětí. Tornádo mělo intenzitu F1.\n\n"}
{"id": "917405", "url": "https://cs.wikipedia.org/wiki?curid=917405", "title": "Anton Filarský", "text": "Anton Filarský\n\nAnton Filarský (* 13. září 1959) je bývalý slovenský fotbalista, obránce.\n\nV československé lize hrál za Tatran Prešov. Nastoupil v 55 ligových utkáních a dal 3 góly.\n\n"}
{"id": "917408", "url": "https://cs.wikipedia.org/wiki?curid=917408", "title": "Miroslav Fekete", "text": "Miroslav Fekete\n\nMiroslav Fekete (* 12. prosince 1957) je bývalý slovenský fotbalista.\n\nV československé lize hrál za ZŤS Petržalka. V československé lize nastoupil ve 2 utkáních.\n\n"}
{"id": "917410", "url": "https://cs.wikipedia.org/wiki?curid=917410", "title": "Volby na Slovensku", "text": "Volby na Slovensku\n\nVolby na Slovensku jsou svobodné. Volí se do parlamentu, místních a regionálních zastupitelstev, Evropského parlamentu a každých pět let probíhají přímé prezidentské volby. Slovenský parlament je jednokomorový a volí se do něj 150 poslanců na čtyřleté volební období.\n\n"}
{"id": "917411", "url": "https://cs.wikipedia.org/wiki?curid=917411", "title": "Kláštenec", "text": "Kláštenec\n\nHrad Kláštenec (označovaný také jako tvrz a objevující se i jako Klášteřec) stával na východě Českého ráje, asi půl kilometru na jihozápad od Lomnice nad Popelkou, na vrcholu kopce Babylon, v nadmořské výšce 631 metrů.\n\nO hradu se nedochovaly téměř žádné zprávy, takže je těžké rekonstruovat jeho historii. V Soudní knize města Jičína se dochovaly dva záznamy z roku 1367, v nichž je zmiňován jistý Mařan z Klášteřce, jenž převzal pokutu od Květoně ze Slatin. Z toho se dá usuzovat, že v této době již hrad stál. O loupežnickém hrádku Kláštenec se zmiňuje i Johann Gottfried Sommer ve své Topografii, přičemž jej umisťuje na sever od Lomnice. Tuto informaci převzal i August Sedláček, jenž ovšem o hradu nenalezl žádné informace. S jistotou nemůže určitě ani dobu, kdy hrádek zanikl. Je velice pravděpodobné, že k tomu došlo roku 1417 při odboji proti králi Václavu IV., kdy královské vojsko oblehlo a dobylo tvrz v Lomnici nad Popelkou a hrad Bradlec. Pro odbornou veřejnost hrad objevil až v 80. letech 20. století Zdeněk Fišera.\n\n"}
{"id": "917412", "url": "https://cs.wikipedia.org/wiki?curid=917412", "title": "Anton Obložinský", "text": "Anton Obložinský\n\nAnton Obložinský (* 20. září 1943) je bývalý slovenský fotbalista, záložník.\n\nV československé lize hrál za Inter Bratislava. Nastoupil ve 201 ligových utkáních a dal 41 gólů. Z Interu odešel do Štúrova. Za juniorskou reprezentaci nastoupil ve 2 utkáních a dal 1 gól, za reprezentační B-tým nastoupil v 1 utkání a za olympijskou reprezentaci nastoupil ve 2 utkáních.\n\n\n"}
{"id": "917413", "url": "https://cs.wikipedia.org/wiki?curid=917413", "title": "Windorf", "text": "Windorf\n\nWindorf je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\nObec leží na levém břehu řeky Dunaj.\n\n"}
{"id": "917414", "url": "https://cs.wikipedia.org/wiki?curid=917414", "title": "Volby ve Spojeném království", "text": "Volby ve Spojeném království\n\nVolby ve Spojeném království jsou svobodné. Volí se do dolní komory parlamentu, místních zastupitelstev a Evropského parlamentu. Parlament je dvoukomorový, dělí se na Sněmovnu lordů a dolní sněmovnu. \n\nDo dolní komory je voleno 650 poslanců, kde Anglii zastupuje 533 poslanců, Wales 40 poslanců, Severní Irsko 18 poslanců a Skotsko 59 poslanců. \n\nDo Sněmovny lordů se nevolí, členové jsou dědiční lordi (92), arcibiskupové a biskupové anglikánské církve (25) a doživotně jmenovaní lordi. Počet jejich členů není stanoven. V prosinci 2012 měla horní komora 760 členů.\n\n"}
{"id": "917417", "url": "https://cs.wikipedia.org/wiki?curid=917417", "title": "Áron ben Moše ben Ašer", "text": "Áron ben Moše ben Ašer\n\nÁron ben Moše ben Ašer ( , žil v první polovině 10. století, zemřel kolem roku 960) byl židovský písař a masoreta žijící v Tiberiadě, který se významně podílel na vzniku tiberiadské vokalizace hebrejštiny. Byl dokonce pokládán za jednoho z vynálezců vokalizace hebrejského písma vůbec, ale ve skutečnosti jen stavěl na pracích předchůdců, přičemž se mohl opřít i o práci vlastních předků, například svého otce Mošeho ben Ašera, který vytvořil Káhirský kodex.\nVýznam Árona ben Mošeho tkví spíš v tom, že jeho systém se významně prosadil (podporoval jej například Maimonides) a tím došlo k značnému sjednocení dříve různě zapisovaných vokalizací. Nejednalo se ovšem ještě o sjednocení úplné, neboť značného přijetí se dostalo i systému jeho současníka ben Neftálího. Sám Áron ben Moše měl podíl hned na dvou z nejstarších známých masoretských textů. Byl totiž editorem Aleppského kodexu a přinejmenším ovlivnil editory Leningradského kodexu. Byl také prvním, který začal systematicky zkoumat hebrejskou mluvnici.\n\nPodle moderních výzkumů je možné, že patřil (i se svými předky) mezi Karaity.\n"}
{"id": "917426", "url": "https://cs.wikipedia.org/wiki?curid=917426", "title": "Brtničtí z Valdštejna", "text": "Brtničtí z Valdštejna\n\nBrtničtí z Valdštejna byl moravský šlechtický rod, brtnická větev českého rodu Valdštejnů.\n\nValdštejnové získali panství Brtnice někdy okolo roku 1400. Původně zde měli své sídlo na hradě Rokštejn a prvním z Valdštejnů, který se zde usadil byl Hynek z Valdštejna. Ten po přenesení sídla do Brtnice přijal přízvisko Brtnický. Kromě toho také nechal přestavět zdejší tvrz na hrad. Hynek zemřel někdy okolo roku 1409 a po sobě nechal dva syny. Starší Jindřich Brtnický zdědil brtnické panství, zatímco mladší Zdeněk Brtnický převzal sádecké panství. Jindřich se roku 1415 oženil s Annou z Pernštejna a spolu měli dva syny – Václava a Jana. Po Jindřichově smrti v roce 1422 připadlo panství oběma jeho synům, správy se však ujal jejich strýc Zdeněk Brtnický. Václav zemřel již v roce 1444, Jan o 5 let později, oba bezdětní.\n\nPo smrti obou Jindřichových synů připadlo panství jejich strýci Zdeňkovi Brtnickému. Ten byl ženatý s Žofkou z Kunštátu a spolu měli tři syny – Jana, Hynka a Václava. V roce 1430 musel Zdeněk na příkaz markrabího Albrechta Habsburského zastavit veškeré práce na hradě Brtnice. Kolem roku 1459 připadlo panství spojencům Jiřího z Poděbrad, Hynkovi a Václavovi Brtnickým. Václav zemřel v roce 1486 bezdětný a jeho majetek tak získal Hynek Brtnický z Valdštejna. Ten se již roku 1481 oženil s Dorotou Trčkovou z Lípy a po jeho smrti v roce 1489 se majetky rozdělili mezi jeho syny Burjana a Zdeňka (ten umírá již v roce 1528).\n\nBurjan se oženil s Kateřinou z Ludanic, se kterou měl syny Jana a Zdeňka. Po Burjanově smrti v roce 1544 zdědil Brtnici Zdeněk Brtnický. Ten si v roce 1547 vzal Annu Krajířovou z Krajku a o 10 let později byl jmenován zemským hejtmanem. Zároveň také započal s přestavbou gotického brtnického hradu na renesanční zámek. V roce 1561 vše zdědil jeho syn Hynek Brtnický, od roku 1576 ženatý s Kateřinou Zajímačkou z Kunštátu. Oba zemřeli krátce po sobě – Hynek roku 1596, Kateřina v roce 1601, po jejíž smrti majetek převzal Hynkův synovec Zdeněk Brtnický. V červenci 1621 jej na příkaz kardinála Dietrichsteina zatkli a uvěznili na Špilberku, kde 24. června 1623 zemřel. Dne 2. dubna 1623 předal Ferdinand II. veškerá jejich majetky rodu Collalto et San Salvatore.\n\n\n"}
{"id": "917427", "url": "https://cs.wikipedia.org/wiki?curid=917427", "title": "Pietro Aron", "text": "Pietro Aron\n\nPietro Aron (kolem roku 1480 ve Florencii – po roce 1545) byl italský hudební teoretik a skladatel. Věnoval se zejména kontrapunktu.\n\nV letech 1515 až 1522 byl kantorem v Imole, kde se také stal v roce 1516 knězem. Pak odešel do Benátek a pak se stal kantorem v katedrále v Rimini.\n\n"}
{"id": "917431", "url": "https://cs.wikipedia.org/wiki?curid=917431", "title": "Yeezus", "text": "Yeezus\n\nYeezus je šesté studiové album amerického rappera Kanyeho Westa. Album bylo nahráno u vydavatelství Roc-A-Fella Records a Def Jam Recordings a vydáno 18. června 2013. Muzikálně je album temnější a více experimentální než jeho ostatní nahrávky. Na albu kombinuje prvky ze žánrů chicagský hip hop, dancehall, acid house a industriál.\n\nSamotné nahrávání alba začalo roku 2013 v Paříži ve Studios de la Seine. Dále probíhalo v Germano Studios v New Yorku, Gee Jam Studios na Jamajce, Real World Studios ve městě Bath a Shangri-La v Malibu. Hlavní inspirací byla architektura a především architekt Le Corbusier. West také několikrát čerpal inspiraci v muzeu Louvre.\n\nHostujícími umělci jsou Kid Cudi, Charlie Wilson, Assassin, Justin Vernon ze skupiny Bon Iver, Chief Keef, King L a Frank Ocean. Všichni spolupracující jako \"uncredited\" umělci. Jako hudební producenti se na albu mimo Westa podíleli Mike Dean, Daft Punk, Benji B, S1, Gesaffelstein, Lunice, No ID, 88-Keys a Travis Scott. Týden před vydáním alba si West pro poslední změny pozval producenta Ricka Rubina.\n\nMuzikálně je Yeezus experimentální hip hopové album inspirované žánry chicagský acid house (převážně z 80. let 20. století), moderní chicagský drill, industriál, trap, avantgarda, punk rock a nová vlna. Základem alba je elektronická hudba s výrazným využitím syntezátoru a bicího automatu. Některé části písní vůči celku znějí jako by docházelo při přehrávání k přeskakování a použitý Auto-Tune efekt je využit až do hranic zastřenosti.\n\nVydání alba nebylo doprovázeno klasickou propagací. Album bylo vydáno bez bookletu a obalu, nebyl stanoven žádný singl pro rádia, ani natočen žádný videoklip. Propagace probíhala jen prostřednictvím živých a televizních vystoupení, a také v případě písně \"New Slaves\" jako videoprojekce na budovách v desítkách měst v USA, Evropě a Austrálii. Album také nebylo možné zakoupit v předobjednávce. Na internet uniklo 14. června 2013.\n\nPo vydání alba se v americkém žebříčku Billboard Hot 100 umístily následující písně: \"New Slaves\" (56. příčka), \"Black Skinhead\" (69. příčka) a \"Blood on the Leaves\" (89. příčka), ačkoliv nešlo o singly. Dne 4. července byla za první singl vydána píseň \"Black Skinhead\". Na konci srpna 2013 byla jako singl vydána píseň \"Bound 2\", ta však vstoupila do US žebříčku až po zveřejnění videoklipu s nahou Kim Kardashian v listopadu 2013, a to na 72. příčce. Nakonec se tento singl vyšplhal až na 12. příčku.\n\nO první týden prodeje se v USA prodalo 327 000 kusů, a tím album debutovalo na první příčce v žebříčku Billboard 200. V druhý týden se v USA prodalo 65 000 kusů a album se v prodeji propadlo na třetí příčku. V srpnu 2013 bylo album oceněno certifikací zlatá deska od společnosti RIAA za prodej přes 500 000 kusů. V lednu 2014 bylo album oceněno certifikací platinová deska za milion kusů v distribuci, ale celkově se v USA prodalo 630 000 kusů.\n\nSeznam skladeb dle \"credits\" z Westovy oficiální webové stránky:\n\n"}
{"id": "917433", "url": "https://cs.wikipedia.org/wiki?curid=917433", "title": "Liliger", "text": "Liliger\n\nLiliger je kříženec mezi samcem lva (\"Panthera leo\") a samicí ligera (\"Panthera leo × Panthera tigris\"). Liligery se podařilo odchovat například v Novosibiřské ZOO.\n\n"}
{"id": "917434", "url": "https://cs.wikipedia.org/wiki?curid=917434", "title": "Holubí maso", "text": "Holubí maso\n\nHolubí maso je maso pocházející z holuba domácího. Obvykle se zpracovává maso holoubat, které je považováno za pochoutku. \n\nChov holubů pro maso je jejich původním užitkovým směrem. V minulosti byli holubi drženi na selských dvorech a holubník sloužil jako živá spižírna, zásoba masa pro neočekávané příležitosti a také jako cenný zdroj masa v době, kdy byl na statcích nedostatek potravin, tedy na jaře. V dnešní době v malochovech význam chovu holubů pro maso upadá, holoubata v tržní síti jsou produkována na specializovaných farmách.\n\nHolubí maso je světlé drůbeží maso. Maso holoubat je lehce stravitelné, starší holubi mají maso tužší. Má tmavou barvu s lehkou příchutí zvěřiny, mezi kterou se občas též zařazuje. Na hrudi je svalovina světlejší, na končetinách a krku je tmavší. Barva masa záleží také na stáří, pohlaví a výživě zabitého holuba. Největší porce jsou prsa a stehna. Díky svému složení je vhodné i při dietách, pro děti a rekonvalescenty. V porovnání s jinými druhy masa obsahuje více tuku, tučnější je pouze maso vepřové, má proto vysokou energetickou hodnotu. \n\nHoloubata jsou jatečně zralá ve stáří 28-30 dní, kdy už jsou dorostlá, ale ještě neopustila hnízdo. Za holoubě se obecně považuje maso holuba mladšího než 7 týdnů.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných ve holubím mase (syrové jatečně upravené holoubě s kůží). \n\nV malochovech se ke kuchyňskému zpracování využívají jak holoubata, tak starší brakovaní holubi. Holoubata v tržní síti jsou holubí brojleři ze specializovaných farem. V intenzivním chovu se využívají plemena vyšlechtěná na co největší velikost a plodnost a jejich užitkoví kříženci. Holubi jsou chování v halách s voliérami či v uzavřených halách na hluboké podestýlce nebo v celodrátěných klecích. Reprodukční cyklus trvá celý rok, jeden pár holubů odchová 14-20 holoubat za rok při spotřebě 50-55 kg krmiva. Spotřeba krmiva na jeden kilogram přírůstku živé hmotnosti je 1,88 kg, holoubata se porážejí 28. den věku při živé hmotnosti 600-700 g, jatečně upravené holoubě má 400-500 g. \n\nNejvětším producentem holubího masa jsou Spojené státy, státy jihovýchodní Evropy a Maďarsko.\n\nHoloubata se nejčastěji upravují vcelku jako pečená holoubata či holoubata nadívaná. Starší holubi mají tužší maso, před tepelnou úpravou se nakládají do kyselého nálevu nebo se z nich vaří holubí vývar.\n\n"}
{"id": "917437", "url": "https://cs.wikipedia.org/wiki?curid=917437", "title": "SV Horken Kittlitz", "text": "SV Horken Kittlitz\n\nSV Horken Kittlitz je ragbyový klub se sídlem v Kittlitz (Ketlicy), části města Löbau (Lubij) v Horní Lužici v Německu.\n\nKlub se věnuje pouze sedmičkovému ragby. Je účastníkem dvou soutěží – v polské lize rugby 7 byl na konci sezóny 2012/13 na 36. místě z padesáti mužstev, v Mittledeutsche Maisterschaft, jedné ze čtyř sedmičkových soutěží hraných v SRN, byl v červnu 2013 na 9. místě z jednadvaceti mužstev. Pořádá pravidelně turnaje na domácí půdě, obvykle v červnu a říjnu. Klubové barvy jsou zelená, bílá a oranžová, přezdívka Woodpeckers (Buntspechte).\n"}
{"id": "917443", "url": "https://cs.wikipedia.org/wiki?curid=917443", "title": "Filippikus", "text": "Filippikus\n\nFilippikus (lat.) či Filippikos (řec. Φιλιππικός), byl východořímský generál, švagr císaře Mauricia a velitel palácové stráže (\"Comes Excubitorum\"), aktivní na přelomu 6. a 7. století.\n\nO nejranějších letech Filipikova života se neví téměř nic. Patrně v roce 583 se oženil se sestrou císaře Mauricia Gordií a někdy v této době mu byl udělen vysoký dvorský titul \"Patricia\" a svěřeno velení nad oddíly \"Excubitores\" – v té době císaři nejbližšímu palácovému regimentu. Tento úřad byl navíc pro mnoho svých držitelů v šestém století předstupněm pro možné udělení císařské hodnosti.\n\nBrzy nato mu bylo v roce 584 svěřeno vrchní velení na římskou východní armádou (\"Magister militium per Orientem\"), ve které nahradil nepříliš úspěšného Ioanna Mystakona. Svěření tohoto postu především znamenalo, že na Filippika padla hlavní starost o další vývoj dlouho se vlekoucí nerozhodné války s Persií (začala už v roce 572). V letech 584–589 takto vedl s přestávkami řadu protiperských tažení v oblasti římského Orientu a Mezopotámie.\n\nFilippikus zpustošil pláně okolo Nisibis (jednoho z nejdůležitějších pohraničních pevnostních měst na horké římsko-perské hranici, tou dobou v držení Persie) a podnikal nájezdy do oblastí Arzazény (jednoho z arménských regionů) a východní Mezopotámie. Zároveň se snažil zlepšit výkonnost a disciplínu svých vojáků. Hlavní stan si zřídil nejdříve v Martyropoli (později v Monokartonu) a jeho vojákům se podařilo i přes jeho zdravotní indispozici v závěru roku odrazit perskou protiofenzívu pod velením generála Kardarigana u pevnosti Monokarton.\n\nPoté co strávil zimu roku 585/586 v Konstantinopoli, vrátil se na jaře na východní bojiště, a poté, co byly perské mírové návrhy zamítnuty, přesunul se s vojskem k perským hranicím. Tady dosáhl u městečka Solachon svého největšího vojenského úspěchu, když se mu podařilo na hlavu porazit hlavní perskou armádu pod velením generála Kardarigana. I když byl Solachon slavným vítězstvím a napomohl Římanům znovu získat oblastní nadvládu v regionu okolo nejdůležitější pohraniční pevnosti Daras, přesto nic nezměnil na celkově nerozhodném stavu války a Filippicus už na tento úspěch neměl nikdy navázat.\n\nJeho následné plenivé tažení do Arzazény skončilo fiaskem, když se mu nepodařilo dobýt perskou pevnost Chlomaron. Její obležení bylo předčasně ukončeno pod tlakem příchodu perských posil vedených opět generálem Kardariganem (uniknuvším od Solachonu). Nakonec Filippikos svou armádu opustil, což vyvolalo mezi Římany paniku, a než se stačili stáhnout do bezpečí pevností Afumon a Amida, utrpěli značné ztráty od pronásledujících Peršanů, kteří se také zmocnili většiny římského trénu, včetně části osobních zavazadel jejich vrchního velitele. Filippikos tímto ztratil respekt východního vojska.\n\nPo zbytek roku už se Filipikos osobně do čela římských sil nepostavil a odvolávaje se na nemoc, přenechal na jaře aktivní velení dvou třetin armády svému zastupujícímu vrchnímu veliteli Herakleiovi staršímu (otci pozdějšího císaře Herakleia) a zbytek generálům Theodorovi, Turabdenovi a Andreasovi s rozkazy konat nájezdy na perské území. V zimě vyrazil do Konstantinopole a na cestě byl zpraven o svém nahrazení ve funkci vrchního velitele východní armády generálem Priskem.\n\nPriskus velení oficiálně převzal v Monokartonu na jaře 588, avšak vojsko, rozezlené jeho ignorací obvyklých tradic při nástupu nového velitele a především císařovým nařízením snížit vojsku plat o čtvrtinu, jej nepřijalo a následně propukla vzpoura, která Priska vyhnala; vojáci si poté sami zvolili nového vůdce – bývalého správce provincie Phoenicie Libanensis (Dux Phoenicie Libanensis) a v tu chvíli arcibiskupa damašského, Germana, a dlouho odmítali jakékoliv pokusy o usmíření s císařem, což byla situace uprostřed války s Persií nanejvýš nebezpečná. Císař se rozhodl Priska odvolat a na jeho místo opět jmenovat Filippika, toho však vojáci nakonec znovu akceptovali jen s krajní nevolí a po mnohých přímluvách až během léta 589. Mezitím vedli i během vzpoury úspěšné boje s Peršany, kteří, potěšeni vzpourou, zprvu marně doufali v menší odpor. Filippikus se po usmíření s vojáky vydal znovuzískat pevnost Martyropolis, která nedávno padla do perských rukou zradou římského důstojníka Sittase. Akce však pro něj skončila dalším debaklem, když byl před Martyropolí poražen perskou vyprošťovací armádou vedenou generály Mabodem a Afraratem. Potom byl okamžitě zbaven velení a nahrazen Komentiolem.\n\nS výjimkou vyjednávání se sesazeným perským králem Chosroem II., uprchlým na římské území v roce 590, Filipikos z pramenů na řadu let mizí. V roce 598 byl nakrátko jmenován generálem na balkánském bojišti a některými zdroji je mu přičítáno vítězství dosažené nad Avary v Thrákii, ale dost možná se jedná jen o záměnu s generálem Priskem.\n\nV roce 602 bylo císaři Mauriciovi údajně předpovězeno že jméno jeho nástupce bude začínat stejným písmenem jako Filippikovo a císař ho měl proto začít podezřívat z přípravy spiknutí. Nedlouho na to skutečně došlo ke vzpouře balkánské armády, ale vůdcem rebelů nebyl Filippikos, nýbrž do té chvíle bezvýznamný centarch (setník) jménem Fokas, kterého si vojáci zvolili losem. Státní převrat to byl obzvláště krvavý, Mauricius a celá jeho početná rodina, včetně korunního prince Theodosia, byla nemilosrdně povražděna a stejně tak (a k velké újmě říše) i většina nejbližších Mauriciových spolupracovníků a prominentních generálů spojených s jeho dvorem. Filippikos byl tehdy popravy kupodivu ušetřen, ale byl přinucen vstoupit jako mnich do kláštera v Chrysopoli.\n\nKdyž se proti Fokově brutálnímu režimu vzbouřil Filippikův někdejší podřízený Herakleios starší, jehož stejnojmenný syn v roce 610 sesadil a popravil Fokase, založiv novou císařskou dynastii, Filippikos ještě stále pobýval v klášterním ústraní. V témže roce jej nový panovník pověřil vedením diplomatické mise ke generálu Komentiolovi (není totožný s generálem téhož jména, jež dříve převzal velení po Filippikovi), bratru sesazeného císaře. Komentiolos stále držel vrchní velení nad východní armádou a pomýšlel na mstivé tažení proti Konstantinopoli. Filippikos jím byl uvězněn a bylo mu vyhrožováno popravou, než k ní však mohlo být přikročeno, byl Komentiolos sám zavražděn a velké nebezpečí pro dosud křehkou Herakleiovu vládu pominulo. \n\nV tom čase však už dlouho zuřila poslední a největší válka s Persií, k jejímuž vypuknutí zavdala podnět právě Mauriciova vražda v roce 602.\n\nV roce 612 byl Filippikus opět a naposledy jmenován vrchním velitelem východní armády (\"Magister militum per Orientem\"), nahradiv do nemilosti upadnuvšího Priska, který jako jediný z Mauriciových významných generálů pokračoval ve funkci i za Fokase. Filippikus už musel být v pokročilém věku, ale Heraklius měl nedostatek zkušených generálů a Filippikus měl nad to bohaté zkušenosti právě s Peršany. Filippikus nejdříve vedl tažení proti perským pozicím v Arménii a nakonec, když v roce 614 schopný perský generál Šáhen vážně ohrožoval samotnou Konstantinopol obležením protilehlého Chalkedonu, dostal Filippikus příkaz přesunout své vojsko k perským hranicím v naději, že tak Šáhena přiměje opustit pozice nedaleko římského hlavního města ve snaze předejít Filippikově vpádu do Persie. Plán zprvu fungoval a Šáhen se skutečně nechal vylákat, avšak oproti očekávání také Filippikovo vojsko dostihl a porazil. K tomu došlo mezi lety 614–617 (chronologie je tu dost nejistá). \n\nKrátce poté Filippikos zemřel (někdy mezi lety 614–618) a byl pohřben v Chrysopoli v kostele, který tu sám zbudoval.\n\nFilippikus patří mezi možné autory slavné pozdně antické vojenské příručky zvané \"Strategikon\", tradičně připisované císaři Mauriciovi. Jako jeden z nejvýznamnějších Mauriciových vojevůdců měl nepochybně dostatek zkušeností a zároveň času (který strávil ve svém klášterním vyhnanství), aby takovouto knihu napsal.\n"}
{"id": "917447", "url": "https://cs.wikipedia.org/wiki?curid=917447", "title": "Fridrich III. Habsburský (1347–1362)", "text": "Fridrich III. Habsburský (1347–1362)\n\nFridrich III. Habsburský, zvaný též Štědrý (31. března 1347, Vídeň – 10. prosince 1362, Vídeň) byl rakouský a korutanský vévoda v letech 1358–1362\n\nByl druhorozeným synem vévody Albrechta II. a jeho ženy Jany z Pfirtu. Již v roce 1348 obdržel společně s otcem a starším bratrem Rudolfem od císaře Karla IV. lénem jimi držené země.\n\nRoku 1358 doprovázel svého otce na jeho poslední cestě do Vídně. Po jeho smrti se stal podle rodového řádu, sepsaného v roce 1355, spolu se všemi bratry rakouským vévodou. V prosinci 1362, ve svých patnácti letech podlehl zraněním, které si přivodil na lovu. Pohřbený byl v chrámu sv. Štěpána ve Vídni.\n\n"}
{"id": "917448", "url": "https://cs.wikipedia.org/wiki?curid=917448", "title": "Priscilla Lopesová-Schliepová", "text": "Priscilla Lopesová-Schliepová\n\nPriscilla Lopesová-Schliepová, rozená Priscilla Lopesová (* 26. srpna 1982 Scarborough, Ontario) je kanadská atletka, sprinterka, která se věnuje krátkým překážkovým běhům. Na Letních olympijských hrách 2008 v Pekingu vybojovala bronzovou medaili v běhu na 100 metrů překážek.\n\nV roce 2004 reprezentovala na Letních olympijských hrách v Athénách, kde ve čtvrtém rozběhu obsadila časem 13,08 s páté místo a do semifinále nepostoupila. V semifinále skončila také na MS v atletice 2005 v Helsinkách. Na světovém šampionátu v Ósace v roce 2007 skončila v rozběhu na celkovém 17. místě a postup do šestnáctičlenného semifinále ji utekl o jedno místo. Rozběhem neprošla také na halovém MS 2008 ve Valencii.\n\nPrvní cenný úspěch na mezinárodní scéně přišel na Letních olympijských hrách 2008 v Pekingu. V prvním semifinálovém rozběhu obsadila časem 12,68 s třetí pozici a probojovala se do finále. V něm startovala v osmé dráze. Pro zlatou medaili si běžela Američanka Lolo Jonesová, jež v semifinále zaběhla časem 12,48 s nejrychlejší čas. Ve finále jasně vedla, ale olympijskou vítězkou se nakonec nestala. O předposlední, devátou překážku zavadila, ztratila rytmus a soupeřky jejího zaváhání dokázaly využít. Jonesová doběhla jako sedmá. Olympijskou vítězkou se stala její krajanka Dawn Harperová, jež cílem proběhla v čase 12,54 s. Stříbrnou medaili získala Sally McLellanová, jež byla v cíli o několik tisícin rychleji než Kanaďanka Lopesová-Schliepová, která vybojovala ve stejném čase 12,64 s bronz. V těsném finiši skončila pod stupni vítězů, na 4. místě další Američanka Damu Cherryová (12,65 s), pátá doběhla Delloreen Ennisová-Londonová z Jamajky (12,65 s) a šestá její krajanka Brigitte Fosterová-Hyltonová (12,66 s).\n\nV roce 2009 získává na Berlínském olympijském stadiónu v rámci MS v atletice stříbrnou medaili. Ve finále prohrála o tři setiny sekundy s Jamajčankou Fosterovou-Hyltonovou. Dne 4. září 2009 na posledním mítinku Zlaté ligy v Bruselu se poprvé v kariéře dostává na trati 100 metrů překážek pod hranici 12,50 sekundy. Časem 12,49 s v závodě obsadila druhou pozici.\n\nV halové sezóně roku 2010 si ve Stuttgartu vylepšila osobní rekord v běhu na 60 m překážek na 7,82 s. Sezónu završila bronzovou medailí na halovém MS v katarském Dauhá. V letní části sezóny předvedla nejhodnotnější výkony na mítincích v Lausanne (8. červenec – 12,56 s), v Londýně (13. srpen – 12,52 s), na Diamantové lize v Curychu (19. srpen – 12,53 s) a na berlínském mítinku ISTAF (22. srpen – 12,57 s). Později zvítězila také na posledním mítinku Diamantové ligy v Bruselu a s celkovým počtem 22 bodů završila celkové vítězství ve své disciplíně.\n\nV březnu roku 2011 z důvodu těhotenství přerušila kariéru. 16. září 2011 porodila dceru, jež dostala jméno Nataliya Ava.\n\nV roce 2012 se nekvalifikovala na Letní olympijské hry do Londýna.\n\n\"Hala\"\n\n\"Venku\"\n\n"}
{"id": "917450", "url": "https://cs.wikipedia.org/wiki?curid=917450", "title": "Kostel svatého Jakuba Staršího (Zápy)", "text": "Kostel svatého Jakuba Staršího (Zápy)\n\nPozdně barokní kostel svatého Jakuba Staršího (Většího) je dominantou obce Zápy. Je chráněn jako kulturní památka České republiky.\n\nPrvní zmínka o kostele v Zápech pochází z roku 1329, od roku 1384 je tento zmiňován jako kostel farní. Původní zápský chrám byl zděný, uvnitř vybílený a měl vysokou kamennou věž. Na jižní straně byla později postavena zvonice, která se zachovala dodnes. Presbytář chrámu byl klenutý, loď měla strop tabulový, oltáře byly tři. Současnou podobu získal kostel po roce 1750, kdy byl chrám od základů přestavěn podle původního návrhu Kiliana Ignáce Dientzenhofera.\n\nLoď kostela je 30 metrů dlouhá a 19 metrů široká. Kostel má v přední části lodě kryptu. Nad hlavním vchodem, který se nyní nepoužívá, je socha sv. Jakuba nesoucí letopočet 1770. Hlavní oltář je vyzdoben obrazem Stětí sv. Jakuba od Filipa Leutnera z roku 1769. Levý boční oltář je zasvěcen Andělu Strážci. Pravý boční oltář je zasvěcen Janu Nepomuckému. Vedle vchodu býval umístěn vzácný, na dřevě malovaný epitaf Mikuláše Bryknara z Brukštejna pocházející z roku 1590. Nyní je zapůjčen a vystavován na brandýském zámku a v kostele jej nahradila zmenšená fotografie. Vlevo od hlavního oltáře je barokní kazatelna, na které jsou reliéfy znázorňující výjevy ze života sv. Jakuba Staršího, úplně vpravo cestu ostatků světce z Palestiny do Santiaga de Compostela. Dřevěné kostelní lavice jsou intarzované. Kůr kostela nese funkční varhany. Z původního chrámu se zachovaly landštejnské náhrobky s erbem s pětilistou růží v zádveří bočního vstupu do kostela.\n\nKostel je obehnán barokní ohradní zdí s hřbitovní branou. Ke kostelu patří již zmíněná samostatná kamenná zvonice, asi z 16. století, ve které jsou nyní dva zvony (zvonice původně nesla zvony tři). Velký zvon Panny Marie nese reliéf staroboleslavského Palladia a pochází pravděpodobně z konce 18. století. Menší, starší (ze 14. století?) zvon Evangelistů je tzv. umíráček.\n\nV severovýchodním rohu hřbitova se nachází zajímavá márnice. Pravděpodobně byla postavena zároveň s kostelem a soudí se, že i architekt byl týž. Pod márnicí je kostnice, kam se ukládaly ostatky ze zrušených hrobů a kosterní nálezy z okolních polí (v okolí Záp se dodnes nacházejí hroby z třicetileté války).\n\nNa hřbitově, uprostřed kterého kostel stojí, se již několik desetiletí nepohřbívá, je ale upravený a je otevřený trvale. Dva nejstarší náhrobky se nacházejí poblíž vchodu na hřbitov. Jeden je ve tvaru srdce (vpravo od vchodu), druhý (vlevo) je se staroboleslavskou Pannou Marií.\n\nZa komunismu byl kostel zavřený a jen pustl. Po roce 1989 byly provedeny nejnutnější opravy, byla opravena okna a střecha. Kostel by však potřeboval celkovou rekonstrukci.\n\nBohoslužby se zde konají 1. sobotu v měsíci.\n"}
{"id": "917451", "url": "https://cs.wikipedia.org/wiki?curid=917451", "title": "Shirley Boothová", "text": "Shirley Boothová\n\nShirley Boothová (30. srpna 1898 – 16. října 1992) byla americká herečka.\n\nPůsobila především na divadle, třikrát získala prestižní divadelní cenu Tony – roku 1949 za vedlejší roli ve hře \"Goodbye, My Fancy\", roku 1950 za hlavní v dramatu \"Come Back, Little Sheba\" a roku 1953 za roli ve hře \"The Time of the Cuckoo\". Hra \"Come Back, Little Sheba\" jí též otevřela cestu do filmu, neboť stejná role jí byla nabídnuta i ve stejnojmenné filmové adaptaci z roku 1952. Boothová za ni pak dostala Oscara i Zlatý glóbus. Přes tento úspěch už jí Hollywood moc šancí nedal, uplatnila se však v televizi – v letech 1961–1965 se proslavila televizním sitcomem Hazel (154 epizod), kde ztvárnila titulní postavu Hazel Burkové. Za tuto roli získala dvě ceny Emmy (1962, 1963) a jednou na ni byla nominována (1964), stejně jako na Zlatý glóbus (1964). Další Emmy získala roku 1966 za televizní adaptaci hry \"The Glass Menagerie\".\n\n"}
{"id": "917455", "url": "https://cs.wikipedia.org/wiki?curid=917455", "title": "Chocenický potok", "text": "Chocenický potok\n\nChocenický potok je potok pramenící v nadmořské výšce 558 m n. m. v obci Svárkov v Plzeňském kraji, teče dále přes obce Jarov, Chocenice, Jarov, osady Hladomří a Nová Huť a ve Vlčicích (místní části města Blovice) se vlévá do mlýnského náhonu (ř. km 37; 380 m n. m.), který je napájen řekou Úslavou, a opět se do ní vlévá ve městě Blovice.\n\nNa potoku leží v obci Chocenice dva rybníky: Vejsovský rybník a Mlejnský rybník.\n"}
{"id": "917457", "url": "https://cs.wikipedia.org/wiki?curid=917457", "title": "Simbach am Inn", "text": "Simbach am Inn\n\nSimbach am Inn je město v německé spolkové zemi Bavorsko, v zemském okrese Rottal-Inn ve vládním obvodu Dolní Bavorsko. Přes řeku Inn sousedí s Rakouskem.\n\nV roce 2011 zde žilo 9 623 obyvatel.\n"}
{"id": "917458", "url": "https://cs.wikipedia.org/wiki?curid=917458", "title": "Římskokatolická farnost – děkanství Český Dub", "text": "Římskokatolická farnost – děkanství Český Dub\n\nŘímskokatolická farnost – děkanství Český Dub (lat. \"Bohemoduba\") je územní společenství římských katolíků v Českém Dubu a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum povýšení farnosti na děkanství není známo. Matriky jsou vedeny o roku 1676.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Českého Dubu. Jsou jimi farnosti (řazeno abecedně):\n\nŘímskokatolická farnost-děkanství Český Dub\n\n"}
{"id": "917460", "url": "https://cs.wikipedia.org/wiki?curid=917460", "title": "Antonín Dobřenský z Dobřenic", "text": "Antonín Dobřenský z Dobřenic\n\nAntonín svobodný pán Dobřenský z Dobřenic (21. března 1807 Praha – 30. srpna 1869 Praha) byl rakouský generál.\n\nPocházel z rodu Dobřenských z Dobřenic. Sloužil u 1. a 8. Hulánského pluku a bojoval v roce 1849 v Uhrách a v roce 1859 v Itálii. V roce 1851 dosáhl hodnosti plukovníka a stal se velitelem pluku. V roce 1858 byl povýšen do hodnosti generálmajor. V roce 1859 byl za účast v bitvě u Solferina vyznamenán vojenským řádem Marie Terezie. V roce 1865 odešel do výslužby.\n\n"}
{"id": "917461", "url": "https://cs.wikipedia.org/wiki?curid=917461", "title": "Veselianka", "text": "Veselianka\n\nVeselianka je potok na horní Oravě, na území okresu Námestovo. Jde o levostranný přítok Bílé Oravy a měří 20,5 km a je tokem IV. řádu.\n\nPramení v Oravských Beskydech na jihovýchodních svazích vrchu Pilsko (1 556,9 m n. m.) v nadmořské výšce cca 1 285 m n. m. v lokalitě Suchý potok.\n\nOd pramene teče nejprve na krátkém úseku na východ, následně se stáčí, přičemž na horním toku teče severojižním směrem. Od soutoku s pravostranným přítokem z jižního svahu Dudové se stáčí na jihovýchod, obcí Oravské Veselé na středním toku protéká opět severojižním směrem. Od soutoku s Lopatovým potokem po soutok s Poperačským potokem pokračuje na jihovýchod a vytváří několik výrazných ohybů koryta. Na dolním toku už teče opět severojižním směrem. Veselianka se vlévá do Bílé Oravy u obci Oravská Jasenica v nadmořské výšce cca 608 m n. m.\n"}
{"id": "917462", "url": "https://cs.wikipedia.org/wiki?curid=917462", "title": "Ľuboreč", "text": "Ľuboreč\n\nĽuboreč je obec na Slovensku, v okrese Lučenec v Banskobystrickém kraji.\n\nV roce 2011 zde žilo 335 obyvatel.\n"}
{"id": "917463", "url": "https://cs.wikipedia.org/wiki?curid=917463", "title": "Janet Gaynorová", "text": "Janet Gaynorová\n\nJanet Gaynorová (6. října 1906 Filadelfie, Pensylvánie – 14. září 1984 Palm Springs, Kalifornie) byla americká herečka, jedna z nejpopulárnějších v němé éře. Byla vůbec první herečkou, která získala cenu americké filmové akademie Oscar, za roky 1927 a 1928. Kuriózní je, že to bylo hned za tři snímky: \"Seventh Heaven\", \"Sunrise\" a \"Street Angel\". Je to jediný případ v historii, kdy herec získal Oscara za více rolí, podle pravidel už to dnes není ani možné. Všechny tyto filmy byly němé. Nástup zvuku ji však nezničil jako řadu jiných kolegů, z pláten nezmizela a roku 1937 byla dokonce znovu nominována na Oscara, tentokrát za romantický film \"A Star Is Born\".\n\n"}
{"id": "917464", "url": "https://cs.wikipedia.org/wiki?curid=917464", "title": "Káld", "text": "Káld\n\nKáld je obec v maďarské župě Vas. V roce 2011 zde žilo 1 041 obyvatel.\n"}
{"id": "917466", "url": "https://cs.wikipedia.org/wiki?curid=917466", "title": "Vůz Bee243 ČD", "text": "Vůz Bee243 ČD\n\nVozy Bee, číslované v intervalu 51 54 20-41, v 80. letech označené Bm, v 90. letech B, jsou řadou oddílových osobních vozů z vozového parku Českých drah. Všechny tyto vozy (883–890) pro tehdejší Československé státní dráhy vyrobil VEB Waggonbau Bautzen v roce 1985. Všech osm vozů připadlo po rozdělení Československa Českým drahám.\n\nJsou to neklimatizované vozy se skříní typu UIC-Y o délce 24 500 mm. Jejich nejvyšší povolená rychlost je 140 km/h. Jsou vybaveny podvozky \"Görlitz Va\" se špalíkovou brzdou.\n\nVnější nástupní dveře jsou zalamovací, vybavené centrálním zavíráním a blokováním za jízdy. Mezivozové přechodové dveře jsou manuálně posuvné do stran. Vozy mají polospouštěcí okna.\n\nVe vozech je deset oddílů. Původně byly v každém oddíle dvě čtyřmístné lavice potažené koženkou, celkem tedy v nich bylo 80 míst k sezení.. V roce 2003 byly lavice přečalouněny látkovým potahem a počet míst k sezení v oddíle byl administrativně snížen na šest, celková kapacita tedy klesla na 60 míst k sezení. Od roku 2013 jsou do vozů dosazovány samostatné sedačky, které byly získány při modernizaci vozů BDhmsee.\n\nTyto vozy vznikly tak, že posledních osm vozů typu B bylo již z výroby osazeno centrálním zdrojem energie (CZE) namísto nápravového generátoru. Zajímavostí je, že vozy až do roku 2003 neměly v označení písmena \"ee\". Provozní osvětlení vozů je zářivkové, vedlejší a nouzové žárovkové. Vozy mají teplovzdušné topení s automatickou regulací teploty. Teplotu v jednotlivých oddílech lze individuálně nastavit.\n\nPůvodní nátěr byl tmavě zelený ve stylu Československých státních drah, později přes okna světle zelený a zbytek bílý, a nyní jsou vozy postupně přetírány do nového modro-bílého korporátního stylu Najbrt.\n\nV roce 2003 proběhla v KOS Krnov úprava těchto vozů pro mezistátní vlaky do Rakouska. Lavice byly přečalouněny látkovými potahy, byla odebrána prostřední loketní opěrka a počet míst v oddílu byl administrativně snížen z osmi na šest.\n\nOd roku 2013 probíhá výměna původních lavic za samostatné sedačky, které byly získány z vozů BDhmsee při jejich modernizaci.\n\nVozy byly původně používané pro mezistátní rychlíky do Rakouska. V GVD 2012/2013 již do Rakouska zajíždějí pouze v případě mimořádností. Primárně jsou řazeny na rychlíky mezi Prahou a Českými Budějovicemi.\n\nVůz č. 883 byl v roce 2005 poničen a následně zrušen při požáru vlaku Ex 533 „\"Budvar\"“ mezi Prahou a Českými Budějovicemi.\n\n\n"}
{"id": "917470", "url": "https://cs.wikipedia.org/wiki?curid=917470", "title": "Vinho Verde", "text": "Vinho Verde\n\nVinho Verde není odrůda. Portugalský název znamená doslova „zelené víno“, ale překládá se jako „mladé víno“, jako protiklad k vínu zralému. Je k dostání jako červené, bílé nebo rosé. Vinho Verde pochází ze severozápadu Portugalska, z oblasti, jejíž tradiční jméno zní Entre-Douro-e-Minho. Tato oblast je na severu ohraničena řekou Minho (hranice s Galícií), na východě a jihu horami, které tvoří přirozenou hranici mezi atlantickým územím Entre-Douro-e-Minho a středomořským vnitrozemím, a na západě Atlantským oceánem.\nOrograficky se tento region prezentuje jako „rozlehlý amfiteátr, který postupně stoupá od pobřeží do vnitrozemí“ (Amorim Girão), přičemž je vystaven vlivu Atlantského oceánu, který ještě posiluje orientace údolí největších řek, usnadňující pronikání mořských větrů.\n\nVinho Verde je portugalské víno původem z historické provincie Minho na severu země. Dnešní region „Vinho Verde“, původně vymezený v roce 1908, zahrnuje jak starou provincii Minho, tak i přilehlé jižní oblasti. Stará provincie byla rozpuštěna v roce 1976.\nPro region je typické velké množství malých pěstitelů – v roce 2005 jich zde bylo více než 30.000. Mnozí z těchto pěstitelů své rostliny vyvazují vysoko nad zemí, na stromy, ploty nebo dokonce telefonní sloupy, aby pod nimi mohli pěstovat ještě zeleninu, která může být pro rodinu zdrojem obživy. Ve většině zemí se jako Vinho Verde označuje pouze víno pocházející z regionu Minho v Portugalsku. V Evropě tento princip hlídá Evropská Unie pomocí chráněného označení původu (Protected Designation of Origin – PDO).\n\nVína označovaná jako Vinho Verde jsou lehká a svěží. Protože se na ně používá tlak CO2 menší než jeden bar, nelze je označit za pološumivá vína, ale mají určitý stupeň lehkého perlení (pétillance). Zelené víno je díky své přirozené kyselosti velmi svěží a voní po ovoci a květinách, v závislosti na odrůdě. Bílá vína mají citrónové nebo slámové zbarvení, přibližně 8,5 až 11 % alkoholu a vyrábějí se z místních odrůd Loureiro, Arinto, Trajadura, Avesso a Azal. Charakteristické pro tento druh vína je například Lagosta Vinho Verde DOC, která si udržuje přirozenou chuť a aroma zelených jablek, hrušek a květin, zachovává si přirozenou ovocnou kyselost. Barva Lagosty je citronová se zelenkavými odstíny. Jeho vůně je ovocná, citrusová s nádechem bílého ovoce.\n\nO vínech z oblasti mezi řekami Douro a Minho se zmiňují již Římané Seneca mladší a Plinius.\nExistuje záznam o tom, že roku 870 n. l. byla klášteru Alpendurada ve městě Marco de Canaveses darována vinice. Ta v následujících staletích nejspíše vzkvétala, protože ji obhospodařovaly náboženské řády a vztahovaly se na ni daňové úlevy. Víno se pěstovalo zejména pro domácí spotřebu, i když ve 12. století se Vinho Verde zřejmě vyváželo do Anglie, Německa a Flander. První nesporný záznam o vývozu do Anglie pochází od Johna Crofta a je z roku 1788.\nPříchod kukuřice v 16. století vinařství v regionu výrazně poznamenal. Aby mohla být produkce kukuřice maximalizována, vykázala nová nařízení révu na okraje polí, kde se rostliny vyvazovaly na stromy a ploty a vinaři pak museli hrozny sklízet z vysokých žebříků. Vinná réva se vyvazuje na vysoké mříže i dnes, ačkoli dnes je důvodem spíše snaha o zabránění plísním, kterým se v regionu daří, protože je zde velký úhrn srážek (v průměru 1500 mm). Dalším problémem je to, že srážky podporují růst vegetace, která hroznům stíní.\n„Region zeleného vína“ byl stanoven zákonem z 18. září 1908 a vyhláškou z 1. října téhož roku. Nařízení upravující výrobu pocházejí z velké části z roku 1929 a v roce 1984 bylo uděleno kontrolované označení původu (Denominação de Origem Controlada (DOC)). Na toto označení dohlíží „Comissão de Viticultura da Região dos Vinhos Verdes“ (Vinařská komise pro region Vinho Verde).\nV současnosti je zde téměř 35.000 hektarů vinic pro pěstování „zeleného vína“, což odpovídá 15 % celkové plochy vinic v Portugalsku. Působí zde 30.599 výrobců, což je o dost méně než v roce 1981, kdy jich bylo 72.590.\nOblast kontrolovaného původu zeleného vína je rozdělena na devět podregionů, které mohou být uvedeny na etiketě vedle označení Vinho Verde, například Vinho Verde-Amarante.\nJsou to tyto podregiony:\nAmarante,\nAve,\nBaião,\nBasto,\nCávado,\nLima,\nMonção e Melgaço,\nPaiva,\nSousa\n\nDále existují ještě dvě zvláštní označení související s odrůdou hroznů a stylem vína, a to Vinho Verde Alvarinho a Vinho Verde Alvarinho Espumante.\n\nOdrůdy hroznů doporučené nebo povolené v rámci kontrolovaného označení původu jsou tyto:\nDoporučené bílé odrůdy: Alvarinho, Arinto, Avesso, Azal, Batoca, Loureiro a Trajadura\n\nPovolené bílé odrůdy: Branco-Escola, Cainho de Moreira, Cascal, Douradinha, Esganinho, Esganoso de Castelo de Paiva, Esganoso de Lima, Fernão Pires,Lameiro, Rabigato, S. Mamede a Semilão\n\nDoporučené červené odrůdy: Amaral, Azal Tinto, Borraçal, Brancelho, Espadeiro, Padeiro, Pedral, Rabo de Ovelha a Vinhão\n\nPovolené červené odrůdy: Doçal, Doçal de Refóios, Espadeiro Mole, Labrusco, Mourisco, Pical Pôlho, Sousão a Verdelho Tinto.\n\nDvě nejúspěšnější odrůdy bílého vína jsou Alvarinho a Loureiro. Alvarinho mívá menší sklizeň a množství alkoholu v něm může dosahovat až 12,5 %. Hodně se pěstuje na severu oblasti Minho mezi údolím Lima a španělskou hranicí. Loureiro mívá úrodu vyšší, ale vína jsou velmi aromatická. Nejúspěšnější odrůdou červeného vína je Vinhao, následují odrůdy Azal Tinto a Espadeiro. Z nich se vyrábějí vína, která mohou mít tmavě rudou barvu a v chuti pepřové tóny. \n\nDo tohoto druhu vína se řadí například Vinho Verde Lagosta, což je víno s nejvyšší úrovní CO2 povolenou pro tento druh vína. Udržuje si přirozenou chuť a aroma zelených jablek, hrušek a květin, zachovává si přirozenou ovocnou kyselost. Víno je vyprodukováno z odrůd typických pro portugalské Vinho Verde ve složení 20% Arinto, 30% Trajadura, 30% Loureiro a 20% Azal.\nLagosta pochází z regionu typického pro toto zelené víno. Region je situován v severní části Portugalska a je známý pod jménem „Entere Douro e Minho“. Na severu je ohraničen řekou Minha (hranice s Galacií), na východě hornatou oblastí a na jihu tvoří přirozenou hranici mezi Atlantským oceánem, Entre Doure eMinha a vnitrozemskými regiony. Výsledkem je přírodní amfiteátr postupně stoupající od hranice oceánu do vnitrozemí (Amorim Girao). Větry vanoucí od oceánu jsou do regionu směřovány prostřednictvím hlavních údolí řek.\n\n"}
{"id": "917473", "url": "https://cs.wikipedia.org/wiki?curid=917473", "title": "USS Austin", "text": "USS Austin\n\nJméno USS Austin neslo vícero amerických lodí:\n\n"}
{"id": "917475", "url": "https://cs.wikipedia.org/wiki?curid=917475", "title": "Horor v Amityville", "text": "Horor v Amityville\n\nHoror v Amityville (\"The Amityville Horror\") je kniha amerického autora Jaye Ansona z roku 1977. Tento název se dnes běžně používá pro události, které tato kniha popisuje. Je založena na výpovědi manželů Lutzových, kteří se v prosinci roku 1975 nastěhovali do rodinného domu ve městě Amityville. V něm o 13 měsíců dříve zavraždil Ronald DeFeo mladší šest členů své rodiny. Hned po jejich nastěhování údajně započala série mnoha nadpřirozených jevů, která nakonec donutila rodinu Lutzových po pouhých 28 dnech z domu odejít.\n\nMěsto Amityville se nachází na Long Islandu ve státě New York. Zde bydlela v koloniálním domě na adrese 112 Ocean Drive rodina obchodníka Ronalda DeFea. Ten byl známý svou povahou, především vůči drogově závislému synovi Ronaldovi mladšímu. 13. listopadu 1974 oznámil Ronald DeFeo mladší svým kamarádům v restauraci, že někdo zřejmě zabil jeho rodiče. Ti se vydali do domu DeFeových a zjistili, že všech šest členů rodiny bylo zastřeleno. Policie na místě činu zjistila, že vrah nejdříve puškou zastřelil dvěma ranami v dolní ložnici otce Ronalda a matku Louisu a poté vystoupil do patra, kde výstřely do zad zabil jejich děti Marka (†12), Johna (†9) a Allison (†13). Jako poslední potom střelil do obličeje nejstarší dceru Dawn (†18). Ronald mladší označil za možného pachatele místního gangstera Tonyho Mazzea, který měl však alibi.\n\nJak se ukázalo, důvod vraždit měl spíše sám Ronald DeFeo mladší, který krátce před vraždami otci pravděpodobně ukradl více než 20 000 dolarů, které měl uložit na účet. Místo toho oznámil, že ho na cestě do banky přepadli a peníze ukradli. Ronald při vyšetřování tohoto „přepadení“ odmítl spolupracovat s policií. Jeho otec si však udělal vlastní závěr a syna v zaměstnání obvinil z krádeže. Odpovědí mu byly výhrůžky zabitím. Ronald byl navíc známý svou láskou ke zbraním, které ukrýval ve svém pokoji. Vyšetřovatelům řekl, že k vraždám muselo dojít poté, co onoho osudného dne odešel do zaměstnání. Tuto verzi však policisté vyvrátili. Všechny oběti na sobě měly pyžamo, takže k vraždám došlo už v noci, kdy byl ještě doma. Jeden z detektivů navíc objevil krabičku od nábojů odpovídající ráže pod Ronaldovou postelí. Ten se snažil hájit tím, že střílela jeho matka, nebo že ho k vraždám donutili Mazzeo a další člen podsvětí, Louis Falini, kteří tu noc přišli do domu. Nakonec se však přiznal, že se poté, co ve vzteku zastřelil svého otce, nedokázal ovládnout a postupně zavraždil všechny členy rodiny. Jeho obhajoba byla vystavena na tvrzení, že byl v době vražd nepříčetný. K vraždám ho údajně navedla ženská postava v kápi, která mu přibližně ve 3:15 ráno podala pušku. Tvrdil také, že slyšel v hlavě hlasy, které mu říkaly, že ho chtějí rodiče zabít a on se musí bránit. Psychiatrické vyšetření však žádnou poruchu neprokázalo a Ronald byl uznán vinným a odsouzen na 125 let odnětí svobody.\n\nPřesto se v případu objevilo několik nejasností. Vražednou zbraní byla puška Marlin 336C, kterou vyšetřovatelé objevili v potoku nedaleko domu. Při vyšetřovacím pokusu puška vytvářela takový hluk, že by musela po prvním výstřelu probudit okamžitě všechny členy rodiny. Ti však, snad s výjimkou Dawn, zemřeli ve spánku. Výstřely se při pokusu navíc rozléhaly po celém bloku. Sousedé však tehdy v noci zaslechli pouze štěkot psa. Objevil se také policista, který v době vražd hlídkoval před domem DeFeových. Řekl, že zahlédl dívku v kápi, která něco vhodila do potoka v místě, kde se později nalezla puška. To by souhlasilo s jednou z mnoha Ronaldových verzí a vyvstala otázka, zda nebyla vrahem ve skutečnosti Dawn, která jediná zemřela jinak než ostatní.\n\n13 měsíců po vraždě rodiny DeFeových zakoupili dům George a Kathy Lutzovi. Důvodem ke koupi byla velmi nízká cena (80 000 dolarů) způsobená pohnutou historií domu. Kathy, George a jejich děti Daniel (9), Christopher (7) a Melissa zvaná Missy (5) se do domu nastěhovali 18. prosince 1975. Na radu svého přítele nechal George dům vysvětit katolickým knězem otcem Rayem. Ten rodinu údajně upozornil, že s domem není něco v pořádku a že se mají vyhýbat horním pokojům (místo, kde zemřely děti DeFeových). Později tvrdil, že v jednom z pokojů mu nějaký mužský hlas řekl, ať odejde. V následujících dnech se mu na rukách objevily černé puchýře. Hned po nastěhování došlo k několika neobvyklým jevům, které se stupňovaly, až nakonec donutily rodinu Lutzových po pouhých 28 dnech dům opustit. Poslední noc v domě byla podle George tak strašná, že se rozhodli o ní nemluvit. Tuto dohodu George později porušil. Po svém odchodu se Lutzovi obrátili na skupinu spiritistů, kteří dům prozkoumali. Podle nich měl být plný negativní energie. Jedna z přítomných dokonce tvrdila, že dům stojí na základech indiánského pohřebiště. V roce 1976 Lutzovi vrátili dům realitní společnosti. George a Kathy byli představeni spisovateli Jay Ansonovi, který na základě jimi zaslaných nahrávek napsal knihu \"Horror v Amityville\". Ta se stala bestsellerem a případ vzbudil všeobecnou senzaci.\n\nNadpřirozené jevy, které Lutzovi popsali:\n\nUž krátce po vydání knihy se ozval právník Ronalda DeFea William Weber, který tvrdil, že si Lutzovi historku o strašidelném domě vymysleli na základě jejich setkání, při kterém chtěli vědět, jak došlo k vraždám. Weber jim ve svém domě ukazoval fotografie z místa činu, na nichž byla patrná hejna much, děti DeFeových ležící na břiše, skvrny na stěnách (zbytky z daktyloskopie) apod. William Weber také potvrdil, že spolu diskutovali o možnosti napsat o Amityville knihu, ale Lutzovi nakonec oslovili spisovatele Ansona. Kniha využila tehdejšího povyku okolo \"Vymítače ďábla\" a přinesla jim slušný finanční zisk. Ke kritice Lutzových se přidal i pár vampirologů, kteří jimi byli osloveni, aby dům prohlédli. Ti je varovali, že budou o případu psát, i když nic neobvyklého nenajdou. Po tomto upozorněni Lutzovi ze schůzky vycouvali s tím, že nechtějí publicitu, a to v době, kdy už veřejně vystupovali. I verze otce Raye se postupně měnila. Chvílemi tvrdil, že slyšel hlas, později že dostal facku, poté uvedl, že se cítil pouze nepříjemně, ale ničeho zvláštního si nevšiml, potom se ale opět vrátil ke své původní výpovědi. Teorii o indiánském pohřebišti vyloučili sami zástupci indiánů z této oblasti.\n\nNovináři upozornili na značný rozdíl mezi původní verzí příběhu, která připouštěla pouze zvláštní zvuky a změny v chování rodiny, a verzemi pozdějšími, v nichž už figurovali démoni, levitace, sliz vytékající ze stěn a tak podobně. Jejich vyšetřování také ukázalo, že některé skutečnosti uvedené Lutzovými nebyly pravdivé. Například všechny zámky v domě byly stále původní a nemohly být tedy rozbité, v den, kdy měli pozorovat stopy prasete ve sněhu, ve skutečnosti v Amityville sníh nebyl a rodina ani jednou nevolala na polici, jak tvrdili. Člověk poslaný pro věci Lutzových řekl, že dům byl uklizený, věci sbalené a nic nenapovídalo tomu, že by rodina odešla ve spěchu. Navíc žádný z předchozích ani pozdějších obyvatel domu si na nic neobvyklého nestěžoval. Nejčastějším verzí skeptiků je, že se rodina Lutzova ocitla ve finančních problémech a nebyla schopna za provoz a opravy domu platit. Proto ho po necelém měsíci opustili a po schůzce s Weberem došli k závěru, že by mohli o domu napsat strašidelnou knihu.\n\nDalší verzí je, že si Lutzovi kvůli hrůzostrašné historii domu některé běžné jevy vysvětlovali nadpřirozenými silami a mohli se kvůli tomu skutečně cítit nepříjemně. Například ona tajemná červená místnost chybějící na plánech byla podle dřívějších majitelů zařízena jimi na odkládání věcí. Sousedé měli kočku, které ve tmě svítily oči, lezla po okenních parapetech a lidé jí říkali „prase“ kvůli její nadváze. Okna v horním patře se skutečně sama zavírala. Důvodem však byla křivá podlaha. Také mouchy se mohly do domu dostat v teplejších měsících a ve vytopených místnostech vydržet až do zimy.\n\nKniha se v roce 1979 dočkala prvního filmového zpracování, které George popsal jako nejpřesnější ze všech filmů na toto téma. Dalších více než 10 filmů a mnoho dokumentů i knih následovalo. George a Kathy se později rozvedli, ale zůstali přáteli. Kathy zemřela v roce 2004, George v roce 2006. Ačkoliv připustili, že některé prvky příběhu mohly být zveličeny, na jeho celkové pravdivosti trvali až do své smrti. I jejich syn Daniel na pravdivosti příběhu dodnes trvá. Dům několikrát změnil majitele a při jedné příležitosti byl dokonce částečně zpřístupněn veřejnosti. Jeho adresa musela být kvůli davům zvědavců úředně změněna.\n\nNejznámější filmy inspirované vyvražděním rodiny DeFeových:\n\n"}
{"id": "917476", "url": "https://cs.wikipedia.org/wiki?curid=917476", "title": "Dita Von Teese", "text": "Dita Von Teese\n\nDita Von Teese (narozená jako Heather Renée Sweet dne 28. září 1972) je americká burleskní tanečnice, modelka, kostýmní návrhářka a herečka. Pomohla znovu zpopularizovat burleskní vystoupení a byla vdaná za Marilyna Mansona.\n\nNarodila se v Rochesteru v Michiganu jako prostřední ze tří dcer v rodině střední třídy. Její matka byla manikérka a její otec byl strojník. Během Eurovision Song Contest 2009 se nechala slyšet, že je zčásti arménského původu. Později objasnila, že jedna z jejích babiček byla napůl Arménka a byla adoptovaná do anglosaské americké rodiny. Von Teese je známa pro svou fascinaci filmy ze čtyřicátých let a klasickým retro stylem. Toto začalo již v jejím raném věku a bylo podpořeno její matkou, která kupovala své dceři různé oblečení, aby se mohla převlékat. Její matka byla fanynkou starých hollywoodských filmů ze zlaté éry a on ní si Von Teese vyvinula fascinaci k herečkám té doby, zvláště ke Betty Grable.\n\nOd dětství chodila na balet a ve třinácti letech sólově tančila v místní baletní společnosti. Ačkoliv se původně chtěla stát baletkou tak říká, že \"od patnácti jsem byla tak dobrá jako nikdy předtím\". Později začlenila tento prvek to svých burleskních představení, kde často chodí na baletních špičkách. Celá rodina se přesídlila z Michiganu do Orange County v Kalifornii, když se přemístila práce jejího otce. Navštěvovala University High School v Irvine.\n\nJako dospívající ji její matka vzala na nákup její první podprsenky, který byla vyrobena z obyčejné bílé bavlny a dala jí plastové vejce, které obsahovalo dvojici punčoch tělové barvy. Von Teese říká, že byla znepokojena, když doufala že dostane nádherné krajkové šaty a punčochy toho typu, které zahlédla v otcových magazínech Playboy. Toto posílilo její vášeň pro spodní prádlo. V patnácti letech pracovala v obchodě se spodním prádlem jako prodavačka a kromě toho si tam věci i kupovala. Od té doby velmi ráda nosí propracované spodní prádlo jako korzety. Na univerziě studovala historické odívání a chtěla se stát filmovou stylistkou. Je vystudovanou kostýmní návrhářkou a často si sama projektuje a navrhuje své focení.\n\nČasto chodí na lekce pilates a drezury. Její dům je ve stylu počátků 19. století a spolu se zcela růžovou kuchyní má vintage zařízení. Má také pokoj vyhrazený jen pro klobouky. Zúčastnila se kampaně hnutí PETA s názvem \"Animal Birth Control (ABC)\".\n\nSídlí v Hollywoodu v Kalifornii. Je sběratelkou starožitných čínských věcí, zejména vajec a čajových souprav a vlastní auta Packard One Twenty Eight z roku 1938, Ford Super De Luxe z roku 1946, BMW Z4 a Jaguar typu S z roku 1965. V letech 1997 až 2010 tak vlastnila Chrysler New Yorker z roku 1939.\n\nPřed svatbou s Marilynem Mansonem byla spojována se zpěvákem a kytaristou Mikem Nessem ze skupiny Social Distortion a s hercem Peterem Sarsgaardem. Také veřejně promluvila o některých svých lesbických zážitcích, včetně vážného vztahu se ženou, když jí bylo dvacet let. Také chodila s francouzským aristokratem Louisem-Marie de Castelbajacem.\n\nChodí s hudebníkem Theem Hutchcraftem z elektronického dua Hurts.\n\nMarilyn Manson byl jejím dlouholetým fanouškem a členem na její internetové stránce. Poprvé se setkali, když ji požádal, aby tančila v jeho videoklipu, a ačkoliv to nemohla udělat kvůli pracovnímu vytížení, zůstali oba v kontaktu. Na Mansonovy 32. narozeniny v roce 2001 přišla s lahví absintu a stali se párem. Manson ji dne 22. března 2004 požádal o ruku a dal jí zásnubní prsten ze třicátých let se sedmi-kárátovým diamantem. Dne 28. listopadu 2005 byli oddáni na soukromém necírkevním obřadu doma.\n\nVětší ceremonie se konala 3. prosince na zámku Gurteen v Kilsheelanu v Irsku, domově jejich přítele, Gottfrieda Helnweina. Svatba byla v rukou filmového režiséra autora komiksů Alejandra Jodorowskeho a objevila se na stránkách modního časopisu Vogue. Dne 29. prosince 2006 podala Von Teese žádost o rozvod a jako důvod uvedla „neslučitelné rozdíly“. Von Teese opustila svůj dům s prázdnýma rukama na Štědrý den a nebyla schopna dostat se do kontaktu s Mansonem, aby ho informovala o svém záměru rozvést se s ním. V rozhovoru pro \"The Daily Telegraph\" řekla: „Nepodporovala jsem jeho řádění na večírcích nebo jeho vztah s jinou dívkou. Až tak moc jsem ho milovala, že jsem nemohla být toho součástí.“ Nechala se také slyšet, že dala Mansonovi ultimátum, ale „nefungovalo to. Místo toho si ze mě udělal svého nepřítele.“ Nesnažila se získat manželskou podporu a neměla zájem o jeho majetek. Zprávy vypluly na veřejnost na Mansonovy narozeniny dne 5. ledna 2007, kdy mu byly předány rozvodové formuláře.\n\nVon Teese se objevila jako host v šesté epizodě sedmého cyklu reality show \"America's Next Top Model\" a jako poradkyně v burleskním speciálu \"Faking It\". Jako hostující porotkyně byla vidět i v pořadu \"RuPaul's Drag Race\".\n\nVyskytla se také na jevišti v Eurovision Song Contest 2009 během německého vstupu.\n\n\n\n\n"}
{"id": "917477", "url": "https://cs.wikipedia.org/wiki?curid=917477", "title": "Tomáš Mrva", "text": "Tomáš Mrva\n\nTomáš Mrva (* 6. dubna 1989, v Myjavě) je slovenský fotbalový obránce, v současnosti bez angažmá.\n\nSvou fotbalovou kariéru začal v Brezová pod Bradlom. Mezi jeho další angažmá patří: TJ Spartak Myjava, MFK Dubnica, Brøndby IF, SK Dynamo České Budějovice, TJ Baník Ružiná a MFK Dolný Kubín.\n"}
{"id": "917480", "url": "https://cs.wikipedia.org/wiki?curid=917480", "title": "Kari Aalvik Grimsbø", "text": "Kari Aalvik Grimsbø\n\nKari Aalvik Grimsbø (* 4. ledna 1985 Børsa, Norsko) je norská házenkářka. Hraje na pozici brankářky.\n\nS norskou reprezentací dvakrát vyhrála olympijské hry.\n\n"}
{"id": "917484", "url": "https://cs.wikipedia.org/wiki?curid=917484", "title": "Der Teutsche Merkur", "text": "Der Teutsche Merkur\n\nDer Teutsche Merkur byl německý literární časopis, který vycházel ve Výmaru v letech 1773–1789, následně pak v letech 1790–1810 pod názvem \"Der neue Teutsche Merkur\".\n\nČasopis vydával Christoph Martin Wieland. Ke spolupráci získal mimo jiné J. W. Goetha, J. G. Herdera a F. Schillera. V tehdejší době se jednalo o nový typ literárního časopisu, který se vedle kritiky věnoval různým literárním tématům a formám a zaměřoval se též na komentáře k dobovému politickému dění. Představoval tak \"národní časopis\" podle vzoru \"Mercure de France\".\n\n"}
{"id": "917485", "url": "https://cs.wikipedia.org/wiki?curid=917485", "title": "Lotta Engberg", "text": "Lotta Engberg\n\nLotta Engberg, vlastním jménem Anna Charlotte Pedersen (* 5. března 1963, Överkalix, Norrbotten, Švédsko) je švédská zpěvačka. \n\nV roce 1987, po výhře v národním kole \"Melodifestivalen\", reprezentovala Švédsko na soutěži Eurovision Song Contest s písní \"\"Boogaloo\"\".\n\nBěhem své kariéry se účastnila švédského národního kola vícekrát. Na \"Melodifestivalen 1984\" zazpívala píseň \"\"Sankta Cecilia\"\" s Göranem Folkestadem a umístili se na druhém místě za vítěznou skupinou \"The Herreys\". Na \"Melodifestivalen 1988\" zazpívala píseň \"\"100%\"\" a spolu s duem \"Triple & Touch\" se umístila na třetím místě. Na \"Melodifestivalen 1990\" zazpívala sólově píseň \"\"En gång till\"\" a umístila se na osmén místě. Na \"Melodifestivalen 1996\" zazpívala píseň \"\"Juliette & Jonathan\"\" s umístěním na třetím místě. Na \"Melodifestivalen 2002\" si zazpívala píseň v triu \"Kikki, Bettan & Lotta\" a písní \"\"Vem é dé du vill ha\"\" s umístěním na třetím místě. Na \"Melodifestivalen 2012\" si zazpívala spolu s Christerem Sjögrenem, kdy zazpívali píseň \"\"Don't Let Me Down\"\", kdy se umístila na třetím místě v semifinále.\n\nBěhem své kariéry zpívala v několika formacích, např. \"Lotta & Anders Engbergs Orkester\" (1989—1994) nebo \"Lotta Engbergs\" (1994—2002).\n\nNyní pokračuje ve své kariéře jako sólová zpěvačka.\n\n2. října 1999 byla ve Švédsku vydána poštovní známka s jejím portrétem.\n\n"}
{"id": "917486", "url": "https://cs.wikipedia.org/wiki?curid=917486", "title": "Kikki Danielsson", "text": "Kikki Danielsson\n\nKikki Danielsson (* 10. května 1952, Visseltofta) je švédská zpěvačka country a popu. Někdy hraje na akordeon a také sama napsala několik písní. Známým se stalo také její jódlování v některých písních. Na vrcholu popularity se nacházela přibližně v letech 1970 až 1990.\n\n"}
{"id": "917488", "url": "https://cs.wikipedia.org/wiki?curid=917488", "title": "Srbské národní muzeum", "text": "Srbské národní muzeum\n\nNárodní muzeum (v srbské cyrilici Народни музеј) je hlavní muzeum v Srbsku. Sídlí v Bělehradě, na Náměstí republiky v historické budově. Založeno bylo v květnu 1844 rozhodnutím Jovana Steriji Popoviće a dodnes je nejstarší institucí svého druhu, která v zemi působí.\n\nMuzeum mělo shromažďovat exponáty především z oblasti venkova - v době svého vzniku, kdy neslo název \"Museum serbski\" (v srbské cyrilici \"Мусеум сербски\"') mělo jen sotva několik desítek exponátů. Jednalo se především o staré peníze, různé dokumenty, jako např. smlouvy a charty. V době vzniku Národního muzea bylo zřízení této instituce kritizováno. Ozývaly se hlasy, že je muzeum jako takové zbytečné a že by mělo být zrušeno.\n\nMuzeum bylo zřízeno společně s knihovnou (Národní knihovna), která však byla v druhé polovině 19. století od muzea samotného oddělena.\n\nNávštěvníkům nabízí pohled na více než 400 000 exponátů. Mj. se zde nachází také rukopis Miroslavljevo jevanđelje (Miroslavovo evangelium). Muzeum má značnou sbírku domácího i jugoslávského umění a dodnes i značnou sbírku numismatickou. Zastoupena jsou rovněž i díla zahraničních (francouzských) autorů. V současné budově, která původně sloužila pro Hypoteční banka, sídlí muzeum od roku 1952. Již několik let je však tato budova v dlouhodobé rekonstrukci.\n\n"}
{"id": "917489", "url": "https://cs.wikipedia.org/wiki?curid=917489", "title": "Scary Movie 5", "text": "Scary Movie 5\n\nScary Movie 5 je pokračování čtyř amerických komedií \"Scary Movie\", natočený v roce 2013 pod vedením režiséra Malcolma D. Leeho. Tentokrát paroduje hlavně filmy \"Paranormal Activity\", \"Mama\", \"Lesní duch\", \"Zrození Planety opic\", Černá labuť, \"Počátek\" a \"Chata v horách\". Objevují se zde i odkazy na film \"Den, kdy se zastavila Země\" a knihu \"Padesát odstínů šedi\".\n\nMladým manželům, Danovi (Simon Rex) a Jody (Ashley Tisdale), se narodí první dítě, jenže místo, aby se radovali z novorozence, musí se vypořádávat s narůstajícím množstvím nadpřirozených jevů, které se vyskytují v jejich domě. Když je pak začnou pronásledovat i mimo domov a ohrozí Jodiinu úspěšnou baletní kariéru i Danův výzkum opic, rozhodnou se s démonem začít bojovat. Přizvou si na to psychotroniky a psychiatry, kteří však v domě udělají ještě větší chaos.\n\n"}
{"id": "917490", "url": "https://cs.wikipedia.org/wiki?curid=917490", "title": "Pavel Mayer", "text": "Pavel Mayer\n\nPavel Mayer (* 23. března 1965 Praha) je politik Německé pirátské strany.\n\nJe poslancem Berlínské sněmovny a politickým mluvčím pro ekonomický program Pirátské parlamentní frakce. Je také členem Komise pro ochranu ústavy a Komise G10 spolkové země Berlín.\n\nMayer vstoupil do Pirátské strany v roce 2009, v Zemském sdružení strany v Berlíně se stal roku 2010 členem předsednictva a zabýval se prací na generálním sekretariátu. Dne 18. září 2011 při volbách do berlínského parlamentu byl Pavel Mayer zvolen na třetím místě kandidátky. Současně s ním byli do parlamentu zvoleni tři zaměstnanci jeho firmy.\n\nMayer je ženatý a má jednu dceru.\n\nJe německým občanem, ale pochází z Československa, kde strávil část dětství. V roce 2012 vystoupil Pavel Mayer v televizním pořadu České televize \"Otázky Václava Moravce\".\n\n"}
{"id": "917496", "url": "https://cs.wikipedia.org/wiki?curid=917496", "title": "Moyenneville (Somme)", "text": "Moyenneville (Somme)\n\nMoyenneville je francouzská obec v departementu Somme v regionu Hauts-de-France. V roce 2010 zde žilo 679 obyvatel.\n\n"}
{"id": "917498", "url": "https://cs.wikipedia.org/wiki?curid=917498", "title": "Windhaag bei Freistadt", "text": "Windhaag bei Freistadt\n\nWindhaag bei Freistadt je městys v rakouské spolkové zemi Horní Rakousy, v okrese Freistadt. Území obce sousedí s Českou republikou. V roce 2012 zde žilo 1 641 obyvatel.\n"}
{"id": "917502", "url": "https://cs.wikipedia.org/wiki?curid=917502", "title": "Bow Wave", "text": "Bow Wave\n\nBow Wave byla česká hip-hopová skupina pocházející z Karlových Varů. \n\nSkupina byla na scéně od roku 1997. V té době se jednalo o čtyřčlenný projekt. Původní členové kapely byli Jéni Smílka (Yehně, jeck jack), Máry Kotvičky, KrýGrosse, Štikouna a Melounka. Po odchodu vokálistky na zkoušku do Ameriky se skupina začala věnovat jiným směrům své tvorby. \n\nPřevrat nastal začátkem léta 2001, kdy skupina po dohodě vyzkoušela možnost spolupráce s dvojicí MC's – Emsou a Blažinem, kteří v té době rozbíhali (a zároveň i ukončili) projekt s názvem \"Tichá Voda\". Už první zkouška naznačila perspektivu spojení Emsova repertoáru s instrumentálním podkladem kapely. Ze začátku byli spojené původní podklady s původními texty, až potom se začaly konstruovat tracky, od základního kamene. Do seskupení se připojil Hanz, kterého viděl Emsa podávat slušný výkon a vzal ho s sebou, protože kytara se zdála být logicky nepostradatelná. O šest let později se kapela rozpadla z veřejně neznámých důvodů.\n\n"}
{"id": "917503", "url": "https://cs.wikipedia.org/wiki?curid=917503", "title": "Jekatěrina Andrjušinová", "text": "Jekatěrina Andrjušinová\n\nJekatěrina Sergejevna Andrjušinová ( \"Екатерина Сергеевна Андрюшина\"; * 17. srpna 1985, Moskva, Sovětský svaz) je ruská házenkářka. S ruskou reprezentací se stala dvakrát mistryní světa. Je též držitelkou stříbrné medaile z olympijských her 2008.\n\n"}
{"id": "917504", "url": "https://cs.wikipedia.org/wiki?curid=917504", "title": "Antonín Pikhart", "text": "Antonín Pikhart\n\nAntonín Pikhart (7. dubna 1861 v Třebíči – 13. prosince 1909 Praha) byl český překladatel ze španělštiny a němčiny. Jeho manželkou byla Olga Theofila Pikhartová.\n\nRodným jménem Anton Method Pikhart pocházel ze smíšené česko-německé rodiny hostinského v Třebíči. V Praze vystudoval práva a pracoval jako soudce městského soudu v Praze. Literárně vystupoval nejprve jako A. Pikhart, z vlasteneckých důvodů Antonín Pikhart. V roce 1891 se oženil s Olgou Hausmannovou.\n\nPatřil mezi průkopníky překladu autorů Latinské Ameriky ze španělštiny, ke znalcům katalánské literatury – do češtiny převedl mimo jiné dvě divadelní hry katalánského dramatika Àngela Guimerà, pořídil první novodobý překlad Dona Quijota přímo ze španělštiny. Taktéž jako první pořídil český překlad nějakého díla latinskoamerické literatury, konkrétně románu \"María\" kolumbijského spisovatele Jorge Isaacse. Zemřel předčasně na otravu krve po návratu z italské dovolené.\n\n\n"}
{"id": "917506", "url": "https://cs.wikipedia.org/wiki?curid=917506", "title": "Poslední štace", "text": "Poslední štace\n\nPoslední štace, někdy uváděné jako \"Proč nám říkají Poslední štace a mně vrahoun, ptá se pan primář\" (1968) je hudební komedie Jiřího Suchého, ke které napsal hudbu Jiří Šlitr a kde oba hráli hlavní role. Přímo v rámci hry ji Jiří Suchý ve svém monologu označuje jako podobenství, které vzniklo při jeho záměru napsat crazy komedii, kterou ale není možné napsat tak, aby se „aspoň částečně nepodobala tomu, v čem je nám dáno žít“. Jedná se o první Suchého hru uváděnou bez dohledu cenzury.\n\nPředstavení doprovázel Orchestr Milana Dvořáka ve složení Milan Dvořák, Luděk Švábenský, Viktor Klinger, Zdeněk Dvořák, Jaroslav Berka, Ivan Dominák, Jaroslav Hájek, Vítězslav Horák, Vincenc Krummer, František Sojka.\n\nNa klinice Antonína Holečka (pojmenované podle prvního zde zemřelého) vládne primář Plch (Jiří Šlitr) a jeho asistenti, diletanti, kteří nejsou schopni nikoho vyléčit a umírají jim všichni pacienti, za což hrozí ukončení provozu nemocnice. Poslední nadějí je zbývající pacient (Jiří Suchý), který leží v nemocnici, ač mu nic není, a na kterém chtějí doktoři dokázat, že mají dobré výsledky a není třeba nemocnici zavírat. První asistent Kroupa vyvíjí sérum, které vyléčí každou nemoc, ale pokusní králíci po jeho aplikaci zatím vždy zahynuli. Pacient se tajně schází s vrchní sestrou, která ho ale přiměje k útěku z nemocnice, protože se bojí o pacientův život, neboť mu kromě aplikace séra asistenta Kroupy hrozí i vražda asistentem Vrbou, který je zamilovaný do vrchní sestry. Pacient k útěku využije převlek zdravotní sestry, potká ale primáře a zalíbí se mu. Primář ho pak pozve na veliký mejdan, který v nemocnici pořádá. Pacient během něho uteče, asistenti jej ale dostihnou a aby se neodvažoval znovu utíkat, srazí ho autem; přeženou to ale a pacient je vážně zraněný a vypadá to s ním špatně. Po „léčení hudbou“ od primáře, aplikaci séra asistenta Kroupy a následné operaci pak umírá. Zdrcený primář se přiznává k tomu, že není Antonínem Plchem, nýbrž zahradníkem Antonínem Holečkem, který kdysi přejel primáře a chtěl ho dovézt do nemocnice, kde ale považovali za primáře jeho. Ukáže se, že vrchní sestra, zhrzená tím, že přišla o svého milence, má ve svém zápisníku záznamy o všech úmrtích na klinice a chce o tom informovat veřejnost. Ostatní ale vrchní sestru zabijí a z kliniky se stává vykřičený dům a mejdan pokračuje.\n\n\nBěhem hry se také citují starší semaforské písničky \"Mackie Messer\", \"Vesnická romance\" aj.\n\n9. června 1992 měla v Semaforu premiéru inscenace \"Pět strun a Poslední štace\", která obsahovala hru \"Poslední štace\" a koncert Šlitrových písní \"Pět strun\". V \"Poslední štaci\" hráli Jiří Datel Novotný (primář), Václav Kopta (pacient), Ladislav Gerendáš (první asistent), Bronislav Kotiš nebo Vít Němec (druhý asistent), Luciana Krecarová (vrchní sestra), Olga Patková (druhá sestra), Leona Machálková (třetí sestra) a Petr Košař (funebrák a lapiduch).\n\n\n"}
{"id": "917507", "url": "https://cs.wikipedia.org/wiki?curid=917507", "title": "Musée Dupuytren", "text": "Musée Dupuytren\n\nMusée Dupuytren (\"Dupuytrenovo muzeum\") je lékařské muzeum v Paříži. Nachází se v 6. obvodu v ulici \"Rue de l'École-de-Médecine\". Muzeum se specializuje na patologickou anatomii. Muzeum je součástí lékařské fakulty Univerzity Paříž V. Je pojmenováno po francouzském anatomovi a chirurgovi Guillaumovi Dupuytrenovi (1777-1835).\n\nMuzeum založil v roce 1835 francouzský lékař Mathieu Orfila (1787-1853) jako součást katedry patologické anatomie lékařské fakulty na Pařížské univerzitě. Guillaume Dupuytren se zasloužil o založení katedry, a proto bylo muzeum pojmenováno na jeho počest. Muzeum bylo umístěno v refektáři kláštera Cordeliers.\n\nV roce 1937 rozhodl tehdejší vedoucí katedry Gustave Roussy (1874-1948) o přenesení muzea do sklepa, což nebylo vhodné umístění. Sbírky byly proto v roce 1967 přeneseny do bývalého pavilonu praktické výuky. Většina sbírek byla umístěna do nových vitrin, část kosterních sbírek přešla do nemocnice Cochin.\n\nMuzejní sbírky vznikly z různých zdrojů, především \"Collège royal de chirurgie\" (Královská chirurgická kolej) a \"Société anatomique de Paris\" (Pařížská anatomická společnost) během první čtvrtiny 18. století. Jedná se o voskové nebo glycerinové modely, několik dřevěných soch a samozřejmě o kosterní exponáty, kterých je několik tisíc. Jedná se o celé kostry i části kostí postižených nemocemi, např. fokomelií. Další skupinu exponátů představují nádoby s tkáněmi ve formaldehydu.\n\nMuzeum rovněž vlastní fotografie, které pořídili anatom Jules Dejerine (1849-1917) a neurolog Désiré-Magloire Bourneville (1840-1909).\n\nSoučástí muzea je rovněž odborná knihovna zahrnující díla 18. a 19. století týkající se patologické anatomie.\n"}
{"id": "917508", "url": "https://cs.wikipedia.org/wiki?curid=917508", "title": "Musée de l'Holographie", "text": "Musée de l'Holographie\n\nMusée de l'Holographie (\"Muzeum holografie\") bylo muzeum v Paříži, které se specializovalo na holografii. Muzeum bylo sice pro veřejnost uzavřeno v roce 1996, ale své sbírky stále vystavuje na dočasných výstavách ve Francii i v zahraničí.\n\nMuzeum bylo otevřeno 25. března 1980 ve 4. obvodu, po založení sídlilo na adrese \"Rue Beaubourg\" č. 4 a v červenci 1982 se přemístilo do Forum des Halles. V dubnu 1996 bylo pro návštěvníky uzavřeno a od té doby vystavuje své exponáty na výstavách v jiných muzeích, v Paříži samotné nejčastěji v Palais de la découverte.\n"}
{"id": "917509", "url": "https://cs.wikipedia.org/wiki?curid=917509", "title": "Herbert Friedrich", "text": "Herbert Friedrich\n\nHerbert Friedrich (7. srpna 1926, Zschachwitz, dnes součást Drážďan) je německý spisovatel, především knih pro děti a mládež.\n\nFriedrich vystudoval v letech 1941-1944 učitelský ústav ve Frankenbergu. Roku 1944 byl odveden, bojoval na východní frontě a od roku 1945 do roku 1949 byl v sovětském zajetí ve Střední Asii. Po návratu pracoval jako dělník a pak jako učitel v Lomenu, Pirně a v Drážďanech. V letech 1958-1961 studoval na Institutu německé literatury při Lipské univerzitě. Od roku 1961 je spisovatelem na volné noze. Roku 1966 získal východoněmeckou uměleckou cenu Martina Andersena Nexö (Martin-Andersen-Nexö-Kunstpreis).\n\n\n\n\n"}
{"id": "917512", "url": "https://cs.wikipedia.org/wiki?curid=917512", "title": "Farský potok (přítok Svinenského potoka)", "text": "Farský potok (přítok Svinenského potoka)\n\nFarský potok je potok v Jihočeském kraji. Vytéká z rybníku Velké Chrastí a jeho délka je přibližně 4,1 km. Jeho největší přítok je bezejmenný, napájí i několik rybníků, např. Malé Chrastí nebo Brigádník v Trhových Svinech. V tomto městě také ústí do Svinenského potoka. Do roku 2011 se tento potok jmenoval ještě Bukovický, ale na konci roku 2011 potok město přejmenovalo na Farský.\n\n"}
{"id": "917514", "url": "https://cs.wikipedia.org/wiki?curid=917514", "title": "Aquarium du palais de la Porte Dorée", "text": "Aquarium du palais de la Porte Dorée\n\nAquarium du palais de la Porte Dorée je veřejnosti přístupné tropické akvárium v Paříži. Nachází se ve výstavním paláci Palais de la Porte Dorée na \"Avenue Daumesnil\" ve 12. obvodu. Bylo vytvořeno v roce 1931 pro Mezinárodní koloniální výstavu. Od roku 2012 je součástí Cité nationale de l'histoire de l'immigration.\n\nV roce 1931 se konala Mezinárodní koloniální výstava, pro kterou vznikl Palais de la Porte Dorée společně s tropickým akváriem. To mělo představovat vodní faunu tropických zemí a po skončení výstavy zůstalo jako stálá expozice. Akvárium bylo zahrnuto do nově zřízeného muzea kolonií a jeho nástupců. V roce 1985 bylo akvárium renovováno.\nAkvárium je umístěno v přízemí paláce. Zahrnuje asi 5000 živočichů 350 druhů v akváriích o objemu od 100 do 37 000 litrů. Tyto nádrže jsou rozlišeny tematicky podle druhu ryb nebo biotopu.\n\nJedná se o akvária s živoucími fosiliemi a dvojdyšnými, dále vrubozubcovitými nebo měkkýši hlavonožci. Mořští bezobratlí ukazují rovněž symbiózu mezi korály a jednobuněčnými řasami nebo mezi rybami a sasankami.\n\nRozmnožování ve sladké vodě představují hlavně vejcorodé ryby, ale také vejcoživorodé nebo živorodé.\n\nZe zástupců tetrovitých je zde neonka obecná, z elektrických ryb např. paúhoř elektrický.\n\nV akváriu je rovněž terárium s krokodýly. První krokodýl nilský, který zemřel v roce 2009, sem byl převezen již roku 1948. Jsou zde rovněž zástupci aligátora severoamerického.\n\n\n"}
{"id": "917515", "url": "https://cs.wikipedia.org/wiki?curid=917515", "title": "Cinéaqua", "text": "Cinéaqua\n\nCinéaqua (též Aquarium de Paris) je veřejné akvárium v Paříži. Nachází se v 16. obvodu v bývalém podzemním lomu pod kopcem Chaillot na adrese \"Avenue des Nations-Unies\" č. 2 mezi Trocaderem a Seinou.\n\nPůvodní středověké podzemní kamenolomy byly zčásti využívány jako ubytovna pro jezdectvo za vlády císaře Napoleona a později k pěstování žampionů.\n\nAkvárium zde bylo zřízeno již v roce 1867 pro světovou výstavu. Částečně bylo zřízeno pod širým nebem a zčásti pod zemí imitující jeskyni. Zahrady navrhl Jean-Charles Alphand. V roce 1937 bylo akvárium modernizováno u příležitosti světové výstavy.\n\nAkvárium bylo uzavřeno v roce 1985 z důvodu špatného technického stavu a ve své současné podobě znovuotevřeno po rekonstrukci v roce 2006. Některé prvky výzdoby jsou inspirovány románem \"Dvacet tisíc mil pod mořem\" Julese Verna, který se sám v některých prvcích inspiroval původním akváriem z roku 1867.\nPodzemní akvárium má plochu 3500 m a obsahuje 500 druhů ryb a bezobratlých a zhruba 9000 druhů rostlin. Polynéské akvárium obsahuje 600 korálů. Nachází se zde rovněž dva promítací sály a nahrávací studio. Voda obsahuje 130 tun soli.\n\nVe velkém bazénu je umístěno 30 žraloků. Nádrž má objem 3 milióny litrů vody, což z ní dělá největší umělý bazén ve Francii. Celkový objem všech 43 bazénů a akvárií činí 4 milióny litrů.\n\n\n"}
{"id": "917518", "url": "https://cs.wikipedia.org/wiki?curid=917518", "title": "Nouvion", "text": "Nouvion\n\nNouvion je francouzská obec v departementu Somme v regionu Hauts-de-France. V roce 2010 zde žilo 1 241 obyvatel.\n\nDo Nouvionu byl situován děj britského komediálního seriálu \"Haló, haló\".\n\n"}
{"id": "917519", "url": "https://cs.wikipedia.org/wiki?curid=917519", "title": "Mladí piráti Švédska", "text": "Mladí piráti Švédska\n\nMladí piráti (švédsky \"Ung Pirat\") je organizace mládeže švédské Pirátské strany. Založena byla v prosinci 2006 a mezi lety 2009 a 2010 měla přes 22 000 členů, což z ní činilo největší mládežnickou politickou organizaci ve Švédsku. Členství v organizaci je bezplatné.\n\nNejdůležitějšími tématy Mladých pirátů jsou svobodné vědění, sdílení kulturních statků a ochrana soukromí. Spolek se také podílí na aktivitách Pirátské strany a jejích organizacích.\n\nAktuální předsednictvo Mladých pirátů bylo zvoleno na kongresu 27. března 2009 a skládá se z jednoho předsedy, jednoho generálního sekretáře a pěti obyčejných členů, s jedním zástupcem pro každého.\nSoučasným předsedou je Gustav Nipe a generálním sekretářem Nils Agnesson.\n\n\n\n\n\n"}
{"id": "917522", "url": "https://cs.wikipedia.org/wiki?curid=917522", "title": "Simon Townshend", "text": "Simon Townshend\n\nSimon Townshend (* 10. října 1960 Londýn, Anglie, UK) je britský kytarista, zpěvák, skladatel a mladší bratr Petea Townshenda z The Who. Je známý především spoluprací s kapelou The Who a různými vedlejšími projekty jejích původních členů.\n\nSimon Townshend se narodil v Londýně a vyrůstal v rodině hudebníků. Jeho otec byl Cliff Townshend, profesionální saxofonista v kapela The Squadronaires, a jeho matka Betty Townshend (rozená Dennis), která začínala svou kariéru jako zpěvačka. Byl nejmladším ze tří synů. V době, kdy se narodil, kariéra jeho otce postupně upadala, zatímco jeho starší bratr Pete Townshend se v polovině šedesátých let stal úspěšným skladatelem britské kapely The Who. Když bylo Simonovi devět let, nahrál doprovodné vokály pro rockovou operu \"Tommy\" od The Who. Objevil se i v její zfilmované verzi z roku 1975. V roce 1983 vydal své první sólové album \"Sweet Sound\". v roce 1989 nazpíval pro album svého bratra \"The Iron Man: A Musical\" píseň \"Man Machines\" a alternativní verzi \"Dig\". V roce 1994 se s Rogerem Daltreym vydal na turné Daltrey Sings Townshend.\n\nV roce 1996, poté, co založil vlastní hudební vydavatelství Stir Music, vydal Townshend několik dalších alb. V letech 1996 a 1997 hrál jako druhý kytarista s The Who na jejich turné ke \"Quadrophenii\". Právoplatným členem sestavy na turné se stal v roce 2002 a od té doby hrál na každém jejich turné. V roce 2005 se stal hlavním kytaristou, hlavním zpěvákem a skladatelem skupiny Casbah Club, jejímiž členy byli Bruce Foxton (The Jam) a Mark Brzezicki (Big Country) a Bruce Watson (Big Country).\n\nV roce 2006 se Townshend připojil k evropské části turné The Who, kde hrál s Casbah Club, kteří tam byli jako předkapela, a také s The Who. Hrál na rytmickou kytaru, mandolínu a zpíval doprovodné vokály. S The Who spolupracoval také na jejich albu \"Endless Wire\" (2006), kde zpíval doprovodné vokály.\n\n11. srpna 2009 zahrál na koncertě Pearl Jam v Shepherd's Bush Empire v Londýně skladbu „The Real Me“ z alba \"Quadrophenia\" od The Who. Na podzim 2009 vyrazil s Rogerem Daltreym a kapelou No Plan B na americké turné, v němž pokračovali i na jaře 2010. Několik koncertů zahráli spolu s Ericem Claptonem. Následovala turné v letech 2011 a 2012, kde hráli kompletní verzi \"Tommyho\".\n\nV únoru 2012 vyrazil na sólové turné po Spojeném království, kde představil své nové album \"Looking Out Looking In\". Na těchto koncertech hrál za podpory Tonyho Lowea (kytara), Phila Spaldinga (baskytara) a Grega Pringlea (bicí). Na konci léta a na podzim 2012 byl s The Who na turné, které obsahovalo i vystoupení na závěrečné ceremonii letních olympijských her 2012.\n\nTownshend vydal několik sólových alb.\n\nSimon je ženatý s Janie Townshend, se kterou má tři děti. Napsal pro ni skladbu „Girl in New York“.\n\n"}
{"id": "917527", "url": "https://cs.wikipedia.org/wiki?curid=917527", "title": "Válivý rejdič", "text": "Válivý rejdič\n\nVálivý rejdič, je příslušník plemene holuba domácího, vyšlechtěné k akrobatickému letu. Váliví rejdiči jsou obecně holubi menšího vzrůstu s dobře osvalenou, vypjatou hrudí a silnými krátkými křídly. Pernaté ozdoby spíše nemají. Jejich původní využití je sportovní holubářství, v tomto zaměření chovu je cílem vyšlechtit dokonalé akrobaty, jejichž schopnosti jsou hodnoceny na soutěžích a závodech. Ne všechna plemena si však zachovala schopnosti výkonného rejdiče, některá se chovají především v okrasném chovu.\n\nNejtypičtější vlastností válivých rejdičů je jejich let a schopnost válení. Při něm se holub ve vzduchu otočí přes záda o 360° a pokračuje v původním směru letu. Někteří jedinci před přemetem ještě tleskají křídly. Netrénovaný holub předvádí většinou jen jednotlivé přemety, ale při řízeném, omezeném vypouštěním holubů k letu se u nich dle jejich genetických předpokladů objevují i opakovaná salta v rychlém sledu za sebou. Jednotlivá plemena válivých rejdičů se ve svém způsobu válení liší. Mohou válet jak při vodorovném letu, aniž by ztrácel výšku, tak při letu svislém, kdy holub z výškového letu padá k zemi. Odlišnosti jsou i v počtu salt v jedné sérii a v celkové délce trvání letu. Váliví rejdiči, kteří ve vzduchu předvádějí opakované přemety, se nazývají roleři. Jednodušší váliví rejdiči dělají ve vzduchu spíše jen jeden nebo dva přemety za sebou, bez jakékoliv ztráty výšky, a označují se jako kotrmeláci či kotrláci. Kromě přemetů předvádějí někteří váliví rejdiči i piruety nebo jiné akrobatické kousky.\n\nZvláštním způsobem letu se vyznačují pozemní roler, parlor, který létá velice špatně a přemety předvádí v nízkém letu nebo na zemi.\n\nMezi nejvýkonnější válivé rejdiče patří birminghamský válivý rejdič, v současné době je to nejrozšířenější a nejpopulárnější plemeno akrobatických holubů na světě. Dále mezi výkonné rolery náleží orientální roler, perský roler, středoasijský, záhřebský, galacký či kišiněvský roler. Mezi jednodušší válivé rejdiče patří například rakovnický kotrlák a komárenský a košický válivý rejdič. \n\nVáliví rejdiči pocházejí z Orientu a do Evropy se dostali společně s Turky. \n\nV seznamu plemen holubů EE spadají váliví rejdiči do plemenné skupiny rejdičů a vysokoletců. Oficiálně jsou uznaná následující plemena:\n\nMnoho dalších plemen válivých rejdičů není v Evropě oficiálně uznáno, patří k nim zenický kotrmelák, kišeněvský, smyrnský a středoasijskýo roler či székesfehérvárský a lozničský kotrmelák.\n\n\n"}
{"id": "917529", "url": "https://cs.wikipedia.org/wiki?curid=917529", "title": "Francouzská ženská basketbalová reprezentace", "text": "Francouzská ženská basketbalová reprezentace\n\nFrancouzská ženská basketbalová reprezentace reprezentuje Francii v mezinárodních soutěžích v basketbalu. Největším úspěchem je zisk zlatých medailí na ME 2001 a ME 2009 a stříbra na LOH 2012.\n\n"}
{"id": "917534", "url": "https://cs.wikipedia.org/wiki?curid=917534", "title": "Římskokatolická farnost Vlastibořice", "text": "Římskokatolická farnost Vlastibořice\n\nŘímskokatolická farnost Vlastibořice (lat. \"Lastiborzicium\") je územní společenství římských katolíků ve Vlastibořicích a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1393 byla v lokalitě plebánie. Od roku 1789 lokálie a zároveň od téhož roku jsou vedeny matriky. Farnost byla kanonicky zřízena od roku 1855.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Český Dub, jehož součástí je i farnost Vlastibořice, která je tak spravována \"excurrendo\".\n\nŘímskokatolická farnost Vlastibořice\n\n"}
{"id": "917535", "url": "https://cs.wikipedia.org/wiki?curid=917535", "title": "BBC Alba", "text": "BBC Alba\n\nBBC Alba je televizní kanál veřejnoprávní BBC a skotské mediální společnosti MG Alba, vlastněný pomocí joint venture. Vysílá od roku 2008.\n\nDebatu o vzniku kanálu vysílajícího ve skotské gaelštině zahájila organizace BBC Trust (britská obdoba naší Rady pro rozhlasové a televizní vysílání) v roce 2007, konkrétně v listopadu. Krátce na to, 7. prosince 2007 poradní orgán BBC Trust, Audience Council Scotland, doporučil pomoc s vytvořením nového kanálu s tím, že stávající \"gaelská zóna\" na BBC Two Scotland zůstane i po zahájení vysílání kanálu. 28. ledna 2008 dal BBC Trust zelenou pro nový gaelský kanál.\n\nKanál odstartoval 19. září 2008 ve 21 hodin na satelitu a byl simultánně vysílán od 21 hod. do 22.30 na BBC Two Scotland. 8. června 2011 bylo také zahájeno šíření kanálu ve Skotsku v DVB-T za účelem zvýšení sledovanosti. Na celém území Spojeného království se kanál vysílá na platformách Virgin Media a Sky.\n\nKanál vysílá velké spektrum pořadů ve skotské gaelštině a klade důraz na sport, kterému jsou vyhrazeny 3 hodiny fotbalu, rugby a shinty týdně. Dále vysílá každý všední den od 20.00 svou vlastní zpravodajskou relaci \"An Là\" a také dva pořady, které se vysílaly a stále vysílají už na BBC Two Scotland, známý pořad o aktuálních událostech \"Eòrpa\" (česky Evropa) a magazín pro děti \"Dè a-nis?\"(česky A co teď?) vysílaný už od roku 1993. Oba dva pořady se vysílají nejdříve ve středu večer na BBC Alba a následně ve svých původních časech ve čtvrtek na BBC Two Scotland. Dětské pořady pro BBC Alba vyrábí CBBC.\n\n"}
{"id": "917538", "url": "https://cs.wikipedia.org/wiki?curid=917538", "title": "Poslední štace (album)", "text": "Poslední štace (album)\n\nPoslední štace (2009) je dvojdiskové album s celým záznamem hry Jiřího Suchého a Jiřího Šlitra \"Poslední štace\", jak ji nahrál semaforský zvukař Bohumil Paleček pravděpodobně v roce 1968.\n\n\n"}
{"id": "917540", "url": "https://cs.wikipedia.org/wiki?curid=917540", "title": "Friedrich Reinhold Kreutzwald", "text": "Friedrich Reinhold Kreutzwald\n\nFriedrich Reinhold Kreutzwald (26. prosince 1803 Jõepere – 25. srpna 1882 Tartu) byl estonský básník, prozaik, publicista, národní buditel a organizátor veřejného života.\n\nNarodil se na panství Jõepere v estonském kraji Virumaa. Pocházel z nevolnické rodiny obuvníka a dětství strávil na panství poblíž Rakvere, kde jeho otec po vyvázání z nevolnictví roku 1815 pracoval jako skladník a jeho matka jako pokojská. Své jméno (Kreutzwald) získal stejně jako většina ostatních nevolníků po svém německém pánu, jinak by se po rodičích jmenoval Ristmets. Studoval na krajské německé škole v Rakvere a v Tallinnu. Poté se stal učitelem na základní škole v Tallinnu a dva roky působil jako domácí učitel v Petrohradě. V letech 1826-1833 studoval na Tartuské univerzitě medicínu a zajímal se také o dějiny literatury a estetiku. Byl i členem univerzitního kroužku, který si říkal Estonská učená společnost a jehož členové byli zapáleni pro estonskou kulturu. Duchovním otcem kroužku byl F. R. Faehlmann, estonský lékař, filolog a sběratel estonských národních pohádek, se kterým se Kreutzwald přátelil až do smrti (jejich korespondence byla vydána roku 1936 v Tartu jako \"Faehlmanni ja Kreutzwaldi kirjavahetus\"). Kreutzwald byl také ovlivněn myšlenkami Johanna Gottfrieda Herdera. Po ukončení studií prováděl lékařskou praxi ve Võru a od roku 1877 v Tartu, kde pokračoval ve své bohaté kulturní činnosti.\n\nJeště před nástupem na univerzitu se Kreutzwald věnoval překladům německých děl do estonštiny. Tak například přeložil fragmenty Schillerovy divadelní hry \"Loupežníci\" (1781).\n\nJeho první literární díla vznikala v rámci osvětové činnosti a většinou se opírala o německé předlohy - např. \"Kmotra liška\" (Reinuvader rebane, 1850) nebo \"Svět a leccos, co s ním souvisí\" (Maailm ja mõnda, mis seal sees leida on, 1848-1849).\n\nPřátelství s F.R.Faehlmannem jej přivedlo ke studiu a sběratelství estonských národních pohádek. Výsledkem byl obsáhlý výbor \"Báchorky ze země tisíce ostrovů\" (Eesti rahva ennemuisteed jutud, 1866).\n\nJeho vrcholným dílem je hrdinský veršovaný epos \"Syn Kalevův\" (Kalevipoeg,1857-1861). Epos probouzel estonský lid po stránce národní i sociální a dodával mu naději na lepší budoucnost. Kreutzwald za něj roku 1860 dostal cenu Ruské akademie věd.\n\nTento epos a výše zmíněný výbor pohádek zastínily Kreutzwaldovu ostatní tvorbu včetně básní \"Písně viruského barda\" (Viru lauliku laulud, 1865), k nimž ho inspirovala krása\npřírody a všehomíra. Zvolil pro ně aliterační verš starobylých estonských národních písní. Týmž veršem je psána i poema \"Válka\" (Sõda, 1854) a posmrtně publikované poemy \"Lembitu\" (1885).\n\n\n\n"}
{"id": "917541", "url": "https://cs.wikipedia.org/wiki?curid=917541", "title": "Pirátská strana Bulharska", "text": "Pirátská strana Bulharska\n\nBulharská pirátská strana (bulharsky \"Пиратска Партия\") je politická strana v Bulharsku založená na idejích švédské Pirátské strany. Strana je členem Pirátské internacionály a zaměřuje se na reformu autorského práva a patentů, svobodu internetu a otevřené vládnutí.\n\nStrana byla založena 11. dubna 2010 v Sofii, poté co 20 delegátů z různých bulharských měst přijalo jednotlivé články stanov a politický program strany. Zároveň zvolili svoje národní stranické vedení a Angela Todorova správcem strany.\n\n"}
{"id": "917546", "url": "https://cs.wikipedia.org/wiki?curid=917546", "title": "Římskokatolická farnost Ostrava-Hošťálkovice", "text": "Římskokatolická farnost Ostrava-Hošťálkovice\n\nŘímskokatolická farnost Ostrava-Hošťálkovice je farnost římskokatolické církve v děkanátu Ostrava ostravsko-opavské diecéze.\n\nKostel a podací právo k němu se zmiňují v zemských deskách k roku 1505, farnost výslovně pak roku 1588. Tehdy zde byl farářem Jan Kuranda, který však již při svém svěcení byl ženat, což vratislavskému biskupovi zatajil, a olomoucký biskup Stanislav Pavlovský byl na naléhání papežského nuncia nucen věc vyšetřovat. V roce 1630 se zde zmiňuje kněz Adam Drikovic, pak však nebyla obsazena a v roce 1672 byla i formálně přivtělena k hlučínské farnosti. Dřevěný kostel Všech svatých se stal filiálním kostelem.\n\nNa počátku 20. století usilovala obec o zřízení samostatné farnosti: v letech 1902–1903 byl přestavěn a rozšířen kostel a roku 1906 vystavěna nová fara. K 1. lednu 1907 pak byla v Hošťálkovicích zřízena expozitura hlučínské farnosti. Prvním lokálním kaplanem se stal P. Karel Muschalek, ale již od podzimu roku 1907 zde čtyřicet let působil P. Jan Kaluža. Mezitím v roce 1919 byla hošťálkovická expozitura povýšena na samostatnou faru.\n\nK obvodu farnosti patřily zřejmě již v raném novověku a opět po obnovení samostatné farnosti vesnice Hošťálkovice a Lhotka; obě jsou od 24. dubna 1976 částmi města Ostravy.\n\nÚzemí pozdější farnosti Hošťálkovice patřilo v 17. století k děkanátu Opava, od roku 1671 k nově zřízenému děkanátu Hlučín, u kterého zůstala i nově zřízená farnost až do poslední čtvrtiny 20. století. Teprve poté, co roku 1976 obec Hošťálkovice integrovala k Ostravě, byla i farnost přidělena k děkanátu Ostrava (do roku 1978 děkanát Moravská Ostrava). Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel Všech svatých, původně barokní kostel z roku 1793, postavený na místě staršího dřevěného a podstatně přestavěný v novorománském slohu roku 1903. Ve Lhotce ja obecní kaple z roku 1889.\n\nOd 1. července 1996 dosud (2013) je farářem farnosti Ostrava-Hošťálkovice Libor Botek.\n\nDuchovní správci hošťálkovické farnosti:\n\n"}
{"id": "917549", "url": "https://cs.wikipedia.org/wiki?curid=917549", "title": "Chebzí (rozcestník)", "text": "Chebzí (rozcestník)\n\nChebzí je:\n"}
{"id": "917551", "url": "https://cs.wikipedia.org/wiki?curid=917551", "title": "Kosmatice", "text": "Kosmatice\n\nKosmatice (kocmatice) je označení pro květ černého bezu a také pro jídlo, které se z těchto květů připravuje. Podle časopisu Český lid je to termín, který též označuje smažená vejce.\n\nJídlo kosmatice se připravuje tak, že se čerstvě natrhané květy obalí v těstíčku z vajec a mouky a smaží se v horkém oleji stopkami směrem vzhůru podobně jako placky. Pak se stopky odstřihnou, placka se otočí a dosmaží i na druhé straně.\n"}
{"id": "917559", "url": "https://cs.wikipedia.org/wiki?curid=917559", "title": "Volby v Srbsku", "text": "Volby v Srbsku\n\nVolby v Srbsku jsou svobodné. Volí se do parlamentu, obecních a městských zastupitelstev a každých pět let probíhají prezidentské volby. Parlament je jednokomorový a volí se do něj poměrným volebním systémem 250 poslanců na čtyřleté volební období.\n\n"}
{"id": "917567", "url": "https://cs.wikipedia.org/wiki?curid=917567", "title": "Leica M9", "text": "Leica M9\n\nLeica M9 je digitální dálkoměrná bezzrcadlovka s full-frame senzorem v malém těle, nejmenším v této kategorii. Na trh byl fotoaparát uveden společností Leica v září 2009. Obsahuje obrazový senzor Kodak o rozlišení 18,5 Megapixelu a je slučitelný se všemi bajonety Leica M.\n\nLeica M9-P White (limitovaná verze typu M9-P) byla v roce 2012 určena pouze pro japonský trh. Cena limitované verze M9-P White byla v roce 2012 stanovena na 31 965 dolarů.\n\nV roce 2016 přichází společnost Leica s modelem M9-P White Limited Edition. Zejména na popud fanoušků značky a profesionálních fotografů.\n\nNový model Leica M9-P White Limited Edition jde tentokrát do celosvětového prodeje za cenu 49 995 dolarů a vznikne jako limitovaná edice v pouhých 50 kusech. Součástí nového modelu je také špičkový objektiv Noctilux-M 50mm ASPH se světelností f/0,95.\n\n\n"}
{"id": "917568", "url": "https://cs.wikipedia.org/wiki?curid=917568", "title": "Kostel svatého Jana Křtitele (Dolní Žďár)", "text": "Kostel svatého Jana Křtitele (Dolní Žďár)\n\nKostel svatého Jana Křtitele je římskokatolický kostel v Dolním Žďáru. Dolní Žďár je součástí Horního Žďáru, se kterým se stal po 2. sv. válce částí obce Hajnice. Kostel je chráněn jako kulturní památka České republiky.\n\nPůvodně jednolodní gotický kostel byl založen v roce 1350 a již v roce 1384 byl farní. Od roku 1530 do roku 1600 byl kostel protestantský. Po roce 1620 byla obec přifařena k Maršovu a v roce 1717 ke Starým Bukům. Od roku 1786 byl kostel opět farní. V roce 1600 byl přestavěn ve stylu pozdní gotiky a později upraven novodobě. Je dokladem středověkého osídlení obce. Na věži je zvon z roku 1603 s nápisem \"Jasným hlasem vzdávám díky bohu a lidem připomínám jejich smrtelnost\". Kostel byl několikrát opravován. V současnosti je cenný gotický kostel uzavřený a nevyužívaný, bez mobiliáře.\n\nKolem kostela je zarostlý neudržovaný hřbitov s chátrající obvodovou zdí. Vedle hřbitova je památník místních obětí 1. sv. války a kříž z roku 1812.\n\nBohoslužby se v kostele nekonají.\n\n \n"}
{"id": "917571", "url": "https://cs.wikipedia.org/wiki?curid=917571", "title": "Collaltové", "text": "Collaltové\n\nCollaltové, přesněji páni z Collalto et San Salvatore (počeštěně \"z Collalta a San Salvatoru\") je starý langobardský rod původem ze severní Itálie.\n\nRod Collaltů patří mezi nejstarší evropské šlechtické rody s kořeny v 10. století. Roku 1191 získali hrady s panstvími Collalto a San Salvatore, podle kterých nesli následně rodové jméno.\n\nMoravskou větev založil vojevůdce a diplomat Rombald XIII. (1575–1630), který sloužil Ferdinandu II. Štýrskému (1578–1637). Během třicetileté války se účastnil řady bitev. Mezi ty nejúspěšnější patří bitva o dobytí Mantovy. Za jeho zásluhy mu byl císařem udělen řád zlatého rouna. V roce 1623 se mu podařilo výhodně zakoupit konfiskát po Zdeňkovi z Valdštejna († 1623) – moravské panství Brtnici u Jihlavy. Rombald XIII. obohatil své majetky za krátkou dobu o Rudolec a Černou.\n\nO značné rozšíření collaltovského majetku se zasloužil Thomas Vinciguerra. Majetek rodu Collaltů se v roce 1945 rozprostíral přes pět okresů – v okrese Jihlava (obce Brtnice, Hrutov, Brodce, Jestřebí, Kněžice, Uhřínovice, Příseka, Panská Lhota, Arnolec), v okrese Třebíč (obce Opatov a Okříšky), v okrese Nové Město na Moravě (obce Bohdalov, Rudolec, Chroustov), v okrese Velké Meziříčí (v obci Černá) a v okrese Moravské Budějovice (v obci Uherčice). Další rodové větve a generace žijí v Itálii a Německu.\n\nPrvním z Collaltů, který se na Moravě v Brtnici usadil, byl Rombaldo XIII., od roku 1617 ženatý s Blankou Polyxenou z Thurnu a Valsassiny. Ten se pustil do přestavby zámeckého kostela. Po jeho smrti v roce 1630 v Churu (ve Švýcarsku) panství spravovala vdova Blanka Polyxena s poručníkem Michalem Adolfem z Althanu a to až do její smrti na přelomu let 1646/1647, aby se jej následně ujal Rombaldův již dospělý syn Claudius III. Ten byl ženatý s Marií Isabelou Gonzagovou a nechal přestavět zničený zámek na nové reprezentativní sídlo. Po Claudiově smrti v roce 1661 vše zdědil jeho mladší bratr Antonín František, jenž nechal na návrší naproti zámku vybudovat kapli Panny Marie Pomocné (1672–1673). Antonín František byl celkem třikrát ženat – s Marií Terezií de Portia, Marií Maxmiliánou Sinzendorfovou z Althanu a Marií Annou von Strattmann – a po jeho smrti v roce 1696 vše připadlo jeho nejstaršímu synovi z druhého manželství, Leopoldu Adolfu Rombaldovi. Ten byl ovšem již v roce 1707 v souboji s Augustem Jáchymem Sinzendorfem zabit a panství se na rok ujal administrátor Karel Ludvík z Rogendorfu.\n\nV roce 1709 připadly veškeré majetky mladší z italských větví, která se posléze také usadila na Brtnici. Prvním z nich byl Antonín Rombaldo I., syn Vinciguerry V. Ten sem přijel jako čerstvý ženáč, neboť si v roce 1708 vzal Marii Eleonoru ze Stahrembergu. Brtnici nechal vyzdobit sochami od Davida Liparta a zámek pak obrazy Karla Františka Teppera. V roce 1715 postihl město mor. V roce 1723 Brtnici navštívil při příležitosti korunovační cesty na českého krále římský císař Karel VI. Antonín Rombaldo zemřel v roce 1740 a majetek zdědil jeho syn Tomáš Vinciguerra VI., ženatý s Antonií Josefou Monte Santa de Silva. Po jeho smrti v roce 1768 zdědil majetky jeho syn Jan Nepomuk, který ovšem zemřel již o 4 roky později bezdětný. Vše tedy připadlo jeho strýci Františku Augustinovi, jenž si vzal za manželku svou neteř Cecilii.\n\nToto manželství zůstalo bezdětné a tak po smrti Františka Augustina v roce 1779 se pokračovatelem brtnické větve rodu stal Antonín Octavián z mladší italské větve. Ten se oženil s Laurou Nani z Benátek a v roce 1793 zdejší majetky zdědil jejich syn Eduard III., od roku 1782 ženatý s Cecilií de Gradenigo. Eduard se v roce 1822 dočkal povýšení do knížecího stavu. V roce 1833 se do čela této větve dostal jeho syn Antonín Octavián Jan, jehož manželkou byla od roku 1810 Karolína Apponyi. Za něj také proběhla v roce 1842 klasicistní přestavba brtnického zámku. V roce 1854 vše zdědil Eduard IV. Alfons (manželka Karolína Marie Apponyi mladší), který kromě syna Emanuela zplodil s komornou Františkou Flesarovou levobočka Mořice Flesara - Collalto et San Salvadore. V roce 1862 Eduardův legitimní syn Emanuel Josef Antonín přebírá panství, zkrátka nepřichází však ani levoboček Mořic. Emanuelovo manželství s Irmou Büttnerovou z Vídně však zůstalo bezdětné a jeho smrtí v roce 1924 vymírá jedna z mladších italských větví Collaltů (levoboček Mořic umírá o pět let později v roce 1929, pochován je v Bohdalově).\n\nPokračovatel brtnické větve se tak stal potomek Eduardova bratra Alfonse Manfred, do té doby žijící v Itálii. Do Brtnice přišel spolu se svou manželkou, princeznou Teklou Ysenburg-Büdingen. V roce 1940 Manfred zemřel a posledním členem brtnické větve, která zde žila, se stal Octavián Rombaldo, ženatý s princeznou Marií Kamilou Windischgrätzovou. V roce 1945 mu byl veškerý majetek na území tehdejšího Československa zkonfiskován a členové rodu se v roce 1947 vrátili na své staré rodové sídlo Castello di San Salvadore, které se nachází u města Susegana, blízko Trevisa, na sever od Benátek.\n\nUherčické panství vlastnili Collaltové téměř 180 let. Thomas Viciguerra Collalto koupil uherčické panství za 300 000 zlatých rýnských a připojil ho k fideikomisním majetkům Collaltů v Brtnici, Černé a Rudolci. Na Uherčicích se vystřídalo devět příslušníků rodu.\n\nRoku 1862 zdědil panství Emanuel Collalto et San Salvatore (1854–1924). I když nejprve řídila panství jeho poručnice matka Karolína. Emanuel se na zámku v Uherčicích nezdržoval, hodně cestoval a užíval si aristokratického života. To pravděpodobně také způsobilo vyčerpání jeho jmění, ale i zadlužení. Zbytek života strávil v ústraní. Uherčice mu poskytovaly pouze potěšení z honů. V obecní kronice se uvádí, že \"svoji povahu zdědil po svém otci, byl humanitní, avšak s lidem se nestýkal, veškerou moc předal úřednictvu, sám mimo honu nejevil zájem o hospodářství\". Kníže Emanuel Collalto zemřel ve věku 70 let (1924). S ním také vymřela přímá větev rodu.\n\nPanství zdědil člen mladší větve rodu Manfred Collalto et San Salvatore (1870–1945), za jehož držení došlo po vzniku Československa k pozemkové reformě, po jejímž ukončení musel Manfred na značně umenšeném majetku provádět úsporná opatření. Manfred Collalto byl sice italského původu, ale němčinu užíval i v privátním rodinném životě. Obecní kronika se zmiňuje, že \"byl velmi nedůvěřivý ku všem, následkem toho byl všudepřítomen a veškeré záležitosti sám řídil\". Kníže Manfred zemřel v roce 1945 a v důsledku pohnutých událostí nebyl převezen do rodinné hrobky v Brtnici. Jeho ostatky byly uloženy na místním hřbitově ve Vratěníně.\n\nPosledním majitelem panství se stal jeho syn Oktavián Collalto et San Salvatore (1906–1973). Právě za Oktáviánova působení proběhla na Uherčickém panství konfiskace veškerého collaltovského majetku na československém území podle tzv. Benešových dekretů.\n\nKonfiskace majetku Oktaviána Collalto et San Salvatore probíhala na základě vyhlášky Okresního národního výboru (ONV) v Jihlavě ze dne 11. července 1945, jejíž právní podklad tvořil dekret prezidenta republiky č. 12/1945 Sb. Vzhledem k tomu, že dekret zahrnoval pouze osoby německé a maďarské národnosti, Oktavián Collalto se jako Ital, na kterého se konfiskace nevztahoval, odvolal. Stížnost zaslal k Zemskému národnímu výboru (ZNV) v Brně a ten konfiskační vyhlášku zrušil. V závěrečném usnesení ale výbor Oktaviána Collalta označil za italského fašistu. Okresní národní výbor (ONV) v Jihlavě (místo správy collaltovského majetku) vydal novou konfiskační vyhlášku, která byla zveřejněna nejen ve Velkém Meziříčí, Moravských Budějovicích, Třebíči a Novém Městě na Moravě, ale také ve všech obcích, kde měl rod Collaltů majetek. Veškerý majetek byl zkonfiskován s okamžitou platností a bez náhrady.\n\nPodle přípravné zprávy ze dne 6. dubna 1946 spadaly pod centrální ředitelství v Brtnici: Lesní úřad v Brtnici, Lesní správa v Německém Rudolci, Hospodářská správa v Brtnici, Hospodářská správa v Okříškách, Správa rybnikářství a Správa velkostatku v Uherčicích s výrobnou generátorového dříví a cihelnou v Okříškách, s pivovarem v Brtnici, s vápenkou a lihovarem v Uherčicích. O příděl uherčického velkostatku s výměrou kolem 55 ha se ucházely Státní lesy a statky (SLS) a místní drobní zemědělci. Lesní majetek 24. května 1946 obdržely Státní lesy a statky, zaměstnanci velkostatku měli prozatím zůstat na svých pracovních místech. Majetek pod národním správcem vrchním lesním radou Ing. Stanislavem Krupicou byl rozdělen na část brtnickou a část uherčickou (hospodářský správce v Uherčicích Stanislav Jaš).\n\nOktavián Collalto et San Salvatore se za pomoci JUDr. Jana Krčala odvolal a uváděl, že nebyl ani Němec ani Maďar. Také vyzdvihl fakt, že \"v konfiskační vyhlášce chyběl skutkový předpoklad pro to, aby byl označen zrádcem nebo nepřítelem Čs. republiky\". ZNV 7. ledna 1946 rozhodl znovu a tentokrát prohlásil Oktaviána Collalta za osobu spadající pod ustanovení §3 odst. 1 dekretu č. 12/45 Sb. Zemský národní výbor Oktaviána Collalta obvinil z účasti na fašistické vládě, z užívání německého jazyka, v jehož důsledku byl místním obyvatelstvem považován za Němce. Dále ho vinil z aktivní a záměrné pomoci německým okupantům. Collaltova argumentace v odvolání spočívala ve faktu, že „\"původní fašistická strana dopomohla ke svržení Mussoliniho vlády a hlavně tato problematika představovala otázku italskou, jíž se mělo zabývat ministerstvo vnitra, ne však ZNV\"”. Používání německého jazyka považoval za irelevantní. Oktavián na svoji obhajobu uvedl, „\"že přispíval na sbírky pro německé dobročinné účely, které z něho byly vymáhány či spíš vydírány\".” Poukazoval na skutečnost, že „\"se snažil chránit svůj majetek, aby jej ubránil před plundrováním.\"” Také uvedl, že „\"přispíval pouze na dobročinné účely”, „po rozpuštění Junáka v Brtnici poskytl k dispozici finanční prostředky ve výši 100 000 Kčs pro pokračování organizace”, „zaopatřoval rodinné příslušníky perzekvovaných osob” a že „byl německými úřady označen za nespolehlivou osobu\"”.\n\nZemědělští a lesní zaměstnanci velkostatku Brtnice, Uherčice a Německý Rudolec v prohlášení ze dne 16. února 1946 uvedli na obranu knížete Oktaviána Collalta et San Salvatore:\n\nPodle vyjádření ministerstva zemědělství měla být konfiskace odložena a majetek měl být sepsán pro lepší zachování stavu jeho majetku. Vzhledem k tomu, že Ing. Stanislav Krupica dne 3. dubna 1947 zemřel, ustanovil ZNV v Brně 22. dubna 1947 nového národního správce vrchního lesního radu pana Františka Stejskala.\n\nDne 12. května 1947 ZNV „\"rozhodl, že Oktavián Collalto et San Salvatore, vlastník velkostatku Brtnice, okr. Jihlava, spadá pod ustanovení §u 3 odst. 1 dekretu č. 12/45 Sb\". Následovalo další odvolání, na které reagovala 12. srpna 1949 rada Krajského národního výboru v Jihlavě zrušením národní správy a František Stejskal byl odvolán. Nepřidělené části majetku převzal Národní pozemkový fond. Zámecký inventář z Uherčic (kromě inventáře Národní kulturní komise a inventáře pro aukční prodej) byl předán národnímu podniku Antikva a část odkoupil Čs. státní statek za 88 000 Kčs.\n\n\n\n\n"}
{"id": "917572", "url": "https://cs.wikipedia.org/wiki?curid=917572", "title": "Marie Dresslerová", "text": "Marie Dresslerová\n\nMarie Dresslerová, rodným jménem Leila Marie Koerberová (9. listopad 1868, Cobourg – 28. červenec 1934, Santa Barbara) byla kanadsko-americká herečka s rakouskými kořeny. Roku 1931 získala Oscara za nejlepší ženský herecký výkon v hlavní roli ve filmu \"Min and Bill\". Nominována byla též v roce 1932 za film \"Emma\". Slavnou byla též komedie \"Dinner at Eight\" z roku 1933. Začínala ještě v němé éře, první velkou příležitost dostala roku 1914 po boku Charlieho Chaplina ve snímku \"Tillie's Punctured Romance\". Je jí připisován citát \"„Jste pouze tak dobří jako váš poslední film“\". Kanada vydala roku 2008 poštovní známku s jejím portrétem.\n\n"}
{"id": "917575", "url": "https://cs.wikipedia.org/wiki?curid=917575", "title": "Hašišový olej", "text": "Hašišový olej\n\nHašišový olej je extrakt z konopných květů a listů, nebo prakticky celé rostliny s výjimkou kořenů, protože neobsahují THC. Olej se extrahuje rozpouštědlem, které se nakonec odpaří. Podle druhu rozpouštědla a dalšího zpracování, vzniknou různé druhy oleje/pryskyřice.\nKlasický hašišový olej se extrahuje vysokoprocentním etylalkoholem v destilační aparatuře (odtud asi pochází mýtus, že olej se destiluje).\n\nAparatura typicky obsahuje první baňku k vaření alkoholu a sběru oleje, extraktor naplněný rostlinnou drtí, nad ní první chladič, koleno 180°, druhý chladič a druhou baňku na sběr recyklovaného alkoholu.\n\nNejprve se zapne první chladič a ohřev první baňky. Alkohol se vaří, páry kondenzují na prvním chladiči, alkohol stéká do extraktoru, v něm protéká rostlinnou drtí a spolu s extraktem teče zpět do první baňky, kde se alkohol znovu odpařuje. Alkohol takto koluje mezi baňkou, chladičem a extraktorem, přičemž mnohokrát protéká drtí.\n\nAž je extrakce hotova, zapne se druhý a vypne první chladič. Alkoholové páry procházejí až do druhého chladiče, kde kondenzují a recyklovaný alkohol stéká do druhé baňky. V první baňce nakonec zbude olej.\n\nTen se dá dále čistit: Rozpustí se v alkoholu, smíchá s vodou a petroléterem. Velmi dlouho, nebo opakovaně se protřepává. Nakonec se nechá ustát. Vzniknou tři vrstvy, z nichž horní obsahuje hašišový olej rozpuštěný v petroléteru. Ten se z něj nakonec oddestiluje. Tato operace se dá vícenásobně opakovat.\n\nPřečištěním alkoholového roztoku za použití aktivního uhlí se z hašišového oleje připraví tzv. medový olej.\n\nFénixovy slzy alias Rick Simpson oil (RSO) se extrahují benzínem. Čistý, lékařský benzín se nechá protékat skrz stlačenou rostlinnou drť. Pak se benzín oddestiluje, nebo vyvaří a zbudou fénixovy slzy. Benzín na rozdíl od alkoholu nerozpouští většinu nežádoucích složek, takže fénixovy slzy se obvykle dále nečistí. Extrakci je ale nutno na konci včas zastavit, protože jakmile dojdou užitečné složky, začne se rozpouštět chlorofyl. K výrobě RSO se též používá nafta, nebo izopropylalkohol.\n\nButane hash oil (BHO) se extrahuje kapalným butanem, nebo propan-butanem (např. plyn do zapalovače). Procedura se dá provádět v tlakové, nebo podchlazené destilační aparatuře, ale i v otevřené nádobě.\n\nOtevřená varianta se provádí buď proléváním, podobně jako u fénixových slz, pokud je materiálu více, typicky třeba listí. Nebo jako louhování čaje, pokud je materiálu málo, např. pár gramů kvalitního skunku. Kapalný plyn se chová podobně jako vroucí voda, takže velmi dobře rozpouští. Teplota varu je ale -10 až pod -20 °C podle druhu plynu a koncentrace extraktu. Materiál se tedy zalije kapalným plynem, za občasného míchání se nechá nějakou dobu volně vařit, pak se \"čaj\" slije do druhé nádoby. Do první se znovu přidá čistý plyn a takto se proces několikrát opakuje.\n\nVýsledný \"čaj\" se slévá dohromady a pak nechá vyvařit. Bod varu postupně roste. Až skoro žádný plyn nezbývá, tak se nádobka ohřívá na vodní lázni při teplotě kolem 100 °C. Je důležité se zbavit veškerého butanu, protože ten je zdravotně nebezpečný.\n\nOproti extrakci benzínem je výhoda, že na fázi intenzívního vaření není potřeba žádný zdroj tepla. Nevýhodou je, že var nejde zastavit. Před procedurou je dobré plyn i všechny nádoby zchladit v mrazáku na -15 až -20 °C, jinak se většina plynu vyvaří ještě v rámci vypouštění z tlakové nádoby. Je-li vše dobře vychlazené, zkapalní i přes 80 % plynu.\n\nDalší výhodou je, že butan nerozpouští chlorofyl, takže extrakce může pokračovat libovolně dlouho. Zajímavostí je, že při tomto procesu se nezmění vzhled rostliného materiálu. \"Prázdný\" vypadá stejně jako nepoužitý.\n\nZ kvalitního skunku se získá asi 15 % hmotnosti pryskyřice, z listí řádově méně.\n\nCO2 hash oil se extrahuje ve vysokotlaké aparatuře v kapalném, nebo superkritickém oxidu uhličitém. Superkritické kapaliny extrémně dobře rozpouštějí. Kapalná extrakce probíhá při 10-12 °C a 6-7 MPa po dobu cca 6 hodin. Superkritická při 40-45 °C a 23 MPa po dobu cca 4 hodin.\n\nExtrakt má formu žluté, napěněné pasty, kterou je nutné dále čistit, protože obsahuje velké množství nežádoucích složek.\n\nCukry a tuky se odseparují vymrazováním, chromatograficky a vysokorychlostním odstřeďováním.\n\nDále se provádí analýza a podle toho se volí vhodné dočišťování, např. flash chromatografie, nebo WFE.\n\nVýsledný produkt může mít údajně 95-99 % THC.\n\nObvykle se vyrábí a prodává v amerických státech, kde bylo konopí legalizováno.\n\nIdeální do elektronických cigaret: Stačí jen naředit propylenglykolem.\n\nVyvařování benzínu, butanu a dalších hořlavých látek může být velmi nebezpečné. Hrozí výbuch a požár.\n\nSamozřejmě žádný otevřený oheň a jiskry. Pozor i na statickou elektřinu. Je-li přítomno více lidí, je vhodné jim sebrat zapalovače, občas se najde někdo, kdo si s ním začne bezděčně pohrávat.\n\nVyvařování rozpouštědel je vhodné dělat venku, nebo v digestoři (uvnitř laboratorní digestoře, ne pod kuchyňskou \"digestoří\"), na elektrickém vařiči. Pozor na otevřený oheň a elektrické jiskry. Vařič by raději měl mít elektronickou regulaci, v klasickém termostatu mohou přeskakovat jiskry.\n\nPokud se proces provádí v místnosti, je potřeba intenzivně aktivně větrat, např. ventilátorem a zabránit průniku do dalších místností. Zvláštní pozornost je třeba věnovat elektrickým zařízením:\n\nJe nutné si uvědomit, že výbuch hořlavých par a plynů je velmi silný. Takto uvolněná energie je několikanásobná oproti stejné hmotnosti klasické výbušniny. Ovšem i malý výbuch představuje vážný problém, protože s velkou pravděpodobností způsobí vystříknutí zbylé kapalné hořlaviny.\n\nVětšina (až 80 %) THC v marihuaně je v kyselé formě, která není psychoaktivní, ani se nehodí pro mnohé léčebné účely. Odstraněním karboxylové skupiny vznikne aktivní delta-9 THC. Nejsnazší je tepelná dekarboxylace, např. 7 minut při 140 °C nebo 120 minut při 100 °C. Delší časy vedou k úbytku THC, z tohoto hlediska je vhodná vyšší teplota a kratší čas. Pro mnoho léčebných užití je ale důležité CBD a další látky, které při vyšších teplotách rychle degradují, nebo se odpaří. Dekarboxylace probíhá i za běžných teplot, takže potence skladované marihuany i jejích produktů postupně roste, maxima dosáhne asi za půl roku.\n\nPokud se ovšem produkt s THC kouří, dekarboxylace probíhá velmi rychle přímo při doutnání, ale většina THC se spálí, přesto zbude psychoaktivní formy více, než na začátku.\n\nPři výrobě náplně z hašoleje je potřeba se vypořádat s několika základními problémy:\n\nVlastní výroba pak obnáší několik kroků:\n\nPři používání bude v velmi pravděpodobně docházet ke zvýšenému zanášení atomizéru, proto je potřeba jej pravidelně čistit za použití různých ředidel. Ředidla by měla být netoxická a vysoce těkavá, např. isopropylalkohol, lehké uhlovodíky, aceton a neměla by obsahovat neodpařitelné, toxické, nebo páchnoucí příměsi (technický, nebo palivový benzín, denaturovaný líh). Atomizéry se skleněnými, nebo keramickými vlákny se dají čistit i horkou vodou, ale voda může nevratně zhoršit vlastnosti atomizérů s celulózou (přírodní materiály). Více zanesené atomizéry je nejlépe nechat máčet v ředidle několik dní, ředidlo vyfoukat, dát na několik dní do ředidla dalšího. Jako poslední je vhodný aceton, kvůli vysoké těkavosti a také zdravotní nezávadnosti (jedná se i o produkt lidského metabolismu). Zejména při léčebném použití je tedy vhodné mít atomizérů více, kdy je vždy jeden používán, několik je namočeno v různých ředidlech a poslední vysychá.\n\nVýroba i použití takovýchto náplní vyžaduje určité zkušenosti, takže je potřeba očekávat, že zejména zpočátku bude spotřeba materiálu i atomizérů poněkud vyšší.\n\nObsah THC většiny hašolejů se pohybuje v rozmezí 15-75 % v závislosti na zpracování, kvalitě a množství použitého materiálu. Podle toho, zda byla, nebo nebyla provedena dekarboxylace, může být většina, nebo naopak menšina z toho psychoaktivní.\n\nCo se týče potence v závislosti na barvě, bývá to zde složité: Pokud olej nebyl dekarboxylován za vyšší teploty, tak čím je olej tmavší, tím bývá zpravidla hůř čištěný a tedy nižší kvality. Při dekarboxylaci za vyšší teploty ztmavne vždy, ale psychoaktivita dramaticky vzroste.\n\nHašišový olej se může kouřit ze skleněné dýmky, bongu, ve směsi s tabákem či marihuanou, nakapaný na povrchu jointa i zamíchaný v něm.\n\nAle kouřit hašišový olej je nejen nezdravé, jako každé kouření, ale i škoda, protože většina THC shoří.\n\nNěkolikanásobně většího účinku se dosáhne po řízené dekarboxylaci za použití vaporizéru, nebo, elektronické cigarety. Páru z vaporizéru je ale nutno velmi dlouho zadržovat, nejlépe přes minutu, nebo alespoň 3/4. Usazování páry se urychlí, pokud se před nafouknutím každého pytle přidá kapka propylenglykolu. Ale i tak je dobré ji zadržovat co nejdéle.\n\nPro léčebné užití se doporučuje konzumace, nebo rozmazání dávky oleje na přední zuby, někdy i stříkání lihového roztoku z malého mačkacího rozprašovače na vnitřní stranu tváře.\n"}
{"id": "917591", "url": "https://cs.wikipedia.org/wiki?curid=917591", "title": "Dálniční přivaděč 5 (Slovensko)", "text": "Dálniční přivaděč 5 (Slovensko)\n\nDálniční přivaděč 5 ( ) (PD 5) je dálniční přivaděč na Slovensku, který se nachází v Trenčíně. Začíná na křižovatce se silnicí I/61 na Bratislavské ulici, odkud pokračuje na sever a napojuje se na dálnici D1. Celková délka přivaděče je 2,175 km\n"}
{"id": "917595", "url": "https://cs.wikipedia.org/wiki?curid=917595", "title": "Boves (Somme)", "text": "Boves (Somme)\n\nBoves je francouzská obec v departementu Somme v regionu Hauts-de-France. V roce 2010 zde žilo 2 976 obyvatel.\n\n"}
{"id": "917596", "url": "https://cs.wikipedia.org/wiki?curid=917596", "title": "Muzeum řemesel Moravské Budějovice", "text": "Muzeum řemesel Moravské Budějovice\n\nMuzeum řemesel Moravské Budějovice je muzeum v Moravských Budějovicích a je součástí Muzea Vysočiny Třebíč. Hlavní část sbírek muzea je od roku 1947 uložena v budově moravskobudějovického zámku s hlavním vchodem z Náměstí míru. zámek je pozdně renesanční stavba z r. 1666. Ředitelem muzea do začátku roku 2016 byl Václav Kovář, ten pak byl nahrazen Petrem Beránkem.\n\nVznik sbírek muzea je jako u mnoha jiných muzeí v dnešní České republice spojen s Národopisnou výstavou, konanou v Praze r. 1895. V té době se ve městě nashromáždila řada exponátů z nichž některé putovaly na tuto výstavu. Jednalo se převážně o starožitnosti a řemeslnicky, historicky nebo umělecky hodnotné předměty. Ze shromážděného materiálu vznikla první expozice, která byla provizorně uložena v prostorách radnice. V následujících letech se sice sbírka stále rozrůstala ale nikým nebyla systematicky zpracována.\n\nTato situace se změnila s příchodem profesora Františka Jecha v r. 1912. Ten se ujal místního muzea, založil zdejší archiv a začal psát kroniku města. František Jech byl významným kulturním buditelem se zájmem o celý region. S jeho příchodem pozornost veřejnosti věnovaná muzeu vzrostla. V té době v Moravských Budějovicích pracoval také významný archeolog Jaroslav Palliardi, který svými nálezy rovněž přispěl k rozšíření expozice muzea. Muzeum spoluzakládal Josef Fišer.\n\nRoku 1922 bylo ustanoveno kurátorium a muzeum definováno jako \"Krajinské (okresní)\". Zvoleným správcem se stal František Jech. Pod jeho správcovstvím se muzeum zaměřilo na památky lidového umění, průmyslu a místních řemesel. U mnoha z nich právě zanikaly původní postupy práce, jiné zanikly docela. Tak vznikl základ dnešní expozice zaniklých a zanikajících řemesel. Celá expozice však byla rozdělena do tří kategorií, historicko-národopisné, přírodně-zemědělské a řemeslně-průmyslové.\n\nV roce 1924 se muzeum přesunulo do budovy bývalého hejtmanství (dnes budova Náměstí míru čp. 10). V budově bylo muzeu vyčleněno pět a při následném rozšíření muzea v roce 1931 sedm místností. Rozšířené prostory byly otevřeny při slavnostním sokolském sletu. Muzeum bylo tehdy zaměřeno na národopis a historii a mělo také svůj archiv a knihovnu.\n\nDůležitým faktem bylo založení muzejního spolku v roce 1929. Tím se ještě zvýšil zájem odborné veřejnosti, ze které pocházelo mnoho dobrovolných pracovníků a podporovatelů muzea. Rozvoj muzea pozastavila druhá světová válka, za níž musely být exponáty uloženy v provizorních prostorách měšťanských domů. Úschova však proběhla včas a předměty byly ušetřeny větších škod. Po válce byla zkonfiskována poslední majitelce Anně Marii Schaffgotschové budova zámku, kterou následně roku 1947 dostalo muzeum ke svému užívání. Jedním z následných cílů muzea se tak stala oprava poškozené budovy zámku a péče o zbylý inventář zámku. Podobně se muzeum snažilo zajistit i předměty z dalších blízkých zámků. František Jech byl správcem muzea do roku 1952, později byl jako nepohodlný zbaven místa a vedení se ujal dosazený správce František Pol. Pod jeho vedením muzeum pomalu upadalo, což potvrzuje třeba rozpuštění muzejního spolku.\n\nV roce 1957 byl František Pol zvolen předsedou Městského národního výboru a funkce správce muzea se zřekl, a to aniž by řešil otázku výběru svého nástupce. A tak muzeum ztratilo na zájmu. Pouze příležitostně provázel v místních prostorách Jaroslav Horký, správce budov již z období šlechtického držení zámku. Nutno se ale ještě zmínit o archeologických výzkumech na hradištích Palliardiho, které vedl Jaroslav Sobotka a u Vysočan řízené Jaroslavem Králem. Dále byly provedeny průzkumy u Hostimy a v samotných Moravských Budějovicích. Tyto akce v období stagnace muzea v 50. letech zajistily muzeu mnoho exponátů. Roku 1959 však přišla další rána, když se muzeum muselo dělit o prostory zámku s okresní knihovnou. O rok později ztratilo muzeum nálepku okresní a to z důvodu rušení původních okresů.\n\nAž do roku 1965 muzeum pouze \"živořilo\", v tomto roce bylo rozhodnuto začlenit jej do Západomoravského muzea v Třebíči. V témže roce se nakrátko stal správcem muzea známý učitel a regionální vlastivědný spisovatel Emil Jenerál. Rychle však musel tuto pozici opustit. Ředitelem muzea se následně stal Jiří Uhlíř. Od roku 1970 byla ředitelkou PhDr. Olga Jerová. Za jejího působení v roce 1975 bylo schváleno, že se muzeum bude jako pobočka muzea v Třebíči, věnovat dokumentaci a prezentaci tradičních řemesel na jihozápadní Moravě. Tím dostalo stále ještě živořící muzeum novou náplň. Tento rok byly v návaznosti na toto zaměření otevřeny Masné krámy. Toto tržní prostranství se stalo vhodným místem pro prezentaci řemesel, které se tu dříve provozovaly.\n\nV roce 1976 se ředitelkou stala restaurátorka Marie Nehybová. V té době se v muzeu pilně pracovalo na obnově poškozených předmětů, na zřízení depozitářů a na nové expozici. Ta byla otevřena v roce 1981 a dělila se na archeologii, historii města a největší část zaujímaly prostory věnované počátkům dělnického hnutí a vzniku KSČ ve městě. O rok později přibyla ještě expozice městských řemesel.\n\nPrvním porevolučním krokem bylo r. 1990 zrušení expozice věnované dělnickému hnutí. Úspěšným rokem se ukázal být rok 1992 kdy byl znovu založen místní muzejní spolek, byla přestěhována knihovna a byly provedeny dílčí stavební úpravy na budově zámku. Následující rok byly otevřeny expozice panského pokoje a loveckého sálu.\n\nNa dva roky 1994 – 1996 byla ředitelkou muzea Mgr. Jitka Kadlecová, dcera Marie Nehybové. Začátkem roku 1996 se stal ředitelem muzea znalec regionální historie František Vlk. Od té doby došlo v muzeu k velkým změnám a proběhlo hodně práce, především se znovu uzpůsobovaly prostory pro nové expozice a bylo provedeno mnoho restaurátorských prací. Pro veřejnost byla zpřístupněna také blízká kostelní věž a byly zrenovovány Masné krámy.\n\nV roce 2008 se stal novým ředitelem muzea Václav Kovář.\n\nTradičně se v muzeu koná předvánoční výstava s názvem \"Podhorácké Vánoce v prostorách času\".\n\nV roce 2017 muzeum požádalo o dotaci ve výši 17 milionů Kč, kdy ty mají být určeny na modernizaci expozic, které pochází z 80. let 20. století. Měla by být vytvořena dějová linka a umožněno dotýkat se exponátů a měla by být zvýšena interaktivita expozic. Rekonstrukce by měla být dokončena v roce 2020.\n\nExpozice byla utvořena především nálezy místního archeologa Jaroslava Palliardiho, dále pak nálezy z vykopávek prováděných v okolí města v padesátých letech 20. století, které největší měrou vedl Jaroslav Svoboda. Ze vzácností lze zmínit eneolitickou sošku měsíční bohyně nebo sbírku gotických kachlí nalezených v blízkosti zámku.\n\nPojednává o vývoji města od středověku do novověku. V expozici jsou uvedeny informace o jednotlivých rodech, vlastnících panství, dále v ní nalezneme kopie pečetí a pečetidel, a fotokopie středověkých listin. Nejznámější je od císaře Zikmunda z roku 1421. V expozici se dále nachází středověké předměty denní potřeby, např. zbraně. Z dalších zajímavostí lze zmínit městskou pokladnici s několika zámky nebo pozůstatek městského vodovodu z 16. stol.\n\nZáklad expozice byl položen již za Jaroslava Jecha a v dnešní podobě funguje prakticky již od sedmdesátých let. Expozice je věnována jednotlivým cechům, řemeslnickým dílnám a jejich výrobkům, z nichž některé byly prezentovanými tradičními způsoby vyráběny v Moravských Budějovicích ještě před sto lety.\n\nV první místnosti je návštěvník seznámen s cechy a jejich historií. Zavěšené vitríny jsou věnovány výrobkům jednotlivých cechů. Jsou tu prezentováni cínaři, hodináři, zbrojíři, voskaři, oplatkáři a perníkáři.\n\nDruhá místnost je věnována krejčím, kožešníkům, kloboučníkům a čepičářům. V druhé místnosti expozice je vystaveno množství historických žehliček a šicích strojů. Nástroje jsou doplněny o výrobky oblečení, čepic a klobouků.\n\nV třetí místnosti se nachází zámečnická a pilníkářská dílna. Zámečnictví je prezentováno výrobky dveřních i visacích zámků, komplikovaným zámkem železné pokladnice, ozdobnými závěsy dveří, či hodinovým strojem z místní věže. V dílně se nachází ruční vrtačka a sada nářadí se svěrákem. V pilníkářské dílně je umístěn velký stroj na polotvary pilníků a velký měch do kovářské výhně a sada sekáčků a kladiv.\n\nČtvrtá místnost je věnována hřebenářství a perleťářství. Ve vitrínách jsou představeny zdobné práce hřebenů vyrobených z kravských rohů. Perleťářství mělo v Moravských Budějovicích velkou tradici. Je v expozici zastoupeno šlapacím soustruhem, děrovačkou a leštičkou na knoflíky. Také množství knoflíků, polotovarů a zbytků perleti dokládá tuto skutečnost.\n\nExpozice je zaměřena na významné podnikatele Moravských Budějovic především v období 19. a začátku 20. století. Je to doba počátku průmyslu. První menší místnost je na jedné straně věnována knihařství, knihtiskařství a knihkupectví a na straně druhé dřevozpracujícím oborům – pilařství, tesařství, stolařství, kolářství a soustružnictví. Z exponátů lze zmínit knihařský ořezávací stroj, zlatičku, či dřevěnou přímočarou pilku na nožní pohon.\n\nV druhé větší místnosti nalezneme expozice dopravy, peněžnictví, kovozpracující obory, kůže zpracující obory, stavebnictví a zemědělství. V části věnované dopravě je připomenuta Rakousko-Uherská severozápadní dráha a v peněžnictví založení První vzájemné záložny. Kovozpracující obory byly v Moravských Budějovicích silně zastoupeny a to především známou \"Smrčkovou továrnou\". Mezi okny je vystaven soustruh s transmisí na ruční pohon z dílny \"Josefa Šplíchala\". V rohu u dveří je vystavena povříslovačka a uprostřed místnosti stojí staré dřevěné šlapací kolo.\n\nV expozici jsou uloženy některé předměty z původního inventáře zámku, ale ne vše má původ odtud. Jsou uvedeny i předměty původem z jiných blízkých zámků nebo dlouhodobé výpůjčky. Celek má ale přiblížit život na zámku především za posledních majitelů, šlechtické rodiny Wallisů.\n\nPrvní pokoj navazuje na historickou expozici. Nachází se zde novorenesanční a secesní nábytek na stěnách visí sbírka zbraní z třicetileté války, historické mapy Moravy a obraz hradu Sádek. Ve velkém sále se nalézají obrazy šlechtického rodu Wallisů, galerii doplňují barokní skříně, pracovní stůl a tři neogotické vitraje. Ve směru návštěvní trasy následuje ložnice hraběnky s barokní toaletní soupravou, barokní skříní a empírovou postelí.\n\nTrasa se stáčí v pracovně hraběte Rudolfa Salma. K vidění tu jsou zbraně, trofeje a fotografie z jeho afrických loveckých výprav. Na stěnu byly dodatečně umístěny erby bývalých majitelů panství. Trasa prohlídky pokračuje do panské jídelny s historickým čalouněným nábytkem a skříní na nádobí. Na stěnách jsou vidět další africké trofeje a také rytiny od Ribingera. Další část prohlídkové trasy vede do panského empírového pokoje se sedacím nábytkem a skleníky s porcelánem, pokoj je i hudebně zařízen, nachází se zde harmonium a stojan na noty.\n\nPoslední místností prohlídky je lovecký sál. Jak název napovídá v místnosti zaujmou především exotické lovecké trofeje, ty jsou doplněny fotografiemi z cest. Z nábytku lze zmínit vyřezávaný příborník, dubový stůl, kuřácký stolek s křeslem nebo skleník se sbírkou skla.\n\nJe zpřístupněna jen příležitostně. Jedná se o interiér venkovského obydlí z tohoto kraje. Nacházejí se zde lidové malované skříně, postel, lavice, police, dvě truhly, smrkový stůl, kolébka, židle a kolovrat.\n\nK muzeu patří také prostory tzv. masných krámů v \"Purknerově ulici\". Budova má podkovovitý tvar a je rozdělena na malé krámky, koncipované po obvodu centrálního dvorku. V krámech fungoval provoz od roku 1839 do konce třicátých let 20. století. Dále stavba ztratila své využití a chátrala. Muzeum památku získalo v roce 1972 a započalo s opravami. Od roku 1975 zde byla vystavena expozice zanikajících řemesel. Budova byla v osmdesátých letech upravována a 2001 až 2002 pro vlhkost znovu opravena a obnovena. Dnes jsou zde prezentovány venkovská řemesla. V jednotlivých dílnách se návštěvník může seznámit s nástroji a výrobky sítařů, barvířů, hrnčířů, kamnářů, kolářů, kovářů, podkovářů, přadláků lnu, sedlářů, ševců a řezníků. Do vnitřní strany zdi uzavírající dvorek je vsazena starodávná plastika řezníka s býkem.\n\nDne 29. dubna 2016 byla v muzeu otevřena výstava \"3/5 Strnadi\", je to výstava, která časosběrně mapuje život výtvarníků a jejich díla z rodiny Strnadových, tj. Bojdy Strnada, Miloše Strnada, Leopolda Strnada, Jiřího Strnada a Vítězslavy Strnadové. V srpnu roku 2016 bud uvedena výstava k 120 letům od založení železnice Moravské Budějovice - Jemnice.\n\nV roce 2018 byla uvedena výstava Bratři Foersterovi – umělci tónu, slova a palety.\n\n"}
{"id": "917598", "url": "https://cs.wikipedia.org/wiki?curid=917598", "title": "František Beneš (filatelista)", "text": "František Beneš (filatelista)\n\nFrantišek Beneš (* 1955) je český filatelista, novinář, spisovatel a soudní znalec.\n\nAbsolvoval Vysokou školu zemědělskou v Praze, kde pokračoval ve studiu a dosáhl hodnosti kandidát věd. Absolvoval i Právnickou fakultu UK v Praze. Zde se při studiu zaměřil na oblast autorského práva ve vztahu ke známkové tvorbě. \n\nPůsobil jako nakladatelský redaktor ve Státním zemědělském nakladatelství. Od roku 1984 byl vedoucím obchodního oddělení Poštovní filatelistické služby. V roce 1985 byl jmenován znalcem v oboru filatelie Pofisu. Od stejného roku je soudním znalcem v oboru filatelie. Po roce 1990 vedl oddělení známkové tvorby Federálního ministerstva spojů. Je členem Mezinárodní asociace filatelistických znalců (AIEP) a Mezinárodní asociace filatelistických novinářů (AIJP). Od roku 1993 působí v pražském Domě filatelie. Je autorem více než tisíce odborných článků a více než dvaceti knih a katalogů z oboru filatelie a poštovní historie.\n\n\n\nOd roku 1993 je autorem více než tisíce článků v nakladatelstvích Pofis, Profil a Filatelie a v dalších tuzemských i zahraničních periodikách. Autor se rozhodl články nabízet i v online podobě na osobních stránkách www.frantisekbenes.cz\n\n"}
{"id": "917606", "url": "https://cs.wikipedia.org/wiki?curid=917606", "title": "Fabio Casartelli", "text": "Fabio Casartelli\n\nFabio Casartelli (16. srpna 1970, Como, Itálie – 18. července 1995, Col de Portet d'Aspet, Francie) byl italský profesionální silniční cyklista.\nNa Letních olympijských hrách 1992 získal zlatou medaili v silničním závodě jednotlivců.\n\nZemřel po pádu ve sjezdu v 15. etapě na Tour de France 1995 .\n\n"}
{"id": "917610", "url": "https://cs.wikipedia.org/wiki?curid=917610", "title": "Zlatibor", "text": "Zlatibor\n\nZlatibor (v srbské cyrilici Златибор) je pohoří v jihozápadním Srbsku, v blízkosti města Užice. Rozkládá se v prostoru přibližně 15 × 30 km². \n\nNejvyšším vrcholem pohoří je Tornik, jehož nadmořská výška činí 1 496 m. Další vrcholy pohoří mají nadmořskou výšku většinou mírně nad 1 000 m.\n\nPohoří Zlatibor je místem, kde se nachází četná zařízení pro zimní sporty a rozvinuta je i letní, pěší turistika. Pohoří Zlatibor si oblíbil jako výletní místo také srbský král Aleksandar Obrenović. Kromě turistických zařízení a hotelů zde byla vybudována také léčebna.\n\nV dobách druhé světové války probíhaly v oblasti Zlatiboru těžké boje mezi partyzány a okupačním vojskem. Zlatibor byl v roce 1941 součástí tzv. Užické republiky.\n"}
{"id": "917611", "url": "https://cs.wikipedia.org/wiki?curid=917611", "title": "Svinenský potok", "text": "Svinenský potok\n\nSvinenský (Trhosvinenský) potok je potok v Jihočeském kraji, největší přítok řeky Stropnice. Délka Svinenského potoka je 30 km a plocha povodí měří 129,4 km².\n\nPramení přibližně 1 km od Velkého Jindřichova v okrese Český Krumlov, cca 1 km od Kuní hory v Novohradských horách. Potok protéká mj. obcemi Trhové Sviny a Žumberk. Rovněž napájí a propojuje několik rybníků. V blízkosti Pašínovic se vlévá zleva do řeky Stropnice.\n\n\nHlásný profil:\nSvinenský potok patří k malým vodním tokům Novohradských hor a Novohradského podhůří s vysokou kvalitou vody, zachovalými břehovými porosty a přírodním korytem, což se projevuje na výskytu vzácné vodní fauny (mihule potoční, rak kamenáč, perlorodka říční). Výskyt mihule potoční byl potvrzen v okolí Hartunkovského rybníku. \n\n"}
{"id": "917613", "url": "https://cs.wikipedia.org/wiki?curid=917613", "title": "Obecní muzeum Bory", "text": "Obecní muzeum Bory\n\nVznik Obecního muzea v Borech se váže k roku 2007. Právě v tomto roce vyvrcholila snaha několika místních občanů pod vedením místostarostky Blanky Křížové zřídit v obci Bory muzeum, které by důstojnou formou prezentovalo historii a přírodní zajímavosti obce a blízkého okolí. Slavnostní otevření muzea se uskutečnilo 9. 12. 2007. S přípravou stálých expozic a uložením sbírkových předmětů odborně vypomáhalo Regionální muzeum Žďár nad Sázavou. Sbírkové předměty byly dosud vesměs získávány darem a k roku 2013 čítají téměř 500 položek. Sbírkové předměty jsou evidovány do přírůstkové knihy, která je vedena v rámci chronologické evidence.\nObecní muzeum je zaměřeno na široký okruh témat; návštěvník se seznámí s jednotlivými v místě zastoupenými řemesly i s vybavením domácnosti na počátku minulého století. Specializací muzea jsou minerály, kterým je věnovaná odborně zpracovaná expozice, na níž se podílel přední český mineralog prof. Josef Staněk. Mineralogická expozice má pro muzeum zásadní význam, jelikož okolí obce Bory patří svými horninami a minerály mezi nejznámější lokality nejen u nás, ale v celém světě. Část expozice je tak zaměřena i na dějiny již zaniklého dolu pegmatitových žil v lokalitě Hatě nedaleko Borů. Muzeum též během roku pořádá tematické výstavy zaměřené na místní lidové zvyky a tradice aj.\n\nStálé expozice jsou umístěny ve dvou místnostech v patře budovy obecního úřadu. Obecní muzeum v Borech je otevřeno po dobu výstav, při významných událostech a na požádání. Vstupné je stanoveno částkou 10,- Kč pro dospělé, děti vstupné neplatí.\n\n"}
{"id": "917614", "url": "https://cs.wikipedia.org/wiki?curid=917614", "title": "Ahrensburg", "text": "Ahrensburg\n\nAhrensburg je město v německé spolkové zemi Šlesvicko-Holštýnsko, v zemském okrese Stormarn. V roce 2011 zde žilo 31 327  obyvatel.\n\n"}
{"id": "917617", "url": "https://cs.wikipedia.org/wiki?curid=917617", "title": "Italská ženská basketbalová reprezentace", "text": "Italská ženská basketbalová reprezentace\n\nItalská ženská basketbalová reprezentace reprezentuje Itálii v mezinárodních soutěžích v basketbalu. Největším úspěchem je zisk zlatých medailí na ME 1938.\n\n"}
{"id": "917622", "url": "https://cs.wikipedia.org/wiki?curid=917622", "title": "Wonka", "text": "Wonka\n\nPříjmení Wonka nosí různé osobnosti:\n\n\n"}
{"id": "917623", "url": "https://cs.wikipedia.org/wiki?curid=917623", "title": "Novosad", "text": "Novosad\n\nPříjmení Novosad nosí tyto osobnosti:\n\n"}
{"id": "917625", "url": "https://cs.wikipedia.org/wiki?curid=917625", "title": "Predella", "text": "Predella\n\nPredella nebo také predela je část oltáře pod retabulem, která leží na oltářní mense. Vyskytuje se od 15. století a její přední strana bývá zdobena malbou nebo řezbami. Někdy predella sloužila také jako relikviář nebo plocha, na kterou se stavěly svícny. Výzdoba predelly a retabula zpravidla tvoří jeden celek, na predelle často bývají znázorněny výjevy Poslední večeře Páně. Po tridentském koncilu se v římskokatolické církvi na predellu umisťovalo tabernákulum.\n"}
{"id": "917626", "url": "https://cs.wikipedia.org/wiki?curid=917626", "title": "Goll", "text": "Goll\n\nPříjmení Goll nosí tyto osobnosti:\n\n"}
{"id": "917628", "url": "https://cs.wikipedia.org/wiki?curid=917628", "title": "Dita Portová", "text": "Dita Portová\n\nBc. Dita Portová (* 28. února 1971) je česká politička, lídr Veřejných zájmů Plzně na magistrát v roce 2014, jako nezávislá\nkandidátka s podporou Iniciativy za levnější MHD, spolku PFANS a Úsvitu\npřímé demokracie.\n\nPo absolvování Gymnázia Cheb vystudovala obor ekonomika terciární sféry na Fakultě ekonomické Západočeské univerzity v Plzni V letech 1993 až 2000 pracovala jako referentka u Západočeské energetiky, a.s. Pak krátce působila na pozici ekonomické náměstkyně v Masokombinátu Klatovy, a.s. Následně od roku 2003 do roku 2006 se živila jako ekonomická ředitelka společnosti XAVEROV, a.s. a od roku 2006 do roku 2008 jako referentka ve firmě XAVERgen, a.s. V roce 2009 se stala ekonomickou ředitelkou Šumavského masokombinátu, a.s.\n\nDita Portová je vdaná.\n\nOd roku 2013 členka Komise pro otevřený\nkraj Plzeňského kraje. Byla členkou Strany Práv Občanů\nZEMANOVCI  od ledna 2010 do ledna 2014. Od března do října 2013 byla\nmístopředsedkyní SPOZ a zároveň\n  byla\npředsedkyní strany v Plzeňském kraji od ledna 2011 do října 2013.\n\nNeúspěšně se také pokoušela prosadit ve vyšší politice. Ve volbách do Poslanecké sněmovny PČR v roce 2010 kandidovala na čtvrtém místě plzeňské kandidátky (SPOZ se nakonec do Poslanecké sněmovny vůbec nedostala). Podobně v krajských volbách v roce 2012, kde figurovala na druhém místě kandidátky, se SPOZ nedostala ani do Zastupitelstva Plzeňského kraje (strana získala jen 3,42 % hlasů).\n\nNa sjezdu SPOZ v Praze v březnu 2013 byla zvolena místopředsedkyní strany. V říjnu 2013 však na post rezignovala, protože strana podle ní nebyla schopna sebereflexe po prohraných volbách do Poslanecké sněmovny PČR. V lednu 2014 byla ze SPOZspolečně  s dalšími zakládajícími členy  vyloučena.\n"}
{"id": "917629", "url": "https://cs.wikipedia.org/wiki?curid=917629", "title": "Kopaonik", "text": "Kopaonik\n\nKopaonik (v srbské cyrilici Копаоник, albánsky Kopaoniku) je pohoří na rozhraní centrálního Srbska a Kosova. Je orientováno v severo-jižním směru, jeho délka činí 75 km. Severní hranici Kopaoniku představuje řeka Zapadna Morava, na jižní straně pak přechází v rovinu Kosovského pole v blízkosti měst Vučitrn a Priština (Kosovo).\n\nNejvyšším vrcholem pohoří je Pančićev vrh, jehož nadmořská výška činí 2017 m. Ostatní vrcholy pohoří mají nadmořskou výšku do dvou tisíc metrů. Mezi ně patří např. Karaman (1934 m), Gobelja (1834 m), Čardak (1590 m), Šatorica (1750 m) a Oštro koplje (1789 m).\n\nPohoří Kopaonik je místem, kde se nachází četná zařízení pro zimní sporty a rozvinuta je i letní, pěší turistika. V zimě je jedním z nejnavštěvovanějších pohoří; má 25 vleků. V roce 1981 byl na území o rozloze 118 km v centrální části pohoří zřízen národní park.\n\n"}
{"id": "917631", "url": "https://cs.wikipedia.org/wiki?curid=917631", "title": "Juhor", "text": "Juhor\n\nJuhor (v srbské cyrilici Јухор) je pohoří v Srbsku, mezi městy Kragujevac a Paraćin. Je orientováno v severo-jižním směru; jeho délka činí cca 30 km.\n\nNejvyšším vrcholem pohoří je Veliki vetren, jehož nadmořská výška činí 774 m. Mezi další vrcholky pohoří Juhor patří Cvetkov grob (738 mú, Lipovača (700 m), Zmajevica (690 m) a Dobra voda (680 m), Východní hranici pohoří představuje údolí řeky Moravy; na jihu je ohraničeno řekou Zapadna Morava.\n\nV roce 1997 byl na vrcholu Veliki vetren proveden archeologický průzkum, v rámci něhož bylo objeveno keltské hradiště a celá řada předmětů z keltských časů. V oblasti pohoří se také nacházejí dva kláštery, které byly založeny v dobách středověku a dodnes jsou funkční.\n"}
{"id": "917634", "url": "https://cs.wikipedia.org/wiki?curid=917634", "title": "Cer (pohoří)", "text": "Cer (pohoří)\n\nCer (v srbské cyrilici Цер) je pohoří na severozápadu Srbska, mezi městy Loznica a Šabac. Je orientováno v západo-východním směru, jeho délka činí 30 km. \n\nNejvyšším vrcholem pohoří je vrchol o stejném názvu, s nadmořskou výškou 687 m. Lesy, které pohoří pokrývají, jsou především listnaté. V pohoří pramení několik říček, které se později vlévají do řeky Sávy a Driny. Vzhledem k tomu, že ze severní strany není ohraničeno dalším pohořím, ale přechází v Panonskou nížinu, poskytují vrcholky hor směrem k severu velkolepý výhled.\n\nV pohoří Cer se odehrála v roce 1914 Cerská bitva, během které se střetlo srbské vojsko v prvních fázích války s Rakousko-Uherskem. Trvala od 12. do 24. srpna, skončila srbským vítězstvím a stažením rakousko-uherské armády.\n\nV pohoří Cer se také nachází celkem čtyři kláštery a pozůstatky římského opevnění z přelomu 3. a 4. století.\n\n"}
{"id": "917635", "url": "https://cs.wikipedia.org/wiki?curid=917635", "title": "Daniel Černý (fotbalista)", "text": "Daniel Černý (fotbalista)\n\nDaniel Černý (* 19. července 1994, Plzeň) je český fotbalový útočník a bývalý mládežnický reprezentant, od července 2012 působící v FC Viktoria Plzeň.\n\nSvoji fotbalovou kariéru začal v FC Viktoria Plzeň, kde prošel všemi mládežnickými kategoriemi.\n\nV roce 2012 se propracoval do prvního týmu. V nejvyšší soutěži debutoval 26. listopadu 2012 v utkání proti hostující Jihlavě (výhra 1:0), nastoupil v samotném závěru utkání. V ročníku 2012/13 získal s Plzní titul.\n\nPřed jarní částí sezony 2014/15 odešel na hostování do FK Viktoria Žižkov. Po půl roce se vrátil zpět do Plzně.\n\nV létě 2015 byl na testech v FK Baník Sokolov. Nakonec zamířil hostovat do týmu FK Fotbal Třinec. Po půl roce se vrátil do Plzně.\n\nHrál za mládežnické reprezentace ČR.\nZúčastnil se Mistrovství světa hráčů do 17 let 2011 v Mexiku, kde byla ČR vyřazena již v základní skupině D po 1 výhře a 2 porážkách.\n\n"}
{"id": "917637", "url": "https://cs.wikipedia.org/wiki?curid=917637", "title": "Kostel svatého Václava (Bezdědice)", "text": "Kostel svatého Václava (Bezdědice)\n\nKostel svatého Václava v Bezdědicích na severu Středočeského kraje byl vystavěn až v 2. pol. 19. století. Na jeho místě stával kostel již dříve, spolu s velkou částí obce, farou i školou však padl za oběť ničivému požáru v červnu 1859.\n\nPoté zde tedy byl vystavěn kostel nový, zasvěcený svatému Václavu. Kostel však zchátral a v dnešní době se přes snahy občanského sdružení Bezdědický kostel, které zrealizovalo některé opravy, nachází v havarijním stavu. Je proto uzavřen a bohoslužby se v něm neslouží.\n\nOd roku 2007 je nicméně veden jako kulturní památka České republiky.\n\nZ doby před 17. stoletím existují o kostele jen minimální zprávy. Nelze ani ověřit, zda byl od svého počátku zasvěcený sv. Václavovi.\nTragické následky měl pro kostel i obec požár, k němuž došlo 7. června 1859. Z obce zůstalo jen 14 domů; škola, fara i kostel byly spáleny, přičemž veškerá kostelní akta a také obecní archiv se starými pozemkovými knihami byly požárem zničeny.\n\nV roce 1863 byla postavena nová fara, r. 1868 byl položen základní kámen nového kostela. Ten byl vysvěcen ke cti sv. Václava 28. září 1870. Kostel byl postaven v pseudorománském slohu a byly na něm jako stavební materiál použity i zbytky zvláštních gotických konzol. Kostel je jednolodní, s pětiboce uzavřeným presbyteriem a západní věží se schodištěm na jižní straně. Po stranách presbyteria jsou sakristie otevřené do kněžiště arkádou.\n\nV r. 1671 spadla obec v rámci církevní správy pod mladoboleslavský vikariát.\n\nS cílem obnovy kostela vzniklo v roce 2000 občanské sdružení Bezdědický kostel. Finanční prostředky se snažilo získat ze sponzorských darů, dotací od úřadů, pořádáním veřejných sbírek. Z vybraných peněz zaplatilo např. provizorní opravu střechy, kterou do kostela zatékalo, instalaci zabezpečovacího zařízení, opravu varhan nebo výměnu oken ve věži. Sdružení také na podporu kostela pořádalo benefiční koncerty.\n\nV roce 2009 však střechou začalo opět zatékat. Částečná oprava však nebyla před zimou dokončena, což se na stavu budovy negativně podepsalo.\n\nV květnu 2010, po 10 letech činnosti, uspořádalo sdružení v kostele poslední koncert. Další se již nekonaly z bezpečnostních důvodů, kostel byl pro havarijní stav uzavřen. Silné deště v létě téhož roku jeho technický stav dále zhoršily, v některých místech začaly opadávat kusy zdiva.\n\n"}
{"id": "917640", "url": "https://cs.wikipedia.org/wiki?curid=917640", "title": "Csaba Horváth", "text": "Csaba Horváth\n\nJméno a příjmení Csaba Horváth nosí vícero lidí:\n\n"}
{"id": "917643", "url": "https://cs.wikipedia.org/wiki?curid=917643", "title": "Petr III. Áron", "text": "Petr III. Áron\n\nPetr III. Áron ( , zemřel 1467) byl vládcem Moldavského knížectví a to od října 1451 do února 1452, od srpna 1454 do února 1455 a od května 1455 do dubna 1457. Během své vlády se roku 1456 uvolil platit Osmanské říši tribut ve výši 2000 zlatých, čímž se jako první moldavský vládce podvolil tureckým nárokům.\n\nByl synem Alexandra Dobrého, ale jméno jeho matky je neznámé, neboť byl synem nemanželským. Poprvé se dostal k moci, když v roce 1451 zabil v Răuseni svého předchůdce a příbuzného Bogdana II., o vládu bojoval s Alexandrem II. a definitivně skončila v roce 1457, kdy ho porazil Bogdanův syn Štěpán III. Veliký. \n\nPetr utekl do Polska a posléze do Sedmihradska, odkud se zúčastnil v roce 1467 neúspěšné výpravy Matyáše Korvína do Moldávie, jež skončila prohrou v bitvě u Baie. Pak se dostal do Štěpánovy moci a ten jej nechal zabít.\n"}
{"id": "917648", "url": "https://cs.wikipedia.org/wiki?curid=917648", "title": "Marguerite Broquedisová", "text": "Marguerite Broquedisová\n\nMarguerite Broquedisová (17. dubna 1893, Pau – 23. dubna 1983, Orléans) byla francouzská tenistka. Na letních olympijských hrách ve Stockholmu roku 1912 získala zlatou medaili v ženské dvouhře a bronzovou ve smíšené čtyřhře. Zúčastnila se též olympijských her v Paříži roku 1924. Dvakrát vyhrála Roland Garros, a to v letech 1913 a 1914.\n\n"}
{"id": "917655", "url": "https://cs.wikipedia.org/wiki?curid=917655", "title": "Irská krajka", "text": "Irská krajka\n\nIrská krajka je souhrnný název pro šité, vyšívané a háčkované irské výrobky. \n Vyšívané krajky se začaly vyrábět v polovině 18. století jako imitace italských vzorů. Výrobu zakládali někteří majitelé panství a kláštery, asi o 100 let později bylo založeno také několik odborných škol. Ke známým druhům patřily např. \"Limerick\" nebo \"Carrickmacross\". Asi od poloviny 19. století se (až dodnes) vyrábějí háčkované krajky. V 21. století se ručně vyrobené krajky zhotovují jen na objednávku nebo amatérsky, průmyslově se irské krajky vyrábějí na vyšívacích strojích.\n Limerick je jemná výšivka z \"řetízkových\" stehů na strojově vyrobeném tylovém, tzv. \"nottinghamském\" podkladu. Regulérní výroba zanikla na začátku 20. století, historické exempláře a napodobeniny byly k dostání ještě o sto let později.\nCarrickmacross je krajka zhotovená ve městě stejného jména. Je to výšivka, ze které jsou vystřiženy části podkladové tkaniny. Nejčastějšími motivy jsou růže a trojlístky jetele. Absolventky tamější klášterní odborné školy zhotovují tuto krajku na zakázku ještě i na začátku 21. století (např. rukávy na svatebních šatech anglické princezny Diany). \nIrská háčkovaná krajka vznikla asi v polovině 19. století jako pokus o napodobení (šité) benátské krajky. Háčkované asymetrické vzory, nejčastěji květiny a listy, vystupují nad povrch řídké půdice, na zhotovení jednoho výrobku se často podílí několik krajkářek.\nHáčkování irské krajky patří i v 21. století k oblíbeným hobbies amatérských krajkářek. \n\nIrskou krajkou se v moravské Zašové inspirovaly lidové krajkářky na vytvoření Zašovských kytiček, jedna se o prostorový spůsob háčkovaní irské krajky, kterými byl v roce 1958 vyzdoben česky pavilon výstavy EXPO Brusel. Zašovské kytičky najdete vystavené ve Valašskem skanzenu v Rožnově pod Radhoštěm. \nClones je háčkovaná krajka ze stejnojmenného městečka. Háčkuje se na tylovém podkladě, charakteristické na krajce jsou tzv. „cloneské uzly“ tvořené několikanásobným točením jehly kolem háčkovací niti. Výroba téměř zanikla po 2. světové válce, od konce 20. století se snaží několik aktivistů krajkářskou tradici obnovit. \n\nKenmare je šitá krajka z kláštera ve stejnojmenném městečku. Začala se vyrábět v poslední třetině 19. století, používala se hlavně na liturgická roucha, po určitou dobu se vyvážela i do Anglie a Francie. Po 1.světové válce byla výroba značně omezena, od konce 20. století se snažil místní zájmový spolek o její obnovení, o výsledcích však není nic známo. \n\nPostup výroby: Nejdřív se nastehuje obrys vzoru na dvě základní tkaniny, jedna z nich je jemný tyl, druhá robustnější podklad. Potom se vyšije plocha vzoru \"smykovacími stehy\" na tylový podklad, stehy na kontuře se odstřihnou, podkladová tkanina odpadne a zůstává hotová krajka.\nStrojově se dají vyrábět napodobeniny irských háčkovaných krajek jako vystřihované nebo leptané výšivky. Údaje o místě a rozsahu výroby nejsou publikovány.\n\n"}
{"id": "917657", "url": "https://cs.wikipedia.org/wiki?curid=917657", "title": "Monte Baldo", "text": "Monte Baldo\n\nMonte Baldo (2218 m n. m.) je hora v Gardských horách ve Východních Alpách. Nachází se v severní Itálii na hranicích oblastí Tridentsko-Horní Adiže a Benátsko východně od Gardského jezera. Hora má několik vrcholů, z nichž nejvyšším je Valdritta s nadmořskou výškou 2218 m.\nVrchol dobře přístupný lanovkou z města Malcesine.\n\n"}
{"id": "917660", "url": "https://cs.wikipedia.org/wiki?curid=917660", "title": "Pico Posets", "text": "Pico Posets\n\nPico Posets ( , 3 371 m n. m.) je druhou nejvyšší horou Pyrenejí (po Pico de Aneto). Nachází se na území španělské provincie Huesca v autonomním společenství Aragonie. Jako první vystoupil na vrchol 6. srpna 1856 H. Halkett.\n\n"}
{"id": "917665", "url": "https://cs.wikipedia.org/wiki?curid=917665", "title": "Pico Maldito", "text": "Pico Maldito\n\nPico Maldito ( , 3350 m n. m.) je hora v Pyrenejích. Leží na území španělské provincie Huesca v autonomním společenství Aragonie nedaleko francouzských hranic. Hora patří do podskupiny Benasque v Centrálních Pyrenejích. Jako první stanuli na vrcholu 3. srpna 1905 Jean-Marie Sansuc, Louis Camboué a B. Luquet.\n\n"}
{"id": "917671", "url": "https://cs.wikipedia.org/wiki?curid=917671", "title": "Vítek Čapek", "text": "Vítek Čapek\n\nVítek Čapek (28. února 1954 Jaroměř – 14. ledna 1988 Louny) byl český výtvarník, historik umění a kurátor. Působil v Galerii Benedikta Rejta v Lounech, jeho výtvarné dílo bylo veřejnosti představeno až posmrtně.\n\nJeho otec byl sochař a grafik, žák Karla Svolinského a Emila Filly, matka učitelka. V letech 1969–1973 vystudoval Střední průmyslovou školu kamenickou a sochařskou v Hořicích, obor sochařství. Dvakrát se neúspěšně pokoušel o přijetí na Akademii výtvarných umění v Praze. Rozhodl se proto pro studium dějin umění a estetiky na Filosofické fakultě Univerzity Karlovy, které zakončil v roce 1980 diplomovou prací \"\"Zdeněk Pešánek a diferenciace českého výtvarného umění a kultury v první polovině dvacátých let\"\". V témže roce nastoupil jako kurátor (v tehdejší terminologii odborný pracovník) v Galerii Benedikta Rejta v Lounech. Čapek sem jezdíval již koncem 70. let, aby zde studoval dílo Zdeňka Pešánka, který byl rovněž námětem jeho nedokončené disertace. Galerie byla od svého založení pod vedením Jana Sekery orientována na české moderní umění a Čapek zde proto nalezl široké pole působnosti. Prostřednictvím přítele ze studií Jana Samce se v Lounech seznámil tamním malířem Zdeňkem Sýkorou a jeho partnerkou, pozdější manželkou a spoluautorkou Lenkou Sýkorovou. Se Sýkorovými navázal blízký pracovní a přátelský vztah. Jeho výsledkem je rozhovor, který se Sýkorou vedl o jeho díle. Vznikal v letech 1982–1985 a Sýkora ho poprvé vydal vlastním nákladem v roce 1986.\n\nV lounské galerii připravil samostatně několik výstav a spolupodílel se na realizaci dalších. Jednalo se o práce umělců Dany Hendrychové, Vladislava Mirvalda, Tarase Kuščynského a architekta, studenta na Bauhausu Václava Zralého. Udržoval kontakty s významnými umělci, jako např. s Václavem Boštíkem, Václavem Ciglerem a Adrienou Šimotovou. Mimo to pokračoval v práci na disertaci o Zdeňku Pešánkovi, kterou vedl Petr Wittlich. V květnu 1986 se nešťastnou náhodou otrávil plynem. Po dlouhém bezvědomí zemřel v lounské nemocnici v lednu 1988.\n\nNa počátku Čapkova výtvarného vyjadřování jsou asambláže, kterým se věnoval ještě během studií na škole v Hořicích. Po příchodu do lounské galerie se ale rozhodl, že bude malovat a kreslit. V roce 1980 také experimentoval s fotografováním. Klíčový pro něj byl rok 1981, kdy se zúčastnil kurzu lounského malířského kroužku, vedeného Václavem Jírou. U Vlkovického rybníka tehdy namaloval obraz \"Rybník\", který se stal úvodem k rozsáhlému cyklu olejomaleb s názvem \"Hladiny\", na němž s přestávkami pracoval po zbytek života. V \"Hladinách\" si vytyčil úkol vytvořit podle jednoho kompozičního schématu řadu obrazů, v nichž by se mohl zabývat působením barvy. V závěrečné fázi cyklu dospěl jako jeden z mála českých umělců až k monochromii, tj. jednobarevné ploše.\n\nStejně jako pro mnoho umělců před ním i po něm se jedním z hlavních témat jeho tvorby stal kruh. \"\"Kruh představuje totalitu psýchy, totalitu světa. Ať už se vyskytuje v jakékoliv podobě, vždy vyjadřuje jeden z nejdůležitějších momentů života: jeho jednotu, jeho totalitu\",\" poznamenal si. Čapek zkoumal vztah kruhu a spirály. Jeho kruhy jsou vyplněny barevnými skvrnami nebo jen náhodně načrtnutými linkami. Každá z těchto kreseb je vesmírem samotným pro sebe, do něhož umělec vložil své emoce i hledání dokonalosti a krásy. Pro tuto část tvorby je typická sériovost. Kresby na formátu A 4 řadil za sebou podle určitého plánu a vkládal je do obalů, které nejčastěji tvořily zelené desky ze školních sešitů. Jindy byly tyto obaly vyplněny řadou papírových kruhů o stejném poloměru, přičemž skvrny na každém z nich měly jiné kompoziční řešení. Tento typ artefaktu má vlastní pojmenování v cizí uměnovědné literatuře, Jiří Valoch ho nazývá autorská kniha. Čapkova pozůstalost zahrnuje tisíce stran kreseb a rukopisných poznámek. Její největší část je v rukou jeho rodiny.\n\n\n\n\n"}
{"id": "917672", "url": "https://cs.wikipedia.org/wiki?curid=917672", "title": "Kokšaal-Tau", "text": "Kokšaal-Tau\n\nKokšaal-Tau (kyrgyzsky Какшаал-Тоо, rusky Кокшаалтау) je horský hřeben v centrálním Ťan-šanu tvořící hranici mezi Kyrgyzstánem a Čínou. Kokšaal-Tau je nejvyšším hřbetem celého pohoří. Nejvyšším bodem je 7 439 metrů vysoká hora Džengiš Čokusu, známá též jako Pik Pobedy (Štít Vítězství). Pohoří je ze západu od Západního Ťan-Šanu odděleno průsmykem Torugart (3752 m), z jihu jej ohraničuje Tarimská pánev, na východě navazuje na Meridionální hřbet a na severu je od masivů At-Baši, Ak-Šijrak a Kuylyutau oddělen tektonickými sníženinami ve výškách kolem 3 500 metrů. Horský hřeben je rozčleněn na čtyři části antecedentními údolími řek Kokšaal, Čon-Uzengeguš a Sarydžaz.\n"}
{"id": "917674", "url": "https://cs.wikipedia.org/wiki?curid=917674", "title": "Roy Adzak", "text": "Roy Adzak\n\nRoy Adzak, vlastním jménem Royston Wright (14. února 1927 v Readingu – 30. ledna 1987 v Paříži) byl britský malíř, sochař, rytec a fotograf.\n\nRoyston Wright absolvoval Reading Grammar School a poté Reading University, kde vystudoval stavebnictví. Poté studoval sochařství a fotografii na Sydney Art School (1954).\n\nÚčastnil se archeologických expedic do Afghánistánu.\n\nSvá díla vystavoval na mnoha výstavách po celém světě a jsou součástí stálých expozic v Tate Gallery, Victoria and Albert Museum, ve Washingtonu, Řecku i Francii.\n\nRoy Adzak zemřel 30. ledna 1987 v Paříži a byl pohřben na hřbitově Montparnasse.\n\nJeho díla byla vystavena během výstavy \"Made in France 1947–1997, 50 ans de création en France\" v roce 1997 v Centre Georges Pompidou.\n\n\n\n"}
{"id": "917677", "url": "https://cs.wikipedia.org/wiki?curid=917677", "title": "Musée national Jean-Jacques Henner", "text": "Musée national Jean-Jacques Henner\n\nMusée national Jean-Jacques Henner (\"Národní muzeum Jeana Jacquese Hennera\") je jedno ze 34 národních muzeí ve Francii. Nachází se v Paříži v 17. obvodu na \"Avenue de Villiers\". Muzeum je zasvěcené životu a dílu francouzského malíře Jeana Jacquese Hennera (1829-1905).\n\nMuzeum se nachází v městském paláci v 17. obvodu poblíž parku Monceau. Jedná se o ukázku soukromé architektury období Třetí republiky. Dům postavil v letech 1876-1878 architekt Nicolas Félix Escalier (1843-1920) jako obydlí a ateliér pro malíře Rogera Josepha Jourdaina (1845-1918), od kterého dům záhy koupil malíř Guillaume Dubufe (1853-1909). Dům inspiroval Émila Zolu pro jeho román \"Nana\". Části originální výzdoby se dochovaly jako egyptská \"mashrabiya\" (dřevěné mřížování v oknech) dodávající orientální atmosféru nebo velký červený ateliér v prvním patře. V roce 1921 Marie Henner, vdova po malířově synovci, koupila dům od dědiců malíře Dubufa, aby zde vystavila sbírku jeho děl, kterou 19. června 1923 odkázala státu. Jednalo se o celý dům včetně veškerého vybavení a 440 obrazů. Muzeum bylo pro veřejnost otevřeno v roce 1924.\n\nV letech 2008-2009 proběhla rozsáhlé renovace, při které byl odstraněn výtah ze 30. let a zdi vymalované v 60. a 70. letech na bílo získaly opět svou původní polychromii. Muzeum bylo opět otevřeno pro veřejnost 7. listopadu 2009.\nMuzeum představuje především dílo Jeana Jacquese Hennera, které je tematicky rozděleno, ale ve sbírkách má též díla dalších malířů a sochařů (Paul Dubois, Adolphe Monticelli, Félix Trutat, Antoine Vollon, François Joseph Heim, Jean a Many Benner aj.). Vystaveny jsou též malířovy osobní předměty a nábytek. Sbírka grafického umění představuje asi 1300 kreseb, rytin a fotografií, které jsou představovány na dočasných výstavách.\n"}
{"id": "917678", "url": "https://cs.wikipedia.org/wiki?curid=917678", "title": "Vodík-6", "text": "Vodík-6\n\nVodík-6 (též vodík 6, značka H) je umělý radioizotop vodíku, který se rozpadá s poločasem přeměny 2,90×10 s. Jde o jeden z tzv. těžkých izotopů vodíku, tedy s neutronovým číslem vyšším než 2.<br>\n"}
{"id": "917680", "url": "https://cs.wikipedia.org/wiki?curid=917680", "title": "BTL reklama", "text": "BTL reklama\n\nMarketingovými profesionály všeobecně používaná zkratka BTL reklama pochází z anglického odborného termínu below the line advertising. V češtině se často název překládá jako podlinková reklama. I přes existující český název je však mezi odborníky na marketing a na reklamu zaužívaná zkratka BTL.\n\nKromě BTL reklamy existuje také ATL reklama, což je opět termín převzatý z angličtiny a používaný po celém světě. ATL znamená above the line advertising, v češtině nadlinková reklama, nadlinka, nebo také mediální reklama. Moderním pojmem je integrovaná komunikace, neboli reklama skrze linku (through the line), některými reklamními agenturami také nazývaná jako reklama 360 stupňů.\n\nV krátkosti lze říci, že ATL reklama využívá pro svá reklamní sdělení média (TV, internet, OOH, rádio, tisk, kino), zatímco BTL reklama je nemediální. BTL reklama je často více cílená na konkrétního zákazníka, je více zaměřená na prodej (hard-sell) a její výsledky jsou mnohem lépe měřitelné než je tomu u ATL. Za nejefektivnější je všeobecně považována integrovaná komunikace, nebo chcete-li reklama skrze linku.\n\n\"Příklad integrované komunikace:\"\n\n\"Zákazník vidí v televizi reklamní spot upozorňující ho na nový model automobilu a po cestě do práce slyší v autě rádiový spot, při brouzdání po internetových serverech je zákazník zasažen na své facebooku či internetových serverech stejným reklamním sdělením. Po příchodu z práce jej čeká ve schránce direct mailová zásilka s brožurou detailně jej informující o benefitech nového automobilu. Telefonní operátorka mu následující den zavolá a pozve jej na zkušební jízdu s možností srovnat propagovaný automobil s vozy stejné cenové kategorie. Na místě je zákazníkovi nabídnut balíček na míru jeho potřeb a odměna při zakoupení vozu nebo doporučení dalšího spotřebitele. Tomu všemu samozřejmě předchází důkladná analýza cílové skupiny a komunikace je zacílena na potenciální kupce nového vozu. V integrované komunikaci se reklamní zpráva prolíná různými médii, informace a nabídka se různě doplňuj v závislosti na interakci zákazníka a reklama nabádá zákazníka ke koupi.\"\n\nATL je druh reklamy, který probíhá skrze média jako jsou:\n\nTyto druhy reklamy jsou označovány jako konvenční. Liší se od BTL reklamy, kterou lze mnohem lépe cílit a vyhodnocovat. BTL reklama je nejvíce efektivní, když cílová skupina není příliš velká a je jasně definovatelná.\n\nTermíny ATL a BTL jsou marketingovými profesionály po celém světě hojně užívány. Málokdo však ví, kde se vzaly a co doopravdy znamenají. Historie pojmů ATL a BTL pochází z let 1950-1960 a je spojena s jedním z největších reklamních klientů na světě, firmou Procter & Gamble. Tato firma odměňovala své reklamní agentury procentuální provizí z objemu nakoupeného mediálního prostoru (televize, kino, rádio, OOH, tisk). Pokud tedy reklamní agentura přišla s BTL reklamním konceptem, kde nebyly využívány média, provize pro agenturu byla nula.\n\nParadoxně příprava BTL reklamy je v reklamních agenturách tou nejnáročnější a při kalkulaci tzv. člověko-hodin je několikanásobně náročnější než ATL reklama. Účetní v reklamní agentuře tehdy rozdělili ve svých finančních analýzách projekty klienta na ty, kde agentura realizovala profit (jednalo se o ATL projekty) a na projekty, kde agentura realizovala ztrátu (BTL projekty). Od té doby reklamní agentury a jejich klienti změnili způsob odměňování za realizaci reklamních kampaní.\n\nOdměna za ATL reklamu je obvykle dále vyplácena na základě procent z realizovaného mediálního objemu, i když to nemusí být pravidlem. Odměna za BTL reklamu je vyplácena na základě hodinových sazeb pracovníků agentury, nebo jiným způsobem lépe zachycujícím náročnost přípravy BTL reklamy.\n\nLinka zmiňovaná v názvech ATL (above the line) a BTL (below the line) tedy znamená \"linku oddělující profit nebo ztrátu reklamní agentury na reklamní zakázce.\"\n\nMezi BTL aktivity se řadí:\n\nBTL reklama je mnohem více zaměřená na prodej, než je tomu u ATL reklamy. BTL reklama je cílená, obsahuje nějakou odměnu za nákup nebo možnost vyhrát cenu. Využívá méně tradiční reklamní metody, než klasická ATL reklama. BTL buduje tzv. “zákaznickou zkušenost”, tedy např. možnost si výrobek vyzkoušet, ochutnat, nebo se značkou něco pozitivního prožít. BTL reklama zahrnuje i prodavače, velkosklady, obchodní zástupce. Ty všechny se snaží motivovat a podporovat tak prodej výrobku. BTL reklama má stále větší význam, a to nejen u FMCG výrobků. Na BTL reklamu se brand manageři často spoléhají, pokud potřebují splnit konkrétní prodejní cíle, nebo pokud hospodaří s omezeným rozpočtem nedovolující jim vysoké mediální investice. BTL reklamní kampaně mají často krátkodobý nebo střednědobý charakter a plní konkrétní strategické cíle v celkové komunikaci značky. Výsledky BTL kampaní jsou dobře měřitelné. Měříme nárůst prodejů za dané období ve srovnání se stejným obdobím předchozího roku, nebo počet spotřebitelských responzí za dané období. Cílem BTL kampaní může být akvizice nových zákazníků, udržování stávající zákaznické báze, věrnost, změna zákaznického chování, seznámení s produktem, navýšení prodejů v promotion období apod.\n\nV posledních 10–15 letech se agentury a klienti začali přiklánět k přístupu tzv. “integrované komunikace”, neboli komunikaci “skrze linku”. V integrované komunikaci jsou využívány jak ATL, tak BTL reklama s cílem maximalizovat návratnost investovaných reklamních peněz a maximalizovat účinek reklamních kampaní.\n\nČeská BTL reklama se začala výrazněji rozvíjet v 90. letech s příchodem síťových reklamních agentur. Mezi její zakladatele patří jména jako Kristin LaRonca Parpel (USA), Jan Boleslavský (CZ) a Ian Kenneth Wood (CAN). BTL reklamu pro své klienty obvykle zajišťují velké, tzv. full-servisové reklamní agentury. Tyto agentury si pro realizaci BTL projektů vytvořily dceřiné agentury, kde pracují speciální týmy pro BTL reklamu. BTL reklamu také zajišťují menší specializované lokální agentury. Od roku 2004 se BTL agentury organizují v iBTL sekci při Asociaci komunikačních agentur.\n\nSekce iBTL při Asociaci komunikačních agentur\n"}
{"id": "917682", "url": "https://cs.wikipedia.org/wiki?curid=917682", "title": "Punta de Astorg", "text": "Punta de Astorg\n\nPunta de Astorg ( , 3355 m n. m.) je hora v Pyrenejích. Nachází se na území španělské provincie Huesca v autonomním společenství Aragonie nedaleko francouzských hranic. Hora patří do podskupiny Benasque v Centrálních Pyrenejích.\n\n"}
{"id": "917689", "url": "https://cs.wikipedia.org/wiki?curid=917689", "title": "Musée d'Histoire contemporaine", "text": "Musée d'Histoire contemporaine\n\nMusée d'Histoire contemporaine (\"Muzeum soudobých dějin\") je muzeum v Paříži. Je umístěno v pařížské Invalidovně v 7. obvodu. Uchovává dokumenty Bibliothèque de documentation internationale contemporaine.\n\nV roce 1917 založili manželé Leblancovi sbírku dokumentů týkající se první světové války, kterou věnovali státu. Tím vznikla \"Bibliothèque et musée de la Guerre\" (Knihovna a muzeum války) pro výzkum a vzdělávání. V roce 1925 byla instituce umístěna na zámku Vincennes, odkud se v roce 1973 její obrazové sbírky přestěhovaly do Invalidovny jako muzeum, zatímco knihovna se přesunula do Nanterre. V roce 1987 byla instituce přejmenována na \"Musée d'Histoire contemporaine-BDIC\".\n\nMuzeum uchovává zhruba 1,5 miliónu písemných a obrazových dokumentů knihovny BDIC týkající se převážně válek z období od roku 1870 do současnosti. Muzeum je rozděleno do tří oddělení: plakáty; rytiny a originály; fotografie a pohlednice.\n\nMuzeum nemá stálou expozici, ale pořádá dočasné výstavy.\n"}
{"id": "917690", "url": "https://cs.wikipedia.org/wiki?curid=917690", "title": "Bibliothèque de documentation internationale contemporaine", "text": "Bibliothèque de documentation internationale contemporaine\n\nBibliothèque de documentation internationale contemporaine (zkratka BDIC) ( ) je francouzská knihovna se sídlem v Nanterre. Knihovna se specializuje na dějiny 20. století a je součástí Univerzity Paříž X.\n\nKnihovnu založili v roce 1917 manželé Leblancovi, kteří od začátku první světové války shromažďovali všechny dokumenty týkající se tohoto konfliktu a jeho příčin. V roce 1917 sbírku věnovali státu, který ji v roce 1925 uložil na zámek Vincennes pod názvem \"Bibliothèque et musée de la Guerre\". O rok později se knihovna stala členem Svazu národních knihoven (Réunion des bibliothèques nationales de Paris). V roce 1930 byla připojena k Pařížské univerzitě. V roce 1934 knihovna získala svůj dnešní název.\n\nV roce 1970 knihovna přesídlila z Vincennes do kampusu Univerzity Paříž X v Nanterre, zatímco její obrazové sbírky byly v roce 1973 umístěny v pařížské Invalidovně a roku 1987 z nich vzniklo Musée d'Histoire contemporaine.\n\n"}
{"id": "917692", "url": "https://cs.wikipedia.org/wiki?curid=917692", "title": "Hugo Karel Eduard Salm-Reifferscheidt-Raitz", "text": "Hugo Karel Eduard Salm-Reifferscheidt-Raitz\n\nHugo Karel Eduard kníže Salm-Reifferscheidt-Raitz (15. září 1803 Brno – 18. dubna 1888 Vídeň) byl moravský politik, velkostatkář a průmyslník.\n\nNarodil se jako syn starohraběte Huga Františka z rájecké větve Salm-Reifferscheidtů a Marie Josefy McCaffry of Keanmore, která po matce pocházela z na Moravě usazeného rodu Blümegenů. Jeho bratr Robert byl českým nejvyšším zemským hofmistrem a místopředsedou českého gubernia. S manželkou Leopoldinou Salm-Reifferscheidt-Krautheim (24. červen 1805 Gerlachsheim – 4. červenec 1878 Brühl u Vídně), se kterou se oženil 6. září 1830, měl pět dětí – Huga Karla Františka, Augustu, malířku, provdanou za Jindřicha Jaroslava Clam-Martinice, Siegfrieda (též politicky aktivní) a Ericha; první dcera zemřela v dětství.\n\n\nVystudoval vídeňské akademické gymnázium, později nastoupil na filosofickou a právnickou fakultu vídeňské univerzity.\n\nRoku 1838 převzal po svém dědovi Karlu Josefovi správu rodových panství Rájec nad Svitavou a Blansko, která představovala především velké lesní hospodářství, dále blanenské železárny, několik továren a cukrovarů (Rájec nad Svitavou, Niederabsdorf aj.), lignitové doly na Kyjovsku a černouhelné ve Slezské Ostravě.\n\nDo politického života se zapojil už v roce 1848. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků. Do února 1849 předsedal Moravskému zemskému sněmu. Později však odmítl post moravského místodržitele, který převzal Leopold Lažanský. Od roku 1857 byl členem stavovské říšské rady, od roku 1860 rozmnožené říšské rady. Roku 1861 byl jmenován dědičným členem Panské sněmovny (nevolená horní komora Říšské rady). Zajímal se především o hospodářská a daňová témata. Politicky se na Moravě řadil ke Straně konzervativního velkostatku a podporoval české národní hnutí. Stavěl se proti dualistickému uspořádání monarchie, patřil mezi federalisty. V době jejich krátkodobé převahy na zemském sněmu v letech 1867 a 1871 zastával krátce úřad moravského zemského hejtmana.\n\nV letech 1849–1864 byl ředitelem Moravské vlastenecko-hospodářské společnosti, v letech 1850–1851 byl prezidentem Obchodní a živnostenské komory. Byl členem řady spolků na Moravě, ve Slezsku i v Rakousku.\n\nRoku 1827 byl jmenován c. k. komořím, roku 1852 obdržel Řád zlatého rouna a titul skutečného tajného rady, roku 1854 velkokříž Leopoldova řádu.\n\nRoku 1841 se stal členem Společnosti vlasteneckých přátel umění, v letech 1843–1957 byl členem jejího výboru, v období 1850–1852 dokonce jejím jednatelem.\n\n"}
{"id": "917697", "url": "https://cs.wikipedia.org/wiki?curid=917697", "title": "Seznam profesorů Masarykovy univerzity", "text": "Seznam profesorů Masarykovy univerzity\n\nToto je seznam profesorů v současnosti působících na Masarykově univerzitě (MU) se sídlem v Brně. Přiřazení k fakultě se odvíjí od aktivního zaměstnaneckého vztahu, případně pozice emeritního profesora. Další profesory můžete najít v kategoriích a .\nNa Ekonomicko-správní fakultě Masarykovy univerzity působí tito profesoři a emeritní profesoři:\n\n\nNa Filozofické fakultě Masarykovy univerzity působí tito profesoři a emeritní profesoři:\n\n\nNa Fakultě informatiky Masarykovy univerzity působí tito profesoři a emeritní profesoři:\n\nNa Lékařské fakultě Masarykovy univerzity působí tito profesoři a emeritní profesoři:\n\n\nNa Pedagogické fakultě Masarykovy univerzity působí tito profesoři a emeritní profesoři:\n\n\nNa Právnické informatiky Masarykovy univerzity působí tito profesoři a emeritní profesoři:\n\nNa Přírodovědecké fakultě Masarykovy univerzity působí tito profesoři a emeritní profesoři:\n\n\nNa Fakultě sociálních studií Masarykovy univerzity působí tito profesoři a emeritní profesoři:\n\n\nNa Fakultě sportovních studií Masarykovy univerzity působí tito profesoři a emeritní profesoři:\n\n\n"}
{"id": "917698", "url": "https://cs.wikipedia.org/wiki?curid=917698", "title": "Aberystwyth", "text": "Aberystwyth\n\nAberystwyth je přístavní město ve Walesu ve Spojeném království nacházející se v ceremoniálním hrabství Dyfed, od roku 1996 je administrativní oblastí hrabství Ceredigion).\n\nVe městě jsou lázně a univerzita založená v roce 1872. Je také sídlem Velšské národní knihovny. Ze starších památek se zde nacházejí rozvaliny normanského hradu z dvanáctého století.\n\nV roce 2001 zde žilo 15 935 obyvatel.\n\n\n"}
{"id": "917703", "url": "https://cs.wikipedia.org/wiki?curid=917703", "title": "Csaba Horváth (fotbalista)", "text": "Csaba Horváth (fotbalista)\n\nCsaba Horváth (* 2. května 1982 Dunajská Streda, Československo) je slovenský fotbalista a bývalý reprezentant hrající v současné době v klubu FC ŠTK 1914 Šamorín. Působí na postu středního obránce. Pochází z maďarské menšiny na Slovensku. Jeho mladším bratrem je fotbalista Vojtech Horváth.\n\nHorváth přišel do Synotu Staré Město ze slovenského klubu ŠKP Dúbravka, ale příliš se neprosadil a tak se vrátil zpět na Slovensko (do Trenčína). Ve Slovácku (dřívější Synot) se ještě objevil v zimě 2006. V červenci 2008 odešel z Trenčína na roční hostování do nizozemského celku ADO Den Haag, kluby se po sezóně domluvily na ročním prodloužení hostování. V létě 2010 odešel do polského klubu Zagłębie Lubin, kde podepsal tříletý kontrakt. V sezóně 2012/13 jej zbrzdilo zranění lokte, kvůli kterému odehrál pouze 2 ligové zápasy. V červnu 2013 přestoupil do jiného polského týmu Piast Gliwice, zájem o něj měl ještě maďarský celek Ferencváros Budapešť.\n\nV září 2015 se vrátil na Slovensko do svého bývalého klubu FC ŠTK 1914 Šamorín hrajícího slovenskou třetí ligu. Se Šamorínem postoupil v závěru sezóny 2015/16 do 2. slovenské ligy.\n\nV seniorské reprezentaci Slovenska debutoval pod trenérem Vladimírem Weissem 12. srpna 2009 v přátelském zápase proti Islandu, který skončil remízou 1:1. Hrál do 54. minuty, potom ho vystřídal Martin Petráš.\n\n"}
{"id": "917710", "url": "https://cs.wikipedia.org/wiki?curid=917710", "title": "Plískavice saravacká", "text": "Plískavice saravacká\n\nPlískavice saravacká (\"Lagenodelphis hosei\") je nový druh z čeledě delfínovitých. Byla ulovena již v roce 1895, ale je popsána teprve od roku 1956. Od ostatních delfínovitých se odlišuje řadou lebečních a dalších kosterních znaků, byl pro ní proto vytvořen monotypický rod Lagenodelphis.\n\nŽije v tropických oblastech Tichého, Atlantského a Indického oceánu přibližně od 30° j. š. do 30° s. š. V nejvyšším počtu se nachází v blízkosti rovníku ve východním Pacifiku, nejmenším v Atlantiku. Mimořádný výskyt mimo tyto oblastí je spojován s fenoménem El Niño, v létech 1983 a 1984 se dostalo mnoho jedinců plískavice saravacké do mělkých vod u pobřeží Francie a Skotska kde uvázlo. Druh preferuje hluboké oceánské vody a místa kde končí kontinentální šelf. Jejich celkové množství se odhaduje na 300 000 jedinců.\n\nJe to jeden z mohutnějších delfinovitých, samec dorůstá do délky 2,7 m a samice asi o 10 cm méně, mohou vážit i přes 200 kg. Tělo je podsadité, zobák je krátký stejně jako špičaté prsní a ocasní ploutve, hřbetní ploutev je trojúhelníkovitá. Barva těla je rozdílná u pohlaví a mění se i s věkem. Na zádech má barvu hnědavě-šedou, po bocích krémovou a na břichu bílou nebo růžovou. Dospělí samci mají černý pruh od oka podél těla až k ocasní ploutvi a stejně zbarvený pruh na čele. Samice mají tyto pruhy variabilní a nedospělci velmi slabé nebo jim zcela chybí. V každé polovině horní čelisti má po 44 a v dolní po 40 zubech. Jsou schopni velmi hlubokých ponorů.\n\nDruh je považován za velmi společenský, vyskytuje se ve skupinách po 10 až 100 jedincích a často společně s jinými druhy delfínovitých. Jejich potrava se skládá z hlubinných druhů ryb, korýšů (hlavně krevet) a hlavonožců (olihně a chobotnice). Kořist nejčastěji lapají v hloubce 250 m a více, u hladiny řidčeji.\n\nSamci jsou promiskuitní, starší samice rodí co dva roky, po březosti která trvá 12,5 měsíce, jedno mládě o velikosti cca 1 m. Mláďata se mohou rodit po celý rok, nejčastěji ale v červnu až srpnu. Samci pohlavně dospívají ve věku 7 až 10 let, samice v 5 až 8 létech. Předpokládaná průměrná délka života je 18 a více let.\n\n"}
{"id": "917716", "url": "https://cs.wikipedia.org/wiki?curid=917716", "title": "Aero Spacelines Pregnant Guppy", "text": "Aero Spacelines Pregnant Guppy\n\nAero Spacelines Pregnant Guppy byl velký nákladní letoun s objemným trupem postavený ve Spojených státech amerických pro leteckou přepravu rozměrných nákladů, a to hlavně komponentů lunárního programu Apollo pro NASA. Letoun Pregnant Guppy byl první z řady letounů Guppy vyrobených společností Aero Spacelines. \n\nV roce 1960 se americké letecké společnosti zbavovaly zastaralých pístovými motory poháněných letounů Boeing 377 Stratocruiser ve prospěch nových letounů poháněných proudovými motory. Na druhou stranu NASA zjišťovala, že přeprava velkých komponentů kosmických lodí od výrobců na západním pobřeží Spojených států na východní pobřeží, kde probíhala konečná montáž a starty, pomocí lodí, je drahá a pomalá. Letecký podnikatel Leo Mansdorf shromažďoval přebytečné letouny Stratocruiser na letišti Van Nuys v Kalifornii před jejich dalším prodejem. Bývalý pilot USAF John M. Conroy si uvědomil potenciál těchto letounů na přepravu těchto rozměrných, ale relativně lehkých komponentů kosmických lodí a raket.\n\nConroy předložil svůj plán na úpravu letounu Stratocruiser NASA, přičemž jistý úředník uvedl, že mu tvar letounu připomíná „těhotné paví očko“ (anglicky: \"Pregnant Guppy\"). NASA se k předloženému návrhu stavěla vlažně, ale Conroy zastavil svůj dům, aby mohl založit společnost Aero Spacelines International, která měla postavit a provozovat navržený letoun.\n\nPráce na přestavbě letounu byly prováděny společností On Mark Engineering. Letoun Pregnant Guppy (registrace \"N1024V\") byl přestavěn z bývalého letounu společnosti Pan Am, přičemž pět metrů trupu bylo přidáno přímo před křídlo z bývalého letounu společnosti BOAC (G-AKGJ). Křídla, motory, ocasní plochy a kokpit zůstaly beze změn, ale zato horní část trupu byla bublinovitě zvětšena, přičemž vnitřní průměr činil 6 metrů. Zadní část trupu (včetně ocasních ploch) byla odnímatelná, aby náklad mohl být vkládán přímo do trupu.\n\nLetoun poprvé vzlétnul 19. září 1962 pilotovaný Johnem M. Conroyem a Clayem Lacym. Když si řízení letového provozu letiště Van Nuys uvědomilo, že se Conroy chystá s letounem vzlétnout, uvedlo do pohotovosti policii a hasiče. Avšak obrovské letadlo létalo bezchybně, až na malý pokles rychlosti.\n\nLetoun mohl přepravit druhý stupeň rakety Saturn I, a tím ušetřil třítýdenní přepravu lodí, za cenu 16 USD za míli.\n\nV létě 1963 zahájil letoun Pregnant Guppy lety s nákladem pro NASA. Zpočátku k jeho povinnostem patřila přeprava prvních a druhých stupňů raket Titan II programu Gemini ze společnosti Martin Co. v Baltimoru, stát Maryland na Cape Canaveral. Jak se kosmický program koncem 60. let 20. století rozrůstal, bylo jasné, že jeden letoun nestačí. Proto byly vyčleněny další letouny Stratocruiser a C-97, které měly být přestavěny na ještě větší letouny Super Guppy.\n\n\"Technické údaje pocházejí z publikace „Jane's All the World Aircraft, 1965–66“\".\n\n\n\n\n"}
{"id": "917720", "url": "https://cs.wikipedia.org/wiki?curid=917720", "title": "Batchujagín Möngöntúl", "text": "Batchujagín Möngöntúl\n\nBatchujagín Möngöntúl ( , * 8. října 1987, Ulánbátar) je mongolská šachistka, držitelka mužského titulu IM.\n\nV roce 2001 získala titul WIM a v roce 2003 titul WGM. Titul IM získala v roce 2010.\n\nZúčastnila se prvních dvou sérií turnajů FIDE Grand Prix žen v letech 2009-11 a 2011-12.\n\nNa šachové olympiádě žen reprezentuje družstvo Mongolska a dovedla ho nejlépe k 13. místu v roce 2012. V letech 2012 a 2014 obsadila svým výkonem 4. místo na první šachovnici.\n\nNa osmi šachových olympiádách žen získala celkem 58,5 bodů ze 85 partií.\n\n"}
{"id": "917740", "url": "https://cs.wikipedia.org/wiki?curid=917740", "title": "Obsahová analýza", "text": "Obsahová analýza\n\nObsahová analýza (anglicky content analysis) nebo také věcná analýza spadající do kvantitativních analýz je podle České terminologické databáze knihovnictví a informační vědy (TDKIV) definována jako: „\"analýza obsahu dokumentu zahrnující metody a pravidla pro stanovení tematiky dokumentu, případně časového a prostorového hlediska, čtenářského určení a formy dokumentu. Slovní vyjádření obsahu dokumentu v přirozeném jazyce je transformováno do věcných selekčních údajů v procesu věcného pořádání nebo do vět v procesu sémantické redukce textu dokumentu\"“.\n\nJisté prvky obsahové analýzy bychom našli již v 17. století, kdy byly tehdejší noviny podrobovány zkoumání ze strany katolické církve (v podstatě forma cenzury).\n\nV 19. století v souvislosti s rostoucím množství novinové produkce vzrostl paralelně i rozvoj metody obsahové analýzy (porovnával se např. počet článků podávajících kvalitní a seriózních informací a počet článků méně závažných věnujících se bulváru nebo sportu).\n\nVe čtyřicátých letech 20. století našla obsahová analýza uplatnění v informační vědě a knihovnictví jako výzkumná metoda závěrečných prací zásluhou amerického sociologa Bernarda Berelsona, děkana Library School na chicagské univerzitě. Berelson definoval obsahovou analýzu jako techniku spočívající v systematickém a kvantitativním popisu projevu obsahů komunikace.\n\nV posledních dvaceti letech byla hojně využívána především v oblasti společenských věd, protože jedním z hlavních kladů je aplikovatelnost na různorodé typy dat a přizpůsobení se výzkumným záměrům.\n\nVýstupem obsahové analýzy mohou být různé stupně redukce textu: referáty, anotace a abstrakty nebo věcné pořádání informací: systematické a předmětové třídění, využívané v rejstřících, odkazech nebo heslářích.\n\nReferát je redukovaný text, který objektivně charakterizuje obsah dokumentu. Měl by být výstižný, přehledný, jasný, stručný, přesný, objektivní a čtivý. Je formulován v přirozeném jazyce, používají se celé věty, někdy je možné využít stručných hesel. Podle charakteru zpracování je možné referáty rozdělit na informativní, indikativní, kritické, modulární, analytické, přehledové, výběrové a autorské.\n\nAnotace představuje redukovaný text, který stručně charakterizuje obsah dokumentu, popřípadě informuje o autorovi, zaměření, vědecké nebo umělecké hodnotě dokumentu. Může mít vysvětlující nebo doporučující charakter a obsahovat také informace z dalších dokumentů. Funkcí anotace je především upozornit na existenci dokumentu. Podle charakteru zpracování lze jednotlivé anotace rozdělit na informativní, doporučující, textologické, analytické, skupinové, bibliografické, nakladatelské, redakční a autorské.\n\nAbstrakt bývá mnohdy spojován s referátem, tak jak tyto pojmy vysvětluje TDKIV. Podle Kováře ale představuje větší redukci textu než referát. Je považován za kratší sdělení, které charakterizuje obsah, zaměření, hodnotu, účel, formu a původ dokumentu. Může být buď informativní, nebo doporučující (hodnotí podle vhodnosti pro cílovou skupinu). Z hlediska zpracování mohou být abstrakty všeobecné nebo specializované.\n\nSystematické pořádání informací je realizováno prostřednictvím systematického selekčního jazyka. Což je věcný selekční jazyk, který je tvořen klasifikačními znaky a jeho struktura je prezentována nejčastěji hierarchickými vztah mezi třídami (generické a partitivní vztahy).\n\nSelekční jazyky se obvykle dělí na identifikační a věcné. Věcné selekční jazyky se dále dělí na systematické a předmětové. Podle typologie selekčních jazyků jsou odvozeny dvě základní kategorie systematických selekčních jazyků:\n\n\nPředmětové třídění vyjadřuje obsah dokumentu pomocí abecedně uspořádaných hesel (lexikálních jednotek). Využívají se klíčová slova, předmětová hesla deskriptorové selekční jazyky.\n\nPodle typologie předmětových selekčních jazyků lze odvodit též dvě základní kategorie:\n\n\nJelikož patří pod kvantitativní analýzu dat, je možné ji aplikovat na analýzu různých textů, obsahů, či projevů a hledat v nich podobné proměnné znaky a počítat jejich četnost a následně hledat mezi nimi různé vztahy a kauzality. V oboru mediálních studií a žurnalistiky lze například použít pro analýzu výskytu slova \"vláda\" v určitém časovém období například v jednom tištěném deníku. Autor práce pak může sledovat, zda se množství výskytu tohoto slova nějak měnilo v návaznosti na změnu situaci ve vládě. Sledovány mohou být i různé zákonnitosti, nebo se mohou provnávat počty článků na dané téma mezi konkurenčními médií. Možností je nepřeberné množství.\n\nVzhledem k tomu, jak velké množství informací se v rámci procesu obsahové analýzy (především kvantitativní OA) zpracovává, vzniklo několik softwarových programů, které tyto činnosti ulehčují.\n\nJde např. o software TextQuest, jehož základní myšlenka vznikla již v roce 1983 a jako výstup může sloužit slovník jednoslovných výrazů, slovních sekvencí, permutací slovních výrazů nebo konkordancí. Podle autora článku jde v podstatě o odrazový můstek pro další vývoj.\n\nMezi softwary, které pracují slovníkovými metodami, lze zmínit také CATPAC, Concordance, Diction, General Inquirer, Hamlet, TEXTPACK, WordStat a další. Existují také programy, které mají pouze proprietární povahu jako DIMAP, Visual Text. K vytváření anotací slouží např. softwary Atlas-ti nebo NUDIST.\n\nKaždý z výše zmíněných softwarů funguje na různých platformách (Windows, Mac), mají různé licenční podmínky (volný software, licence) a jsou k dostání většinou ve Spojených státech amerických.\n\n"}
{"id": "917747", "url": "https://cs.wikipedia.org/wiki?curid=917747", "title": "Lovec hlav (film)", "text": "Lovec hlav (film)\n\nLovec hlav (originální francouzský název \"L'Alpagueur\") je francouzský kriminální film z roku 1976, který režíroval Philippe Labro podle vlastního scénáře. Jde o druhou spolupráci režiséra s Jean-Paulem Belmondem, která následovala po filmu \"Následník\" z roku 1973.\n\nHlavní role ve filmu ztvárnili Jean-Paul Belmondo společně s Brunem Cremerem. V Cremerově případě jde o jednu z jeho nejznámějších a nejvýraznějších rolí.\n\n\"Lovec hlav\" neboli \"Stopař\" je zvláštní člověk, který vyřizuje pro policii úkoly přinášející víc rizika, než je ochotna podstoupit. Protože neexistuje důkaz o jejich spojení, stopař může použít účinných, i když krajně nelegálních metod. Policejní inspektor Doumecq, který udržuje se Stopařem kontakt, jej po splnění menšího úkolu na začátku filmu pověřuje likvidací tzv. Jestřába, momentálně největšího zločince v zemi. Jde o cynického lupiče, který si jako své komplice pokaždé vybírá mladíky na okraji společnosti, které po akci pokaždé odstraní, díky čemuž ho policie nemůže vypátrat. Doumecq Stopaře vysílá do vězení, ve kterém sedí Costa Valdes, Jestřábův spolupachatel z dřívější loupeže, který pouze shodou náhod setkání s Jestřábem přežil. Stopaři se skutečně časem podaří mladíka přimět k prozrazení stopy vedoucí k Jestřábovi. Mezi mužem a klukem nastává zvláštní pouto a Stopař si před svým odchodem z věznice prosadí, že Costa pojede s ním. Výměnou prozrazuje policii informace o síti, organizující útěky z vězení. Pak ale nastávají komplikace a oba se ocitají v ohrožení života. Stopař se ze situace dostává pouze s většími těžkostmi, jak je u něj zvykem. Cesty obou se však nechtěně rozdělí a Costa, hnán touhou po bohatství a mstě, vyráží za Jestřábem na vlastní pěst. Zkušenému vrahovi však nestačí a doplácí na svou nerozvážnost. V závěru filmu jej však Stopař pomstí, přestože nelze vyloučit, že Jestřábova likvidace bude pro něj mít nepříznivé následky.\n\n"}
{"id": "917749", "url": "https://cs.wikipedia.org/wiki?curid=917749", "title": "Serhij Pivněnko", "text": "Serhij Pivněnko\n\nSerhij Serhijovyč Pivněnko (ukrajinsky Сергій Сергійович Півненко, * 19. října 1984, Luhansk, Ukrajinská SSR, Sovětský svaz) je ukrajinský fotbalista a bývalý mládežnický reprezentant.\n\n"}
{"id": "917754", "url": "https://cs.wikipedia.org/wiki?curid=917754", "title": "StarDance …když hvězdy tančí (1. řada)", "text": "StarDance …když hvězdy tančí (1. řada)\n\nPrvní řada české verze StarDance …když hvězdy tančí odstartovala 4. listopadu 2006 na ČT 1. Vystoupilo v ní celkem osm celebrit společně s osmi profesionálními tanečníky. Poprvé soutěž moderovali Marek Eben a Tereza Kostková.\n\nPrvní epizodu \"StarDance\" si nenechalo v televizi ujít 1,961 milionů diváků. Pátý díl dokonce až 2,067. Finále se odvysílalo 23. prosince 2006.\n\nTabulka obsahuje pořadí podle průměrné hodnoty jejich bodů za celou dobu soutěže.\nHodnocení jednotlivých porotců se nachází v závorce v tomto pořadí: Vlastimil Harapes, Eva Bartuňková, Michael Kocáb a Zdeněk Chlopčík.\n"}
{"id": "917760", "url": "https://cs.wikipedia.org/wiki?curid=917760", "title": "Jana Musilová", "text": "Jana Musilová\n\nJméno a příjmení Jana Musilová nosí více osobností:\n\n\n"}
{"id": "917762", "url": "https://cs.wikipedia.org/wiki?curid=917762", "title": "Piratbyrån", "text": "Piratbyrån\n\nPiratbyrån („Pirátská kancelář“) byla švédská organizace (či think tank) založena roku 2003 k podpoře volného sdílení informací, kultury a intelektuálního vlastnictví a jako jediná opozice lobbistickým skupinám jako jsou Švédská antipirátská kancelář.\n\nRoku 2005 Piratbyrån vydala a antologii nazvanou \"Copy Me\", která obsahovala texty již dříve přístupné z jejich webové stránky. Členové Pirátské kanceláře se účastnili debat ve Švédském radiu a Švédské televizi. Přednášeli nejen ve Švédsku, ale i v dalších evropských zemích, jako např. na 22. konferenci Chaos Communication Congress v Berlíně roku 2005.\nAktivity Piratbyrån se částečně během let změnily, částečně díky přírůstku Pirátské strany ke švédské politické scéně. Během Noci Walpurgis roku 2007 Piratbyrån spálili všechny svoje zbývající kopie \"Copy Me\" při rituálním ceremoniálu a pronesli:\n\nTímto spalujeme debatu o sdílení souborů. Nechť je sdílení souborů pouze jedním ze způsobů jak kopírovat. Mluvme o lepších způsobech indexování, archivování a kopírování — ne zda je kopírování správné či špatné. Zima schází ze svahů. Uvolněte cestu jaru!\n\nJonas Andersson, švédský výzkumník, specializující se na politiku sdílení souborů, podal tuto stručnou definici října roku 2009:\n\nPiratbyrån je zcela oddělena od Pirátské strany; je to spíše volně organizovaný think-tank, webová stránka, filosofický skleník či FAQ průvodce do digitalizace.\n\nŠvédská antipirátská kancelář (Antipiratbyrån), financovaná americkou lobbistickou organizací MPAA a oddaná potírání kopírování autorskoprávně omezeného obsahu, byla založena roku 2001, ještě před Piratbyrån. Piratbyrån prostě s humorem zkopírovali název svého oponenta tím, že odstranili „anti“.\n\nČervna roku 2010 se skupina rozpustila po smrti Ibiho Kopimi Botaniho. Několik dřívějších členů Piratbyrån je nyní angažováno ve skupině Telecomix. Úvodní stránka webu Pirátské kanceláře byla nahrazena třemi slovy \"Stängt för eftertanke\" (švédsky \"Zavřeno pro přemítání\").\n\n"}
{"id": "917763", "url": "https://cs.wikipedia.org/wiki?curid=917763", "title": "Wimbledon 2013", "text": "Wimbledon 2013\n\nWimbledon 2013 byl 127. ročník třetího tenisového grandslamu sezóny – nejstaršího a nejslavnějšího turnaje světa, který probíhal od pondělí 24. června do neděle 7. července 2013. Událost se tradičně konala na travnatých dvorcích v londýnském All England Lawn Tennis and Croquet Clubu. Představovala jediný turnaj velké čtyřky hraný na tomto povrchu, který byl také součásti profesionálních okruhů mužů ATP World Tour 2013 a žen WTA Tour 2013. Vítězové si do žebříčků připsali 2 000 bodů.\n\nTurnaj organizovala Mezinárodní tenisová federace. Titul ve dvouhře obhajovali sedminásobný vítěz Roger Federer ze Švýcarska, který prohrál ve druhém kole se Sergijem Stachovskim a pětinásobná šampiónka Serena Williamsová ze Spojených států, která nestačila ve čtvrtém kole na Sabine Lisickou.\n\n127. ročník se tradičně odehrával v londýnském All England Lawn Tennis and Croquet Clubu. Premiérový ročník se v něm uskutečnil roku 1877 a na nové adrese v ulici Church Road oddíl sídlí od roku 1922. Z celkového počtu čtyřiceti devíti travnatých dvorců bylo pro grandslam využito devatenáct z nich, včetně tří největších: centrálního dvorce s kapacitou 15 000 diváků, kurtu č. 1 s kapacitou 11 500 přihlížejících, dvorce č. 2, do jehož ochozů se vtěsnalo 4 000 návštěvníků a kurtu č. 3 pro 2 000 přihlížejících.\n\nWimbledon probíhal mezi 24. červnem až 7. červencem 2013 a zahrnoval soutěže mužské i ženské dvouhry, mužskou, ženskou a smíšenou čtyřhru, soutěže juniorů, legend a vozíčkářů.\n\nPrvní hrací středa 26. června získala vzhledem ke skončení několika favorizovaných tenistů označení „černá středa“ nebo „černý den“. Kvůli zranění vzdali nebo z turnaje odstoupili Čech Radek Štěpánek, Nadalův přemožitel Steve Darcis, dvojnásobný wimbledonský semifinalista Jo-Wilfried Tsonga, Američan John Isner a desátý nasazený Marin Čilić.\n\nZ žen kvůli zranění z prvního kola nenastoupila Viktoria Azarenková, po pádu na kurtu prohrála také vítězka turnaje z roku 2004, Ruska Maria Šarapovová s Larcherovou de Britovou, a účinkování završila další bývalá světová jednička Dánka Caroline Wozniacká.\n\nDo utkání nenastoupila Kazaška Jaroslava Švedovová, která měla hrát s Petrou Kvitovou. Skončily také dvě bývalé první hráčky světa, Srbky Ana Ivanovićová a Jelena Jankovićová. Z turnaje vypadly další nasazené hráčky – Češka Lucie Šafářová a Rumunka Sorana Cîrsteaová, a bývalý australský wimbledonský vítěz Lleyton Hewitt. O největší překvapení se ovšem postaral Kazach Sergij Stachovskij, který vyřadil obhájce titulu Rogera Federera.\n\nV jediný den tak na turnaji skončilo sedm bývalých světových jedniček a tři bývalí vítězové.\n\nVýhrou nad Benjaminem Beckerem v úvodním kole dosáhl Andy Murray na nejvyšší počet vítězství z turnajů Grand Slamu mezi britskými tenisty, když 107. vítězným duelem překonal 106 výher Freda Perryho.\n\nObhájce Roger Federer podlehl ve druhé fázi se 116. ukrajinským tenistou světa Sergijem Stachovskim ve čtyřech setech. Ukrajince však v následujícím kole vyřadil Rakušan Jürgen Melzer také ve čtyřech sadách. Federer tak završil rekordní počet 36 účastí v grandslamových čtvrtfinále bez přerušení. Naposledy předtím před branami čtvrtfinále skončil na French Open 2004, kde ve třetím kole podlehl Gustavu Kuertenovi. Poprvé po osmi letech, od antukového turnaje Monte Carlo Masters 2005 a porážky od 101. tenisty Richarda Gasqueta, nestačil na hráče mimo elitní stovku světové klasifikace. Premiérová byla i jeho prohra ve druhém kole na turnajích velké čtyřky.\n\nPřekvapením bylo také vítězství 135. belgického hráče světa Steva Darcise, jenž v úvodním kole přehrál světovou pětku a dvojnásobného šampióna Rafaela Nadala po třísetovém průběhu. Napodobil tak výhru Lukáše Rosola z Wimbledonu 2012, který zdolal Španěla ve druhé fázi. Poprvé v kariéře utržil Nadal porážku hned v úvodním kole Grand Slamu. Poprvé od roku 1997 tak úřadující šampión na Roland Garros vypadl již v úvodním kole Wimbledonu. Darcis však před druhým kolem odstoupil pro zranění pravého ramena, které si přivodil v předchozím duelu.\n\nPro Federera a Nadala se jednalo o nejhorší Grand Slam kariéry, do něhož společně nastoupili. Poprvé od Wimbledonu 2002 se ani jeden z dvojice neprobojoval do finále.\n\nDalší historické výsledky zaznamenali američtí a polští tenisté. Po více než sto letech, naposledy se tak stalo ve Wimbledonu 1912, žádný Američan nepřešel přes druhé kolo. Poslední z nich Bobby Reynolds vypadl se světovou jedničkou Djokovićem. Poprvé v historii se mužský tenista z Polska probojoval do grandslamového semifinále dvouhry. Stal se jím 22. hráč žebříčku Jerzy Janowicz, který ve čtvrtfinále porazil krajana Łukasze Kubota.\n\nŁukasz Kubot a Fernando Verdasco prošli do svého premiérového wimbledonského čtvrtfinále, zatímco Juan Martín del Potro si zahrál semifinále Grand Slamu poprvé od titulu na US Open 2009.\n\nSrbský první hráč světa Novak Djoković odehrál spolu s Argentincem Juanem Martínem del Potrem nejdelší wimbledonské semifinále v historii. Srb vyhrál po pětisetové bitvě 7-5, 4-6, 7-6, 6-7 a 6-3, za čtyři hodiny a čtyřicet tři minut, čímž aktéři překonali rekord držený Borisem Beckerem a Ivanem Lendlem z Wimbledonu 1989.\n\nVítězem se po 77 letech, a titulu Freda Perryho ve Wimbledonu 1936, stal britský tenista. Po loňské finálové porážce utkání zvládl Andy Murray, který porazilSrba Novaka Djokoviće 6–4, 7–5, 6–4. Freda Perryho ve Wimbledonu 1936. Byl také prvním Skotem, jenž dosáhl na titul od triumfu Harolda Mahonyho v roce 1896.\n\nZ prvních deseti nasazených žen vypadlo šest ještě před třetím kolem: Azarenková, Šarapovová, Erraniová, Kerberová, Wozniacká a Kirilenková, což byl vůbec nejhorší grandslamový výkon nasazených hráček v otevřené éře tenisu. Laura Robsonová se stala první Britkou za posledních patnáct let, která se probojovala až do osmifinále. Bodový zisk ji po turnaji poprvé v kariéře zajistil průnik mezi třicítku nejlepších hráček žebříčku WTA.\n\nJaponská veteránka Kimiko Dateová se po výhře nad Alexandrou Cadanțuovou stala nejstarší ženou ve Wimbledonu, která prošla do třetího kola. Až do této fáze turnaje postoupila prvně od roku 1996. V něm nestačila na světovou jedničku Serenu Williamsovou. Součet let obou aktérek byl 73 a obě se přitom potkaly na profesionálním okruhu poprvé.\n\nČtvrtfinálové vyřazení posledních grandslamových vítězek v ženské dvouhře Li Na a Petry Kvitové, znamenalo jistotu, že Wimbledon pozná novou šampiónku Grand Slamu. Američanka Sloane Stephensová a Belgičanka Kirsten Flipkensová si poprvé zahrály wimbledonské čtvrtfinále.\n\nDvacátá třetí nasazená Sabine Lisická se stala první německou finalistkou na turnajích velké čtyřky od Wimbledonu 1999, kdy Steffi Grafová podlehla v boji o titul Američance Lindsay Davenportové. Lisická navíc počtvrté v řadě vyřadila úřadující vítězku French Open. V roce 2009 zdolala Světlanu Kuzněcovovou, roku 2011 Li Na, v sezóně 2012 Marii Šarapovovou a konečně v probíhajícím ročníku Serenu Williamsovou. Ve Wimbledonu 2010 nestartovala.\n\nNová šampiónka Marion Bartoliová nenarazila během turnaje na žebříčkově výše postavenou hráčku, když nejlépe umístěnou byla čtvrtfinálová soupeřka Sloane Stephensová, které patřilo 17. místo. Stala se první ženou wimbledonské historie, jež vyhrála bez nutnosti změření sil s tenistkou elitní desítky. Překonala také historický ženský rekord v období čekání na první grandslam, který do té doby držela Jana Novotná, když premiérový Grand Slam v roce 1998 vyhrála při své 45. účasti dvouhry. Francouzka si trofej z Grand Slamu odnesla na 47. pokus\n\nBob a Mike Bryanovi titulem zkompletovali v mužské čtyřhře nekalendářní Grand Slam, když byli současně úřadujícími šampióny z US Open, Australian Open a French Open. Jako prvnímu páru v otevřené éře tenisu se jim podařilo získat všechny čtyři tituly bez přerušení. Stali se také první dvojicí historie, která dokázala vyhrát čtyři majory v řadě a letní olympijské hry v rozmezí jediného roku.\n\nVítězem mužské dvouhry se stal druhý nasazený britský tenista Andy Murray. Murray si tak připsal druhý grandslamový titul a první z Wimbledonu. Pro Británii to tak byl první tenista od roku 1936, který ovládl mužskou dvouhru na tomto grandslamu.\n\nŽenskou dvouhru vyhrála patnáctá nasazená Francouzka Marion Bartoliová. Připsala si tak premiérový grandslamový titul.\n\nV mužské čtyřhře zvítězil první pár světa složený z amerických dvojčat Boba a Mika Bryanových. Jednalo se o jejich třetí wimbledonský titul a celkově patnáctý z mužské grandslamové čtyřhry.\n\nŽenskou čtyřhru poprvé opanoval osmý nasazený tchajwansko-čínský pár Sie Su-wej a Pcheng Šuaj. Obě šampiónky tak získaly premiérový grandslamový titul z ženské čtyřhry.\n\nSmíšenou čtyřhru vyhrála osmá nasazená kanadsko-francouzská dvojice Daniel Nestor a Kristina Mladenovicová. Pro oba to byl první titul z wimbledonského mixu a pro Nestora celkově třetí grandslamový v této soutěži.\n\n\n\nCelkový rozpočet Wimbledonu 2013 byl proti předešlému ročníku navýšen o více než čtyři miliony liber a dosahuje částky 22 560 000 liber (cca 34 milionů dolarů). Vítězové dvouher si připsali 1 600 000 liber, což představovalo meziroční nárůst o 450 tisíc liber.\n\nV sezóně 2013 byly wimbledonské odměny nejvyšší ze všech čtyř Grand Slamů. Rozpočet Australian Open činil přibližně 30 miliónu amerických dolarů, dotace French Open představovala částku okolo 29 milionů dolarů a pořadatelé US Open zvýšili rozpočet ročníku 2013 na 32 milionů dolarů, když v březnu téhož roku oznámili plán navýšení odměn na 50 milionů dolarů do sezóny 2017.\n\nNásledující tenisté obdrželi divokou kartu do hlavních soutěží.\n Serena Williamsová / Bob Bryan\n\nNásledující tenisté postoupili do hlavních soutěží z kvalifikací.\n\n"}
{"id": "917764", "url": "https://cs.wikipedia.org/wiki?curid=917764", "title": "Ešte", "text": "Ešte\n\nEšte je studiové album Richarda Müllera z roku 2011.\n\n"}
{"id": "917767", "url": "https://cs.wikipedia.org/wiki?curid=917767", "title": "Peter Turay", "text": "Peter Turay\n\nPeter Turay (* 29. listopadu 1972) je slovenský hudebník, producent, skladatel, zvukař, tvůrce elektronické, filmové a scénické hudby. Jeho otec je vědec PhDr. Peter Turay . Podílel se na významných hudebních albumoch slovenské scény, zejména vydavatelstva \"Azyl\", ve svém vlastním studiu \"Soundlab\" v Bratislavě.\n\nSpolupracoval se řadou umělců: Ali ibn Rachid , Toni Granko, Marek Piaček , Redbrix , Rust2Dust , L.U.Z.A., hip-hopový výběr Engerau . Požoň Sentimental , Lucas Perny , Double Affair , Breakbeast , RCH , Coolhunter , Home Made Mutant (Marcel Buntaj, Maroš Hečko, Martin Gašpar) , Godox - Hrdina \n\nI když Petr Turay spolupracoval se řadou umělcu, sám zatim nevydal oficiální album se svou tvorbou. Zveřejnil pouze několik skladeb na internetu.\n\n"}
{"id": "917770", "url": "https://cs.wikipedia.org/wiki?curid=917770", "title": "Lukáš Szabó", "text": "Lukáš Szabó\n\nJméno a příjmení Lukáš Szabó nosí vícero lidí:\n\n"}
{"id": "917771", "url": "https://cs.wikipedia.org/wiki?curid=917771", "title": "Lukáš Szabó (fotbalista)", "text": "Lukáš Szabó (fotbalista)\n\nLukáš Szabó (* 4. října 1992 Československo) je slovenský fotbalový útočník a reprezentant, v současné době hostuje z Liberce v klubu FC ViOn Zlaté Moravce.\n\nSzabó začínal s fotbalem ve Slovanu Duslo Šaľa, odkud odešel do FC Nitra. V létě 2012 odešel zpět do Slovanu Duslo Šaľa hrajícího druhou slovenskou ligu. Během sezóny 2012/13 odehrál v dresu Šaly 27 utkání a vstřelil 10 gólů. Od července 2013 jej angažoval FC Slovan Liberec, který měl hráče v hledáčku. S Libercem podepsal čtyřletou smlouvu. Zájem o Szabóa projevil i ŠK Slovan Bratislava. V Liberci na začátku sezóny dostal příležitost jen v závěrech dvou ligových zápasů – se Sigmou Olomouc (21. července 2013, výhra 2:1) a s Vysočinou Jihlava (11. srpna 2013, výhra 1:0). Klub jej v září uvolnil na roční hostování do FC ViOn Zlaté Moravce.\n\nV týmu Slovenska U21 debutoval pod trenérem Ivanem Galádem 24. dubna 2013 proti domácímu týmu České republiky (prohra 0:1). Odehrál druhý poločas. Následoval květnový přátelský zápas s izraelskou jedenadvacítkou (prohra 0:1). Po vydařené sezóně 2012/13 byl opět povolaný do týmu Slovenska U21, kde nastoupil v základní sestavě kvalifikačního střetnutí proti Lucembursku (výhra 7:1). Odehrál 70 minut, poté jej na hřišti vystřídal Filip Oršula.\n\n"}
{"id": "917772", "url": "https://cs.wikipedia.org/wiki?curid=917772", "title": "Raymond Harryhausen", "text": "Raymond Harryhausen\n\nRay Harryhausen, vlastním jménem Raymond Harryhausen (29. června 1920, Los Angeles, Spojené státy americké – 7. května 2013, Londýn, Spojené království) byl americký filmař, režisér, animátor – průkopník na poli speciálních vizuálních efektů, scenárista, příležitostný herec a producent.\n\nNejvětší proslulost mu přinesly snímky \"Jáson a Argonauti\" (1963), nebo \"Souboj Titánů\" (1981), pracoval i na filmech \"Tajuplný ostrov\", \"Sindibád a Tygří oči\" nebo \"Milion let před Kristem\".\n\nJeho osud i kariéru ovlivnil film \"King Kong\" z roku 1933, kde poprvé viděl animovanou filmovou postavu v hraném filmu.\n\nOd roku 1960 až do své smrti žil v Londýně v Anglii.\n\nOd 10. června 2003 má svoji hvězdu na hollywoodském chodníku slávy.\n\n\n"}
{"id": "917777", "url": "https://cs.wikipedia.org/wiki?curid=917777", "title": "Nicklas Helenius", "text": "Nicklas Helenius\n\nNicklas Helenius Jensen (* 8. května 1991 Svenstrup, Dánsko) je dánský fotbalista a reprezentant, který od léta 2013 hraje na postu útočníka v anglickém klubu Aston Villa FC, avšak od roku 2014 hostuje v Aalborg BK.\n\nHelenius zahájil profesionální fotbalovou kariéru v dánském klubu Aalborg BK. Debutoval v A-mužstvu 16. května 2010 proti HB Køge (remíza 0:0). Dostal se na hřiště v 78. minutě.\n\nV červnu 2013 podepsal smlouvu s anglickým klubem Aston Villa FC.\n\nV létě 2014 odešel hostovat zpět do Aalborg BK.\n\nHelenius hrál za mládežnické reprezentační výběry Dánska U20 a U21.\n\nV A-týmu Dánska zažil debut v domácím přátelském utkání se Slovenskem v Odense 15. srpna 2012, kde Dánsko prohrálo 1:3. Helenius odehrál druhý poločas.\n\n"}
{"id": "917780", "url": "https://cs.wikipedia.org/wiki?curid=917780", "title": "Johann Gebhard Maass", "text": "Johann Gebhard Maass\n\nJohann Gebhard Ehrenreich Maass, také Maaß (26. února 1776, Krottendorf u Halberstadtu, Svatá říše římská – 23. prosince 1823, Halle, Německý spolek) byl německý filozof, psycholog a vysokoškolský profesor.\n\nNarodil se v rodině evangelického kněze. V Halberstadtu navštěvoval dómskou školu a v roce 1784 opustil rodné město a zamířil na proslulé protestantské vysoké učení na Friedrichovu univerzitu v Halle. Univerzitu v Halle absolvoval s prací \"„Dissertatio exhibens paralipomena ad historiam doctrinae de associatione idearum“\". Poté zde přednášel nejdříve jako soukromý docent, mimořádný profesor a od roku 1798 jako řádný profesor. K jeho oborům patřila matematika, filozofie a rétorika. Za napoleonské okupace se stal prorektorem univerzity (1805-1806), podporoval německé vlastenectví, v době končících napoleonských bojů ve střední Evropě v letech 1813-1815 měl na starost i městský lazaret. Prorektorem univerzity byl zvolen ještě v letech 1815-1817 a 1821-1823. V roce 1814 se stal členem hallské zednářské lóže. Patřil také k významným podporovatelům hudby a též v roce 1814 založil v Halle hudební akademii.\n\nVe své filozofické práci se řadil k široké skupině vycházející z Leibnize. Tito filozofové stáli v kontrapunktu proti Kantovi.\n\n\n\n"}
{"id": "917781", "url": "https://cs.wikipedia.org/wiki?curid=917781", "title": "Římskokatolická farnost Světlá pod Ještědem", "text": "Římskokatolická farnost Světlá pod Ještědem\n\nŘímskokatolická farnost Světlá pod Ještědem (lat. \"Swietla\") je územní společenství římských katolíků ve Světlé pod Ještědem a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení tzv. \"staré farnosti\" není známo. Matriky jsou v místě vedeny od roku 1755. Farnost byla znovu založena roku 1763. Do března roku 2012 měla farnost sídelního duchovního správce, který rovněž administroval ex currendo farnost v Osečné. Od 27. března 2012 je administrována excurrendo z Českého Dubu.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Český Dub, jehož součástí je i farnost Světlá pod Ještědem, která je tak spravována \"excurrendo\".\n\nŘímskokatolická farnost Světlá pod Ještědem\n\n"}
{"id": "917782", "url": "https://cs.wikipedia.org/wiki?curid=917782", "title": "Bolt", "text": "Bolt\n\nBolt může být:\n\n\n\n\n"}
{"id": "917784", "url": "https://cs.wikipedia.org/wiki?curid=917784", "title": "Aleš Brichta Project", "text": "Aleš Brichta Project\n\nAleš Brichta Project je hudební skupina, kterou ke konci roku 2012 sestavil zpěvák Aleš Brichta. Poprvé vystoupila na tradičním vánočním koncertě v Praze. Začátkem roku 2013 probíhalo natáčení ve studiu Faust. V tomto studiu vzniklo album \"Údolí sviní\", které navazuje hudebně i tematicky na předešlé album \"Deratizer\", vydané v roce 2009.\nV roce 2015 vyšlo další album \"Anebo taky datel\".\n\n\n"}
{"id": "917786", "url": "https://cs.wikipedia.org/wiki?curid=917786", "title": "Invokace", "text": "Invokace\n\nInvokace (z lat. \"invocatio\", tj. \"zvolání\") je v diplomatice označení pro úvodní část středověké listiny. Může být vyjádřena grafickým symbolem (kříž, chrismon, labarum) či krátkou slovní formulí, někdy oběma způsoby. Protože se nachází na samém počátku textu, bývá často zobrazena jako elongata. Invokace v běžných listinách pozvolna mizí již během středověku, zachována zůstala jen u některých typů písemností, jako jsou např. notářské instrumenty, rozsudky církevních soudů, závěti apod.\n\nVzývání Božího jména na samém počátku textu mělo přispět k upevnění a trvalé platnosti právního pořízení. Ve franských a říšských listinách je obvyklé v raném a vrcholném středověku. V byzantských listinách se invokace objevuje do obrazoborectví v 8. a 9. století.\n\nV mnoha listinách je invokace vyjádřena křížem v rozličných formách, ve franských a německých panovnických listinách dominuje chrismon. Karel Veliký zvolil po své císařské korunovaci verbální formu \"In nomine patris et filii et spiritus sancti\" (Ve jménu Otce a Syna a svatého Ducha), od roku 833 převládala v říšské kanceláři za Ludvíka II. verze \"In nomine sanctae et individuae trinitatis\" (Ve jménu svaté a nerozdílné Trojice). Během 12. století tyto slovní invokace v jednoduchých listinách zcela odpadají, jinde jsou nahrazeny slovy \"In nomine Dei\" (Ve jménu Boha) nebo podobnou zkrácenou verzí.\n\nV langobardské a normanské jižní Itálii se ustálila nejčastější forma slovní invokace \"In nomine domini Dei et salvatoris nostri Iesu Christi\" (Ve jménu Boha a spasitele našeho Ježíše Krista). V papežských synodálních konstitucích byla verbální invokace jejich pevnou součástí, v jednotlivých papežských listinách se objevuje zřídka a zcela mizí během reformy papežské kanceláře v 11. století.\n\nV českém prostředí se invokace objevují v listinách Přemyslovců až do vlády Přemysla Otakara II., ovšem v listinách menších vydavatelů se vyskytují ještě na konci 15. století.\n\n\n"}
{"id": "917787", "url": "https://cs.wikipedia.org/wiki?curid=917787", "title": "Intitulace", "text": "Intitulace\n\nIntitulace je v diplomatice označení pro úvodní část listiny, která pojednává o jejím vydavateli. Obsahuje jeho jméno, postavení, funkce, tituly (u významných osob s devoční formulí).\n\nIntitulace se v listině nachází buď na samém počátku nebo následuje ihned po invokaci. Na intitulaci zpravidla navazuje inskripce se salutací nebo promulgace. Intitulační formule začíná jménem vydavatele následovaná devoční formulí a vlastními tituly, funkcemi nebo hodnostmi, od 12. století též s udáním teritoriálních kompetencí. Intitulace sama může začínat i osobním zájmenem \"Já / My, Ich / Wir\" nebo \"Ego / Nos\".\n\nPapežové používali od dob Řehoře Velikého titul s devoční formulí \"episcopus, servus servorum Dei\" (biskup, služebník služebníků Božích). V intitulacích papežských bul jinak chybějí u stejnojmenných vydavatelů pořadové číslovky, které jsou naopak u světských vydavatelů zcela běžné. Teprve v brevech se vyskytují u zkrácených intitulací u slova \"papa\"(papež): \"Eugenius papa IV.\" (Evžen, papež IV.) Titul (\"pp\".) se jménem a pořadovou číslovkou papeže obsahovala rovněž rota a přivěšená olověná bula. V případě vlastnoručního podpisu papeže je uvedena formule \"Ego N. catholice ecclesie episcopus ss.\" (Já, N., biskup katolické církve, jsem se podepsal). V těchto případech lze najít na jedné listině tři různá označení papežského úřadu.\n\nU světských vládců je součástí intitulace devoční formule \"z Boží milosti / Dei gratia / von Gottes Gnaden\".\n\nV případě spoluvydavatelů jsou uvedeni všichni a seřazeni podle svého společenského postavení. Jsou rovněž možné anonymní obraty jako \"Nos, scabini et cives civitatis XY\" (My konšelé a měšťané města XY).\n\n\n\n\n\n"}
{"id": "917788", "url": "https://cs.wikipedia.org/wiki?curid=917788", "title": "Inskripce", "text": "Inskripce\n\nInskripce (z lat. \"inscriptio\", tj. \"nápis, nápis, nadepsání\"), též adresa je v diplomatice označení pro tu část listiny, která pojednává o jejím příjemci, tj. osobě, které byla listina vydána. Je součástí protokolu a je spojena se salutací.\n\nInskripce přichází až po intitulaci, ovšem ve výjimečných případech může stát už před ní, pokud je to nutné s ohledem na hodnost příjemce, např. při suplikách. Zatímco u papežských listin a mandátů je inskripce pravidlem, u diplomů císařů a králů, bývá vlastní příjemce začleněn do narace, leckdy se jedná i o všeobecnou veřejnost, čímž se blíží promulgaci.\n\nV případě uzavřených listů posélacích (missivů) a breve je příjemce uveden nikoliv v textu, ale na zadní straně listiny, zpravidla uprostřed volné strany tak, aby adresu bylo možno přečíst bez poškození přitištěné pečetě.\n\nV průběhu vyřizování v papežské kanceláři sloužily poznámky o žadateli psané na rubu k rychlé identifikaci písemnosti. Ty se poté nacházejí jako externí adresy v neuzavřených listech.\n\nFormy adres byly podrobně projednány v rétorických spisech. Písařské příručky papežské kanceláře obsahují rozličné druhy oslovení jako \"venerabili fratri\" (ctihodní bratři) nebo \"dilecto filio\" (milý synu).\n\nOslovení \"venerabilis frater\" byl vyhrazen biskupovi, všichni ostatní křesťané byli \"dilectus filius\" / \"dilecta filia\". Pro heretiky a nekřesťanské příjemce existovaly různé jiné formy. V soudních listech, exekučních mandátech a v odpustkových listech, které nebyly určeny pro konkrétní osobu, se jméno, popřípadě jména nahrazovala od konce 12. století tzv. uctivými body, dvěma tečkami vedle sebe. Tím měly být předběžně vyloučeny námitky proti nepřesně uvedeným jménům: mínily se tím vždy osoby, které v době vzniku písemnosti reprezentovali příjemce (např. představitelé církevních řádů, měst apod.), a které se mohly měnit. Např. \"Karolus dei gracia Romanorum rex semper augustus et Boemie rex dilectis nobis .. iudici et .. iuratis civitatis Sacensis...\" (Karel z milosti Boží římský král vždy vznešený a král český, milým našim .. rychtáři a .. přísežným města Žatce...).\n\n"}
{"id": "917789", "url": "https://cs.wikipedia.org/wiki?curid=917789", "title": "Salutace", "text": "Salutace\n\nSalutace (z lat. \"salutatio\", tj. \"pozdrav\") je v diplomatice označení pro pozdravnou formuli v listině.\n\nSalutace se nachází pouze ve spojení s inskripcí a je tradiční rétorickou formulí. Pokud je příjemce z protokolárních důvodů jmenován na prvním místě, stojí intitulace mezi inskripcí a salutací. Salutace zpravidla neobsahuje sloveso. Ve středověkých privilegiích panovníků salutace chybí, zde se namísto ní prosadila promulgace, zatímco v ostatních typech listin, např. v mandátech nebo v missivech, se pravidelně objevuje. Zde se objevuje \"gratiam\" (milost) ve spojení s dalšími výrazy vládcovy blahovůle, např. \"gratiam suam et omne bonum\" (milost svou a vše dobré). Salutace se vyskytují i v listinách měst nebo jiných korporací: \"služby naše vzkazujem\" apod.\n\nV papežských brevech se vyskytuje \"salutem et apostolicam benedictionem\" (pozdrav a apoštolské požehnání). Ve slavnostnějších privilegiích se nachází formule \"in perpetuum\" (na věčnost), v bulách ve vlastním smyslu \"ad perpetuam rei memoriam\" (na věčnou paměť) v připojení na všeobecně formulovanou adresu. V brevech u „ad perpetuam rei memoriam“ chybí inskripce. Salutační formule užívané v papežské kanceláři obsahují také odkazy na protokol. Odlišné znění salutace je proto v textech zaslaných exkomunikovaným (spiritum consilii sanioris „ducha rozumného uvažování“) nebo židům, saracénům či heretikům (\"viam veritatis agnoscere et timere\", tj. „poznat a zachovat cestu pravdy“).\n\n\n"}
{"id": "917790", "url": "https://cs.wikipedia.org/wiki?curid=917790", "title": "Plachetník", "text": "Plachetník\n\nPlachetník je rod mořských ryb, které se vyskytují v mírném a tropickém pásu všech světových moří. Je to modrošedě zbarvená ryba s charakteristicky utvářenou, vztyčitelnou hřbetní ploutví, která se táhne po celé délce hřbetu zvířete. Tato ploutev mu dala jméno. Dalším nápadným znakem je horní čelist protažená v dlouhý rypec, kterým se plachetník podobá mečounům či marlínům.\n\nTradičně se popisují dva druhy plachetníků. Nicméně, ani analýza mitochondriální DNA, ani zkoumání rozdílů v tělesných znacích či utváření ploutví a šupin nenašlo žádné rozdíly mezi takto popsanými druhy, a většina vědců se nyní shoduje v tom, že plachetník je pouze jeden, a to plachetník širokoploutvý, \"Istiophorus platypterus\".\n\n\nJako plachetník modrý bývá někdy označován marlín modrý, který však patří do odlišného rodu \"Makaira\".\n\nPlachetníci velmi rychle rostou a roční ryba je až 1,5 m dlouhá. Jsou to dravci, loví při hladině, nebo ve středních hloubkách malé pelagické druhy ryb a olihně.\n\nObvykle nedorůstají délky přes tři metry a jejich hmotnost nepřesahuje 90 kg.\n\nU plachetníků byla změřena rychlost plavání blížící se 110 km/h, což z nich činí jedny z nejrychlejších vodních živočichů vůbec. Stometrový olympijský bazén by uplaval za 4,8 s.\n\nHřbetní ploutev je během plavání složená dolů a ke straně, v různých situacích ji naopak vztyčuje:\nPlachetníci totiž bývají pozorováni se vztyčenou hřbetní ploutví před a po svém lovu či výpadu.\n\nPodobně jako u dalších ryb s meči, i plachetníkův meč je prodloužením horní čelisti.\n\nDíky své rychlosti je hejno plachetníků schopno dohnat a obklíčit hejno lovených rybek. Po obklíčení už se hejna jen svíjí na místě, svou hbitost plachetníci využívají na rychlé výpady do hejna. Meč slouží k máchání mezi lovenými rybami, ty pak omráčené, mrtvé a poraněné všichni požírají. Máchání mečem je natolik rychlé, že jím rybu ani nemusí přímo zasáhnout: Omráčení rybám způsobí tlaková vlna z meče rychle švihajícího vodou v jejich blízkosti, protože voda je nestlačitelná.\n\nI při lovu jednotlivého plachetníka tento opět používá meč: Nejprve, aby dohoněnou oběť zpomalil, vyrušením z jejího plavacího rytmu, pak aby ji poranil či omráčil a nakonec sežral. Žrát při plné rychlosti nelze, nejdříve je potřeba oběť zpomalit.\n\nPlachetník je zvlášť ceněná ryba ve sportovním rybaření, proslulá velkou rychlostí a neuvěřitelnými skoky.\n\n"}
{"id": "917791", "url": "https://cs.wikipedia.org/wiki?curid=917791", "title": "Narace", "text": "Narace\n\nNarace (z lat. \"narratio\", tj. \"vyprávění\") je v diplomatice označení pro tu část listiny, která pojednává o konkrétních důvodech, které vedly k jejímu vydání. Její význam je tím odlišný od arengy, která podává všeobecné důvody. Narace je součástí textu a předchází dispozici.\n\nNarace obsahuje objasnění skutečných nebo domnělých okolností, které listině předcházely a podnítily její vydání. Pokud není příjemce listiny jmenován přímo v samostatné inskripci, objevuje se v naraci. V naraci se vedle příjemce mohou vyskytovat i jména dalších osob, které měly na vzniku listiny podíl, většinou zprostředkovaly příjemcovu žádost. Podle jejich vztahu k vydavateli listiny se jedná o \"petitora\", prosebníka, stojícího společensky níže než vydavatel nebo o \"intervenienta\", osobu na stejné či vyšší úrovni.\n\nNarace vychází z tradice antické rétoriky. Formulářové sbírky středověkých kanceláří měly tendenci k typizované naraci. V jednoduchých typech listin mohla narace i chybět.\n\n\n\n\n"}
{"id": "917795", "url": "https://cs.wikipedia.org/wiki?curid=917795", "title": "Timex Computer 3256", "text": "Timex Computer 3256\n\nTimex Computer 3256 (zkráceně TC3256) je počítač kompatibilní s počítačem Sinclair ZX Spectrum. Mělo se jednat o nástupce počítače Timex Computer 2048. Nejedná se o evropskou variantu amerického počítače Timex Sinclair 3068, ale o původní návrh portugalské pobočky Timex. Než se počítač dostal do sériové výroby, byla výroba počítačů Timex Computer portugalskou pobočkou Timex ukončena. Po oficiálním ukončení výroby počítačů jeden ze zaměstnanců portugalské pobočky několik počítačů TC3256 postavil. Na trh ale už uveden nebyl.\n\nPočítač měl mít kromě rozšířeného Sinclair BASICu vestavěný textový editor Timeword a operační systém CP/M. Rozšířený Sinclair BASIC uměl pracovat i s rozšířenými grafickými režimy počítačů Timex. Rozšířená syntaxe umožňovala zadat příkazy:\n\nPočítač, který by mohl být počítačem TC3256, protože obsahuje síť TENET a interface pro připojení disketové jednotky Timex FDD nebo Timex FDD3000, je počítač v obalu podobném obalu počítače TC2048, pouze o něco vyšším, a obsahuje dvě desky plošného spoje. Jsou známy dva exempláře tohoto počítače.\n\n\n"}
{"id": "917796", "url": "https://cs.wikipedia.org/wiki?curid=917796", "title": "Eufémie Slezská", "text": "Eufémie Slezská\n\nEufémie Slezská ( \"Eufemia\", \"Euphemia von Schlesien\", 1278/83 – červen 1347) byla korutanská vévodkyně a tyrolská hraběnka z rodu slezských Piastovců.\n\nNarodila se jako dcera slezského knížete Jindřicha Tlustého a Alžběty, dcery Boleslava Pobožného. Roku 1297 se provdala za Otu, jednoho ze synů korutanského vévody Menharda z rodu Menhardovců, který od roku 1295 společně s bratry Jindřichem a Ludvíkem vládl Tyrolsku, Kraňsku a Korutanům. Eufémie se stala matkou čtyř dcer a proto se po Otově skonu roku 1310 stal jeho dědicem bratr Jindřich. Eufémie manžela přežila o řadu let a zemřela v červnu roku 1346.\n"}
{"id": "917798", "url": "https://cs.wikipedia.org/wiki?curid=917798", "title": "Římskokatolická farnost Osečná", "text": "Římskokatolická farnost Osečná\n\nŘímskokatolická farnost Osečná (lat. \"Oschicium\") je územní společenství římských katolíků v Osečné a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti, mezi které patří křížová cesta na Kotelském vrchu poblíž obce Kotel. V roce 2015 došlo k opravě kaple Božího hrobu, která je součástí křížové cesty, a kterou následně požehnal litoměřický biskup Jan Baxant. V pátek 15. června 2018 byla křížová cesta na Kotelském vrchu po opravě znovu požehnána generálním vikářem Martinem Davídkem.\n\nFarnost existovala již před rokem 1350. Matriky jsou vedeny od roku 1622. Znovu ustanovena byla od roku 1686.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Český Dub, jehož součástí je i farnost Osečná, která je tak spravována \"excurrendo\".\n\nŘímskokatolická farnost Osečná\n\n"}
{"id": "917801", "url": "https://cs.wikipedia.org/wiki?curid=917801", "title": "Áron Tyran", "text": "Áron Tyran\n\nÁron Tyran ( , zemřel roku 1597 ve Vințu de Jos) byl kníže Moldavského knížectví od září 1591 do června 1592 a od 24. října 1592 do 3. května 1595. Byl synem knížete Alexandra IV. a nejprve na trůně vystřídal Petra Kulhavého, který se ho vzdal dobrovolně. Ve funkci Árona Tyrana nakonec nahradil Štěpán Răzvan, který se jako jeho vojevůdce stal v bojích proti Osmanské říši u vojáků i spojenců oblíbenějším.\n"}
{"id": "917805", "url": "https://cs.wikipedia.org/wiki?curid=917805", "title": "Guwançmuhammet Öwekow", "text": "Guwançmuhammet Öwekow\n\nGuwançmuhammet Öwekow (* 2. února 1981, Ašchabad, Turkmenská SSR, Sovětský svaz) je turkmenský fotbalista a reprezentant hrající na postu útočníka nebo ofenzivního záložníka.\n\nMimo Turkmenistánu hrál na Ukrajině, v Uzbekistánu a Kazachstánu.\n\nByl u největší výhry Turkmenistánu 11:0, která se zrodila 19. listopadu 2003 v domácím utkání s Afghánistánem. Öwekow se na ní podílel dvěma vstřelenými brankami. O necelých pět let později 1. srpna 2008 vstřelil stejnému soupeři čtyři góly při výhře 5:0 na turnaji AFC Challenge Cup.\n\n"}
{"id": "917809", "url": "https://cs.wikipedia.org/wiki?curid=917809", "title": "Římskokatolická farnost Jeřmanice", "text": "Římskokatolická farnost Jeřmanice\n\nŘímskokatolická farnost Jeřmanice (lat. \"Gerzmanicium\") je územní společenství římských katolíků v Jeřmanicích a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1787 zde byla lokálie a také vedeny matriky. Farnost byla kanonicky zřízena od roku 1853.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Český Dub, jehož součástí je i farnost Jeřmanice, která je tak spravována \"excurrendo\".\n\n\n"}
{"id": "917812", "url": "https://cs.wikipedia.org/wiki?curid=917812", "title": "Čabulja", "text": "Čabulja\n\nČabulja je pohoří v jižní části Bosny a Hercegoviny, v Hercegovsko-neretvanském kantonu. Je orientováno v západo-východním směru, jeho délka činí cca 25 km. Na severu ho ohraničuje pohoří Cvršnica a na východě řeka Neretva. Morfologicky nadřazeným celkem je pohoří Velež.\n\nNejvyšším vrcholem pohoří je Velika Vlajna, jejíž nadmořská výška činí 1776 m. Vrcholy Čabulje jsou povětšinou holé, kámen je vápencový.\n"}
{"id": "917821", "url": "https://cs.wikipedia.org/wiki?curid=917821", "title": "Seznam animovaných filmů Walt Disney Animation Studios", "text": "Seznam animovaných filmů Walt Disney Animation Studios\n\nSeznam zahrnuje více než 50 celoverčeních animovaných filmů pocházejících z Walt Disney Animation Studios, divize společnosti The Walt Disney Company, které jsou označovány za takzvanou animovanou klasiku tohoto studia.\n\nWalt Disney začal produkovat filmy v roce 1923, v roce 1937 pak spatřil světlo promítacích přístrojů první snímek této série \"Sněhurka a sedm trpaslíků\", 50. jubilejním filmem se stal snímek \"Na vlásku\" z roku 2010. Seznam nezahrnuje animované filmy vzniklé v dceřiných firmách společnosti, jako je například studio Pixar a další filmová a televizní studia.\n\n\n\n\n"}
{"id": "917824", "url": "https://cs.wikipedia.org/wiki?curid=917824", "title": "Vladičin Han", "text": "Vladičin Han\n\nVladičin Han (v srbské cyrilici Владичин Хан) je město v jižní části Srbska. Patří k menším městům; v roce 2002 měl 8 030 obyvatel. Administrativně je součástí Pčinjského okruhu. \n\nSamo město se nachází na významné dopravní spojnici mezi městy Niš a Skopje (v Severní Makedonii). Má proto dobré jak silniční, tak i železniční spojení. Město je sevřeno údolím řeky Jižní Morava, která představuje jeho přirozenou osu.\n\nNedaleko od města se také nachází tzv. Preševská dolina, Albánci osídlené území centrálního Srbska.\n\nOpština Vladičin Han, která zahrnuje kromě města dalších 51 sídel (většinou vesnic) měla v roce 2002 celkem okolo 24 000 obyvatel.\n"}
{"id": "917828", "url": "https://cs.wikipedia.org/wiki?curid=917828", "title": "What's Going On", "text": "What's Going On\n\nWhat's Going On může být:\n\n"}
{"id": "917835", "url": "https://cs.wikipedia.org/wiki?curid=917835", "title": "Etnofuturismus", "text": "Etnofuturismus\n\nEtnofuturismus je kulturní směr či hnutí vzniklé v estonském Tartu před pádem Sovětského svazu na konci 80. let 20. století. Autorem termínu je estonský básník Karel Martin Sinijärv (nar. 4. 6. 1971 v Tallinnu). Hlavním principem estetiky etnofuturismu je spojování osobitých estonských, potažmo obecně ugrofinských lidových tradic s postupy vlastními moderní literatuře. Základní myšlenky etnofuturismu se postupně rozšířily mimo Estonsko. Ve své tvorbě je začali aplikovat spisovatelé píšící finsky a také autoři tvořící v některých minoritních ugrofinských jazycích a altajských jazycích Ruska.\n\nPo tzv. zpívající revoluci se v Estonsku objevila nová generace básníků, kteří roku 1988 založili skupinu Hirohall, jejíž název odkazuje na lidovou taneční setuckou píseň. K jejím nejvýraznějším členům patřili básníci Kauksi Ülle, Sven Kivisildnik, Valeria Ränik a Karl Martin Sinijärv a také prozaik Jüri Ehlvest. V návaznosti na Hirohall vznikla také skupina Eesti Kostabi $elts (Estonská Kostabiho $polečnost), pojmenovaná po americkém výtvarníku estonského původu Kalevu Marku Kostabim, propagátorovi myšlenky, že umělecká tvorba a vydělávání peněz by se nemělo vylučovat, ale naopak jít ruku v ruce, a umělci by se měli zaměřit jak na psaní na objednávku, tak na sebepropagaci. \n\nV roce 1990 vyšel pod názvem Etnofuturismi ideaalid manifest etnofuturismu, vytyčující výchozí umělecké body hnutí, jehož hlavním autorem byl Sven Kivisildnik (nar. 3.1. 1964 v Rakvere). K jeho základním principům se řadí důraz na etnicku identitu, ale také hru a hravost děl, kterou na sebe jednotliví autoři chtěli upoutat pozornost. V etnofuturistických dílech by se měla etnická jedinečnost spojovat s mezinárodními uměleckými směry; uvědomění si vlastních kořenů by mělo jít ruku v ruce s rozvojem moderní společnosti. Tato na první pohled paradoxní kombinace vycházela v obou případech ze sovětské minulosti země, kde nebylo místo ani pro první, ani pro druhé. \n\nJednou z dalších stánek etnofuturismu se později stala jeho snaha propojit staré lidové tradice s programovou snahou o nalezení budoucnosti pro nositele těchto tradic, tj. pro většinou minoritní ugrofinské národy, které jsou v současnosti vystavovány asimilačním snahám a hrozí jim ztráta tradiční kultury. Myšlenky etnofuturismu se během pár let prosadily i mezi umělci tvořícími právě v některých ugrofinských jazycích.\n\nNěkteří estonští etnofuturisté zmiňují jako svého předchůdce estonského básníka a teologa Uku Masinga, který v šedesátých a sedmdesátých letech publikoval i v časopise Communio viatorum Evangelické teologické fakulty UK.\n\nV rámci etnofuturismus se postupně rozvinuly kromě čistě estetických principů také ty zaměřené na politické, ekologické, etické a obecně filozofické otázky.\n\nRoku 1994 proběhla v Tartu první konference mladých ugrofinských autorů zaměřená na etnofuturismus a šíření jeho myšlenek. Zúčastnilo se jí na sto hostů z řad mladé udmurtské, komijské, marijské, finské, maďarské aj. spisovatelské generace. Závěrem konference byla formulace společného programu, jenž by se dal shrnout heslem „futu pro ethno“, čili snahou zajistit přežití vlastního národa v budoucnosti. Za hlavní hrozbu je zde považována jak kulturní asimilace ze strany euro-americké civilizace, tak (a to především) rusifikace ugrofinských národů žijících na území Ruska.\n\nPožadavkem k přežití národa vidí etnofuturisté v identifikaci jeho příslušníků s národní kulturou jakožto základem vlastní identity. Pod pojmem národní kultury si pak představují „the ancient Finno-Ugric frame of mind“ („starodávný ugrofinský mentální rámec“), jenž ve spojení s možnostmi nabízenými post-industriální společností nabízí ugrofinským národům způsob myšlení, umožňující přežití v moderní době. Za základní komponenty kultury ugrofinských národů Ruska jsou považovány systém lidové víry, lidová píseň a vlastní jazyk, charakteristická je naopak neexistence zvláštní městské kultury.\n\nEtnofuturisté si pokládají aktuální otázku, jak mohou malé ugrofinské národy a jejich kultura přežít v současném, globalizačními tendencemi zasaženém, světě. Některé „body pro přežití“ byly formulovány již po první etnofuturistické konferenci roku 1994 následovně:\n\n1. Je nutno získat možnost rozvoje v kontextu více než jedné vysoké kultury.\n\n2. Zmizení kánonů ze současné elitní kultury by umožnilo autorům vyjít z tradic a tvořivě je rozvíjet dále.\n\n3. Jak masová, tak elitní kultura je v celosvětovém měřítku nakloněna etnickým zvláštnostem.\n\n4. Šířící se ideologie šetrného přístupu k přírodě dobře zapadá do ugrofinského postoje k přírodě coby partnerovi v dialogu, coby čemusi posvátnému.\n\nEtnofuturismus se tedy z uměleckého směru přeměnil na program, zahrnující v sobě také politické, národnostní, kulturní a etické požadavky a stanoviska. Kauksi Ülle a další autoři závěrečné zprávy z prvního etnofuturistického kongresu jej shrnují následovně:\n\n„Ethno-futurism, putting in motion creative powers, is not an ideology but a way to survive as well as a modus vivendi.“\n\n„Etnofuturismus, uváděje v chod tvořivé síly, není ideologie, nýbrž způsob, jak přežít, a také modus vivendi.“\n\nEtnofuturismus se kromě literatury uplatnil také ve výtvarném umění a hudbě.\n\n\n\n\n \n"}
{"id": "917837", "url": "https://cs.wikipedia.org/wiki?curid=917837", "title": "What's Going On (album, Marvin Gaye)", "text": "What's Going On (album, Marvin Gaye)\n\nWhat's Going On je jedenácté studiové album amerického zpěváka Marvina Gaye, vydané v květnu 1971 u vydavatelství Tamla Records. V roce 2003 jej americký časopis \"Rolling Stone\" zařadil na šesté místo v žebříčku 500 nejlepších alb všech dob, titulní píseň o rok později zařadil na čtvrté místo do žebříčku 500 nejlepších písní všech dob.\n\n"}
{"id": "917844", "url": "https://cs.wikipedia.org/wiki?curid=917844", "title": "Vůz Bdmpee253 ČD", "text": "Vůz Bdmpee253 ČD\n\nVůz Bdmpee, číslovaný v intervalu 50 54 22-44, původně označený Bymee, je osobní vůz z vozového parku Českých drah vyrobený v roce 1990 ve východoněmecké vagónce VEB Waggonbau Bautzen. Původně se jednalo o vůz Bdmtee č. 216, do kterého byly v rámci garanční prohlídky v roce 1992 dosazeny nové sedačky.\n\nV roce 1992 nechaly Československé státní dráhy pokusně zmodernizovat pět různých vozů. Mezi vybrané patřil i jeden vůz tehdejší řady Bymee později Bdmtee. Modernizaci provedl přímo výrobce v rámci garanční prohlídky. Do vozu byly dosazeny nové sedačky a příčné zavazadlové police byly vyměněny za podélné.\n\nJe to neklimatizovaný vůz se samonosnou konstrukcí karosérie typu UIC-X o celkové délce 26 400 mm s výškou podlahy 1 250 mm nad temenem kolejnice. Jeho nejvyšší povolená rychlost je 160 km/h. Vůz má podvozky GP 200 S vybavené kotoučou brzdou s dvěma kotouči na každé nápravě.\n\nVůz má neobvykle umístěné nástupní prostory – nikoliv na koncích skříní, ale přibližně v / a / délky. Dvoudílné vstupní dveře s elektropneumaticky ovládanými předsuvnými křídly mají světlost 1 400 mm, a za jízdy jsou blokovány. Mezivozové přechodové dveře jsou řešeny jako jednokřídlé otočné s klikou a panty. Vnitřní oddílové dveře jsou řešeny shodně, ale jsou mnohem lehčí. Okna jsou dvoudílná, vodorovně dělená v poměru 1 : 1, dolní polovina oken je zasklená pevně, horní polovina je výklopná dovnitř v úhlu asi 30 °. V každém oddíle je však zároveň vždy jeden pár oken zasklený pevným neděleným sklem. Zasklení oken i vstupních dveří je provedeno determálním dvojsklem.\n\nVůz je nástupními prostory rozdělen na tři velkoprostorové oddíly. Každý nástupní prostor je vybaven jednou kabinkou WC a jedním nebo dvěma nouzovými sklopnými sedadly. Vůz má celkem 64 samostatných sedaček s látkovým potahem. Zajímavostí je, že původně měl vůz v každé oddíle jiné potahy sedaček, sjednoceny byly až v roce 2004.\n\nVůz vybaveny centrálním zdrojem energie (CZE) o výkonu 4,5 kW. Vnitřní síť vozu má jmenovité napětí 24 V. Kromě CZE je možné vnitřní síť napájet z třífázové veřejné sítě 230 V / 400 V ~ 50 Hz. Vytápění vozu je horkovzdušné z centrálního elektrického topidla 3 kV = / 40 kW, rozvod teplého vzduchu podporuje ventilátor 24 V / 600 W. Nucené větrání je taktéž řešeno pomocí ventilátorů, ale bez zapnutí ohřevu vzduchu. Pro přirozené větrání jsou použity větráky ve stropech vozů. Provozní osvětlení vozů je zářivkové s tranzistorovými střídači, nouzové žárovkové.\n\nPůvodní nátěr vozu byl přes okna zelený a pod okny bílý. Později byl vůz přelakován do nového modro-bílého korporátního stylu Českých drah od studia Najbrt.\n\nVůz byl nasazován jako záloha za jiné vozy na trati Brno – Havlíčkův Brod – Praha. Od GVD 2007/2008 jezdí na spěšných vlacích v okolí Brna.\n\nOd platnosti GVD pro rok 2016 je vůz v provozu na osobních vlacích kolem Brna ve vratných soupravách s řídicím vozem Bfhpvee.\n\n\n"}
{"id": "917846", "url": "https://cs.wikipedia.org/wiki?curid=917846", "title": "Heian sandan", "text": "Heian sandan\n\nHeian Sandan je třetí katou šótókan karate. Kata je přípravou pro katu Džion, se kterou má podobné prvky. Kata Heian sandan je nutná pro složení zkoušek na zelený pás (6. kjů).\n\n\n\n\n\nPočet technik: 20\nDoba cvičení: cca 25 sekund\n\n\n"}
{"id": "917847", "url": "https://cs.wikipedia.org/wiki?curid=917847", "title": "Presupozice", "text": "Presupozice\n\nPresupozice (předpoklad) je výraz ze sémantiky, jímž se označuje skutečnost, která se při výpovědi považuje za platnou, pokud má být komunikace smysluplná a úspěšná. Presupozice nejsou ve výpovědi vyjádřeny přímo, ale posluchač by je měl být schopen odvodit z kontextu. Rozlišují se presupozice sémantické a pragmatické. Sémantické presupozice se týkají bezprostředního významu věty, pragmatické presupozice se vztahují k širokému kontextu, představují „společné vědomí komunikantů“. Je zřejmé, že pragmatické presupozice nikdy nelze shrnout v jejich úplnosti.\n\n\nPresupozice slouží k ekonomii mluvení – protože není možné v každé výpovědi stále opakovat všechny skutečnosti. Právě kvůli nestejným presupozicím mezi mluvčím a příjemcem někdy dochází k nejasnostem. Nestejné presupozice mohou vznikat z různých důvodů: \n\nPresupozice mohou sloužit k manipulaci s tázaným, například u tzv. sloučených otázek: \"Už jste přestal týrat psy?\" Presupozice, že tázaný týral psy. \"Chcete zhubnout bez námahy?\" Presupozice, že tázaný chce zhubnout.\n\nPresupozice nese celá řada výrazů. Patří tam: \n\nPresupozici je podobná premisa, předpoklad, který je však součástí výpovědi. Presupozice nejsou ve výpovědi explicitně vyjádřeny, posluchač je musí odvodit. Proces vysuzování neznámých skutečností z výpovědi se označuje jako inference. Smysluplnost, vnitřní provázanost výpovědi se označuje jako koherence. Pokud jsou některé presupozice mluvčího o posluchači nesprávné, text se pro posluchače stává nekoherentním.\n"}
{"id": "917848", "url": "https://cs.wikipedia.org/wiki?curid=917848", "title": "Rumours", "text": "Rumours\n\nRumours je jedenácté studiové album britsko-americké rockové skupiny Fleetwood Mac, vydané 4. února 1977 u vydavatelství Warner Bros. Records. Společně se skupinou jej produkovali Richard Dashut a Ken Caillat, kteří s ní spolupracovali i v následujících letech.\n\nV hudebních žebříčcích \"Billboardu\" a ve Spojeném království se tento hudební nosič dostal na vrchol. K albu vyšly singly \"Go Your Own Way\", \"Dreams\", \"Don't Stop\" a \"You Make Loving Fun\". \"Rumours\" je nejúspššnšjším projektem skupiny Fleetwood Mac. V roce 1978 získalo od Grammy cenu za album roku. Získalo platinovou certifikaci ve více zemích včetně Spojených států, Kanady a Austrálie. Dosaženým prodejem více než 45 milionů nosičů je na vrcholu seznamu nejprodávanějších hudebních alb světa. Vlivem tehdejší populární hudby toto album obsahuje kombinaci nahrávek akustických a elektrických hudebních nástrojů. Mixování skladeb se zdrželo do konce roku 1976. Po jeho vydání v roce 1977 na něj navázalo celosvětové koncertní turné.\n\nAlbum \"Rumours\" se setkalo s pozitivním ohlasem hudební kritiky, která chválila jeho produkční úroveň, jakož i výraznou harmonii, která často spočívala v čistém souzvuku trojhlasného zpěvu. Nahrávky mají inspiraci v hudebních dílech autorů různých žánrů. Album je považováno za nejlepší z vydaných projektů skupiny Fleetwood Mac. Několik publikací ho zařazovalo do seznamu nejlepších alb 70. let 20. století, či mezi nejlepší alba všech dob - v roce 2003 jej americký časopis \"Rolling Stone\" zařadil na šestadvacáté místo v žebříčku 500 nejlepších alb všech dob, Alba se prodalo přes 45 milionů kusů a řadí se k nejprodávanějším albům hudební historie.\n\nV roce 2004 vyšla jeho znovuvydání s dalšími nahrávkami a jedním bonusovým CD s demonahrávkami, či pracovními smyčkami z výroby alba. 29. ledna 2013 vydavatel Warner Bros publikoval novou verzi alba na třech CD: kromě původního alba na nich byly i jeho pracovní verze a skladby z koncertního turné z roku 1977.\n\nPřevzato z obalu alba a z informací na AllMusic.\n"}
{"id": "917850", "url": "https://cs.wikipedia.org/wiki?curid=917850", "title": "Lilie cibulkonosná", "text": "Lilie cibulkonosná\n\nLilie cibulkonosná (\"Lilium bulbiferum\") je jeden ze dvou druhů v Česku divoce rostoucích lilií.\n\nDorůstá výšky 20 až 90, výjimečně až 120 cm. Lodyha je vzpřímená. Listy jsou úzké, až 10 cm dlouhé, střídavé a přisedlé. Květy jsou vzpřímené, oranžové až oranžovočervené, velké, 10 i více centimetrů v průměru. Uvnitř jsou tmavohnědě skvrnité. Kvete od konce května do července. Jedna lodyha nese jeden až pět oboupohlavných květů. Plodem je vejcovitá, zhruba 4 centimetry dlouhá tobolka. Zimu přečkává pouze cibule v zemi.\n\nV úžlabí především horních listů se vytvářejí malé, kulaté, světle zelené pacibulky. Tyto pacibulky odpadávají k zemi a po dvou až třech letech z nich vyrůstají nové rostliny.\n\nLilie cibulkonosná roste v horských a podhorských oblastech střední a jižní Evropy, od Pyrenejí přes Alpy až na severní Balkán. Lze ji nalézt na horských a podhorských loukách či na okrajích lesů až do výšky 2400 m n. m. Vyhovují jí především teplá a slunečná místa na vápenitých půdách. Roste ale i na mírně kyselých půdách.\n\nRozlišují se dva poddruhy. V Česku roste \"Lilium bulbiferum subsp. bulbiferum\". Druhý poddruh, lilie cibulkonosná šafránová (\"Lilium bulbiferum subsp. croceum\") se vyskytuje především v západní a jižní části areálu, například v Apeninách či Západních Alpách. U tohoto poddruhu pacibulky obvykle chybí. Skvrny uvnitř květu jsou černé, nikoli tmavohnědé.\n\nV Česku je lilie cibulkonosná řazena k silně ohroženým druhům (C2b) a ve stejné kategorii je chráněna zákonem (§2). V Evropě jde ovšem o nejrozšířenější divoce rostoucí lilii.\n\n\n \n \n"}
{"id": "917851", "url": "https://cs.wikipedia.org/wiki?curid=917851", "title": "Latinský kříž", "text": "Latinský kříž\n\nLatinský kříž je nejčastěji používaný symbol v římské církvi. Je tvořen svislou čárou, která je v dolní části prodloužená. Kříž v církvi je odkazem na ukřižování Ježíše Krista. Používá se též jako symbol smrti, například v typografii (†).\n\n"}
{"id": "917854", "url": "https://cs.wikipedia.org/wiki?curid=917854", "title": "Svatý Vincenc", "text": "Svatý Vincenc\n\nOznačení svatý Vincenc má více významů. \n\n"}
{"id": "917855", "url": "https://cs.wikipedia.org/wiki?curid=917855", "title": "Strojmír", "text": "Strojmír\n\nStrojmír (zemřel po roce 885; latinsky \"Ztroymir\") byl českým knížetem snad v letech 883 až 885 pravděpodobně z rodu Přemyslovců. Jediná zmínka o něm pochází z Kristiánovy legendy.\n\nSnad nedlouho po Bořivojově křtu na Velké Moravě se proti pokřtěnému knížeti vzbouřili velmožové a Bořivoje vyhnali. Novým knížetem se stal Strojmír, jenž možná žil do té doby v Bavorsku. Po nějakou dobu pak Strojmír panoval, byl však poté vyhnán ze země. Další informace o něm nejsou známy.\n\nO Strojmírově původu není nic známo. Podle historika Rudolfa Turka byl Strojmír totožný s knížetem Spytimírem, který bojoval v bitvě u Vltavy Podle Dušana Třeštíka prohrál on, či jeho otec boj o moc s Bořivojovým otcem (Hostivítem?), byl poražen a musel odejít do Bavorska. Tam se pravděpodobně asimiloval natolik, že přijal křest. Vhodný moment pro nástup Strojmíra na trůn přišel po Bořivojově křtu.\nPovolání Strojmíra nejspíš nesouviselo s otázkou náboženství, neboť Strojmír byl křesťanem. Pravděpodobně souviselo se spory o orientaci na Velkou Moravu. Bořivoj, jako zastánce moravských pořádků byl zřejmě nepohodlný, proto byl vyhnán a na stolec byl dosazen Strojmír, jako zastánce východofranské říše. Podle Kristiána zapomněl mluvit svou rodnou řečí. To ovšem vzbudilo nespokojenost těch, kteří ho zvolili, protože se nemohli s novým knížetem dorozumět. Bořivojovi přívrženci této nespokojenosti využili a snažili se lid proti Strojmírovi ještě více popudit.\nPodle Kristiánovy legendy se obě strany, Strojmírova i Bořivojova, proto dohodly, že vyjdou z Prahy a na poli uváží, jak se rozhodnout. Strojmírovci se však potají ozbrojili (skryli si zbraně pod šaty) a dohodli se, že na tajné heslo, které znělo: „Proměňme se!\", které zvolá jeden z nich, odkryjí zbraně a pobijí muže na Bořivojově straně. Straníci knížete Bořivoje se však o této lsti dozvěděli a také se ozbrojili. Poté, co se ozvalo heslo smluvené stranou Strojmíra, odkryli podpororovatelé knížete Bořivoje zbraně a zahnali straníky Strojmíra na útěk. Sám Strojmír poté utekl do ciziny a z Moravy byl do Čech povolán zpět Bořivoj. Celý sběh událostí se měl udát mezi lety 883 až 885. Další informace o Strojmírovi nejsou známy.\n\n"}
{"id": "917856", "url": "https://cs.wikipedia.org/wiki?curid=917856", "title": "Vysokoletec", "text": "Vysokoletec\n\nVysokoletec je jakékoliv plemeno holuba domácího, které bylo vyšlechtěné k letu ve velkých výškách. Jsou to sportovní holubi, u kterých se během soutěží hodnotí celková délka trvání letu hejna vypuštěných holubů a délka letu ve velké výšce, kdy pozorovatel ze země vidí jen obrys holuba, ale už ne pohyb jeho křídel, a ve výšce nedohledné, kdy již létající hejno není ze země viditelné.\n\nJsou to holubi menšího vzrůstu se středně dlouhým zobákem. Je pro ně typická létavost a let v hejnu. Hejno vysokoletců musí být soudržné, holubi startují, stoupají do výšky i sesedávají ze vzduchu společně. Po vypuštění ve spirálách stoupá do vysoké či nedohledné výšky a zůstává zde létat po několik hodin. Pravlastí vysokoletců je Čína, Indie a Jihovýchodní Asie, v Evropě vznikala plemena vysokoletců především ve její východní části. \n\nNejvýkonnějším plemenem z této skupiny je budapešťský vysokoletec. Žádné plemeno vysokoletců nepochází z České republiky, ale na Slovensku byl vyšlechtěn vysokoletec košický a slovenský.\n\nDo nedohledné výšky stoupají i jiná plemena výkonných rejdičů než jen vysokoletci, ale liší se způsobem letu. Sóloví vysokoletci létají jednotlivě a také jsou větší a další než vysokoletci létající v hejnu. Patří mezi ně hanoverský a brémský rejdič a krajpedský vysokoletec. Zvláštně létají nikolajevský rejdič a polský orlík, pro které je typický sloupový, kolmý let bez kroužení až do nedohledné výšky a opětovný sestup, stále nad jediným bodem. Jsou to mohutnější rejdiči s velmi širokými letkami a ocasními pery.\n\nV seznamu plemen holubů EE spadají váliví rejdiči do plemenné skupiny rejdičů a vysokoletců. Oficiálně jsou v Evropě uznaná následující plemena:\n\nMnoho dalších plemen vysokoletců není v Evropě oficiálně uznáno, patří k nim czepelský, staparský, kragujevacký či novosadský vysokoletec, vysokoletec Baku či čungové.\n\n\n"}
{"id": "917861", "url": "https://cs.wikipedia.org/wiki?curid=917861", "title": "Volby ve Španělsku", "text": "Volby ve Španělsku\n\nVolby ve Španělsku jsou svobodné. Volí se do parlamentu, místních zastupitelstev a Evropského parlamentu. Španělský parlament je dvoukomorový, dělí se na Kongres poslanců a Senát. Do Kongresu poslanců je voleno 350 členů na čtyřleté volební období. Do Senátu je voleno 259 senátorů, kde 208 senátorů je voleno přímo, zbylých 51 autonomními vládami.\n\n"}
{"id": "917864", "url": "https://cs.wikipedia.org/wiki?curid=917864", "title": "Španělská synagoga (Benátky)", "text": "Španělská synagoga (Benátky)\n\nŠpanělská synagoga, neboli Scuola spagnola je jedna z celkem pěti synagog v bývalé benátské židovské čtvrti Ghetto Nuovo (odtud odvozeno slovo \"ghetto\") v městské části Cannaregio. Byla navržena italským architektem Baldassarem Longhenou v barokním slohu a postavena roku 1580. Je to jedna ze dvou fungujících synagog místní židovské obce. Bohoslužby se zde konají od Pesachu do Vysokých svátků. Ritus je sefardský s lokálními specifiky.\n\nŠpanělská synagoga byla vystavěna roku 1550 španělskými, tedy sefardskými židy, kteří do Benátek přišli přes Amsterdam, Livorno a Ferraru po vypovězení z Pyrenejského poloostrova nařízením španělské královny Isabely Kastilské v roce 1490. V benátském ghettu byly synagogy rozděleny podle „národností“ jeho obyvatel, tedy dle toho, odkud místní židé přišli a jaký ritus praktikovali; v Ghettu tak najdeme synagogu německou (\"Scola tedesca\") a kantonskou (\"Scola cantonese\"), kde se praktikoval aškenázský ritus, synagogu levantinskou (\"Scola levantini\") a španělskou (\"Scola spagnola\") se sefardským ritem a synagogu italskou (\"Scola italiana\"), kde fungoval jakýsi mix obou ritů, zvaný \"italský\".\n\n\n"}
{"id": "917866", "url": "https://cs.wikipedia.org/wiki?curid=917866", "title": "Bohuslav Ečer", "text": "Bohuslav Ečer\n\nBohuslav Ečer (31. července 1893 Hranice – 14. března 1954 Brno) byl československý generál justiční služby a profesor mezinárodního trestního práva. Byl také členem Komise Spojených národů pro vyšetřování válečných zločinů, předsedou československé delegace u Mezinárodního vojenského tribunálu pro potrestání válečných zločinců v Norimberku a soudcem Mezinárodního soudního dvora v Haagu.\n\nNarodil se do rodiny obchodníka, později pracovníka u dráhy. Maturoval v roce 1911 na kroměřížském klasickém gymnáziu, pak se dal zapsat na právnickou fakultu Vídeňské university, tu ale nedostudoval, protože musel v roce 1915 narukovat do armády. Po válce svá právnická studia dokončil na Universitě Karlově v Praze, kde roku 1920 získal doktorát práv, a krátkou dobu byl praktikantem u kroměřížského okresního soudu, později u brněnského zemského soudu.\n\nNakonec však v Brně založil vlastní advokátní praxi se specializací na trestní právo, kde se také v roce 1922 oženil s Ludmilou Galleovou. Manželům se postupně narodily dvě dcery, Naděžda (* 1922) a Jarmila (* 1926). Publikoval svou první práci \"Vina a mravnost\", která je věnována procesu s Hildou Hanikovou, která si najala vraha na vlastního manžela. Už před první světovou válkou vstoupil v Kroměříži do sociální demokracie, po jejím rozštěpení v roce 1921 přešel do Komunistické strany Československa, za níž byl zvolen do brněnského městského zastupitelstva. Nesouhlasil ale s postupnou bolševizací strany a podléhání sovětskému vedení, za což byl ze strany v roce 1929 vyloučen. Vrátil se proto do sociální demokracie, za níž se roku 1935 stal druhým náměstkem brněnského starosty.\n\nEčer aktivně vystupoval proti nastupujícímu německému nacismu, v němž rozpoznal zásadní nebezpečí pro budoucnost, a stal se např. členem Výboru pro pomoc demokratickému Španělsku. V roce 1938 veřejně agitoval za brannou pohotovost Československa proti hrozbám nacistického Německa, přednášel a přesvědčoval veřejné činitele také v Anglii, čímž se dostal do pozornosti gestapa.\n\nPo okupaci zbytku Československa emigroval spolu s rodinou přes Záhřeb a Bělehrad do Paříže, kde se účastnil činnosti Československého národního výboru. Napsal zde také práci \"Okupace Čech a Moravy a zřízení „protektorátu“ ve světle práva mezinárodního\", která však již nestačila vzhledem k německému útoku vyjít. Po pádu Francie odešli do Marseille, kde ještě fungoval československý konzulát, ale vichistickou vládou byli označeni za nežádoucí a tak se přesunuli do Nice, kam byl z Paříže přestěhován Ústav pro studium mezinárodního práva. Protože ale hrozilo, že město obsadí fašistická Itálie, uprchli v roce 1942 přes Španělsko a Portugalsko do Velké Británie. Zde se Bohuslav Ečer stal zaměstnancem ministerstva zahraničních věcí československé exilové vlády, později byl spolupracovníkem ministra spravedlnosti Jaroslava Stránského.\n\nEčer se už dlouhodobě zaobíral otázkami mezinárodního trestního práva, válečného práva a válečných zločinů, proto se zde také stal členem komise London International Assembly pro válečné zločiny, kde prosadil označení NSDAP, SA, SS a gestapa za zločinecké organizace, napsal též brožuru \"The Lessons of the Kharkov Trial\" (Poučení z Charkovského procesu). Exilovou vládou byl delegován jako zástupce Československa do Komise Spojených národů pro vyšetřování válečných zločinů, kde nakonec úspěšně prosadil prohlášení útočné války za mezinárodní zločin.\n\nVýznamně se podílel na vzniku Mezinárodního vojenského tribunálu pro potrestání válečných zločinců, který po válce zasedl v Norimberku a kterého se Bohuslav Ečer účastnil jako předseda československé delegace. Ještě předtím byl vedoucím československého vyšetřovacího týmu, který ve Wiesbadenu našel K. H. Franka. Ečer jej vyslýchal jako první a získal jej už jako generál justiční služby také z amerického zajetí do rukou československé justice. Hned na začátku mu sdělil: „Nepoužil jsem a nepoužiji vašich metod. Těch se bát nemusíte. Nejsme Němci, nemstíme se. Budeme jen trestat.“\n\nKromě něj také vyslýchal např. říšského protektora Kurta Daluega, říšského ministra zahraničních věcí Joachima von Ribbentropa, polního maršála Wilhelma Keitela, generála SS Bernharda Vosse nebo říšského ministra a šéfa říšské kanceláře Hanse Lammerse. Po skončení Norimberského procesu působil jako soudce Mezinárodního soudního dvora v Haagu, kde rozhodoval v tzv. kauze „průliv Korfu“ mezi Velkou Británií a Albánií, proti většinovému rozhodnutí o odpovědnosti Albánie uplatnil odlišné stanovisko. Své zážitky z celého tohoto období popsal v populárně naučných knihách \"Norimberský soud\", \"Jak jsem je stíhal\", \"Právo v boji s nacismem\" a \"Poučení norimberského soudu pro Slovany\".\n\nV roce 1948 se stal nejdříve docentem a hned poté profesorem mezinárodního práva trestního na Právnické fakultě Masarykovy university v Brně, kde vedl Ústav pro mezinárodní právo trestní a vydal skripta \"Příručka mezinárodního práva veřejného\". Publikoval také vědeckou monografii \"Vývoj a základy mezinárodního práva trestního\". Nezůstal zde však dlouho, fakulta byla v roce 1950 zrušena. Bohuslav Ečer sice zůstal ve svazku university, nemohl ale vyučovat a publikovat. Jako bývalý sociální demokrat, který se účastnil válečného odboje na Západě a který se navíc mj. postavil na obranu Milady Horákové, se postupně stával cílem zájmu StB. Když jej však přišli v roce 1954 zatknout, neboť měl být jedním z obžalovaných v připravovaném vykonstruovaném procesu s tzv. brněnskou skupinou, byl již den po smrti. Zemřel rychlou smrtí na infarkt levé zadní komory srdeční. Manželka Ludmila persekuci unikla ukrytím v psychiatrické léčebně, dcera Jarmila ale byla odsouzena na 12 let, propuštěna byla po amnestii v roce 1960. \n\nRoku 2001 bylo Bohuslavu Ečerovi uděleno \"in memoriam\" čestné občanství města Brna a v Brně-Bystrci je po něm pojmenována ulice Ečerova.\n\nV roce 2012 mu byla udělena Cena Václava Bendy (\"in memoriam\"). Roku 2019 mu prezident Miloš Zeman propůjčil \"in memoriam\" Řád Bílého lva vojenské skupiny I. třídy.\n"}
{"id": "917867", "url": "https://cs.wikipedia.org/wiki?curid=917867", "title": "Crimson Memories", "text": "Crimson Memories\n\nCrimson Memories je česká freewarová RPG hra z roku 2012. Vytvořil ji vývojář her známý jako Rebel, který stál za hrami jako Broken Hearts a Forbidden Saga. V roce 2013 bylo vydáno volné pokračování Crimson Memories 2. Hra vznikla v RPG Makeru.\nHra sleduje osudy Teodora, který se vydal do tajuplné věže. Zde se má nacházet ovoce života. to by mělo vyléčit jeho milovanou Isabel. Ovoce však roste jen jednou za 100 let a Teodor není jediný kdo jej potřebuje. Cestou potkává zvláštní modrá stvoření Gobie. Ty umí jen mluvit a léčit (hráč si u nich také může uložit). Později potkává i růžová Gobie, které na něj útočí\n\nHlavní hrdina hry, který se snaží za každou cenu zachránit svoji milovanou Isabel. Vydává se do andělské věže a snaží se získat ovoce života. Musí však napřed porazit ostatní dobrodruhy.\n\nDo věže přišla se svými služebníky. Chce ovoce pro sebe.\n\nSlužebník a ochránce princezny. Je považován za její \"pravou ruku\".\n\nSlužebnice a ochránkyně princezny, Označuje se za její \"levou ruku.\"\n\nBratří, kteří chtějí ovoce pro svého bratra. Jsou prvními, kteří se Teodorovi postaví do cesty.\n\nTeodorova milovaná osoba. Ta umírá a jediné co ji může zachránit je ovoce života.\n"}
{"id": "917868", "url": "https://cs.wikipedia.org/wiki?curid=917868", "title": "Kendall Jenner", "text": "Kendall Jenner\n\nKendall Nicole Jenner (* 3. listopadu 1995 Los Angeles) je americká televizní celebrita, moderátorka, modelka a ambasadorka pro Seventeen Magazine. Známou se stala díky účinkování v televizní reality show \"Držte krok s Kardashians\", kterou natáčí její rodina. Je nejstarší dcerou Bruce Jennera a Kris Jennerové. Má pět sourozenců, mladší sestru Kylie Jennerovou, poté z matčiny strany tři starší nevlastní sestry Kourtney, Kim a Khloe a také nevlastního bratra Roba Kardashiana.\n"}
{"id": "917871", "url": "https://cs.wikipedia.org/wiki?curid=917871", "title": "Germana Toskánská", "text": "Germana Toskánská\n\nGermana Marie Tereza Toskánská (11. září 1884, Salzburg – 3. listopadu 1955, Schwertberg) byla rakouská arcivévodkyně a toskánská princezna pocházející z toskánské linie Habsbursko-Lotrinské dynastie.\n\nByla osmým z deseti dětí titulárního vévody Ferdinanda IV. Toskánského a princezny Alice Bourbonsko-Parmské. Mládí prožila spolu se sourozenci v Salzburgu, kde rodina žila po připojení toskánského velkovévodství ke království sardinsko-piemontskému. Nikdy se neprovdala. Roku 1918, po zániku monarchie odešla s matkou a dvěma taktéž svobodnými sestrami Markétou a Anežkou do Schwertbergu v Horních Rakousích, kde roku 1955 zemřela.\n\n"}
{"id": "917872", "url": "https://cs.wikipedia.org/wiki?curid=917872", "title": "Římskokatolická farnost Hodkovice nad Mohelkou", "text": "Římskokatolická farnost Hodkovice nad Mohelkou\n\nŘímskokatolická farnost Hodkovice nad Mohelkou (lat. \"Libenavia\") je územní společenství římských katolíků v Hodkovicích nad Mohelkou a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost je starobylá a datum jejího založení není známo. Matriky jsou vedeny od roku 1668.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Český Dub, jehož součástí je i farnost Hodkovice nad Mohelkou, která je tak spravována \"excurrendo\".\n\nŘímskokatolická farnost Hodkovice nad Mohelkou\n\n"}
{"id": "917873", "url": "https://cs.wikipedia.org/wiki?curid=917873", "title": "Postavový rejdič", "text": "Postavový rejdič\n\nPostavový rejdič je obecné označení pro plemeno holuba domácího patřící mezi rejdiče, které se vyznačuje vztyčeným ocasem, svěšenými křídly a často i potřesem krku. Plemena postavových rejdičů jsou rozšířená především na jihovýchodě a východě Evropy, a v Rusku jsou proto samostatnou plemennou skupinou. \n\nPostavoví rejdiči byli vyšlechtěni většinou jako vysokoletci, sportovní holubi, kteří létají v hejnu do velkých výšek. Prošlechtění na exteriér však většinou vedlo ke ztrátě letových schopností těchto plemen a z postavových rejdičů se stala plemena čistě okrasná.\n\nTato plemena poněkud připomínají neprošlechtěného pávíka. Mají dlouhé, zakloněné a tenké krky, často s potřesem. Tělo je krátké. Křídla postavových rejdičů jsou svěšená, ale jejich hroty se nedotýkají země. Ocas je vztyčený, široký a plochý, nohy jsou co nejkratší a jsou zpravidla opeřené krátkými rousky. Někteří postavoví rejdiči mají i chocholku. Zobák je střední nebo zkrácený.\n\nNejpůvodnějším plemenem postavových rejdičů je kazaňský rejdič. Značné množství postavových rejdičů pochází z Ruské federace: luganský bílý rejdič, voroněžský bílý rejdič, rostovský rejdič, rostovský běloprsý kačun, orenburský rejdič, taganrožský rejdič, martyn, astrachaňský rejdič nebo subotičský pulsující rejdič. \n\nMaďarská, rumunská a bulharská plemena většinou nemají potřes krku. Mezi postavové rejdiče lze zařadit temešvárského rolera, debrecínského rolera či pešťského a köroského rejdiče. Poslední dvě plemena jsou bezrousá, stejně tak bukurešťský a craiovský rejdič. Na hranici skupiny postavových a výkonných rejdičů stojí orientální, středoasijský a perský roler. \n\nV seznamu plemen holubů EE spadají postavoví rejdiči do plemenné skupiny rejdičů a vysokoletců. Oficiálně jsou v Evropě uznaná následující plemena:\n\n"}
{"id": "917874", "url": "https://cs.wikipedia.org/wiki?curid=917874", "title": "Vůz Bdmtee263 ČD", "text": "Vůz Bdmtee263 ČD\n\nVozy Bdmtee, číslované v intervalu 50 54 20-82, jsou řadou osobních vozů z vozového parku Českých drah. Všechny tyto vozy vznikly modernizací interiéru vozů Bdmtee a Bdmtee v letech 2008 a 2011. Vozům po modernizaci zůstala původní pořadová čísla.\n\nVozy Bdmtee a Bdmtee jsou od výroby přizpůsobeny na rychlé přestavění na lazaretní vozy pro případ války. V roce 2008 byly tyto vozy vyjmuty ze seznamu \"Hmotných civilních statků a rezerv Armády České republiky\". Tento krok umožnil první výraznější modernizace interiéru těchto vozů. Na základě toho byly v roce 2008 zmodernizovány první dva vozy. Prototypový vůz byl veřejnosti představen na výstavě Czech Raildays v Ostravě v roce 2008. Do vozů byly dosazeny nové sedačky a byly zvětšeny jejich rozteče, za což byly původní vozy často kritizovány. Kvůli tomu by počet míst k sezení snížen z 96 na 74. Zároveň byly dosazeny háky pro přepravu jízdních kol a příčné zavazadlové police byly vyměněny za podélné.\n\nV roce 2011 byly stejně upraveny další čtyři vozy.\n\nJsou to neklimatizované vozy se samonosnou konstrukcí karosérie. Skříň těchto vozů rozměrově vychází z typů UIC-X resp. UIC-Z, jejich celková délka je 26 400 mm, výška podlahy nad temenem kolejnice je 1 250 mm. Nejvyšší povolená rychlost těchto vozů je 160 km/h. Vozy mají podvozky GP 200 S Brzdová soustava je tvořena tlakovou kotoučovou brzdou DAKO s dvěma kotouči na každé nápravě.\n\nVozy mají neobvykle umístěné nástupní prostory – nikoliv na koncích skříní, ale přibližně v / a / délky. Dvoudílné vstupní dveře s elektropneumaticky ovládanými předsuvnými křídly mají světlost 1 400 mm, a za jízdy jsou blokovány. Mezivozové přechodové dveře jsou řešeny jako jednokřídlé otočné s klikou a panty. Vnitřní oddílové dveře jsou řešeny shodně, ale jsou mnohem lehčí. Okna jsou dvoudílná, vodorovně dělená v poměru 1 : 1, dolní polovina oken je zasklená pevně, horní polovina je výklopná dovnitř v úhlu asi 30 °. V každém oddíle je však zároveň vždy jeden pár oken zasklený pevným neděleným sklem. Zasklení oken i vstupních dveří je provedeno determálním dvojsklem.\n\nPři modernizaci byly do vozů dosazeny nové sedačky od firmy MSV Interier. Sedačky jsou umístěny částečně za sebou a částečně proti sobě. Jejich příčné uspořádání je 2 + 2. Sedačky mají modrý látkový potah, opěrky hlavy jsou z modré koženky. Vozy mají 74 míst k sezení. Zajímavostí je, že sedačky mají různé rozteče.\n\nV každém nástupním prostoru se nachází jedna buňka WC.\n\nVozy jsou vybaveny centrálním zdrojem energie (CZE) o výkonu 4,5 kW. Vnitřní síť vozu má jmenovité napětí 24 V. Kromě CZE je možné vnitřní síť napájet z třífázové veřejné sítě 230 V / 400 V ~ 50 Hz. Vytápění vozu je horkovzdušné z centrálního elektrického topidla 3 kV = / 40 kW, rozvod teplého vzduchu podporuje ventilátor 24 V / 600 W. Nucené větrání je taktéž řešeno pomocí ventilátorů, ale bez zapnutí ohřevu vzduchu. Pro přirozené větrání jsou použity větráky ve stropech vozů. Vozy jsou osvětleny pomocí zářivek.\n\nPůvodní nátěr vozů byl přes okna zelený, pod okny bílý a střecha byla šedá. Některé vozy byly přelakovány do jednotného modro-bílého stylu Českých drah od studia Najbrt.\n\nAčkoli vozy byly představeny již na červnových Czech raildays, tak poprvé vyjely s cestujícími až 28. prosince 2008 na Sp 1727.\n\nVozy jsou nasazovány na osobních a spěšných vlacích v okolí Brna.\n\n\n"}
{"id": "917875", "url": "https://cs.wikipedia.org/wiki?curid=917875", "title": "Záchranáři", "text": "Záchranáři\n\nZáchranáři mohou být:\n\n\n"}
{"id": "917885", "url": "https://cs.wikipedia.org/wiki?curid=917885", "title": "Guwanç Hangeldiýew", "text": "Guwanç Hangeldiýew\n\nGuwanç Hangeldiýew (* 9. srpna 1987, Turkmenská SSR, Sovětský svaz) je turkmenský fotbalista a reprezentant hrající na postu záložníka. V současnosti působí v turkmenském klubu HTTU Ašchabad.\n\nV A-mužstvu Turkmenistánu debutoval v roce 2008.\n\n"}
{"id": "917891", "url": "https://cs.wikipedia.org/wiki?curid=917891", "title": "Česká hokejová extraliga 2013/2014", "text": "Česká hokejová extraliga 2013/2014\n\nČeská hokejová extraliga 2013/2014 byla 21. ročníkem nejvyšší hokejové soutěže v České republice. Soutěž začala 13. září 2013 a základní část skončila 7. března 2014. Titul z předchozí sezóny obhajoval klub HC Škoda Plzeň. Nováčkem soutěže bylo mužstvo z Mountfield HK z Hradce Králové, které se sem přestěhovalo z Českých Budějovic.\n\nHlavním sponzorem soutěže byl sázková společnost Tipsport.\n\n\nVítězem ročníku a zároveň prvním držitelem poháru T. G. Masaryka se stal celek PSG Zlín. Byl to jeho druhý ligový titul v historii české ELH.\n\nSoutěže se účastnilo celkem 14 klubů. Ty se nejprve utkaly vzájemně 4× mezi sebou (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství je obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec). Prvních šest týmů postoupí do playoff přímo, týmy na 7. až 10. místě postoupí do předkola playoff a níže umístěné celky se utkají ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupí z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkaly 1. tým po základní části s týmem postupujícím z předkola, který byl po základní části v tabulce extraligy hůře umístěn. Zbývající postupující z předkola se utkal s týmem na druhém místě a další dvojice vytvoří týmy na 3. a 6. místě, resp. na 4. a 5. místě. Z těchto čtyř dvojic postoupí do dalších bojů celky, jež dříve dosáhly čtyř vítězství. V semifinále se utkaly tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvořily druhou dvojici. Do finále postoupí z obou dvojic vždy ten celek, který dosáhne dříve čtyř vítězství. Finále se hráje na čtyři vítězná utkání a jeho vítěz získá titul mistra extraligy a Masarykův pohár. Ve všech fázích playoff začínají boje vždy dvěma utkáními na stadionu lépe postaveného týmu po základní části, dále následuje jedno nebo dvě utkání (to podle vývoje série) na hřišti hůře postaveného týmu a následně – pokud je odehrání těchto utkání nutné – se týmy v pořadatelství střídají, a to vždy po jednom zápase.\n\nDo playout si celky přinášejí bodové zisky a počty vstřelených i obdržených branek totožné se základní tabulkou a následně se utkávají vzájemně mezi sebou, kdy každý z týmů odehraje celkem šest utkání, a to s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec) jsou připočítány k ziskům po základní části a dva nejhorší týmy se utkají se dvěma nejlepšími týmy první ligy v baráži o setrvání v extralize i pro příští sezónu.\n\nV baráži se střetly dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hrála formou čtyřčlenné skupiny čtyřkolovým systémem každý s každým (celkem tedy 12 kol). Po odehrání všech utkání baráže se sestavila tabulka a týmy na prvních dvou místech hrají v sezóně 2014/2015 extraligu, zbylé dva týmy první ligu.\n\n\nÚdaje v tabulce jsou platné k začátku soutěže.\n\nV průběhu sezóny došlo k pěti změnám trnérů. Jejich přehled je uveden v tabulce.\n\nInternetový portál iDNES.cz vyhlašoval za každý odehraný týden hráče, jehož tituloval „Hvězdou týdne“. Počátkem prosince však s vyhlašováním hráčů skončil.\n\nPoznámky:\n\nVšechny časy jsou uvedeny v SEČ, popřípadě SELČ.\n\nDo čtvrtfinále postoupil tým HC ČSOB Pojišťovna Pardubice, když v sérii zvítězil 3:2 na zápasy.\n\nDo čtvrtfinále postoupil tým HC Vítkovice Steel, když v sérii zvítězil 3:0 na zápasy.\n\nDo semifinále postoupil tým PSG Zlín, když v sérii zvítězil 4:2 na zápasy.\n\nDo semifinále postoupil tým HC Kometa Brno, když v sérii zvítězil 4:2 na zápasy.\n\nDo semifinále postoupil tým HC Oceláři Třinec, když v sérii zvítězil 4:1 na zápasy.\n\nDo semifinále postoupil tým HC Sparta Praha, když v sérii zvítězil 4:1 na zápasy.\n\nDo finále postoupil tým HC Kometa Brno, když v sérii zvítězil 4:3 na zápasy.\n\nDo finále postoupil tým PSG Zlín, když v sérii zvítězil 4:2 na zápasy.\n\nMistrem republiky se stal tým PSG Zlín, když zvítězil 4:1 na zápasy.\n\nMužstva, která po základní částí, tedy 52. kole, skončila na 11. až 14. místě sehrála po skončení této fáze soutěže dalších šest zápasů v playout.\n\n\n"}
{"id": "917898", "url": "https://cs.wikipedia.org/wiki?curid=917898", "title": "Hemaýat Kömekow", "text": "Hemaýat Kömekow\n\nHemaýat Kömekow (* 3. května 1991 Turkmenská SSR, Sovětský svaz) je turkmenský fotbalista a reprezentant hrající na postu obránce. V současnosti působí v turkmenském klubu HTTU Ašchabad.\n\nV A-mužstvu Turkmenistánu debutoval 21. března 2011 proti Pákistánu (výhra 3:0). Další reprezentační start si připsal při remíze 1:1 25. března 2011 s Indií. 26. ledna 2012 nastoupil k neoficiálnímu zápasu turkmenské reprezentace proti domácímu polskému klubu Legia Warszawa, který skončil prohrou asijského týmu 1:4. Kömekow šel na hřiště do druhého poločasu za stavu 0:3.\n\n"}
{"id": "917901", "url": "https://cs.wikipedia.org/wiki?curid=917901", "title": "Uran-235", "text": "Uran-235\n\nUran-235 je izotop uranu, jež tvoří asi 0,72 % přírodního uranu. Na rozdíl od běžnějšího uranu-238 je štěpitelný, jde o jediný přírodní štěpitelný nuklid. Umělé zvyšování podílu tohoto izotopu pro jaderné účely se nazývá obohacování uranu.\n\nUran-235 objevil roku 1935 Arthur Jeffrey Dempster.\n\nTento nuklid přirozeně vzniká z nuklidů Pa, Np nebo Pu. Jeho vazebná energie jádra je 1 783,870 285 ± 0,001 996 MeV (7,590 937 382 MeV na nukleon). Tento nuklid má poločas rozpadu 704 milionů let. Jeho účinný srážkový průřez pro pomalé neutrony má hodnotu asi 504,81 barnů. Pro rychlé neutrony je jeho hodnota přibližně 1 barn. Většina, ale ne všechny absorpce neutronů skončí štěpením, při některých vznikne uran-236.\n\nPři štěpení jednoho atomu U se uvolní asi 202,5 MeV (3,244×10 J) energie, čemuž odpovídá 19,54 TJ/mol nebo 83,14 TJ/kg. Jeden z mnoha způsobů štěpení je následující:\n\nn + U → Ba + Kr + 3 n\n\nJaderná zbraň Little Boy svržená na Hirošimu 6. srpna 1945 obsahovala vysoce obohacený uran. Nominální kritická hmotnost pro neupravenou zbraň je asi 56 kg, což odpovídá kouli o průměru 17,32 cm. Potřebný materiál musí obsahovat alespoň 85 % U, s každým snížením obsahu tohoto izotopu kritické množství prudce vzrůstá.\n\n"}
{"id": "917912", "url": "https://cs.wikipedia.org/wiki?curid=917912", "title": "David Vaněček", "text": "David Vaněček\n\nJméno a příjmení David Vaněček nosí vícero lidí:\n\n"}
{"id": "917913", "url": "https://cs.wikipedia.org/wiki?curid=917913", "title": "Stanisława Walasiewiczová", "text": "Stanisława Walasiewiczová\n\nStanisława Walasiewiczová (3. dubna 1911 – 4. prosince 1980) byla polsko-americká atletka, sprinterka.\n\nNa olympiádě v Los Angeles v roce 1932 se stala olympijskou vítězkou v běhu na 100 metrů. Na další olympiádě v Berlíně roku 1936 získala na stejné trati stříbrnou medaili. Na obou olympiádách reprezentovala Polsko, po druhé světové válce však zůstala v USA. Roku 1947 získala americké občanství, užívala pak jméno Stella Walsh. Roku 1980 se stala obětí loupežného přepadení, na jehož následky zemřela. Při následné pitvě lékaři objevili, že Walasiewiczová měla i mužské pohlavní orgány, což vzbudilo diskuse, zda by jí neměly být odebrány medaile z ženských soutěží. To se nestalo, nicméně její případ bývá často uváděn jako argument pro nutnost vyšetřit pohlaví sportovců.\n\n"}
{"id": "917917", "url": "https://cs.wikipedia.org/wiki?curid=917917", "title": "Probuď se špione", "text": "Probuď se špione\n\nProbuď se špione, zřídkavě \"Špion, na kterého nezapomněli\" (originální francouzský název \"Espion, lève-toi\") je francouzsko-švýcarské špionážní filmové drama s thrillerovými prvky z roku 1982, které režíroval Yves Boisset podle knižní předlohy George Marksteina. Hlavní role ve filmu, trojici špionů, ztvárnili Lino Ventura, Michel Piccoli a Bruno Cremer, hudbu k filmu složil Ennio Morricone.\n\nSébastien Grenier je francouzský tajný agent, který pokojně žije ve švýcarském Curychu, pracuje jako vysoký bankovní úředník a čeká na případný úkol. Jednoho dne skutečně přichází záhadné zadání, Grenier je však nedůvěřivý. Bezprostředně následující schůzka se Jean-Paul Chancem, záhadným člověkem, o kterém neví, na čí straně vlastně je, jeho nejistotu jenom posílí. Není jasné, odkud jeho úkol přišel a také není jasné, co je vlastně jeho obsahem. Grenier začíná na vlastní pěst pátrat, o co vlastně jde, každý agent, se kterým se skontaktuje, je však brzy zlikvidován. Také vysvitne, že jeho dlouholetá partnerka je pravděpodobně zapletena do extrémních politických aktivit. V narůstající atmosféře strachu a nejistoty se Grenier přesto snaží zpočátku zachovat klid. Po krátkém čase jej kontaktuje plukovník Richard, tvrdící o sobě, že je vyslán z pařížského ústředí francouzské tajné služby. Grenier neví, komu může věřit a komu ne. Po dalších nepříjemnostech a atentátu na jeho přítelkyní ztrácí rozvahu a rozhodne se k činům. I když jsou jeho kroky zpočátku správné, v další fázi zabíjí Chance, což je osudová chyba. Protože Chance byl člověk s velkým významem pro francouzské mezinárodní vztahy, přímo z Elyzejského paláce přichází pokyn ke Grenierově likvidaci. Úkolem je pověřen právě plukovník Richard, který jej skutečně rychle a diskretně vyřídí.\n\n"}
{"id": "917924", "url": "https://cs.wikipedia.org/wiki?curid=917924", "title": "Vladimír Sedlák", "text": "Vladimír Sedlák\n\nVladimír Sedlák (1913 – 8. ledna 1986) byl první rektor Vysoké školy ekonomické v Praze (1953 - 1966), náměstek ministra vnitřního obchodu a komunistický činitel.\n\nVladimír Sedlák se po roce 1948 stal náměstkem ministra vnitřního obchodu. Od roku 1949 začal taktéž vyučovat na ČVUT. V roce 1950 se stal vedoucím katedry hospodářského plánování Vysoké školy věd hospodářských ČVUT, v následujícím roce se stal členem fakultní rady na této škole a byl jmenován profesorem. Jeho snahou bylo především organizovat praxe pro studenty.\n\nV roce 1952 byl zatčen v rámci přípravy procesu s Rudolfem Slánským, ovšem za přispění prorektora Jiřího Hájka, budoucího ministra a protagonisty pražského jara, byl díky intervenci Václava Kopeckého propuštěn. V tomto roce působil na Vysoká škola politických a hospodářských věd a byl děkanem Hospodářské fakulty. 10. dubna 1952 jej a F. Olivu určila vláda garantem reorganizace Vysoké školy politických a hospodářských věd. Po reorganizaci vznikla Vysoká škola ekonomická a Vladimír Sedlák se stal jejím rektorem. Funkci rektora vykonával v letech 1953 - 1966.\n\nMezi publikační výstupy Vladimíra Sedláka patří např.:\n\n\n"}
{"id": "917925", "url": "https://cs.wikipedia.org/wiki?curid=917925", "title": "Wimbledon 2013 – ženská dvouhra", "text": "Wimbledon 2013 – ženská dvouhra\n\nObhájkyní titulu v ženské dvouhře londýnského Wimbledonu 2013 byla světová jednička a pětinásobná vítězka Serena Williamsová ze Spojených států, kterou ve čtvrtém kole vyřadila německá tenistka Sabine Lisická.\n\nDo soutěže nastoupilo sto dvacet osm tenistek, z toho čtrnáct postoupilo z kvalifikace. Vítězka si do žebříčku WTA připsala 2 000 bodů a získala částku 1 600 000 liber (cca 49 miliónů korun).\n\nČtvrtfinálové vyřazení posledních grandslamových vítězek v soutěži Li Na a Petry Kvitové, znamenalo jistotu, že Wimbledon pozná novou šampiónku Grand Slamu. Dvacátá třetí nasazená Sabine Lisická se stala první německou finalistkou na turnajích velké čtyřky od Wimbledonu 1999, kdy Steffi Grafová podlehla v boji o titul Američance Lindsay Davenportové. Lisická navíc počtvrté v řadě vyřadila úřadující vítězku French Open. V roce 2009 zdolala Světlanu Kuzněcovovou, roku 2011 Li Na, v sezóně 2012 Marii Šarapovovou a konečně v probíhajícím ročníku Serenu Williamsovou. Ve Wimbledonu 2010 nestartovala.\n\nProti Lisické nastoupila do svého druhého wimbledonského finále patnáctá nasazená Francouzka Marion Bartoliová, která v roce 2007 podlehla Venus Williamsové poměrem 6–4, 6–1. Na cestě turnajem nenarazila na žebříčkově výše postavenou hráčku, když nejlépe umístěnou byla čtvrtfinálová soupeřka Sloane Stephensová, které patřilo 17. místo. Stala se tak první ženou wimbledonské historie, jež vyhrála bez nutnosti změření sil s tenistkou elitní desítky.\n\nFinálový duel Francouzka zvládla po setech 6–1, 6–4, v němž předvedla dominantní výkon. Bartoliová již vedla 6–1, 5–1 a 40:15. Přesto se Němka snažila utkání zdramatizovat a snížila poměr gamů na 4–5. Francouzská tenistka však zápas dovedla k zisku premiérového titulu na Grand Slamu. Stala se tak první Francouzkou, která vyhrála major od wimbledonského titulu Amélie Mauresmové v roce 2006. Mauresmová byla přítomna v lóži na pozvání hráčky. Během celého turnaje Bartoliová neztratila žádný set. Překonala také historický ženský rekord v období čekání na první grandslam, který do té doby držela Jana Novotná, když premiérový Grand Slam v roce 1998 vyhrála při své 45. účasti dvouhry. Francouzka si trofej z Grand Slamu odnesla na 47. pokus a v následné pondělní klasifikaci postoupila na 7. příčku.\n\nBartoliová při rozhovoru na centrálním dvorci sdělila: „\"Jako malá holka jsem o téhle chvíli snila … Vyhrát Wimbledon esem na závěr, to jsem si ale nepředstavovala ani v těch nejdivočejších snech\".“ Poražená finalistka Lisická, která během utkání opakovaně soupeřila se slzami ve tváři uvedla: „\"Všechno mě to úplně přemohlo … Všechna čest Marion. Už tohle zažila a dneska to zvládla perfektně. Zasloužila si to a já jen doufám, že taky dostanu ještě jednu šanci.\"“ \n\nŠest týdnů po wimbledonském triumfu ukončila Bartoliová tenisovou kariéru na srpnovém Cincinnati Masters 2013.\n\n"}
{"id": "917929", "url": "https://cs.wikipedia.org/wiki?curid=917929", "title": "Wimbledon 2013 – mužská dvouhra", "text": "Wimbledon 2013 – mužská dvouhra\n\nObhájcem titulu v mužské dvouhře na londýnském Wimbledonu 2013 byla světová trojka a sedminásobný vítěz Roger Federer ze Švýcarska, který vypadl již ve druhém kole Se Stachovskim.\n\nDo soutěže nastoupilo sto dvacet osm tenistů, z toho šestnáct postoupilo z kvalifikace. Vítěz si do žebříčku ATP připsal 2 000 bodů a získal částku 1 600 000 liber. Rozlosování soutěže proběhlo 21. června.\n\nObhájce Roger Federer podlehl ve druhé fázi se 116. ukrajinským tenistou světa Sergijem Stachovskim ve čtyřech setech. Ukrajince však v následujícím kole vyřadil Rakušan Jürgen Melzer také ve čtyřech sadách. Federer tak završil rekordní počet 36 účastí v grandslamových čtvrtfinále bez přerušení. Naposledy předtím před branami čtvrtfinále skončil na French Open 2004, kde ve třetím kole podlehl Gustavu Kuertenovi. Poprvé po osmi letech, od antukového turnaje Monte Carlo Masters 2005 a porážky od 101. tenisty Richarda Gasqueta, nestačil na hráče mimo elitní stovku světové klasifikace. Premiérová byla i jeho prohra ve druhém kole na turnajích velké čtyřky.\n\nPřekvapením bylo také vítězství 135. belgického hráče světa Steva Darcise, jenž v úvodním kole přehrál světovou pětku a dvojnásobného šampióna Rafaela Nadala po třísetovém průběhu. Napodobil tak výhru Lukáše Rosola z Wimbledonu 2012, který zdolal Španěla ve druhé fázi. Poprvé v kariéře utržil Nadal porážku hned v úvodním kole Grand Slamu. Darcis však před druhým kolem odstoupil pro zranění pravého ramena, které si přivodil v předchozím duelu.\n\nDalších historické výsledky zaznamenali američtí a polští tenisté. Po více než sto letech, naposledy se tak stalo ve Wimbledonu 1912, žádný Američan nepřešel přes druhé kolo. Poprvé v historii se mužský tenista z Polska probojoval do grandslamového semifinále dvouhry. Stal se jím 22. hráč žebříčku Jerzy Janowicz, který ve čtvrtfinále porazil krajana Łukasze Kubota.\n\nSrbský první hráč světa Novak Djoković odehrál spolu s Argentincem Juanem Martínem del Potrem nejdelší wimbledonské semifinále v historii. Srb vyhrál po pětisetové bitvě za čtyři hodiny a čtyřicet tři minut, čímž aktéři překonali rekord držený Borisem Beckerem a Ivanem Lendlem z Wimbledonu 1989.\n\nVítězem se stal Brit Andy Murray, který porazil ve finále světovou jedničku Novaka Djokoviće 6–4, 7–5, 6–4. Stal se prvním britským vítězem po 77 letech, od vítězství Freda Perryho ve Wimbledonu 1936. Stal se také prvním skotským hráčem, jenž dosáhl na titul od triumfu Harolda Mahonyho v roce 1896.\n\nMurray, který byl po zápase plný emocí, při rozhovoru na centrálním dvorci sdělil: „\"Byl to neuvěřitelně těžký zápas, obzvlášť ten poslední game. Stálo to hodně sil, ale dokázal jsem to. Doufám, že jsem fanouškům udělal radost, snažil jsem se, co to šlo\".“ Pak ještě poděkoval svému trenérovi Ivanu Lendlovi: „\"Tenhle titul je pro Ivana. Vím, že když sám hrál, udělal naprosto všechno pro to, aby tady zvítězil. Jsem moc rád, že jsem mu k tomu pomohl alespoň teď, když je mým trenérem … Ivan má se mnou extrémní trpělivost. Vím, že spolupracovat se mnou není vůbec jednoduché. Mám skvělý tým, stál při mně při mnoha těžkých momentech\".“ Poražený finalista Djoković, poblahopřál britskému tenistovi k jeho obrovskému úspěchu: „\"Gratuluji Andymu, za předvedené výkony si titul absolutně zaslouží. Dal jsem tomu všechno, bylo pro mě potěšením být součástí tohoto finále.\"“\n\n"}
{"id": "917931", "url": "https://cs.wikipedia.org/wiki?curid=917931", "title": "Wimbledon 2013 – kvalifikace ženské dvouhry", "text": "Wimbledon 2013 – kvalifikace ženské dvouhry\n\nKvalifikace ženské dvouhry ve Wimbledonu 2013 probíhala před zahájením hlavní soutěže. Postoupilo z ní dvanáct tenistek po výhrách ve třech kvalifikačních kolech a dvě hráčky jako tzv. šťastné poražené.\n\n\n\n"}
{"id": "917934", "url": "https://cs.wikipedia.org/wiki?curid=917934", "title": "Can Bonomo", "text": "Can Bonomo\n\nCan Bonomo (* 16. května 1987, İzmir, Turecko) je turecký zpěvák židovského původu. Reprezentoval Turecko na Eurovision Song Contest 2012 v Baku, kde s písní \"Love Me Back\" obsadil 7. místo.\n\nNarodil se v İzmiru do židovské rodiny. Ve věku sedmnácti let začal v Istanbulu na univerzitě studovat televizní obor a pracoval v několika různých rádiích včetně turecké MTV.\n\nV roce 2011 po dvouletých přípravách vydal debutové album \"Meczup\". O rok později následovalo \"Aşktan Ve Gariplikten\".\nPočátkem roku 2012 byl osloven tureckou veřejnoprávní televizí k vystoupení v barvách země na Eurovizi 2012. V květnu následně s písní \"\"Love Me Back\"\" vystoupil v mezinárodním semifinále a finále soutěže v Baku, kde obsadil 7. místo se ziskem 117 bodů. Nejvyšší dvanáctibodové ohodnocení obdržel od hostícího Ázerbájdžánu.\n\nUdržuje vztah se svojí manažerkou Ece Celebiloglu.\n\n\n\n"}
{"id": "917935", "url": "https://cs.wikipedia.org/wiki?curid=917935", "title": "Václav Noid Bárta", "text": "Václav Noid Bárta\n\nVáclav Noid Bárta, narozen jako Václav Bárta (* 27. října 1980 Praha) je český rockový zpěvák, hudební skladatel, textař, herec a dabér.\n\nVáclav Noid Bárta pochází z muzikální rodiny. Jeho otec je textař a režisér a matka je zpěvačka.\n\nOd 17 let působil ve skupině \"Dolores Clan\". Nyní má kapelu zvanou Back Back. Zpívá a hraje v muzikálech Jesus Christ Superstar, Carmen a Sestra v akci v Hudebním divadle Karlín. Dříve Hamlet, Aida, Excalibur, Lucie, větší než malé množství lásky a Bonnie & Clyde.\n\nPo CD Jedinej krok Noid připravuje na rok 2018 nové album.\n\nDne 7. dubna 2006 se na českém konzulátě v Miláně v Itálii oženil s Lucií Bílou, ale 1. září 2008 byl oficiálně oznámen jejich rozchod.\n\nV roce 2010 začal udržovat vztah s modelkou Eliškou Bučkovou, ale v lednu 2013 se v dobrém rozešli, přestože byli zasnoubení a měli se brát. Poté měl dva krátké románky. Od dubna 2013 chodil s modelkou Gabrielou Dvořákovu, se kterou oznámili rozchod takřka týden před Vánoci 2013. Po třech týdnech se k sobě ale vrátili. V pondělí 7. července 2014 měli svatbu na starém country statku Jedraž nedaleko Hoštic. S Gabrielou má dceru Terezu. Nyní se s ní rozvádí.\n\nV roce 2015 se zúčastnil soutěže Eurovision Song Contest ve Vídni. Reprezentoval Česko společně se zpěvačkou Martou Jandovou. Zazpívali píseň Hope never dies, ke které Noid napsal hudbu. Bohužel se do finále neprobojovali.\n\n\n"}
{"id": "917936", "url": "https://cs.wikipedia.org/wiki?curid=917936", "title": "Calvin Northrup Mooers", "text": "Calvin Northrup Mooers\n\nCalvin Northrup Mooers (24. října 1919, Minneapolis – 1. prosince 1994, Cambridge) byl americký počítačový vědec a jeden z nejvýznamnějších průkopníků informační vědy. Proslul zejména vytvořením zcela převratného způsobu mechanického třídění informací Zatocoding a programovacích jazyků TRAC a TRAC 2. Z hlediska oboru informační vědy byl významný zejména jeho zákon týkající se využívání „information retrieval“ systémů uživateli. Mooers se také angažoval v oblasti ochrany duševního vlastnictví a jeho úsilí dokonce ovlivnilo celkovou podobu novely Copyright Act v roce 1976.\n\nCalvin Northrup Mooers se narodil dne 24. října 1919 v americkém městě Minneapolis ve státě Minnesota. O jeho rodičích nejsou dostupné informace; jisté však je, že měl jednoho mladšího bratra – Howarda. Calvin své dětství strávil v rodném městě, kde navštěvoval nejprve Logan School, a po jejím absolvování Franklin Junior High School a North High School.\n\nJiž od raného věku Calvin projevoval zájem o elektroniku, zejména o rádiové vysílače a přijímače. Tento zájem dokonce vedl k tomu, že ve svých třinácti letech začal s několika kamarády provozovat ilegální radiostanici. V tomto ohledu byl natolik úspěšný, že jen o rok později mu byla udělena amatérská licence, což mu na jednu stranu sice vzalo radost z provozování zmíněné stanice, na druhou stranu ho to ovšem podnítilo ve stavbě dalších přijímačů.\n\nNa základní škole Calvin studijně nikterak neexceloval, ale jak sám uvedl: „…patřil jsem k těm lepším ve třídě a žáci i učitelé o mně mluvili jako o chytrolínovi“. Teprve na střední škole začal vynikat, jeho práce byla hodnocena nejlepšími známkami a z toho důvodu mu také bylo umožněno přeskočit celý ročník – North High School absolvoval, na rozdíl od svých spolužáků, již v roce 1937.\n\nVelkou zásluhu na Calvinově dalším směřování měla jeho učitelka matematiky, paní Viola A. Marti. Ta si byla velmi dobře vědoma jeho vynikajících výsledků i zájmu o studium, a proto mu v průběhu letních kurzů matematiky pro učitele zprostředkovala kontakt s University of Minnesota. Calvin byl téměř okamžitě přijat, v létě 1937 prošel rozřazovacími testy a od září začal studovat matematiku a analytickou geometrii. Podobně jako na střední škole i na univerzitě byl vynikajícím studentem (jako známky dostával výhradě A), hravě zvládal probíranou látku a rozšiřoval své znalosti i směrem k humanitním vědám a ekonomii.\n\nDíky své píli a vytrvalosti měl již na konci třetího ročníku absolvované všechny povinné předměty a chyběl mu jediný kredit k tomu, aby mohl studium na univerzitě úspěšně zakončit. Na začátku čtvrtého ročníku, v září 1940, byl Calvin zapsán do nejtěžších seminářů matematiky a fyziky, které University of Minnesota nabízela.\n\nV souvislosti s 2. Světovou válkou a zhoršením situace v Evropě na jaře 1941 byl profesor fyziky Lynn H. Rumbaugh na University of Minnesota povolán do Washingtonu D.C., aby pracoval ve výzkumném středisku Naval Ordnance Laboratory (NOL). Profesor pak oslovil Calvina, jako jednoho z nejúspěšnějších studentů, aby se podílel na pracích v laboratoři společně s ním. Mooers se tedy stal civilním kontraktorem a po Rumbaughově boku se významnou měrou podílel například na výzkumu tzv. demagnetizace (ochrana lodí proti magnetickým minám). Do Minnesoty se Mooers už po zbytek svého života (s výjimkou příležitostných návštěv) nevrátil; kvůli práci v NOL například také zmeškal svou promoci v roce 1941.\n\nV dalších letech války začaly německé námořní síly používat akustické a tlakové miny, proti kterým se demagnetizace ukázala být neúspěšná. Z tohoto důvodu bylo záhy v NOL otevřeno nové výzkumné oddělení, v jehož čele stál později světově proslulý fyzik John Vincent Atanasoff, vynálezce prvního elektronického digitálního počítače. Do oddělení byl přesunut i Mooers a bylo to právě zde, kde se seznámil s Charlotte Davis (po skončení 2. světové války roku 1945 se vzali).\n\nPoté, co utichly boje 2. světové války, došlo k reorganizaci personálu NOL a vytvoření Počítačové divize v rámci nově otevřeného White Oak Laboratory (WOL) nedaleko Washingtonu, v jejímž čele se vystřídalo mnoho významných odborníků své doby – jakými byli George Hiram Shortley, Mitch a Zaka Slawsky – než se vedení permanentně zhostil právě J. V. Atanasoff. Ani přes usilovnou práci Mooerse, inspirovaného dílem významného počítačového vědce Johna Mauchlyho, však divize příliš úspěšná nebyla (vina byla zejména na straně Atanasoffa, který vývoj údajně brzdil svou nečinností). Mooers proto v září 1946 z WOL odešel a činnost samy divize byla ukončena jen o tři měsíce později, v prosinci téhož roku.\n\nMooers byl záhy přijat na postgraduální studium na Massachusettský technologický institut (MIT), kde hodlal plně zužitkovat svých přímých zkušeností s výpočetní technikou. Chtěl se zaměřit zejména na její potenciální aplikaci v oblasti knihovnické klasifikace, která byla – podle jeho vlastních slov – „velmi primitivní“. Své představy pevně konkretizoval na základě dvou událostí. První z nich byla přednáška Clauda Edwooda Shannona o informační teorii; druhou pak setkání s významným americkým chemikem Jamesem Perrym, který se zabýval indexováním a vyhledáváním informací v oboru chemie.\n\nMooers tedy zahájil výzkum v oblasti „information retrieval“. Své rané myšlenky konzultoval právě s Perrym, který mu později umožnil vystoupit na výroční konferenci American Chemical Society v září 1947. Zde Mooers prezentoval teoretické principy skenovacího mechanismu, který by byl schopen nejen automatického zpracování záznamů uložených v mikrofilmové formě, ale zároveň booleovského vyhledávání (s využitím operátorů AND, OR a NOT).\n\nVýše zmíněný výzkum Mooerse vedl k vytvoření Zatocodingu, zcela převratného způsobu třídění informací, který se vyznačoval následujícími charakteristikami:\n\nS cílem principy Zatocodingu prakticky a komerčně využít, Calvin přizval k projektu svého staršího bratra Howarda a společně na sklonku roku 1947 založili Zator Company. Následujícího roku Calvin úspěšně ukončil magisterské studium matematiky na MIT. Téma jeho závěrečné práce se týkalo právě Zatocodingu a jeho statistického využití při analýze záznamů.\n\nRok a půl po založení Zator Company Mooersův bratr společnost opustil frustrován tím, že dosud nezaznamenali výraznější úspěch. Calvin nicméně setrval a po zbytek 40. a v průběhu 50. let se nadále snažil Zatocoding komerčně prosadit, navíc si zažádal o patent (dlužno dodat, že jeho žádosti bylo vyhověno až o celých 23 let později). Kromě toho pokračoval ve výzkumu v oblasti „information retrieval“.\nJak sám Mooers uvedl, paradoxně byli nejméně z funkčního modelu Zatocodingu nadšeni ti, pro které byl určen – tedy knihovníci. Věřili totiž, že k tak komplexnímu procesu, jakým je výběr a třídění informací, je bezpodmínečně zapotřebí lidský mozek a jeho intelektuální potenciál – a tuto představu jim Mooers dokonale zhatil, když demonstroval, že jej lze bezchybně provést mechanicky.\n\nBěhem 50. a počátku 60. let 20. století také Mooers externě pracoval pro několik vládních agentur, pro které vyhotovoval studie o vyhledávání informací. Roku 1957 přišel Mooers do kontaktu s Raymondem Solomonoffem, který se zabýval výzkumem v oblasti umělé inteligence (nebo také „myslících strojů“, jak ji nazýval sám Mooers, pozn. aut.). Jeho práce Mooerse velmi nadchla a proto Solomonoffa přizval do Zator Company. Společně sepsali návrh na výzkumný projekt a představili jej Haroldovi Woosterovi z vědeckého oddělení amerických vzdušných sil (Air Force Office of Scientific Research).\n\nNa základě uvedeného návrhu Zator Company roku 1957 obdržela vládní grant na výzkum umělé inteligence. V roce 1959, po několika letech teoretického i praktického výzkumu v oblasti „information retrieval“, Mooers zformuloval a vzápětí publikoval empirický zákon týkající se využívání systémů IR. V anglickém originále zní zákon následovně:\n\n„\"An information retrieval system will tend not to be used whenever it is more painful and troublesome for a customer to have information than for him not to have it.\"“\n\nMooers sám jej také interpretoval: Každá nová informace s sebou přináší riziko, že se dostane do rozporu se zájmy a postoji jednotlivců nebo organizací, popřípadě prokáže jejich dosavadní znalosti za nepravdivé a irelevantní. Ti proto preferují takovou informaci ignorovat, aby se ušetřili potupy či výtek ze strany svých nadřízených.\n\nRoku 1959 Mooers také zahájil práci na programovacím jazyce TRAC (Text Reckoning and Compiling). Pro podporu svého a Solomonoffova výzkumu na začátku následujícího roku založil neziskovou korporaci Rockford Research Institute, která se – jak sám přiznal – stala prioritou místo Zator Company.\n\nPráce na TRAC trvala do roku 1964, kdy Mooers definoval jeho výslednou podobu (verzi T64, která se používala až do roku 1984). Téhož roku získal také kontrakt od ARPA a společně s inženýrem Eugenem Stuartem Fergusonem, který pracoval v Rockford Research Institute na půl úvazku, se začali účastnit jednání pracovní skupiny, která se zabývala vývojem ASCII specifikace. Nespokojeni se soudobým stavem, kdy velké společnosti (včetně IBM) preferovaly používání pouze tzv. monocase znaků, rozjeli petiční kampaň pro podporu používání i tzv. uppercase a lowercase znaků.\n\nV roce 1965 Mooers rekrutoval mladého programátora Laurence Petera Deutsche, aby TRAC naprogramoval pro počítač typu PDP-1 ve společnosti Bolt, Baranek & Newmann (dnes BNN Technologies, pozn. aut.). Téhož roku také napsal popis TRAC pro prestižní časopis Communications of the ACM. Jeho editoři o něm zpočátku měli velké pochybnosti, protože nepatřil k velkým programátorským osobnostem – Mooers je však přesvědčil o opaku, když demonstroval plně funkční TRAC právě na počítači PDP-1.\n\nV následujících letech se Mooers snažil TRAC komerčně prosadit, ale narazil na značné potíže týkající se ochrany autorských práv. Počítačový software totiž tehdy ještě nebyl považován za duševní vlastnictví, respektive něco, co by mohlo být chráněno autorským zákonem. Za příklad naprosto benevolentního zacházení může posloužit například Dartmouth College, kde bez jeho souhlasu používali Mooersův program pod návzem CART (TRAC vyhláskovaný pozpátku, pozn. aut.). Pro ochranu svého výtvoru se pokoušel aplikovat ochrannou známku. Jeho zájem o problematiku duševního vlastnictví dokonce vedl k navázání komunikace s Billem Gatesem a vyústil roku 1975 publikováním článku „Computer Software and Copyright“ v časopisu ACM Computing Surveys. Článek významnou měrou ovlivnil podobu novely autorského zákona (Copyright Act of 1976), který vstoupil v platnost k 1. lednu 1976.\n\nNa sklonku 70. let 20. století Thorpe Wright a Andy Diamond založili společnost Data Concepts, Inc. v Lexingtonu. Snažili se vyvinout program, který by asistoval zaměstnancům v pojišťovnictví. Byli přesvědčeni, že právě TRAC je pro tento účel ideální, a proto do společnosti přizvali Mooerse. Přestože se jim podařilo vytvořit prototyp funkčního a adaptabilního systému SIMPL!E, který byl schopen na základě vstupních dat vypočítat výši pojistky, Data Concepts se dostala roku 1984 do finančních potíží kvůli Wrightovým chabým schopnostem coby podnikatele a v březnu téhož roku byla nucena vyhlásit bankrot.\n\nPo neúspěchu v Data Concepts se Mooers začal věnovat pečlivému redefinování a reprogramování původní verze TRACu. V červenci 1984 představil TRAC-2 (respektive verzi T84). Jeho práce se stala středem zájmu Franca Vitaliana, který chtěl nový TRAC-2 komerčně prosadit. Přestože byl schopný přitáhnout pozornost spousty lidí a organizací, nedařilo se mu program skutečně prodat. Po několika letech jejich spolupráce skončila a Mooers nadále pokračoval ve vývoji TRAC-2 a prozkoumávání možností jeho využití v síťovém prostředí. Podařilo se mu například na základě TRAC napsat program, který byl schopen „listovat“ stránkami elektronického dokumentu přes protokol Telnet.\n\nI v posledních letech svého života byl Mooers vědecky a výzkumně aktivní a prozkoumával možnosti využití TRAC-2 v kombinaci s objektově-orientovaným modelováním na osobních počítačích.\n\nCalvin Northrup Mooers zemřel 1. prosince 1994 na infarkt myokardu v Mount Auburn Hospital v Cambridgi.\n\n"}
{"id": "917937", "url": "https://cs.wikipedia.org/wiki?curid=917937", "title": "Radek Petráš", "text": "Radek Petráš\n\nRadek Petráš (* 7. února 1988, Havířov) je český stand-up komik, herec, režisér a řečník. V současné době vystupuje v pořadech \"Na Stojáka\" a \"Comedy Club.\"\n\nNarodil se a vyrostl v Havířově. Ve svých 15 letech se přestěhoval i s rodinou do Brna, kde začal hrát v divadlech, kde ztvárnil řadu rolí. (Pan Kaplan má třídu stále rád – Nathan P. Nathan (130 repríz), Tři a tři je pět – John Brown, Účastníci zájezdu – Ignác, Ženitba – Ivan Podkolatov, Tmavý Obrázek a další) \n\nOd roku 2012 vystupuje v pořadu Na Stojáka, dříve na HBO a později v České Televizi. Stand-up komedii se věnuje dodnes a pravidelně vystupuje po celé ČR. Natáčí pořad Comedy Club pro Prima Comedy Central. \n\nJe režisérem mnoha videoklipů – (Chlapská zásilka, Petr Bende a Pavel Helan – iBůh, Thanks for freedom, Daruj Hovno, Ordinary Czech Guy)\n\nOd roku 2015 pořádá své vlastní kurzy rétoriky, kterými prošlo několik set spokojených účastníků. (Viz. Radkova Rétorika: Poslouchají mne vůbec? – NaučmeSe.cz) \n\nV roce 2016 debutoval ve filmu Musíme se sejít, který se díky velkému nedostatku financí natáčel 4 roky a Radek Petráš v něm ztvárňuje jednoduchého a ne moc úspěšného herce Capria.\n\nV roce 2017 zrežíroval komedii s prvky stand-upu pro své domovské divadlo Druhý Pád – Šamrova Čtverka. V témže roce otevřel s divadelními přáteli ArtBar Druhý Pád, což je hudebně divadelní undergroundový klub v Brně na ulici Štefánikova 1. \n"}
{"id": "917940", "url": "https://cs.wikipedia.org/wiki?curid=917940", "title": "Kanicovkovití", "text": "Kanicovkovití\n\nKanicovkovití (Acropomatidae) je čeleď mořských ryb z řádu ostnoploutvých, která zahrnuje 33 druhů. Členové této čeledi jsou pozoruhodní pro orgány emitující světlo, které mají na břiše. Vyskytují se ve všech oceánech mírného a tropického pásu do hloubky několika set metrů.\n\nZástupci čeledi měří maximálně do 40 cm, ale většinou nepřesahují délku 15 cm. Mají dvě hřbetní ploutve, první se sedmi až 10 paprsky, druhá má osm až 10 měkkých paprsků. Ocasní ploutev má dva nebo tři a břišní pět měkkých paprsků.\n\nRody kanicovkovitých:\n\n"}
{"id": "917942", "url": "https://cs.wikipedia.org/wiki?curid=917942", "title": "Wimbledon 2013 – kvalifikace mužské dvouhry", "text": "Wimbledon 2013 – kvalifikace mužské dvouhry\n\nKvalifikace mužské dvouhry ve Wimbledonu 2013 probíhala před zahájením hlavní soutěže. Postoupilo z ní šestnáct tenistů po výhrách ve třech kvalifikačních kolech.\n\n\n\n"}
{"id": "917944", "url": "https://cs.wikipedia.org/wiki?curid=917944", "title": "Baltic Song Contest", "text": "Baltic Song Contest\n\nBaltic Song Contest (švédsky: Östersjöfestivalen) je mezinárodní hudební soutěž, která se koná každoročně ve švédském Karlshamnu.\n\n Estonsko: Uku Suviste - Dance together & Searching for you\n\n Lotyšsko: Aisha - What for? & You really got me going / 1. místo\n\nProjekt nabídl 10 reprezentantů z devíti zemí.\n\nProjekt nabídl 10 reprezentantů z devíti zemí.\n\nV rámci letních slavnostní se v tomto městě uskuteční tento velkolepý projekt i v letošním roce a divákům nabídne celkem 10 reprezentantů z devíti zemí.\n\n"}
{"id": "917945", "url": "https://cs.wikipedia.org/wiki?curid=917945", "title": "Begençmuhammet Kulyýew", "text": "Begençmuhammet Kulyýew\n\nBegençmuhammet Kulyýew (* 4. dubna 1977, Turkmenská SSR, Sovětský svaz) je turkmenský fotbalista a reprezentant hrající na postu záložníka. V současnosti působí v turkmenském klubu FK Ašchabad.\n\nMimo Turkmenistánu hrál v Rusku, v Íránu a Kazachstánu.\n\nByl u největší výhry Turkmenistánu 11:0, která se zrodila 19. listopadu 2003 v domácím utkání s Afghánistánem. Kulyýew se na ní podílel hattrickem. V odvetě 23. listopadu 2013 vstřelil stejnému soupeři dva góly a zařídil tak výhru svého týmu 2:0.\n\n"}
{"id": "917951", "url": "https://cs.wikipedia.org/wiki?curid=917951", "title": "Pirátská strana Černé Hory", "text": "Pirátská strana Černé Hory\n\nPirátská strana Černé Hory (srbsky \"Piratska Partija Crne Gore\") je politická strana v Černé Hoře založená na idejích švédské Pirátské strany. Začala fungovat již v listopadu 2011, ale až do registrace jako pol. strany pouze jako občanské sdružení. Zaměřuje se na reformu autorského práva a patentů, svobodu internetu a otevřené vládnutí.\n\nPředstavitel strany Vladimir Urdešić ohlásil založení strany po ratifikaci ACTA, vnímané jako „významný útok na lidská práva a svobody“.\n\n"}
{"id": "917954", "url": "https://cs.wikipedia.org/wiki?curid=917954", "title": "Mulan", "text": "Mulan\n\nMulan může být:\n\n\n"}
{"id": "917955", "url": "https://cs.wikipedia.org/wiki?curid=917955", "title": "Menhart II. z Hradce", "text": "Menhart II. z Hradce\n\nMenhart II. z Hradce (1398 – 3. únor 1449, Říčany) byl nejvyšší pražský purkrabí a politický vůdce umírněných utrakvistů.\n\nByl synem Jana staršího z Hradce a na Velharticích a jeho manželky Kateřiny z Velhartic. Nechal výrazně přestavět velhartický hrad, na kterém byly později v době vlády krále Jiřího z Poděbrad uloženy korunovační klenoty. V době husitských válek se přidal na stranu umírněných husitů a katolické šlechty. Během obrany hradu Rabí byl zajat husitskými vojáky vedenými Janem Žižkou a krátce vězněn na Příběnicích. V následujících letech vystupoval jako prostředník mezi králem Zikmundem a husity, ačkoli také na jejich straně bojoval proti křižákům.\n\nPo Zikmundově návratu do Čech byl roku 1437 jmenován nejvyšším purkrabím. Po jeho smrti pak podporoval kandidaturu jeho zetě Albrechta na český trůn. Roku 1438 na jindřichohradeckém hradě věznil Zikmunda z Vartenberka obviněného ze zrady a plánování vraždy krále Albrechta. Po dobytí Prahy Jiřím z Poděbrad roku 1448 byl zajat a zbaven úřadu nejvyššího purkrabí. Krátce po propuštění zemřel a byl pohřben v Jindřichově Hradci. Někteří páni poté nařkli Jiřího z Poděbrad, že Menharta nechal otrávit. Toto nařčení však nebylo možno dokázat.\n\nMenhart se oženil s Markétou z Walsee. Z manželství vzešly děti:\n"}
{"id": "917956", "url": "https://cs.wikipedia.org/wiki?curid=917956", "title": "Pirátská strana Chorvatska", "text": "Pirátská strana Chorvatska\n\nPirátská strana Chorvatska (chorvatsky \"Piratska stranka\"), zkratka \"Pirati\", je politická strana v Chorvatsku založená v dubnu 2012 na idejích švédské Pirátské strany. Její předsedkyní je Maša Čorak a místopředsedou Marko Sučić. Sídlo má v Záhřebu. Zaměřuje se na reformu autorského práva a patentů, svobodu internetu a otevřené vládnutí. Prvními zvolenými zastupiteli této strany jsou Ivica Fulir a Dario Vidovic.\n\nJe členem Pirátské internacionály a spolupracuje silně s mezinárodní pirátskou komunitou. V dubnu 2013 hostili chorvatští Piráti konferenci evropských Pirátských stran, na které se projednával společný program pro Evropské volby v roce 2014. V kampani k eurovolbám v roce 2013 přijali delegaci mezinárodních dobrovolníků z Belgie, Česka a Německa.\n\n"}
{"id": "917960", "url": "https://cs.wikipedia.org/wiki?curid=917960", "title": "Kelleys Island", "text": "Kelleys Island\n\nKelleys Island je současně název ostrova a vesnice nacházející se v západní části Erijského jezera,ve státě Ohio, přibližně 6 km od města Marblehead, které je dostupné trajektem, letecky či vlastní lodní dopravou.\n\nOstrov má rozlohu více než 10 km². Jedná se o největší americký ostrov na Erijském jezeře, který vznikl během pleistocénu.\nV chráněném území zvaném Kelleys Island State Park je možné spatřit rýhy po posunu ledovce, které patří k největším a nejsnáze přístupným na světě (Glacial Grooves State Memorial).\n\nJeden z dokladů původních obyvatel jsou skalní rytiny datované do 17. století, které by měly informovat o lovu a dalším pohybu jednotlivé skupiny navzájem. Později tento ostrov zabrali Irokézové.\n\nPrvním známým bílým obyvatelem byl francouzský pionýr Cunningham, který se nejprve spřátelil s místními obyvateli, ale po nějaké době došlo zřejmě k rozmíškám, které vyvrcholily zničením jeho věcí a útěkem zmláceného Cunninghama na pevninu. Nějakou dobu se pak tento ostrov nazýval jeho jménem. V roce 1830 zde byl otevřen první lom a s ním začal i ekonomický růst. Další změna jména ostrova souvisí s bratry Kelleyovými, obchodníky, kteří přišli v 30. letech 19. století na ostrov, začali skupovat parcely, následně se zapojili do obchodu spojeným s těžbou. Celkově vlastnili přibližně 12 km² ostrova, a tak ho v roce 1840 přejmenovali na Kelleysův.\n\nDalším důležitým vývozním artiklem se stalo víno, pěstovaní vinné révy, které se tu dodnes daří, zavedl švagr Data Kelleyse, Charles Carpenter. Vesnice se díky těžbě kamene postupně rozrůstala. Vznikla tu pobočka pošty, byla vystavěna základní škola, kostel svatého Michaela, knihovna.\n\nNa ostrově žilo podle sčítání z roku 2010 312 stálých obyvatel. Mnoho místních obyvatel má středoevropské kořeny. Většina domů je tu dřevěných s komponenty z umělé hmoty, v minulých letech se budovala kanalizace, jejíž regulace se zpřísnila v souvislosti s tragédií hurikánu Katrina.\n\nDalší regulace se týká jak výstavby nových domů, tak jsou zde výšková omezení. Společenským a kulturním centrem je tzv.Downtown - hlavní ulice s obchody, restauracemi, puby a místní obdobou kulturního domu.\n\nOstrov je oblíbené výletní místo především díky svému klimatu - zeměpisnou šířkou odpovídá přibližně střední Itálii, proto v létě počet obyvatel prudce narůstá kvůli sezónnímu zaměstnání. Také zde získávají zkušenosti studenti ze střední a jihovýchodní Evropy a Ruska, kteří sem jezdí v rámci studentského programu Work and Travel.\n\nStarostou městečka je Kyle Paine do 31. 12. 2015.\n\n\nJedná se o ostrov, nejdůležitějšími dopravními prostředky tu jsou kromě trajektu a letadla spojujících ostrov s pevninou kolo, golfová vozítka a skútry. Na ostrově jsou 2 přístavy a několik soukromých marin. Vzhledem k tomu, že občas během zimy nefunguje kvůli zamrzlému jezeru lodní doprava, tak se místní středoškoláci dostávají do školy na pevninu letecky.\n\n\n"}
{"id": "917962", "url": "https://cs.wikipedia.org/wiki?curid=917962", "title": "Pravé antilopy", "text": "Pravé antilopy\n\nPravé antilopy je podčeleď turovitých zahrnujích asi 17 středně velkých druhů. Mají štíhlé tělo. Rohy mají samci a někdy i samice. Obývají travnaté stepi a polopouště v Africe a v Asii.\n\n"}
{"id": "917967", "url": "https://cs.wikipedia.org/wiki?curid=917967", "title": "Konstantinos Kenteris", "text": "Konstantinos Kenteris\n\nKonstantinos Kenteris, řecky Κωνσταντίνος Κεντέρης (* 11. červenec 1973, Mytiléna) je bývalý řecký atlet, sprinter. Roku 2000 se na hrách v Sydney stal olympijským vítězem v běhu na 200 metrů. V téže disciplíně získal zlato na MS v atletice 2001 v kanadském Edmontonu a na mistrovství Evropy v Mnichově roku 2002. Při olympijských hrách v Aténách roku 2004 však se svou tréninkovou partnerkou Ekaterinou Thanouovou havaroval na motocyklu, načež se oba odmítli podrobit testu na drogy. Když se případ dostal na veřejnost, řecký olympijský výbor oba dočasně vyřadil z her, dokud případ neprojedná Mezinárodní olympijský výbor. Kenteris posléze hry raději sám dobrovolně opustil. Tím jeho kariéra skončila.\n\n"}
{"id": "917971", "url": "https://cs.wikipedia.org/wiki?curid=917971", "title": "Římskokatolická farnost Hlavice", "text": "Římskokatolická farnost Hlavice\n\nŘímskokatolická farnost Hlavice (lat. \"Hlavicium\") je územní společenství římských katolíků v Hlavicích a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost je starobylá a datum jejího založení není známo. Obnovena byla roku 1705. Matriky jsou vedeny od roku 1772.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Český Dub, jehož součástí je i farnost Hlavice, která je tak spravována \"excurrendo\".\n\n\n"}
{"id": "917972", "url": "https://cs.wikipedia.org/wiki?curid=917972", "title": "Apache Solr", "text": "Apache Solr\n\nSolr je platforma pro vyhledávání v textu, včetně fasetového vyhledávání, distribuovaného vyhledávání a vyhledávání v dokumentech typu PDF nebo ODT. Jedná se o svobodný software dostupný pod licencí Apache License, který je napsaný v Javě a vyvíjený v rámci projektu Lucene nadace Apache Software Foundation.\n\n"}
{"id": "917981", "url": "https://cs.wikipedia.org/wiki?curid=917981", "title": "Emanuel Dubský z Třebomyslic", "text": "Emanuel Dubský z Třebomyslic\n\nEmanuel hrabě (do r. 1810 svobodný pán) Dubský z Třebomyslic (20. února 1806 Vídeň – 19. září 1881 Lysice) byl moravský politik a velkostatkář.\n\nPocházel z rodu Dubských z Třebomyslic. Jeho otec František, nejvyšší zemský sudí, získal sňatkem s Antonií Piattiovou z Drnovic panství Lysice a Drnovice a roku 1810 byl povýšen do hraběcího stavu. Emanuel Dubský se oženil s Matyldou, dcerou Františka Josefa ze Žerotína-Lilgenau, se kterou měl celkem 12 dětí, mj. Quida, který převzal otcova panství a byl také politikem, a Ervína, známého cestovatele. Vychovatelem jeho dětí byl Christian d'Elvert.\n\nPo absolvování brněnského gymnázia studoval práva na vídeňské univerzitě.\n\nRoku 1830 se stal členem stavovského moravského zemského sněmu. Hájil autonomii Moravy, vystupoval proti pevnějším vazbám s Čechami. Prosazoval zrovnoprávnění češtiny a němčiny. V letech 1836-1842 působil jako přísedící zemského výboru, zasloužil se o vykoupení Cerroniho sbírky, jednal o zřízení brněnské techniky.\n\nVeřejně aktivní byl i během revolučního roku 1848. Od roku 1848 do roku 1849 zasedal jako poslanec voleného Moravského zemského sněmu. Nastoupil sem po zemských volbách roku 1848 za kurii virilistů a velkostatků.\n\nRoku 1861 byl zvolen do nově organizovaného zemského sněmu a s krátkou přestávkou v roce 1867 mu předsedal až do roku 1870. Zasadil se např. o vydávání stenografických protokolů z jednání sněmu tiskem. Členem sněmu byl do roku 1877. Roku 1869 byl jmenován doživotním členem panské sněmovny (nevolená horní komora Říšské rady, tedy celostátního parlamentu). Politicky se řadil ke Straně ústavověrného velkostatku. Zajímal se o otázky pozemkové daně, stav silnic, chov hovězího dobytka, zřízení stavovské záložny.\n\nRoku 1841 se stal členem Moravskoslezské vlastenecko-hospodářské společnosti, od roku 1870 byl jejím ředitelem, byl aktivní ve Františkově muzeu, od roku 1869 byl prezidentem Moravské zemské banky.\n\nRoku 1842 založil v Drnovicích továrnu na výrobu drátů a šroubů. Nechal romanticky přestavět zámek v Lysicích a upravit zámecký park. V Lysicích nechal také vybudovat rodovou hrobku. Na stránkách Patriotisches Tagblattu uveřejnil několik básní. V jeho službách působil jako knihovník a archivář Mořic Trapp.\n\nRoku 1854 byl jmenován c. k. komořím a byl mu udělen Řád železné koruny III. třídy a Řád sv. Štěpána. Roku 1862 byl jmenován tajným radou, roku 1866 obdržel velkokříž Řádu Františka Josefa. Byl oceněn také papežským Řádem Řehoře Velikého.\n\n\n"}
{"id": "917982", "url": "https://cs.wikipedia.org/wiki?curid=917982", "title": "Ogmios", "text": "Ogmios\n\nOgmios (též Ogmius, starořecky Ὄγμιος ) je galský bůh výmluvnosti, snad spřízněný s irským Ogmou.\n\nZmínky o něm pocházejí pouze z eseje \"Héraklés\" řeckého dramatika Lukiána, která uvádí že Galové přirovnávali Ogmia k Héraklovi a popisuje jeho obraz. Stejně jako tento řecký hrdina byl oblečen ve lví kůži a byl vybaven lukem a kyjem, ale byl starší. Na obraze jej také doprovázela skupinka svázaných mužů, které vedl, následují jej však dobrovolně protože jsou okouzelni Ogmiovým darem výmluvnosti.\n"}
{"id": "917988", "url": "https://cs.wikipedia.org/wiki?curid=917988", "title": "Římskokatolická farnost Velká Polom", "text": "Římskokatolická farnost Velká Polom\n\nŘímskokatolická farnost Velká Polom je farnost Římskokatolické církve v děkanátu Hlučín ostravsko-opavské diecéze.\n\nFarnost (resp. podací) ve Velké Polomi se zmiňuje roku 1447. Další zmínka je z roku 1492, v roce 1508 se zdejší farář jmenoval Mikuláš Fick a byl též oltářníkem v kapli svaté Anny hlučínského farního kostela, v roce 1511 to byl Ondřej, který si u olomoucké biskupské konzistoře stěžoval na faráře v Polské Ostravě, že ho pohaněl z kazatelny. V roce 1563 sem majitel panství Mikuláš Tvorkovský z Kravař dosadil Stanislava Poláka, který se pro novoty v bohoslužbě vadil s farníky i patronem byl předvolán k biskupovi do Kroměříže. Brzy poté (v letech 1571–1625) byla farnost evangelická; k roku 1591 ji olomoucký biskup nechával spravovat z Hlučína.\n\nZa třicetileté války byla Velká Polom jednou z prvních farností v okolí, která byla obsazena římskokatolickým knězem, totiž asi od roku 1637: roku 1639 se zde připomíná karmelitán Jan Ludvík Rusinovský. Z Velké Polomi byly nějakou dobu spravovány i farnosti v Porubě, Plesné a Klimkovicích, kde působení katolických kněží ztěžovaly hmotné podmínky i odpor dosud nekatolické vrchnosti. Od roku 1645 jsou ve Velké Polomi vedeny farní matriky.\n\nPatronát farnosti patřil vrchnosti, tedy majitelům statku Velké Polom a později panství Klimkovice, k němuž Velká Polom patřila. Mezi nejvýznamnější patří Donátové z Velké Polomi (kolem 1350–1486), Pražmové z Bílkova (1530–1666) a pak od roku 1685 Wilczkové (Vlčkové) z Dobré Zemice.\n\nObvod farnosti byl původně mnohem rozsáhlejší a zahrnoval vesnice Hrabyně, Josefovice, Lhota a Smolkov (od roku 1784 tvořící farnost Hrabyně), Háj ve Slezsku a Chabičov (od roku 1905 oddělené k nové farnosti Chabičov) a Krásné Pole (přefařené roku 1999 k Ostravě-Porubě). V současnosti k farnosti náležejí vedle samotné Velké Polomi vesnice Čavisov, Dolní Lhota a Horní Lhota.\n\nFarnost Velká Polom patřila v 17. století k děkanátu Opava, od vzniku děkanátu Hlučín roku 1671 pak k němu až do roku 1780, kdy byla přidělena k děkanátu Bílovec. U toho zůstala až do reorganizace církevní správy k 1. lednu 1963, kdy byla přidělena k děkanátu Hlučín. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem (vysvěcen r. 1288) je kostel svatého Václava s gotickým kněžištěm, renesanční lodí a barokní věží. Vedle kostela je ve Velké Polomi rovněž od roku 2010 kaple ve farní budově zasvěcená Božímu milosrdenství.\n\nVedle farního kostela se pravidelné bohoslužby konají v přifařených obcích:\n\nV Čavisově je po generální opravě, nevelká obecní kaple z roku 1852.\n\nAdministrátorem farnosti Velká Polom je od 1. července 2016 Mgr. Radek Petr Drobisz, který nahradil dosavadního administrátora Mariusze Banaszczyka (2008–2016).\n\nDuchovními správci velkopolomské farnosti byli:\n\n\n\nPodle Jiřího Kopřivy, amatérského velkopolomského historia, se v kostele sv. Václava od roku 1508 vystřídalo 26 farářů a 48 kaplanů.\n"}
{"id": "917989", "url": "https://cs.wikipedia.org/wiki?curid=917989", "title": "Josef Bejček (právník)", "text": "Josef Bejček (právník)\n\nJosef Bejček (* 15. října 1952 Boskovice) je právník a vysokoškolský pedagog. Zabývá se zejména obchodním právem, v letech 2001-2019 byl vedoucím katedry obchodního práva Právnické fakulty Masarykovy univerzity a advokátem se sídlem v Brně.\n\nV roce 1976 absolvoval Právnickou fakultu University Jana Evangelisty Purkyně v Brně (dnes Masarykova univerzita), kde od té doby působí. O dva roky později získal titul doktora práv, v roce 1984 získal vědeckou hodnost kandidáta věd. V roce 1990 se zde habilitoval v oboru hospodářského práva, později obchodního práva a v roce 1998 byl jmenován profesorem.\n\nKatedru obchodního práva vede od roku 2001, v letech 1995–2001 byl také děkanem Právnické fakulty Masarykovy univerzity.\n\n"}
{"id": "917990", "url": "https://cs.wikipedia.org/wiki?curid=917990", "title": "Tippler", "text": "Tippler\n\nTippler, též anglický tippler, soutěžní tippler nebo flying tippler, je celosvětově nejznámější a nejrozšířenější plemeno holuba domácího náležející k tzv. výkonným rejdičům. Využívá se především k závodnímu létání, vzhled není důležitý. Je to rejdič vytrvalostní, nejlepší jedinci nepřetržitě létají přes 20 hodin. Chová se ve všech zemích, kde se provozuje sportovní holubářství, především ve Spojených státech, ve Velké Británii a v Německu.\n\nSportovní létání s tipplery vzniklo v Anglii na začátku 19. století. Pro tento účel byli používaní ptáci vycházející z anglických rejdičů včetně birminghamského rolera, rejdiče cumulet a  vysokoletců různých typů i původu. První světový rekord zaznamenal v roce 1876 pan J. Ball v anglickém městě Macclesfield s časem 11 hodin a osm minut. První písemná zmínka současných o anglických závodních tipplerech pochází z roku 1932, kdy Job Ofield vydal monografii s příznačným názvem \"Flying tippler\".\n\nVelmi záhy došlo k rozdělení plemene na dvě skupiny: jeden směr šlechtění se od počátku zabýval exteriérem, druhý směřuje čistě ke sportovnímu letu, cílem je získat výkonného vytrvalostního rejdiče. Tuto druhou skupinu reprezentuje je právě anglický soutěžní tipper. Jeho hodnota spočívá ve sportovních výkonech, jeho vzhled není důležitý. Plemeno nemá vypracovaný ani vzorník, tzn. standard plemene, který by nějakým způsobem požadovaný vzhled popisoval.\n\nJe to holub střední velikosti, jednoduchých tvarů, s aerodynamickým utvářeným trupem a křídly. Chovatelé ve světě dávají přednost tipplerům s perlovým okem, deseti primárními letkami a dvanácti pery v ocase. Tippler se vyskytuje ve všech standardních i nestandardních barevných rázech i kombinacích, nejčastěji se jedná o bělouše a tygry, takže o strakaté holuby. Tippler však není exteriérově žádné ustálené plemeno. Podle tělesných znaků se dá celá jeho populace rozdělit do čtyř základních typů:\n\n\nPlemeno se dále rozpadá do množství linií, které jsou pojmenované po holubářích, z jejichž chovů vzešly.\n\nTippler je vytrvalostní rejdič, při závodech se hodnotí pouze doba trvání letu. Jsou to letci skupinoví, závodů se vždy účastní hejno nejméně tří holubů, kteří startují a létají společně. Vypuštění tippleři létají poměrně vysoko v kruzích nad holubníkem. Závod končí usednutím holubů na zem. Současný světový rekord drží pan Harry Shannon z Irska, jehož holubi v roce 1995 zalétli 22 hodin a pět minut nepřetržitého letu. Český rekord z roku 2010 činí 18 hodin a jedna minuta.\n\nTermíny jednotlivých závodů jsou pevně stanoveny a jednotliví chovatelé se do nich přihlašují už před začátkem letové sezóny. Delegovaní rozhodčí sledují celý průběh závodu a výsledky zapisují do letových protokolů.\n\nTippler je nenáročný a plodný holub. K životu mu stačí menší, suchý holubník bez průvanu. Pro závodící tipplery je potřeba jeho uspořádání minimálně na tři oddělení, jedno pro chovné hejno, druhé pro výletky a třetí pro hejno závodní. Pro vrcholové výkony je možné tipplery v závodním hejnu chovat i v samostatných boxech pro jednotlivé holuby. Závodní ptáci se pravidelně krmí odměřeným množstvím potravy, aby nezatloustli, a učí se pít jenom jednou denně, aby je žízeň nenutila přerušit předčasně let.\n\nAby tippler dosáhl vynikajících výkonů a vydržel ve vzduchu déle než 15 hodin, je nutné ho k závodům připravit. Po odstavení od rodičů je výletci přesouvají do samostatného oddělené v holubníku. Zde se naučí na krmení 1× denně a restringovanou krmnou dávku. Krmí se v přítomnosti vábníka, neboli droppera, často to bývá bílý pávík. Postupně se z klece seznamují s okolím holubníku a pak se vypouštějí k proletům, které jsou ukončené vypuštěním droppera na střechu. U holubů se za pomocí krmení vytvoří podmíněný reflex a pávík je pro ně signálem k usednutí hejna. Kromě pávíků se dá použít i zvukový či světelný signál, ale pávíci jsou nejpoužívanější.\n\nDospělí holubi jsou vypouštěni k proletu každý druhý až třetí den, doba tréninkového letu se pohybuje kolem šesti hodin, pak je let vypuštěním droppera ukončen. Tippleři se učí také létat a přistávat i za tmy. Při kondičním tréninku jsou holubi na přísné dietě, aby neměli v těle žádný tuk. Tato fáze tréninku trvá asi měsíc, pak se tippleři připravují na závody: zavřou se do omezeného prostoru a trochu se jim zvýší obsah energie v krmení. Stále se krmí a napájí jednou denně. Po pár dnech je tippler připraven k výkonu. Pár dní uzavření ptáci se na let velmi těší a vydrží létat velmi dlouho.\n\nKromě čistě sportovního tipplera, u kterého se vzhled vůbec nehodnotí, existuje i tippler výstavní, který vzorník má a který se podle něj hodnotí na výstavách. Výkon se u nich nehodnotí a často k němu ani nemají předpoklady. Plemenem, které má nejblíže sportovnímu tipplerovi, je výstavní flying tipper, plemeno zapsané v seznamu EE pod číslem 0919. Anglický výstavní tippler, v seznamu EE pod číslem 0829, je verze tipplera, která byla jako okrasný pták šlechtěna už od prvopočátku vzniku tipplerů. Je to klidný, voliérový pták, často s  bronzovězbarveným opeřením. Německý výstavní tippler, EE 0840, je plemeno vzniklé ve Východním Německu z tipplerů importovaných před 2. světovou válkou, přičemž se jednalo jako o bronzové anglické výstavní holuby tak o tipplery sportovní. Po uzavření hranic se obě populace výstavních tipplerů oddělily. V NDR se výstavní tippleři křížili s berlínským krátkozobým rejdičem a anglickým dlouholícím rejdičem, takže došlo jak ke změně typu, tak barvy, na výstavách v Německu převládli nakonec černí a bronzoví tygři.\n\n\nKlub chovatelů tipplerů\n\nchovatelské stránky - Frank Otta\n\nČeský klub chovatelů anglických tipplerů\n"}
{"id": "917992", "url": "https://cs.wikipedia.org/wiki?curid=917992", "title": "Hornoy-le-Bourg", "text": "Hornoy-le-Bourg\n\nHornoy-le-Bourg je francouzská obec v departementu Somme v regionu Hauts-de-France. V roce 2010 zde žilo 1 664 obyvatel.\n\n"}
{"id": "917995", "url": "https://cs.wikipedia.org/wiki?curid=917995", "title": "Heian jondan", "text": "Heian jondan\n\nHeian jondan je čtvrtá žákovská kata (型) Šótókan karate. Kata obsahuje několik nových technik jako džúdži-uke, kakiwake-uke, nebo hiza-geri. Heian jondan je přípravnou katou pro katu Kankú-dai (観空大) se kterou má podobné techniky. Některými je tato kata považována za nejtěžší ze série kat Heian. Heian jondan je nutné umět pro úspěšné složení zkoušek na první fialový pás (5. kjú).\n\n\n\n\n\nPočet technik: 27\n\nDoba cvičení: cca 30 sekund\n\n\n"}
{"id": "917998", "url": "https://cs.wikipedia.org/wiki?curid=917998", "title": "Gran Facha", "text": "Gran Facha\n\nGran Facha (též \"Cúspide de Bachimaña\", , , 3005 m n. m.) je hora v Pyrenejích. Leží na státní hranici mezi Francií (departement Hautes-Pyrénées) a Španělskem (provincie Huesca). Hora leží mezi ledovcovými kary Marcadau, Piedrafita a Bachimaña obklopena mnoha jezery.\n\nJako první stanul na vrcholu v roce 1874 Henry Russell.\n\n"}
{"id": "918000", "url": "https://cs.wikipedia.org/wiki?curid=918000", "title": "Birminghamský válivý rejdič", "text": "Birminghamský válivý rejdič\n\nBirminghamský válivý rejdič, též birminghamský rejdič či birminghamský roler, je plemeno holuba domácího charakteristické svým talentem pro vzdušnou akrobacii. Ve skupině válivých rejdičů patří k těm nejlepším: nejprve vyletí do výšky a pak začne provádět opakované přemety vzad, přičemž po šňůře padá k zemi. Při vhodném tréninku není birminghamský rejdič ani špatný vytrvalostní letec. V seznamu plemen EE a v českém vzorníku plemen náleží mezi rejdiče a to pod číslem 0918.\n\nBirminghamský rejdič pochází z Anglie, z okolí města Birmingham, mezi jeho předky patří orientální roler a původní anglický tippler. Je to typický výkonný rejdič: menší holub jednoduché stavby těla, kterou připomíná skalního holuba. Hlava je malá, zakulacená, zobák středně dlouhý. Křídla pevně přiléhají a kryjí hřbet, ocas je úzce složený a nesený v linii hřbetu. Nemá žádné pernaté ozdoby. Peří bývá nejčastěji strakaté, nebo tzv. mandlové, tříbarevné. \n\nChov současného birminghamského rejdiče je veden třemi směry: přednost se dává výkonným, sportovně upotřebitelným holubům, kteří se specializují buď na vzdušnou akrobacii, nebo na vytrvalost. Třetím směrem je okrasný chov pro výstavy. \n\nJsou to důvěřiví, nenároční ptáci. K využití v závodech válivých rejdičů by měli být vypouštěni v hejnech čítajících asi 20 holubů a to po dobu třicet minut. Mohou létat jak z vlastního holubníku, tak z přenosné bedny.\n\n"}
{"id": "918003", "url": "https://cs.wikipedia.org/wiki?curid=918003", "title": "Großer Sulzberg", "text": "Großer Sulzberg\n\nGroßer Sulzberg (1 400 m n. m.) je nejvyšší hora Türnitzských Alp. Nachází se na území okresu Lilienfeld v rakouské spolkové zemi Dolní Rakousy. Leží 3 km jižně od Annabergu a 9 km severovýchodně od Mariazell. I když je hora porostlá smrkovým lesem, poskytuje vrchol dobré výhledy do okolí.\n\nNa vrchol je možné vystoupit po neznačené lesní cestě z obce Ulreichsberg (cca 2 h), která leží v údolí potoka Rottenbach pod východním úbočím hory.\n\n"}
{"id": "918011", "url": "https://cs.wikipedia.org/wiki?curid=918011", "title": "Velká Sova", "text": "Velká Sova\n\nWielka Sowa ( , , 1015 m n. m.) je nejvyšší hora Sovích hor. Leží na území okresu Dzierżoniów v Dolnoslezském vojvodství v jihozápadním Polsku, poblíž obce Walim. Patří mezi vrcholy Koruny hor Polska. Na vrcholu stojí 25 m vysoká kamenná rozhledna.\n\n"}
{"id": "918012", "url": "https://cs.wikipedia.org/wiki?curid=918012", "title": "Volby ve Švédsku", "text": "Volby ve Švédsku\n\nVolby ve Švédsku jsou svobodné. Volí se do parlamentu, obecních zastupitelstev, krajských rad a Evropského parlamentu. Švédský parlament je jednokomorový a volí se do něj 349 poslanců na čtyřleté volební období. Všechny volby kromě voleb do EP se konají ve stejném termínu. \n\nParlament je volený poměrným systémem, přičemž zde existuje 4% uzavírací klauzule na celostátní úrovni. Mandáty ale mohou získat i strany, které na úrovni jednoho volebního obvodu získají alespoň 12 % hlasů. \n\n"}
{"id": "918014", "url": "https://cs.wikipedia.org/wiki?curid=918014", "title": "Radim Nyč", "text": "Radim Nyč\n\nRadim Nyč (* 11. dubna 1966 Liberec) je bývalý československý běžec na lyžích. V roce 1988 získal společně s Václavem Korunkou, Pavlem Bencem a Ladislavem Švandou bronzovou medaili ve štafetě 4×10 kilometrů na Zimních olympijských hrách v Calgary. V individuálních závodech se umístil na 20. (závod na 50 km) a 25. místě (závod na 30 km). Roku 1989 získal s podobnou štafetou (pouze Pavla Bence nahradil Martin Petrásek) bronzovou medaili na mistrovství světa v Lahti. Zúčastnil se i ZOH v Albertville roku 1992, kde dosáhl nejlepšího individuálního úspěchu: v závodě na 50 kilometrů volnou technikou skončil šestý (další výsledky: závod na 10 km – 33. místo, stíhací závod 10+15 km – 25. místo, štafeta 4×10 km – 7. místo).\n\nV současnosti se věnuje obchodu.\n\n"}
{"id": "918016", "url": "https://cs.wikipedia.org/wiki?curid=918016", "title": "Lovec hlav", "text": "Lovec hlav\n\nLovec hlav může být:\n\n"}
{"id": "918018", "url": "https://cs.wikipedia.org/wiki?curid=918018", "title": "AEGON International 2013", "text": "AEGON International 2013\n\nAEGON International 2013 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu Devonshire Park Lawn Tennis Clubu na otevřených travnatých dvorcích. Konal se mezi 17. až 22. červnem 2013 v britském Eastbourne jako 5. ročník mužského a 39. ročník ženského turnaje.\n\nMužská polovina se řadila do kategorie ATP World Tour 250 a její dotace činila 519 310 eur. Ženská část s rozpočtem 619 000 dolarů byla součástí WTA Premier Tournaments. Nejvýše nasazenými byli v mužské dvouhře světová patnáctka Milos Raonic z Kanady a v ženském singlu čtvrtá hráčka žebříčku Agnieszka Radwańská z Polska.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující dvojice obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n\n\n\n"}
{"id": "918023", "url": "https://cs.wikipedia.org/wiki?curid=918023", "title": "Aubusson", "text": "Aubusson\n\nAubusson je název více míst ve Francii:\n\n"}
{"id": "918024", "url": "https://cs.wikipedia.org/wiki?curid=918024", "title": "Topshelf Open 2013", "text": "Topshelf Open 2013\n\nTopshelf Open 2013 byl společný tenisový turnaj mužského okruhu ATP World Tour a ženského okruhu WTA Tour, který se hrál v Autotron parku na otevřených travnatých dvorcích. Konal se mezi 16. až 22. červnem 2013 v nizozemském Rosmalenu u 's-Hertogenbosche jako 24. ročník turnaje.\n\nMužská polovina se řadila do kategorie ATP World Tour 250 a její dotace činila 467 800 eur. Ženská část s rozpočtem 235 000 dolarů byla součástí WTA International Tournaments.\n\nNejvýše nasazenými byli v mužské dvouhře světová čtyřka David Ferrer ze Španělska a v ženském singlu jedenáctá hráčka žebříčku Roberta Vinciová z Itálie.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující dvojice obdržely divokou kartu do hlavní soutěže:\nThe following pair received entry as alternates:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n\n\n\n\n"}
{"id": "918027", "url": "https://cs.wikipedia.org/wiki?curid=918027", "title": "Hochstadl", "text": "Hochstadl\n\nHochstadl (1919 m n. m.) je nejvyšší hora Ybbstalských Alp. Nachází se na hranicích okresů Bruck-Mürzzuschlag a Liezen v rakouské spolkové zemi Štýrsko. Leží asi 6 km východně od obce Wildalpen a 20 km jihozápadně od Mariazell. Hora náleží do masivu Kräuterin.\n\nNa vrchol je možné vystoupit po značené turistické trase buď od Kräuterinhütte, nebo od Gresserthütte.\n\n"}
{"id": "918028", "url": "https://cs.wikipedia.org/wiki?curid=918028", "title": "Bedřich Jahn", "text": "Bedřich Jahn\n\nBedřich Jahn (8. března 1876, Praha – 12. dubna 1942, Poděbrady) byl český advokát a divadelní ředitel.\n\nByl nejstarším synem pražského advokáta, vinohradského starousedlíka JUDr. Bedřicha Jahna (1846–1917) a Isabelly Voglové (1856–1919). Jeho otec byl členem městské rady a ředitelem Vinohradské záložny. Až do své smrti v roce 1917 vykonával otec funkci intendanta Městského divadla na Král. Vinohradech. Díky svému otci se znal a přátelil s mnoha uměleckými osobnostmi, např. F. A. Šubrtem, Václavem Štechem, Josefem Wenigem, Jindřichem Mošnou, Vendelínem Budilem, Hanou Kvapilovou, manželi Benoniovými, Marií Laudovou, Josefem Šmahou, manžely Bittnerovými, Jakubem Seifertem a zvláště s K.H.Hilarem a také měl možnost zhlédnout v Divadle na Vinohradech všechny premiéry i řadu dalších představení.\n\nJeden z předků Bedřicha Jahna, Jan Quirin Jahn (1739–1796) byl autorem první opony pražského Nostitzova divadla.\n\nBedřich Jahn vystudoval práva a převzal po otci advokátní kancelář. Byl také presidentem disciplinární rady pro advokáty. V roce 1913 se oženil s Julií Kučerovou, herečkou (1889–1963), která působila v Divadle na Vinohradech v létech 1908–1915 , se kterou měla syny Bedřicha a Jiřího. Jahn ovládal několik jazyků – němčinu, francouzštinu, italštinu a angličtinu. Často navštěvoval divadla v zahraničí (divadelní hry v Salzburgu, Vídeň, Paříž, Milán, Řím, Berlín, Mnichov, Lipsko, Drážďany, Hamburg, Londýn, divadelní festival v Moskvě v roce 1936, aj.) aby viděl zahraniční tvorbu a seznámil s cizími autory a umělci (osobně se znal např. s Luigim Pirandellem, Armandem Salacrouem, Charlesem Vildracem aj .). Jahn se pohyboval v kruzích literátů a umělců, byl členem Dramatického svazu, na počátku každé sezóny zval k sobě do bytu vedoucí pracovníky a celý umělecký soubor divadla a také významné osobnosti kulturního světa a autory.\n\nJahn byl členem a funkcionářem Spojeného družstva Národního divadla, spravujícího Městská divadla pražská. V letech 1918–1924 vykonával v družstvu funkci revizora účtů, od roku 1925 byl členem správního výboru, v roce 1931 se stal jednatelem a v roce 1933 místopředsedou. K.H.Hilar vyslovil jako první názor, že by se Jahn měl stát v budoucnu ředitelem Městských divadel. Od 8. dubna 1935 vystřídal odstupujícího Dr. Františka Fuksu ve funkci ředitele Městských divadel pražských (Městské divadlo na Král. Vinohradech a Komorní divadlo).\n\nPo nástupu na ředitelské křeslo zavedl v Komorním divadle takzvaný \"Literární cyklus\", což byla řada umělecky náročnějších her a představení, čímž sledoval zkvalitnění repertoáru divadla a omezil konverzační repertoár scény. Literární cyklus obsahoval v každé sezóně pět až sedm her. Tento čin povznesl Komorní divadlo v očích kritiky a zbavil je příhany bulvární scény.\n\nZa období působení Dr. Jahna bylo uvedeno v obou divadlech (Městské na Král. Vinohradech a Komorní) celkem 169 premiér, zahrnujících 175 her, z toho 11 her pro děti. Českých her bylo 71 (46 na Vinohradech, 25 v Komorním). Z toho 37 her bylo uvedeno na scéně poprvé.\n\nHlavní oporu ve své činnosti při hledání nové cesty pro divadlo našel Jahn v B.Stejkalovi, Fr.Salzerovi, Fr.Langerovi a F.Tetauerovi.\n\nHerecký soubor divadla byl za doby jeho působení doplněn např. o Natašu Gollovou, Svatopluka Beneše, Miloše Nedbala, Václava Vosku, Annu Letenskou a Jiřinu Štěpničkovou, od sezóny 1936/1937 jako stálého hosta. Režisérská práce byla svěřena především Bohuši Stejskalovi (vrchní režisér od roku 1936, později i umělecký šéf) a Františku Salzerovi (vrchní režisér od r. 1939). Dalšími režiséry byli i Jan Bor, který rezignoval v roce 1936 na funkci uměleckého šéfa a Gabriel Hart a Jan Port, který režíroval zvláště hry pro děti. Od sezóny 1937/1938 byli režiséry jmenováni i herci Jiří Plachý a Antonín Kandert. Dramaturgem divadla byl dr. Frank Tetauer, uměleckým poradcem pak František Langer. Šéfem výpravy byl Josef Wenig (zemřel 1939). S divadlem externě spolupracovali v uvedené době také výtvarníci František Zelenka, Jan Zrzavý, František Kysela, Vlastislav Hofman, Antonín Heythum, Lev Šimák, František Tröster, Jan Zázvorka, Zdeněk Tůma a další.\n\nJahn působil v Městských divadel pražských až do roku 1940, kdy byl po útocích fašistického tisku, vyslyšených provozovatelem divadla – pražskou radnicí a primátorem dr. Klapkou – donucen dne 9. února 1940 odstoupit a byl nahrazen generálním zplnomocněncem pražské radnice JUDr. Vladimírem Říhou.\n\nZa působení Dr. Jahna v Městských divadlech pražských bylo na památku režiséra K.H.Hilara dne 22. října 1939 odhaleno ve foyeru Divadla na Vinohradech bronzové poprsí tohoto umělce od sochaře Břetislava Bendy.\n\nV roce 1942 zemřel JUDr. Bedřich Jahn při léčebném pobytu v Poděbradech náhle na infarkt.\n\n\n\n\nSvatopluk Beneš\n\nVladimír Hlavatý\n\nEdmond Konrád\n\nA. M. Píša\n\nJindřich Vodák\n\n\n"}
{"id": "918029", "url": "https://cs.wikipedia.org/wiki?curid=918029", "title": "Ladislav Švanda", "text": "Ladislav Švanda\n\nLadislav Švanda (* 14. února 1959 Praha) je bývalý československý běžec na lyžích. V roce 1988 získal společně s Václavem Korunkou, Pavlem Bencem a Radimem Nyčem bronzovou medaili ve štafetě 4×10 kilometrů na Zimních olympijských hrách v Calgary. Jeho nejlepším individuálním umístěním na těchto ZOH bylo 15. místo v závodě na 50 km, kromě toho byl sedmnáctý na 30km trati a devatenáctý v závodě na 15 km. Roku 1989 získal s podobnou štafetou (pouze Pavla Bence nahradil Martin Petrásek) bronzovou medaili i na mistrovství světa v Lahti.\n\n"}
{"id": "918030", "url": "https://cs.wikipedia.org/wiki?curid=918030", "title": "Maciej Słomczyński", "text": "Maciej Słomczyński\n\nMaciej Słomczyński (10. dubna 1920, Varšava – 27. března 1998, Krakov) byl polský prozaik, dramatik, překladatel a scenárista. Pod pseudonymy Joe Alex a Kazimierz Kwaśniewski psal populární detektivní romány. \n\nNarodil se jako syn amerického vojenského pilota a důstojníka, filmového režiséra a producenta Meriana C. Coopera. Jeho matka Marjorie Crosbyová se později provdala za Alexandra Slomczynského, jehož příjmení převzal.\n\nNa gymnáziu maturoval roku 1939. Za druhé světové války byl od roku 1941 členem polského odboje, roku 1943 vstoupil do Zemské armády (\"Armia Krajowa\"). V roce 1944 byl zatčen a vězněn ve věznici Pawiak ve Varšavě, odkud se mu podařilo prchnout. Do roku 1947 sloužil v americké armádě a pak se vrátil do Polska, kde byl zpočátku sledován jako potenciální britský špión. Od roku 1954 žil v Krakově.\n\nDebutoval roku 1946 verši otištěnými v lodžském časopise \"Tydzień\". Hojně překládal z angličtiny (Chaucer, Shakespeare, Milton, Joyce, Swift, Carroll, Faulkner a další). Je autorem řady divadelních her a próz pro dospělé i mládež. Jako Kazimierz Kwaśniewski vydal pět detektivek. Roku 1959 vyšla pod pseudonymem Joe Alex první z jeho osmidílné řady detektivních románů se stejnojmenným hlavním hrdinou, které byly přeloženy do třinácti jazyků.\n\nZa zásluhy o rozvoj polské kultury obdržel roku 1997 Řád znovuzrozeného Polska (Order Odrodzenia Polski).\n\n\n\n\n\n"}
{"id": "918032", "url": "https://cs.wikipedia.org/wiki?curid=918032", "title": "Vladimír Kruliš", "text": "Vladimír Kruliš\n\nMgr. Vladimír Kruliš, Ph.D. (* 27. října 1981 Brno) pracuje na Pražském hradě jako ředitel Odboru protokolu Kanceláře prezidenta republiky , od března 2013 do března 2014 byl místopředsedou Strany Práv Občanů. V současné době je řadovým členem Strany Práv Občanů a předsedou jedné ze dvou MO ve Zlíně.\n\nVladimír Kruliš se narodil v Brně, pochází z rodiny výtvarnice Aleny Krulišové a emeritního rektora Západomoravské vysoké školy Třebíč, doc. Ing. Petra Kruliše, CSc.\n\nVystudoval v Brně německé gymnázium a v roce 2007 úspěšně absolvoval v magisterském stupni studia marketingu a médií na Univerzitě Tomáše Bati ve Zlíně. V roce 2017 na Fakultě managementu a ekonomiky dokončil doktorský studijní program a získal titul Ph.D. Bydlí ve Zlíně.\n\nV červnu 2013 média informovala o jeho vztahu s Kateřinou Zemanovou, dcerou prezidenta Miloše Zemana. S prezidentem Milošem Zemanem pojí Vladimíra Kruliše i osobní přátelství a tykají si. „S Milošem Zemanem si tykám a velmi si toho vážím, protože to nenabízí na potkání.“ vyjádřil se Kruliš v rozhovoru pro tn.cz. Sám prezident Zeman má Vladimíra Kruliše zřejmě ve velké oblibě, v rozhovoru pro Blesk totiž uvedl: \"\"Já znám Vladimíra Kruliše několik let. A nepoznal jsem v jeho generaci slušnějšího člověka, než je on.\"\"\n\nVztah s Kateřinou Zemanovou však po několika měsících skončil, Kruliš důvody ovšem nechtěl komentovat. Uvedl jen: \"„Káťa je skvělá holka a přeju si, ať je šťastná. Bez ohledu na to, jestli jsem nebo nejsem součástí toho štěstí já.“\"\n\nNakonec se oženil dne 27. června 2018 s floristkou Dagmar Dítětovou v Osvětimanech na Uherskohradišťsku. Na svatbu svého přítele přiletěl také prezident Miloš Zeman se svou manželkou Ivanou Zemanovou, a to vojenským vrtulníkem. Podle prezidentova mluvčího Jiřího Ovčáčka se jednalo o \"„cvičný let“\".\n\nV roce 2008 byl spoluzakladatelem reklamní agentury Studio reklamy (do konce roku 2010 i jejím jednatelem a ředitelem) sídlící ve zlínských Filmových ateliérech, do jejíhož portfolia klientů patří např. také Film festival Zlín.\n\nČlenem Strany Práv Občanů je od jejího založení v roce 2009, do strany jej přivedl družstevník a pozdější senátor František Čuba, šéf legendárního JZD Slušovice.\n\nVe volbách do Poslanecké sněmovny PČR v roce 2010 kandidoval na 19. místě zlínské kandidátky (SPOZ se nakonec do Poslanecké sněmovny vůbec nedostala). Ve volbách do Zastupitelstva Zlínského kraje v roce 2012, kde nekandidoval, ale vedl kampaň pro Zlínský kraj, strana získala 7,21 procent a má ve Zlínském kraji 4 zastupitele a 2 radní (Lubomír Nečas a František Čuba). Františku Čubovi se však za seznámení s lidmi z okolí Miloše Zemana odvděčil Kruliš ještě jednou a výrazně - když v roce 2014 organizoval a vedl za SPO jeho kampaň do Senátu. Zde ve druhém kole porazil František Čuba dlouholetou senátorku, 1. místopředsedkyni Senátu a místopředsedkyni ČSSD Alenu Gajdůškovou se ziskem 54,01% a stal se tak na 6 let senátorem.\n\nV roce 2011 stál Kruliš za organizací Petice za přímou volbu, která získala více než 100 000 podpisů občanů a díky níž (za velké mediální pozornosti) se podařilo vyvinout na zákonodárce dostatečný tlak pro přijetí zákona o přímé volbě prezidenta. Kruliš s týmem studentů projel celou Českou republiku, navštívili všechna krajská i okresní města a na ulicích organizovali petiční kampaň. Tím byly dveře pro přípravu kandidatury Miloše Zemana otevřené.\n\nKruliš na jaře 2012 organizoval a jako manažer vedl petiční kampaň za kandidaturu Miloše Zemana, která přinesla více než 105 000 podpisů - Miloš Zeman tak pro svou kandidaturu měl nejvíce podpisů ze všech kandidátů. Jako šéf Zemanovy pozdější prezidentské kampaně na nejvyšší post v zemi se poté Kruliš výrazně podílel na zvolení Miloše Zemana prezidentem České republiky.\n\nNa sjezdu SPOZ v Praze v březnu 2013 byl zvolen místopředsedou strany. Funkci zastával do března 2014.\n\nKruliš byl za SPOZ hlavním organizátorem Petice za zákon o prokázání původu příjmů a majetku, kdy v létě 2013 s týmem studentů objeli krajská a okresní města celé České republiky (navštívili více než 150 měst) s cílem získat nejméně 100 000 podpisů občanů ČR. Konečné číslo znamenalo 150 479 podpisů občanů ČR, což petici řadí mezi několik největších v dějinách České republiky. Petice byla v únoru 2014 předána Petičnímu výboru Poslanecké sněmovny Parlamentu České republiky k projednání, které se uskutečnilo 25. února 2014. Tam Kruliš petici osobně hájil a upozornil na koaliční smlouvu současné vlády, kde je tento zákon zmíněn.\n\nV červnu 2014 přijal nabídku pracovat pro prezidenta Miloše Zemana v Odboru protokolu Kanceláře prezidenta republiky. V dubnu 2015 se stal zástupcem ředitele Odboru protokolu Kanceláře prezidenta republiky a vedoucím Oddělení vnitrostátních cest, od 1. února 2018 byl pak jmenován ředitelem Odboru protokolu.\n\nV dubnu 2016 obdržel Medaili II. stupně za zásluhy od Českého svazu bojovníků za svobodu. Krajský výbor Strany Práv Občanů ve Zlínském kraji jej zvolil 25. července 2016 jako lídra kandidátky SPO pro volby do Zastupitelstva Zlínského kraje, které se konaly 7.-8. října 2016. \n\nV pondělí 29. května 2017 havaroval Vladimír Kruliš v policejním sportovním voze BMW i8. Podle tvrzení policie řídil její příslušník, který kvůli mozkové příhodě během jízdy zkolaboval. K nehodě došlo v brněnské části Chrlice na Zámecké ulici směrem na dálnici D2 kolem 10 hodin večer. Po nehodě byl Kruliš s těžce zraněnou páteří (kompresní fraktura obratle) i těžce zraněný policista odvezeni do nemocnice. Při nehodě auto spadlo do potoka.\n\nPodle policie došlo k nehodě během prezentace techniky integrovaného záchranného systému. Jízdu povolil ředitel jihomoravské policie Leoš Tržil, který později upřesnil, že jízdu povolil s podmínkou, že se uskuteční až po ukončení oficiální části programu. V policejních vozech mohou být přepravováni pouze příslušníci Policie, zaměstnanci resortu nebo osoby, jejichž přeprava souvisí s plněním služebních či pracovních úkolů (Kruliš je civilním zaměstnancem, který však vzhledem ke své funkci s Policií České republiky úzce spolupracuje). Nehodu a zničený vůz vyšetřovala Generální inspekce bezpečnostních sborů, podle které nedošlo ke spáchání trestného činu.\n\nSportovní plug-in hybridní vůz BMW i8 v hodnotě 4 mil. Kč získala Policie ČR v květnu 2017 na půlroční testování a měl sloužit především na rychlostních komunikacích. Jako náhradu za zničený vůz převzala Policie ČR nový vůz BMW i8.\n"}
{"id": "918035", "url": "https://cs.wikipedia.org/wiki?curid=918035", "title": "Wimbledon 2013 – mužská čtyřhra", "text": "Wimbledon 2013 – mužská čtyřhra\n\nObhájci titulu v mužské čtyřhře z minulého ročníku Wimbledonu byl britsko-dánský pár Jonathan Marray a Frederik Nielsen, který na turnaji nestartoval společně. Marray hrál po boku Brita Colina Fleminga, s nímž vypadl ve třetím kole po prohře se švédsko-kanadskou dvojicí Robert Lindstedt a Daniel Nestor. Nielsen se spojil s bulharským tenistou Grigorem Dimitrovem. Jejich cestu turnajem ukončil ve druhé fázi francouzsko-srbský pár Julien Benneteau a Nenad Zimonjić.\n\nDo soutěže nastoupilo celkem šedesát čtyři párů. Každý z vítězů si do žebříčku ATP připsal 2 000 bodů a dvojice si rozdělila částku 300 000 liber.\n\nTřetí wimbledonský a celkově patnáctý grandslamový titul z mužské čtyřhry získal nejlepší pár světa amerických dvojčat Boba a Mika Bryanových, kteří ve finále přehráli chorvatskou-brazilskou dvojici Ivan Dodig a Marcelo Melo ve čtyřech setech 3–6, 6–3, 6–4 a 6–4.\n\nBratři Bryanové zkompletovali vítězstvím nekalendářní Grand Slam, když byli současně úřadujícími šampióny z US Open, Australian Open a French Open. Jako prvnímu páru v otevřené éře tenisu se jim podařilo získat všechny čtyři tituly bez přerušení. Stali se také první dvojicí historie, která dokázala vyhrát čtyři majory v řadě a letní olympijské hry v rozmezí jediného roku.\n\n\n"}
{"id": "918036", "url": "https://cs.wikipedia.org/wiki?curid=918036", "title": "Linux dokumentační projekt", "text": "Linux dokumentační projekt\n\nLinux dokumentační projekt (anglicky Linux Documentation Project, zkratka LDP) je otevřený projekt, který spravuje rozsáhlou sbírku GNU a linuxových dokumentů a publikací online. Začal jako způsob, kterým hackeři sdíleli svou dokumentaci mezi sebou a uživateli i mezi uživateli navzájem. Tyto dokumenty byly určeny především zkušeným uživatelům, jako například profesionálním systémovým administrátorům, ale může sloužit i jako nápověda začátečníkům.\n\nPůvodně začal jako soubor FTP v roce 1992, ale v roce 1993 byl umístěn na World Wide Web v Metalabu. Věří se, že to byla první Linuxová webová stránka vůbec.\n\nDnes je na LDP serverech přes 475 dokumentů různých autorů. Několik z nich má délku knihy a většina z nich je k dispozici v tištěné podobě od velkých technických vydavatelů, např.: O'Reilly.\n\nDne 1. 9. 2008 odstartoval LDP i na wiki kvůli lepší interakci mezi autory a uživateli.\n\nProjekt publikuje mnoho návodů, které instruují uživatele krok po kroku, jak dosáhnout cíle. Tyto cíle jsou někdy velmi specifické, jako například: „jak nakonfigurovat modem“, a někdy velmi obecné, jako: „jak spravovat“ počítačovou síť pro ISP.\n\nNejširší témata jsou popsána v příručkách, které jsou odděleny do jednotlivých „knih“, obvykle s hlavními tématy, jako například: „bezpečnost v síti“.\n\nLDP také publikuje „Často kladené dotazy“ (FAQ), manuálů a dalších dokumentů, včetně dvou internetových časopisů, Linux Gazette a Linux Focus.\n\nVelká část sbírky LDP je licencována pod GNU Free Documentation License (GFDL). Používá se i mnoho dalších volně šiřitelných licencí. Současná politika doporučuje GFDL.\n\nLinux Network Administrator's Guide je jedna z knih této série.\n\n"}
{"id": "918045", "url": "https://cs.wikipedia.org/wiki?curid=918045", "title": "Hochschwab (hora)", "text": "Hochschwab (hora)\n\nHochschwab (2277 m n. m.) je nejvyšší hora stejnojmenného pohoří. Nachází se na území okresu Bruck-Mürzzuschlag v rakouské spolkové zemi Štýrsko. Leží 12 km jihovýchodně od obce Wildalpen a 24 km jihozápadně od Mariazell.\n\nNa vrchol je možné pěšky vystoupit po značené turistické trase z obce Seewiesen přes chaty Voisthalerhütte a Schiestlhaus. Je využívána také v zimě na lyžích nebo sněžnicích. Hochschwab je velmi frekventovaný za každého počasí.\n\nHorolezci vyhledávají rozlehlou jižní stěnu. Výstupy končí na vrcholovém plató nedaleko velikého kříže. V případě nouze je k dispozici plechová bivakovací bouda.\n\n"}
