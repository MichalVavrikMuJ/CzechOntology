{"id": "962274", "url": "https://cs.wikipedia.org/wiki?curid=962274", "title": "Franz Karl Auersperg", "text": "Franz Karl Auersperg\n\nFrantišek Karel z Auerspergu (německy \"Franz Karl Prinz von Auersperg\", 26. července 1935 Hejnice, Československo – 26. ledna 2008) byl česko-rakouský šlechtic, politik a odborář.\n\nFrantišek Karel Mater Formosa princ z Auerspergu se narodil manželům princi Edvardu Rupertovi z Auerspergu a jeho manželce Sophii (rozené Clam-Gallasové), dcery Františka z Clam-Gallasu, posledního mužského člena rodu. \n\nManželé měli celkem osm dětí a Franz Karel se narodil jako předposlední z nich. Po druhé světové válce po odsunu z Československa se rodina uchýlila k princi Eduardovi z Auerspergu. U něj František Karel navštěvoval nejprve základní školu v St. Pankratz poblíž obce Weitwörth a následně pak benediktinské gymnázium v Kremsmünsteru, na němž roku 1955 odmaturoval. Poté pokračoval ve studiu práv ve Vídni. \n\nPo studiích pracoval od roku 1966 u vídeňské firmy Bunzl & Biach AG na pozici personalisty. Stal se členem rady sekce výroby papíru v rakouských odborových svazech a dostal se také do vedení politické Rakouské lidové strany (ÖVP). Přes deset let byl též místopředsedou rakouské sekce Panevropské unie.\n\nRoku 1951, ještě během gymnaziálních studií, vstoupil do řádu Maltézských rytířů. Dne 17. řijna 1992 v kapli řádového zámku Mailberg složil řeholní slib. Roku 1999 byl povýšen do statutu spravedlivého rytíře velkého kříže a patřil též mezi členy rakouského velkopřevorství tohoto řádu.\n"}
{"id": "962275", "url": "https://cs.wikipedia.org/wiki?curid=962275", "title": "Slovenský fotbalový pohár 2008/09", "text": "Slovenský fotbalový pohár 2008/09\n\nSlovenský fotbalový pohár v sezóně 2008/09 byl 40. ročník slovenské pohárové soutěže. Vyhrál klub MFK Košice, který ve finále zvítězil nad Artmedií Petržalka 3:1 a jako vítěz byl nasazen do 3. předkola Evropské ligy.\n\n\n"}
{"id": "962277", "url": "https://cs.wikipedia.org/wiki?curid=962277", "title": "Aitólie", "text": "Aitólie\n\nAitólie nebo Ajtólie (řec . Αιτωλία - novořec. Etolia / starořec. Aitolia) je historické území ve středním Řecku. Hraničí s kraji Akarnánie, Lokris, Doris a Epirus. Odpovídá přibližně východní části regionální jednotky Aitólie-Akarnánie v kraji Střední Řecko.\n\nAitólie byla ve starověku zpočátku obydlena neřeckými kmeny Pelasgů, ale poměrně brzy se zde usadili Řekové, především z Élidy na Peloponésu. Ti se zde s původním obyvatelstvem promíchali a helenizovali ho. Významnými městy byly Thermos, Kalydon a Naupaktos.\n\nŘekové si zde vytvořili Aitólský spolek, který zahrnoval místní městské státy, aby se tak bránili proti Achajskému spolku a Makedonii. To se však nepodařilo, protože si celé jižní Řecko podmanil makedonský král Filip II. Makedonský. Po smrti Alexandra Velikého se Aitólský spolek obnovil, ale už v roce 146 ho ovládli Římané.\n\nVe 3. a 4. stol. po Kr. kraj vyplenili Gótové. Od roku 395 patřila Aitólia do Východořímské říše (Byzantské říše). Místní obyvatelstvo bylo čistě křesťanské. V 6. stol. Aitolii a celé Řecko ničili Slované. V Aitólii se pravděpodobně neusadila velká část Slovanů, ale pouze tudy procházeli do Peloponésu. Místní obyvatelstvo tak nemuselo utéct.\n\nV 8. stol. Byzanc postupně Střední Řecko od Slovanů osvobodila. Aitolia nebyla nijak významný kraj, proto zde žili poměrně prostí lidé. Po pádu Byzance v roce 1204 se Aitolia dostala do řeckého epeirského despotátu, ale již v 15. stol. území dobyli Turci a vznikl zde Sandžak Karleli. V 19. stol. se Řekům podařilo vybojovat nezávislost, přičemž v Aitólii se do revoluce angažovalo město Messolongi, a tak se i Aitolia stala součástí Řecka.\n"}
{"id": "962285", "url": "https://cs.wikipedia.org/wiki?curid=962285", "title": "Arcidiecéze ostřihomská", "text": "Arcidiecéze ostřihomská\n\nArcidiecéze ostřihomská (latinsky \"Archidioecesis Strigoniensis\") je bývalé římskokatolické arcibiskupství v Uhrách se sídlem v Ostřihomi. Převážná část jeho území ležela na území dnešního Slovenska a v časech svého největšího územního rozmachu, do roku 1776, zabíralo asi 80 % jeho rozlohy. Po roce 1918 místo něho vznikla Arcidiecéze trnavská – území, které se stalo součástí Československa, později Slovenska a Arcidiecéze ostřihomsko-budapešťská tvořící zbývající území, které zůstalo součástí Maďarska.\n\nArcidiecézi založil sv. Štěpán v roce 1000 a podřídil jí všechna ostatní biskupství v Uhrách. Ostřihomská arcidiecéze po připojení severního Slovenska k Uhersku zabírala celé Nitranské knížectví. Kolem roku 1110 bylo obnoveno biskupství v Nitře, přičemž město Nitra bylo skoro zcela obklopeno ostřihomským arcibiskupstvím a bylo spojeno pouze úzkým pásem se svým územím, které zabíralo větší část Trenčínské stolice. Kromě tohoto území a území Šariše, Zemplína a Abova, které patřily do diecéze Eger, zabírala celé území Slovenska.\n\nAni po vzniku nového kaločského arcibiskupství neztratilo své prvenství. V roce 1279 získali ostřihomští arcibiskupové titul \"Primas Hungariae\" (primas Uherska), čili hlava katolické církve v Uhrách. Od 13. století byli ostřihomští arcibiskupové rovněž dědičnými župany Ostřihomské stolice. Od roku 1715 drželi titul knížete Svaté římské říše a od té doby používají titul \"kníže-primas\" (maďarsky \"hercegprímas\").\n\nV roce 1543 v důsledku tureckého nebezpečí se sídlo arcidiecéze a kapituly přeneslo do Trnavy. V pozdější době arcibiskup, vzhledem k tomu, že plnil i státní povinnosti, sídlil v hlavním městě Bratislavě. Do Ostřihomi se sídlo arcibiskupství a kapituly vrátilo až v roce 1820 na příkaz arcibiskupa Alexandra kardinála Rudnaya.\n\nV roce 1776 se území arcidiecéze zmenšilo, když na podnět Marie Terezie papež Pius VI. z ní vyčlenil Banskobystrickou, Spišskou a Rožňavskou diecézi.\n\nPo první světové válce, rozpadu Uherska a vzniku Československa se většina území arcidiecéze dostala mimo hranice Maďarska. Ta část arcidiecéze, která připadla Československu, byla vyčleněna do samostatné apoštolské administratury, která podobně jako ostatní biskup jeho provincie biskupství byla podřízena přímo Svaté stolici. Formálně byly církevně-právní poměry dořešeny až v roce 1977, kdy vznikla na území Slovenska Trnavská arcidiecéze.\n\nDne 31. května 1993 se změnilo jméno Ostřihomské arcidiecéze na Ostřihomsko-budapešťskou arcidiecézi.\n\nPůvodně arcidiecéze sestávala z těchto arcijáhenství:\n\nZačátkem 17. století v důsledku tureckých výpadů, reformace a různých stavovských povstání působilo na jejím území jen asi 100 farářů.\n\nKoncem 19. století se členila na tři vikariáty – ostřihomský, budapešťský a trnavský, 8 archidiakonátů, 46 děkanátů a 478 farností a na jejím území působilo přibližně 780 kněží.\n\nJako první arcibiskup sídlící v Ostřihomi (Cathedrale S. Adalberti) se v dokumentech vzpomíná Dominik v letech 1000–1002.\n\n\n"}
{"id": "962291", "url": "https://cs.wikipedia.org/wiki?curid=962291", "title": "Marek Križin", "text": "Marek Križin\n\nSvatý Marek Križin (; * 1589 Križevci – † Košice 1619) je jeden ze tří svatých košických mučedníků.\n\nPo studiu teologie ho ostřihomský arcibiskup Pázmány v roce 1616 jmenoval profesorem kapitulní školy v Trnavě a později ostřihomským kanovníkem. Do Košic byl vyslán, aby spravoval bývalé benediktinské opatství v Krásné nad Hornádom, které vlastnila ostřihomská arcidiecéze.\n\nV noci ze 6. na 7. září 1619 byl umučen spolu se sv. Štefanem Pongrácem a sv. Melicharem Grodeckým poté, co se odmítl vzdát katolické víry.\n\nZa svatého byl Marek Križin vyhlášen papežem Janem Pavlem II. roku 1995 na košickém letišti spolu se sv. Melicharem Grodeckým a sv. Štefanem Pongrácem.\n"}
{"id": "962292", "url": "https://cs.wikipedia.org/wiki?curid=962292", "title": "Mildred Didriksonová", "text": "Mildred Didriksonová\n\nMildred Ella „Babe“ Didrikson Zaharias, přechýleně Mildred Didriksonová (26. června 1911 Port Arthur, Texas – 27. září 1956 Galveston, Texas), byla všestranná americká sportovkyně, atletka, olympijská vítězka v běhu na 80 metrů překážek a v hodu oštěpem z roku 1932.\n\nPrvních sportovních úspěchů dosáhla v šestnácti letech. Na olympiádě v Los Angeles získala zlatou medaili v běhu na 80 metrů překážek a v hodu oštěpem, stříbrnou medaili ve skoku vysokém. V následujících letech se věnovala kromě atletiky i dalším sportům, nejvíce golfu. Po druhé světové válce patřila mezi nejlepší golfistky na světě. Zemřela na rakovinu.\n\n"}
{"id": "962297", "url": "https://cs.wikipedia.org/wiki?curid=962297", "title": "Štefan Pongrác", "text": "Štefan Pongrác\n\nSvatý Štefan Pongrác (také jako Pongrácz) (* Alvinc Vint, dnes Vint de Jos, Rumunsko 1582 - † Košice 1619) je jeden ze tří svatých košických mučedníků.\n\nJeho předkové pocházeli ze šlechtického rodu Pongráců (Pongrácz, Pankrác), kteří se v 13. století usadili v Liptově (pravděpodobně se přistěhovali z Čech) a za své zásluhy byli povýšeni mezi uherskou šlechtu.\nŠtefan Pongrác pocházel ze sedmihradské větve tohoto rodu.\n\nStudoval na jezuitském kolegium v Kluži (Rumunsko). V roce 1602 vstoupil Štefan Pongrác do noviciátu jezuitského řádu. Později studoval filozofii v Praze a v Lublani. Teologii absolvoval v roce 1615 v Štýrském Hradci a byl vysvěcen na kněze.\n\nV roce 1615 založil Štefan Pongrác jezuitské kolegium v Humenném. O tři roky na to byl vyslán provinciálem řádu do Košic, aby pomohl při rekatolizaci města.\n\nV noci ze 6. na 7. září 1619 byl umučen spolu se sv. Markem Križinem a sv. Melicharem Grodeckim poté, co se odmítl vzdát katolické víry.\n\nZa svatého byl Štefan Pongrác vyhlášen papežem Janem Pavlem II. roku 1995 na košickém letišti spolu se sv. Markem Križinem a sv. Melicharem Grodeckim.\n"}
{"id": "962298", "url": "https://cs.wikipedia.org/wiki?curid=962298", "title": "Římskokatolická farnost Holešice", "text": "Římskokatolická farnost Holešice\n\nŘímskokatolická farnost Holešice (lat. \"Holtschicium\") je zaniklé územní společenství římských katolíků v Holešicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nPůvodní tzv. \"stará farnost\" existovala ještě před rokem 1334. Od roku 1600 jsou vedeny matriky. Po roce 1660 byla přičleněna k slatinické farnosti. Samostatnou farností se stala opět roku 1722. V roce 1908 byla územně rozšířena.\nFarnost existovala do 31. prosince 2012 jako součást mosteckého farního obvodu. Od 1. ledna 2013 zanikla sloučením do farnosti-děkanství Most - in urbe.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "962304", "url": "https://cs.wikipedia.org/wiki?curid=962304", "title": "Nawal El Moutawakel", "text": "Nawal El Moutawakel\n\nNawal El Moutawakel (*15. dubna 1962, Casablanca, Maroko) je bývalá marocká atletka, olympijská vítězka v běhu na 400 metrů překážek z roku 1984.\n\nZvítězila při olympijské premiéře běhu na 400 metrů překážek na letních olympijských hrách v Los Angeles a byla rovněž první Afričankou a muslimkou, která vybojovala olympijskou zlatou medaili. Její vítězství znamenalo významný moment ve sportu žen v Maroku a v dalších islámských zemích.\n\nNa oslavu jejího vítězství nařídil král Hasan II., aby všechny dívky narozené v Maroku dne 8. srpna 1984 dostaly jméno Nawal.\n\nTaké vyhrála Středomořské hry 1983 a 1987, Univerziádu 1987 a mistrovství Afriky v atletice 1982, 1984 a 1985.\nV roce 1995 se stala členkou rady IAAF a v roce 1998 členkou Mezinárodního olympijského výboru. Byla vyslankyní dobré vůle UNICEF a v letech 2007–2009 zastávala post marocké ministryně mládeže a sportu. Nesla olympijskou vlajku při zahájení Zimních olympijských her 2006.\n\n"}
{"id": "962307", "url": "https://cs.wikipedia.org/wiki?curid=962307", "title": "Pan Pierre Koulibaly", "text": "Pan Pierre Koulibaly\n\nPan Pierre Koulibaly (* 24. března 1986, Ouagadougou, Burkina Faso) je fotbalový útočník z Burkiny Faso, který v současné době hraje v marockém klubu Wydad Casablanca. Je také reprezentantem Burkiny Faso.\n\nJeho bratrem-dvojčetem je burkinafaský fotbalový reprezentant Paul Koulibaly.\n\nKoulibaly zahájil fotbalovou kariéru v ouagadougouském klubu Étoile Filante Ouagadougou. V roce 2006 se o něj v jeho 20 letech přetahovaly tuniské kluby Étoile du Sahel a Club Africain. Případ se dostal k Tuniské fotbalové federaci a k FIFA. Hráč nakonec přestoupil v létě 2007 do Al-Ittihadu, libyjského klubu z hlavního města Tripolis. Poté hostoval v roce 2008 v libyjském Al-Nasr SC Benghází. V letech 2008–2009 působil v portugalském klubu UD Leiria. Pak se vrátil do Al-Ittihadu a v lednu 2011 zamířil do Belgie. Zde poznal mužstva KV Mechelen, Sportkring Sint-Niklaas a RRFC Montegnée. V roce 2013 se vrátil na africký kontinent a dohodl se na angažmá v marockém celku Wydad Casablanca.\n\nV seniorské reprezentaci Burkiny Faso debutoval v roce 2006.\nZúčastnil se Afrického poháru národů 2013 v Jihoafrické republice, kde burkinafaský národní tým dokráčel až do finále proti Nigérii, které ale ztratil poměrem 0:1.\n\n"}
{"id": "962313", "url": "https://cs.wikipedia.org/wiki?curid=962313", "title": "Porthaón (syn Agénora)", "text": "Porthaón (syn Agénora)\n\nPorthaón ( –\"Porthaón\") je v řecké mytologii syn Agénora a jeho manželky Epikasty.\n\nPodle antického autora Apollodora z Athén se ze vztahu Agénora a jeho manželky Epikasty narodily dvě děti, dcera Démoniké a syn Porthaón.\n\nPorthaón se stal v Aitólii králem Pleuróny a Kalydónu. Oženil se s Eurytou, dcerou Hippodama a měl s ní syny, Oinea, Agria, Mela a podle Apollodora byl otcem Alkathoa, Leukópea a dcery Steropy, která s říčním bohem Achelóem, zplodila Sirény. \n"}
{"id": "962321", "url": "https://cs.wikipedia.org/wiki?curid=962321", "title": "Mojžíš Uherský", "text": "Mojžíš Uherský\n\nMojžíš Uherský, též Mojsej Uhrín (asi 983 – 26. července 1043), je jeden z prvních slovenských světců. Je uctíván zejména u řeckokatolické a pravoslavné církve.\n\nMojžíš Uherský pocházel sice z východního Slovenska, ale působil na Kyjevské Rusi na dvoře knížete svatého Borise. Když kníže Boris zahynul v bratrovražedném boji se Svatoplukem, Mojžíš se vrátil do Kyjeva a usiloval o jeho svržení. Nakonec se podařilo knížeti Jaroslavu Moudrému Svatopluka vyhnat do Polska. Když byl však za pomoci polského panovníka Boleslava Chrabrého Svatopluk v roce 1018 dosazen na trůn, nechal Mojžíše uvěznit.\n\nPodle legendy se Mojžíš v Polsku zalíbil významné ženě z bližšího okruhu Boleslava Chrabrého, která se za něj chtěla provdat. On to však odmítl, protože chtěl strávit svůj život v mnišství.\n\nJeho ostatky se dodnes nacházejí v katakombách svatého Antonína u kláštera Kyjevskopečerská lávra.\n\n\n"}
{"id": "962324", "url": "https://cs.wikipedia.org/wiki?curid=962324", "title": "Fernando Gomes", "text": "Fernando Gomes\n\nFernando Mendes Soares Gomes (* 22. listopad 1956, Porto) je bývalý portugalský fotbalista. Hrával na pozici útočníka.\nS portugalskou reprezentací získal bronzovou medaili na mistrovství Evropy roku 1984. Hrál i na světovém šampionátu v Mexiku roku 1986. Celkem za národní tým odehrál 48 utkání a vstřelil 13 branek.\n\nS FC Porto vyhrál Pohár mistrů evropských zemí 1986/87 a následně i Superpohár UEFA a Interkontinentální pohár. Stal se s ním pětkrát mistrem Portugalska (1977/78, 1978/79, 1984/85, 1985/86, 1987/88) a třikrát získal portugalský pohár (1976/77, 1983/84, 1987/88).\n\nŠestkrát se stal nejlepším střelcem portugalské ligy a získal tak ocenění \"Bola da Prata\" (1976/77, 1977/78, 1978/79, 1982/83, 1983/84, 1984/85). Roku 1983 byl vyhlášen nejlepším fotbalistou Portugalska. Dvakrát vyhrál Zlatou kopačku, ocenění pro nejlepšího ligového střelce Evropy (1983, 1985).\n"}
{"id": "962327", "url": "https://cs.wikipedia.org/wiki?curid=962327", "title": "Ralph Woods", "text": "Ralph Woods\n\nRalph Woods (2. května 1986, Québec, Kanada) je kanadský pornoherec. Patří mezi herce bratislavského produkčního studia pro homosexuální pornofilmy Bel Ami a je jedním z mála jeho herců, kteří nepocházejí ze Slovenska, a kteří vystupují otevřeně jako homosexuálové.\n\nV 18 letech se Woods přestěhoval do Montréalu a začal kariéru v sexuálním průmyslu jako striptér. Následně začal pracovat pro produkční studio Falcon Entertainment a později pro Bel Ami (nikoliv však exkluzivně).\n\n\n\n"}
{"id": "962330", "url": "https://cs.wikipedia.org/wiki?curid=962330", "title": "Grzegorz Panfil", "text": "Grzegorz Panfil\n\nGrzegorz Panfil (* 1. ledna 1988 Zabrze) je levoruký polský profesionální tenista. Ve své dosavadní kariéře nevyhrál na okruzích ATP World Tour a ATP Challenger Tour žádný turnaj. Na okruhu Futures získal do května 2017 jedenáct titulů ve dvouhře a dvacet devět ve čtyřhře. Nastupuje za polský tenisový klub Górnik Bytom.\n\nNa žebříčku ATP byl ve dvouhře nejvýše klasifikován v červnu 2016 na 238. místě a ve čtyřhře pak v květnu 2017 na 263. místě. Trénuje ho Aleksander Panfil.\n\nV polském daviscupovém týmu debutoval v roce 2009 čtvrtfinále 1. skupiny zóny Evropy a Afriky proti Belgii, v němž prohrál čtyřhru po boku Marcina Matkowského i čtvrtou dvouhru s Olivierem Rochusem. Do září 2017 v soutěži nastoupil ke třem mezistátním utkáním s bilancí 3–2 ve dvouhře a 0–1 ve čtyřhře.\n\nSpolu s krajanem Błażejem Koniuszem vyhráli juniorku čtyřhry na Australian Open 2006, když ve finále porazili americký pár Kellen Damico a Nathaniel Schnugg po dvousetovém průběhu. Jednalo se o vůbec první výhradně polskou dvojici, která triumfovala v juniorské čtyřhře Grand Slamu. Od sezóny 2005 nastupuje na nižších mužských okruzích Futures a ATP Challenger.\n\nNa okruhu ATP debutoval v srpnu 2006 během antukového Orange Prokom Open v Sopotech. V soutěži dvouhry vypadl v úvodním kole s nizozemským hráčem Raemonem Sluiterem 1–6 a 3–6. Do čtyřhry nastoupil v páru s krajanem Michałem Przysiężnym na divokou kartu. Po výhře nad americko-belgickou dvojicí Hugo Armando a Christophe Rochus, postoupili přes český pár Jaroslav Levinský a David Škoch do semifinále. V něm nestačili na čtvrté nasazené Argentince Martína Garcíu a Sebastiána Prieta po setech 4–6 a 2–6.\n\nV polovině prosince 2013 web sportowefakty.pl oznámil, že v polském týmu pro Hopman Cup 2014 nahradil původně nominovaného Jerzyho Janowicze. Na žebříčku ATP mu tehdy patřilo 288. místo. K výměně došlo po losu turnaje a Polsko tak zůstalo prvním nasazeným družstvem. Na turnaji překvapivě porazil Itala Andrease Seppiho a Kanaďana Milose Raonice. Podlehl naopak Australanu Bernardu Tomicovi. V páru s Agnieszkou Radwańskou vyhráli základní skupinu. Ve finále pak nestačili na Francii 1:2, když o vítězi rozhodla až závěrečná smíšená čtyřhra.\n\nDebut v nejvyšší grandslamové kategorii zaznamenal v kvalifikaci mužského singlu Australian Open 2014. do níž nastoupil jako náhradník. V úvodním kole však nenašel recept na Itala Lorenzo Giustina po třísetovém průběhu.\n\n"}
{"id": "962331", "url": "https://cs.wikipedia.org/wiki?curid=962331", "title": "Toxeus (syn Oinea)", "text": "Toxeus (syn Oinea)\n\nToxeus ( , ) je v řecké mytologii syn kalydónskeho krále Oinea a jeho manželky Althaie.\nO Oineovom synovi Toxeovi je z antiky znám pouze záznam od Apollodora z Athén, který uvádí, že měl bratry Meleagra, Thyrea a Klymena a sestry Gorge a Déianeiru.\n\nZemřel rukou vlastního otce, když s pohrdáním přeskočil obranný příkop, který nechal otec vyhloubit kolem Kalydónu.\n"}
{"id": "962336", "url": "https://cs.wikipedia.org/wiki?curid=962336", "title": "Thyreus (mytologie)", "text": "Thyreus (mytologie)\n\nThyreus ( , ) je v řecké mytologii syn kalydónskeho krále Oinea a jeho manželky Althaie.\nThyreus, syn Oinea a Althaie, je znám pouze z písemného záznamu antického autora Apollodora z Athén, který ještě uvádí, že měl bratry Meleagra,Toxea a Klymena a sestry Gorge a Déianeiru.\n"}
{"id": "962338", "url": "https://cs.wikipedia.org/wiki?curid=962338", "title": "Klymenos (syn Oinea)", "text": "Klymenos (syn Oinea)\n\nKlymenos ( , ) je v řecké mytologii syn kalydónskeho krále Oinea a jeho manželky Althaie.\nKlymenos, syn Oinea, je znám pouze ze záznamu antického autora Apollodora z Athén, který uvádí, že měl bratry Meleagra, Toxea a Thyrea a sestry Gorge a Déianeiru.\n"}
{"id": "962339", "url": "https://cs.wikipedia.org/wiki?curid=962339", "title": "Igor Vavrda", "text": "Igor Vavrda\n\nIgor Vavrda (6. listopadu 1948 Brno – 26. prosince 2013 Brno) byl český kytarista, saxofonista, houslista, pianista, hudební skladatel a aranžér. Věnoval se především jazzové, ale i populární, lidové a vážné hudbě. Působil v Orchestru Gustava Broma i v brněnské filharmonii, rozhlase a městském divadle.\n\nNarodil se v rodině hudebníka. Hru na housle, dirigování a skladbu studoval na brněnské konzervatoři, kterou absolvoval v roce 1969. V letech 1970–1972 hrál na housle v orchestrech Janáčkovy opery a Státní filharmonie Brno a od roku 1972 se stal členem big bandu Gustava Broma. Z filharmonie odcházel jako člen skupiny prvních houslí a hru na ně uplatnil i s Bromem, ačkoli nastoupil především jako kytarista. Později do souboru přišel hrát na bicí také jeho bratr Vítězslav.\n\nKromě houslí a kytary hrál Igor Vavrda i na klávesové nástroje a saxofon. Působil také s uskupeními V. V. Systém (jako host), Moravské jazzové kvinteto nebo Vinařští romantici. V posledně jmenované skupině spolupracoval s umělci z Janáčkovy opery Národního divadla Brno (Josef Hanák, Jan Kružík, Zdeněk Šmukař) i Městského divadla Brno (Zdeněk Junák, Erik Pardus). Založil vlastní Studiovou skupinu Igora Vavrdy, s níž nahrával cizí i vlastní skladby (např. roku 1983 s Pavlem Novákem).\n\nBěhem svého působení v Bromově orchestru byl jedním z jeho předních hudebních aranžérů a tvůrců (vedle Jaromíra Hniličky, Mojmíra Bártka, Josefa Audese a dalších). Vedle jazzové hudby však aranžoval také hudbu populární, např. pro Karla Gotta, Helenu Vondráčkovou, Lucii Bílou, B-Side Band a Vojtěcha Dyka.\n\nSkládal také původní hudbu. V roce 1978 získal cenu za nejúspěšnější píseň o Banské Bystrici.\n\nJako dirigent působil mimo jiné v Big band Rádio Brno.\n\nJako aranžér, dirigent a hudební dramaturg pak působil v Městském divadle Brno. Aranžérsky se zde podílel např. na muzikálech Čarodějky z Eastwicku (2007), Balada o lásce (Singoalla), Jesus Christ Superstar (2005), Kvítek z Horrroru (2011), Papežka (2012), Pokrevní bratři (2012), Ptákoviny podle Aristofana (2010), Stars of Musical, Funny Girl (2012), Jezinky a bezinky (2012), Peklo (2008), Očistec (2013), Jekyll a Hyde (2011) či Zorro (2013). Dirigoval koncertní představení Jesus Christ Superstar a Jazz Side Story (2006), s Petrem Gazdíkem vytvořil mj. v roce 2003 koncertní představení Viva Broadway Night. Také krom jiného aranžoval muzikál Zvoník u Matky Boží pro Národní divadlo moravskoslezské (2010).\n\nOd podzimu 2013 byl hospitalizován ve Fakultní nemocnici Brno, kde 26. prosince téhož roku zemřel. Dne 7. ledna 2014 se v Městském divadle Brno uskutečnilo rozloučení.\n\nMezi vlastní skladby Igora Vavrdy patří např.:\n\n"}
{"id": "962340", "url": "https://cs.wikipedia.org/wiki?curid=962340", "title": "Gorgé (dcera Oinea)", "text": "Gorgé (dcera Oinea)\n\nGorge nebo Gorga ( , ) je v řecké mytologii dcera kalydónskeho krále Oinea a jeho manželky Althaie.\nAntický autor Apollodoros z Athén uvádí, že Gorge měla čtyři bratry, Meleagra,Klymena, Toxea a Thyrea a sestru Déianeiru.\n\nJejí manžel Andraimón, převzal v Kalydónu královské žezlo . Manželům se narodil syn Thoas, který se na čele vojska na čtyřiceti lodích vypravil do války proti Tróji.\n\nPodle antického autora Pausania byly Gorge a Andraimón pohřbeni v jedné hrobce ve městě Amfissa.\n"}
{"id": "962342", "url": "https://cs.wikipedia.org/wiki?curid=962342", "title": "Issouf Ouattara", "text": "Issouf Ouattara\n\nIssouf Ouattara (* 7. října 1988, Ouagadougou, Burkina Faso) je fotbalový útočník z Burkiny Faso, který je v současné době bez angažmá. Je také reprezentantem Burkiny Faso.\n\nOuttara začal kariéru v domácím klubu EF Ouagadougou. Poté odešel v roce 2008 do Portugalska, kde hrál za kluby UD Leiria a CD Trofense (v CD Trofense hostoval). Sezonu 2011/12 strávil ve francouzském třetiligovém celku Nîmes Olympique a poté se stěhoval do Bulharska do klubu Černomorec Burgas.\n\nV seniorské reprezentaci Burkiny Faso debutoval v roce 2008.\nZúčastnil se Afrického poháru národů 2010 v Angole, kde Burkina Faso nepostoupila ze základní skupiny B. Na Africkém poháru národů 2013 v Jihoafrické republice byl členem burkinafaského týmu, který se probojoval až do finále proti Nigérii, kde podlehl soupeři 0:1.\n\n"}
{"id": "962345", "url": "https://cs.wikipedia.org/wiki?curid=962345", "title": "Deštění", "text": "Deštění\n\nDeštění (též táflování) označuje obkládání stropů, stěn či soklů pomocí dřevěných tabulí, desek, destiček či polí, které bývají spojovány na polodrážku na lišty v omítce či zdivu. Jeho vznik se datuje do konce 15. století, největší popularitě se pak těšilo o něco později, v období 17. a 18. století. Často bývá bohatě vyzdoben řezbami či intarziemi. Dřevěné desky mohou být nově zhotovené či staré, které byly převezeny odjinud. Provádí se za účelem tepelné izolace či zlepšení vzhledu. Obkládat se mohou rovněž parapety, špalety či hrubé tesařské konstrukce.\n\nTakto obložená komnata se dochovala v Císařském paláci hradu Karlštejn, pozůstatky po táflování v podobě lišt ve zdivu se zachovaly ve zřícenině hradu Helfenburk u Bavorova.\n"}
{"id": "962347", "url": "https://cs.wikipedia.org/wiki?curid=962347", "title": "Trevor Marsicano", "text": "Trevor Marsicano\n\nTrevor Marsicano (* 5. dubna 1989 Schenectady, New York) je americký rychlobruslař.\n\nV roce 2007 získal bronzovou medaili ve víceboji na Mistrovství světa juniorů, téhož roku také debutoval na seniorském světovém šampionátu. Na podzim 2007 poprvé nastoupil do závodů Světového poháru. Na Mistrovství světa juniorů 2008 byl členem amerického týmu, který ve stíhacím závodě družstev vybojoval bronz. V roce 2009 se na MS ve víceboji umístil pátý, největších úspěchů dosáhl na Mistrovství světa na jednotlivých tratích. Na této akci získal zlato ze závodu na 1000 m, stříbro z patnáctistovky a bronz z pětikilometrové distance a ze závodů družstev. Startoval na Zimních olympijských hrách 2010, kde se umístil nejlépe desátý (1000 m), dále byl patnáctý (1500 m) a čtrnáctý (5000 m), avšak ze stíhacího závodu družstev si s americkým týmem odvezl stříbro. Na MS 2011 získal zlato v závodě družstev, následující dvě sezóny nicméně ukončil již v prosince, resp. listopadu.\n\n"}
{"id": "962348", "url": "https://cs.wikipedia.org/wiki?curid=962348", "title": "Poeticon astronomicon", "text": "Poeticon astronomicon\n\nPoeticon astronomicon je hvězdný atlas, jehož autorství se připisuje Hyginovi, jeho skutečný autor není jistý.\n\n"}
{"id": "962349", "url": "https://cs.wikipedia.org/wiki?curid=962349", "title": "Svět Poledne", "text": "Svět Poledne\n\nSvět Poledne (rusky Мир Полудня) je vesmír 22. století, ve kterém se odehrává velká část vědeckofantastických knih ruských sovětských spisovatelů bratrů Strugackých. Svůj název dostal podle prvního díla cyklu, povídkové sbírky \"Poledne, 22. století\" (1962, Полдень, XXII век). \n\nJde o svět, ve kterém lidstvo žije v ideální společnosti, v níž všichni lidé pracují na úkolech, jež je baví, je zajištěna hojnost všeho, lidé provádějí průzkum Země i vesmíru. Lidstvo tohoto světa osidluje cizí planety, setkává se s cizími civilizacemi a pomáhá vývoji některých z nich. Pozdější knihy cyklu vykreslují i stinné stránky tohoto světa a také rozdělení lidské rasy na vyšší a nižší, čímž je do světa komunistické budoucnosti, do světa stejných možností pro všechny, zanesena nová nerovnost.\n\nNejvyšším správním orgánem na Zemi je Světová rada, jejímiž členy jsou nejznámější vědci, historici, učitelé a lékaři. Zpravidla se rada zabývá pouze globálními problémy pozemskými a galaktickými. \nTechnika je ve Světě Poledne na vysoké úrovni ve všech oblastech jako je např. informační technologie, medicína, změna struktury hmoty nebo biotechnologie. Jedná se o takové projekty jako je \nV mezihvězdné dopravě byly fotonové motory nahrazeny skoky v hyperprostoru, pro planetární dopravu je vyvíjena tzv. nulová transportace (zkráceně nula-T) založená na teleportaci.\n\nKromě lidí, žijí ve vesmíru Světa Poledne další inteligentní rasy. Některé jsou humanoidní a jiné člověku naprosto cizí, takže kontakt s nimi je velmi problematický. Vztahy k nim řídí Komise pro kontakt s jinými civilizacemi (Komkon). K velkým problémům, které řeší, patří otázka, zda může vyspělejší civilizace urychlovat nebo ovlivňovat historický vývoj civilizace na nižší úrovni. Je to především otázka postavení a možností zásahů tzv. progresora – představitele vyspělejší rasy na cizí planetě. Základní, univerzální ideou cyklu je, že by se žádnými prostředky nemělo zasahovat do přirozené evoluce společnosti. Progresor by měl zkoumat vývoj jednotlivých objevených civilizací a do tohoto vývoje citlivě zasáhnout jen proto, aby se ona civilizace vyhnula katastrofám, jakými museli ve svých dějinách projít Pozemšťané.\n\nTato komise, pro kterou se vžila značka Komkon-2, má za cíl zajistit bezpečnost lidské civilizace na Zemi. Její práce je většinou zahalena tajemstvím, což vyvolává v obyvatelstvu určitou nedůvěru a vypadá to tak, že vzorem pro její vytvoření sloužila autorům sovětská KGB. Její jméno je odvozeno od toho, že hlavním předmětem jejího zájmu jsou tzv. vědečtí extrémisté, tj. nadšení a většinou mladí vědci, kteří rozvíjejí zakázané oblasti výzkumu, protože se buď domnívají, že přínosy jejich vědeckých výsledků budou větší než případné škody, nebo hájí právo na rozvoj vědy bez omezení. Kromě toho se však komise také zabývá kontrolou neobvyklých událostí a jevů, které mají nebo mohou mít negativní dopad na lidskou civilizaci jako celek.\n\n\nBlízký vztah ke Světu Poledne mají rané práce bratrů Strugackých jako jsou \"Zvláštní předpoklady\" (1959, Частные предположения), \"Planeta nachových mračen\" (1959, Страна багровых туч), \"Cesta na Amalteu\" (1960, Путь на Амальтею) a s nimi související knihy \"Tachmasib letí k Saturnu\" (1962, Стажёры) a \"Dravci mého století\" (1965, Хищные вещи века), které se odehrávají ve 21. století a tvoří jakýsi prolog k celému cyklu. \n\nRoku 1990 začali bratři Strugačtí pracovat na románu \"Bílá královna\" (Белый Ферзь), který měl být pokračováním \"Obydleného ostrova\". Maxim Kammerer se v něm měl ještě jednou vrátil na Sarakš a jako jedinému pozemšťanovi se mu mělo podařit proniknout do hlavního města tzv. Ostrovní říše. Po smrti Arkadije však Boris již nedokázal sám v práci na knize pokračovat a román tak zůstal torzem.\n\n\nK nejdůležitějším postavám Světa poledne patří \n\nVětší podrobnosti o těchto postavách získáte v článku Seznam hlavních postav Světa Poledne.\n\n\n"}
{"id": "962350", "url": "https://cs.wikipedia.org/wiki?curid=962350", "title": "Josef Riedel", "text": "Josef Riedel\n\nJosef Riedel (19. prosince 1816 Haindorf – 24. dubna 1894 Polubný) byl český sklářský průmyslník, německé národnosti.\n\nNarodil se v dnešních Hejnicích v domě číslo popisné 175 do hokynářské rodiny. Jméno dostal po svém otci. Roku 1830 nastoupil ve sklárně svého strýce Franze Antona Riedela, jenž vlastnil hutě na Nové Louce, v Antonínově a na Jizerce. Zde se sblížil i s jeho dcerou (a vlastní sestřenicí) Annou Riedelovou, kterou roku 1842 pojal za svou manželku. Protože její otec zemřel bez mužských potomků, stala se dědičkou majetku svého otce dcera Anna. Manželé se přestěhovali do Antonínova.\n\nJosefu Riedlovi se v podnikání s majetkem zděděným jeho ženou dařilo a rozhodl se k expanzi své firmy. Roku 1849 odkoupil od Ignaze Friedricha sklárnu v Polubném vybudovanou před dvěma lety, která stála na strategickém místě u tak zvané Krkonošské silnice, jež spojovala Jizerské hory s městy v okolí. Zakoupenou sklárnu Riedel přestavěl a začal v ní vyrábět.\n\nRoku 1855 však jeho manželka Anna zemřela. Tři roky poté se spolu s dětmi, které z manželství vzešly (synové Hugo, Wilhelm a Ota spolu s dcerou Marií) odstěhoval z Antonínova do Polubného. O rok později (1859) se znovu oženil, tentokrát s Johannou Neuwingerovou, dcerou hlavního lesníka clam-gallasovského panství, na němž stála sklárna na Jizerce. Z tohoto manželství přišly na svět další dvě děti, a sice syn Josef a dcera Rosa.\n\nOd roku 1858 podnikal vedle sklářství také v textilnictví. Toho roku totiž započal s výstavbou přádelny bavlny v Kořenově. Během šedesátých let 19. století nastala konjunktura v oblasti bižuterie a Josef Riedel na ni reagoval výstavbou nové hutě v Kořenově a vybudováním druhé sklárny na Jizerce. V průběhu sedmdesátých a osmdesátých let toho století se dále stal majitelem či budovatelem i dalších skláren, například v Dolním Maxově (1879), v Nové Vsi (1879) a dvou v Příchovicích (Příchovice I. roku 1880 a Příchovice II. roku 1886). Během roku 1883 vybudoval v Příchovicích ještě slévárnu bronzu, jež byla určena například na výrobu forem a nářadí, a o pět let později navíc továrnu na výrobu perliček.\nRoku 1877 se společníky ve firmách stali jeho tři synové z prvního manželství. Sám Josef Riedel aktivně řídil podnik do poloviny osmdesátých let 19. století, kdy předal svou funkci synovi Wilhelmovi. Koncem dubna roku 1894 zemřel Josef Riedel ve věku nedožitých 77 let po krátké nemoci v Polubném. Jeho pohřeb se konal tři dny poté, 27. dubna. Během něho uložili Riedlovo tělo do rodinné hrobky v Desné. Aktu přihlížely stovky účastníků obřadu. V závěti, kterou Riedel sepsal, věnoval svým zaměstnancům a chudým či nemocným částku více než 100 000 zlatých.\n\nJosef Riedel bývá označován za sklářského krále Jizerských hor a současně též největšího sklářského průmyslníka v celé rakousko-uherské monarchii. Stal se čestným občanem Lučan nad Nisou a Františkových Lázní. Od panovníka, císaře Františka Josefa I., získal rytířský kříž a papež jej dekoroval Řádem Svatého Kříže. Aktivně se zapojil do obchodnických organizací na Liberecku a stal se také členem tanvaldského výboru Okresního zastupitelstva či řady různých spolků v Jizerských horách.\n"}
{"id": "962352", "url": "https://cs.wikipedia.org/wiki?curid=962352", "title": "Hvězdný atlas", "text": "Hvězdný atlas\n\nHvězdný atlas je variantou tradičního geografického atlasu, který zobrazuje permanentní a polopermanentní polohy vesmírných objektů, například hvězd, souhvězdí, mlhovin, hvězdokup a galaxií. \n\nJe to systematicky uspořádaný soubor hvězdných map. Z historických děl je známá \"Uranometria\" od J. Bayera (1603), ve které jsou nejjasnější hvězdy souhvězdí označeny řeckými písmeny, a hvězdný atlas J. Flamsteeda. \n\nHvězdné atlasy nebo mapy byly sestrojovány k mnohým katalogům hvězd, např. ke katalogu \"Bonner Durchmusterung\" byl v letech 1857-1863 vydán \"Atlas des nördlichen gestirnten Himmels\", ekvinokcium 1855,0, od F. W. A. Argelandera. Má 40 listů o rozměrech 45 cm x 65 cm, s měřítkem 1 ° = 20 mm. Obsahuje hvězdy do 9. magnitudy. Třetí vydání vyšlo roku 1954 v Bonnu. \n\nPodobné mapy byly vydány i ke katalogu \"Córdoba Durchmusterung\". \n\nFotografickou mapou oblohy je \"Carte du Ciel\", kterou začali dělat na podnět Pařížského mezinárodního astrografického kongresu roce 1887 pracovníci hvězdáren celého světa. Snímky byly prováděny astrografickým refraktorem stejného typu (průměr objektivu 33 cm, ohnisková vzdálenost 344 cm); měřítko na snímcích 1 mm = 1 '. \n\n\"Franklinova-Adamsova mapa\" - atlas zobrazuje celou oblohu na 206 listech o rozměrech 18 ° x 18 °, s měrkou 20 mm = 1 °; obsahuje hvězdy do 15.-17. magnitudy.\" \n\nHarvardský atlas\" sahá do 11. magnitudy, rozměry listů 30 ° x 30 °, s měrkou 5 mm = 1 °. \n\nNejvětším hvězdným atlasem současnosti je \"Palomar Sky Atlas\" od Mount Palomar Sky Survey. Mapy tohoto hvězdného atlasu jsou negativní kopie snímků, které se dělaly velkým mountpalomarským Schmidtovým teleskopem (zrcadlo s průměrem 183 cm a ohniskovou vzdáleností 302 cm). Bylo vyrobeno 2 x 935 snímků, které pokrývají celou oblohu od deklinace -30 ° až do +90 °. Použity byly fotografické desky s rozměrem 35,6 cm x 35,6 cm (každá zobrazuje asi 36 čtverečních stupňů oblohy). Každý snímek se přitom zhotovil 2krát, v červené a modré oblasti spektra. Obsahuje objekty asi do 20. magnitudy. V současnosti se doplňují oblasti až k jižnímu pólu (evropská observatoř v Chile a hvězdárna v Austrálii - Siding Spring). \n\n\"Atlas Coeli Skalnaté Pleso 1950.0\" od Bečváře (3. vydání 1963) obsahuje 16 map, 35 000 objektů, hvězdy do 7,75. magnitudy. Mapy mají rozměry 42 x 59 cm, s měrkou 7 mm = 1 °. \n\nMěřítko 20 mm = 1 ° mají i 3 další Bečvářovy hvězdné atlasy: \"Atlas Eclipticalis\" 1950.0 z roku 1959, \"Atlas Borealis\" (okolí severního pólu) a \"Atlas Australis\" (okolí jižního pólu), které obsahují všechny hvězdy s dosud známými přesnými polohami, rozlišené barvami podle základních spektrálních typů (viz spektrální klasifikace).\n\nKe specifickým účelům se dělají hvězdné atlasy, které zachycují pouze část oblohy. Např. na hledání a identifikaci planetek slouží hvězdné atlasy z okolí ekliptiky (\"Karten der ekliptice\" od M. Wolfa a J. Palisy nebo Bečvářův \"Atlas Eclipticalis\", které zachycují hvězdy v pásu ± 30 ° okolo ekliptiky, vhodné na navazování pozičních měření). \n\nRozšířením Bečvářových hvězdných atlasů je \"Sky Atlas 2000.0\" vydaný roku 1983 v Cambridgi (USA) pro hvězdy do 8,0. magnitudy a ekvinokcium 2000,0. Má 26 listů, jeho autorem je W. Tirion.\n\n\n\n\n"}
{"id": "962358", "url": "https://cs.wikipedia.org/wiki?curid=962358", "title": "Schmidtův teleskop", "text": "Schmidtův teleskop\n\nSchmidtův teleskop je astronomický teleskop navržený pro poskytnutí širokého zorného pole s limitovanými aberacemi. Jinými podobnými návrhy jsou Wrightův teleskop a Lurie-Houghtonův teleskop.\n\nSchmidtův teleskop vynalezl Bernhard Schmidt v roce 1930. Jeho optické komponenty jsou snadno vytvořitelné sférické primární zrcadlo a asférická korekční čočka, známá jako Schmidtova korekční deska (Schmidt corrector plate), nacházející se ve středu zaoblení primárního zrcadla. Film nebo jiný detektor je umístěn uvnitř teleskopu, v prvotním ohnisku.\n\nSchmidtův teleskop je obvykle používán jako nástroj pro průzkum, pro výzkumné programy, v nichž musí být pokryta velká část oblohy. V tom jsou zahrnuty astronomické průzkumy, hledání komet a asteroidů a nov.\n\nDodatečně jsou Schmidtovy teleskopy a odvozené návrhy často používané na trasování umělých družic Země.\n\n"}
{"id": "962360", "url": "https://cs.wikipedia.org/wiki?curid=962360", "title": "Schmidtova korekční deska", "text": "Schmidtova korekční deska\n\nKorekční čočka nebo korekční deska je skleněná deska s jednou plochou rovnou a druhou speciálně vybroušenou. Tvoří hlavní část Schmidtova dalekohledu. Odstraňuje (chyby) kulového zrcadla. Navrhl ji německý optik Bernhard Schmidt.\n"}
{"id": "962361", "url": "https://cs.wikipedia.org/wiki?curid=962361", "title": "Nat Hentoff", "text": "Nat Hentoff\n\nNathan Irving Hentoff (10. června 1925 Boston, Massachusetts, USA - 7. ledna 2017, Manhattan, New York) byl americký spisovatel, hudební kritik a hudební producent. Se studiem začal na Boston Latin School a následně studoval na universitách Northeastern University a Harvard University. V roce 1952 začal jako sloupkař přispívat do časopisu \"Down Beat\" a roku 1958 spoluzaložil magazín \"The Jazz Review\". V roce 1999 se představil ve filmu \"Sladký ničema\". Roku 1972 byl oceněn v rámci grantu Guggenheim Fellowship. V roce 2004 získal ocenění NEA Jazz Masters za přínos jazzové hudbě a stal se tak prvním ne-hudebníkem, který toto ocenění získal. Přestože sám nebyl hudebníkem, byl producentem několika hudebních alb. Byl rovněž autorem poznámek (tzv. \"liner notes\") k desítkám různých alb.\n\n"}
{"id": "962363", "url": "https://cs.wikipedia.org/wiki?curid=962363", "title": "Optická chyba", "text": "Optická chyba\n\nOptická chyba je chyba zobrazování optické soustavy. Při zobrazování předmětů paprsky, které svírají s optickou osou jen malé úhly (paraxiálně), a paprsky poblíž optické osy zobrazuje se předmět s dostatečnou přesností. Malé sklony paprsků k optické ose nutí omezovat se pouze na úzké světelné svazky, a tím klesá osvětlení obrazů. Při přechodu k větším prostorovým úhlům a paprskům dále od optické osy se rozbíjí homocentrický svazek paprsků po lomu na optické soustavě a obraz předmětu konečných rozměrů má mnoho chyb. Zobrazovací chyby optických soustav jsou fyzikální i geometrické. \n\nDůležitou fyzikální optickou chybou je chromatická aberace neboli barevná chyba. Její příčinou je závislost indexu lomu světla na vlnové délce světla. Pouze při osvětlení optické soustavy (objektivu) monochromatickým světlem lze předpokládat, že indexy lomu na průhledných součástech optické soustavy mají konstantní hodnotu. Při prostupu obyčejného světla přes průhledné látky vzrůstá index lomu se zkracující se vlnovou délkou, proto např. obyčejná spojka má větší optickou mohutnost pro modré než pro červené paprsky. Rovnoběžný svazek bílého světla dopadající na objektiv se v něm láme a současně rozkládá jako na hranolu. Nejvíce se lámou fialové paprsky a tvoří ohnisko nejblíže za čočkou, nejméně se lámou červené paprsky a vytvářejí ohnisko nejdále od čočky. Mezi oběma ohnisky je mnoho ohnisek ostatních spektrálních barev podle vzrůstající vlnové délky. Obraz zdroje bílého světla je neostrý a na kraji zbarvený. Chromatická aberace nedovoluje použít větší zvětšení. Tuto optickou chybu lze odstranit kombinováním spojky a rozptylky vyrobených ze skel různých druhů, které mají rozličné relativní disperze. Dosahuje se toho např. kombinací spojky z korunového skla a rozptylky z flintového skla, pokud optická mohutnost soustavy zůstává kladná. Čočka s kompenzovanou chromatickou aberací je achromatická (achromát). U zrcadlových objektivů se chromatická aberace nevyskytuje.\n\nKolimační chyba je odchylka optické osy dalekohledu od roviny kolmé k otáčivé ose, přes kterou je dalekohled upevněn .\n\nSférickou aberaci (sférickou, kulovou nebo otvorovou vadu) způsobuje kulový tvar čoček tím, že paprsky procházející krajem čočky se lámou více než paprsky blízko optické osy. Rozdíl mezi vzdálenostmi jejich ohnisek je sférická podélná aberace. Tato optická chyba zapříčiňuje neostrost obrazů, protože při dopadu rovnoběžného svazku světelných paprsků na čočku protínají krajní paprsky svazku (po lomu čočkou) optickou osu v jiném bodě než paprsky v blízkosti osy. U spojky (čočky s kladnou optickou mohutností) je sférická aberace záporná. U rozptylky (čočky se zápornou optickou mohutností) se krajní paprsky lámou méně než paraxiálně, ohnisko krajních paprsků je dále než paraxiálních a sférická aberace je kladná. Proto lze opravovat tuto optickou chybu kombinací spojných a rozptylných čoček s podélnou sférickou aberací různých znamének. Při dvojitém objektivu se dá současně snížit sférická i chromatická aberace. Sférická aberace se vyskytuje i u sférických zrcadel a odstraňuje se přechodem od sférické obrazové plochy k parabolické nebo použitím korekční čočky (Schmidtův dalekohled) a menisku (Maksutovův dalekohled). I sférickou aberaci jednoduché čočky lze odstranit tím, že jedna nebo obě kulové plochy se podle potřeby korigují. Objektivy dalekohledů pracují obvykle jen blízko optické osy. Jinak je to u fotografických objektivů, kde se někdy vyžaduje velmi široké zorné pole. \n\nDále od optické osy se vyskytují i jiné geometrické optické vady. Při komě se svítící bod mimo optickou osu objektivu zobrazí ve tvaru komety s jasným jádrem, z něhož vychází široký ocas. Vzniká tím, že svazek paprsků po lomu nemá osovou symetrii, paprsky procházející různými částmi objektivu se setkávají v různých vzdálenostech od hlavního ohniska. Koma vzrůstá úměrně se vzdáleností od optické osy a může dosáhnout velkou hodnotu. Velmi snižuje rozlišovací schopnost dalekohledu a ostrost na krajích pole. Lze ji odstranit vhodnou kombinací více čoček (aplanát) a její kvadratická závislost na světelnosti ji umožňuje snadněji odstranit při málo světelných optických soustavách. \n\nAstigmatismus je závažná optická chyba při velkých vzdálenostech od optické osy i při málo světelných soustavách, protože je přímo úměrná světelnosti a druhé mocnině odklonu od optické osy. Astigmatismus mají i úzké svazky paprsků, pokud jsou výstřední. Astigmatické svazky se protínají ve dvou fokálech (nevytvářejí nikde bodové ohnisko), navzájem kolmých - meridiální a sagitální řez. Vzdálenost mezi fokály se nazývá astigmatický rozdíl. Při astigmatismu má obraz bodového zdroje tvar krátké čáry (na fokálech) nebo rozmazaného kroužku (mezi fokály). Astigmatismus je dobře pozorovatelný při zobrazování předmětu ve tvaru soustředných kružnic přetnutých několika průměry, ležícího v rovině kolmé na optickou osu a se středy na optické ose. Při umístění promítacího stínítka v rovině ohnisek meridiálních řezů se kružnice zobrazí ostře, ale obrazy poloměrů jsou neostré, a to tím více, čím jsou od optické osy dál. Pokud je stínítko v rovině sagitálních řezů, obrazy poloměrů jsou ostré, ale kružnice neostré. Astigmatismus soustavy lze opravit vhodným výběrem poloměrů křivosti lámavých ploch a jejich optických mohutností. Soustava s opraveným astigmatismem je anastigmat. Astigmatismus a koma se vyskytují i u parabolických zrcadel.\n\nZkreslení (distorze) je způsobeno tím, že příčné zvětšení není po celém poli obrazu stejné, a tak se porušuje geometrická podobnost mezi předmětem a jeho obrazem. Nezkresluje se zobrazení jednotlivých bodů, ale jejich konfigurace. Pokud je zobrazovaným předmětem síťka se čtvercovými okénky ležící kolmo na optickou osu, zobrazí se jako síťka tvořená soustavou křivek: při zvětšování s rostoucí vzdáleností od optické osy jako síťka tvořená konvexními křivkami a při poklesu zvětšení jako síťka s konkávními křivkami. Pokud jde o přístroje určené k běžnému vizuálnímu pozorování, zkreslení velmi nepřekáží, ale pokud je obraz potřebný pro přesné vyměřování, musí se zkreslení opravit vhodnou kombinací čoček. S rostoucím počtem čoček vzrůstají i světelné ztráty odrazem a absorpcí. Proto se často dává přednost zrcadlovým dalekohledům.\n\nZklenutí pole spočívá v tom, že objekt ve tvaru roviny kolmé na optickou osu se zobrazí ve tvaru části křivé plochy. \n"}
{"id": "962364", "url": "https://cs.wikipedia.org/wiki?curid=962364", "title": "Optická soustava", "text": "Optická soustava\n\nOptická soustava je souhrn lámavých a odrazových ploch, rozhraní optických prostředí a clon, které ovlivňují přechod světelných paprsků při vytváření obrazu pozorovaného předmětu. Pokud se světelné paprsky za optickou soustavou sbíhají, vzniká skutečný obraz, pokud se rozbíhají, vzniká neskutečný (zdánlivý) obraz. Optická soustava je centrována, pokud středy křivosti ploch všech členů optické soustavy leží na jedné přímce (optická osa). Nejjednodušší optická soustava je čočka. Optická soustava je charakterizována polohou ohnisek a ohniskovými vzdálenostmi.\n"}
{"id": "962365", "url": "https://cs.wikipedia.org/wiki?curid=962365", "title": "Optická osa", "text": "Optická osa\n\nOptická osa je přímka spojující středy křivosti lomových ploch; kulových ploch při čočce, střed křivosti a vrchol u zrcadla. Při vycentrování dalekohledu optická osa objektivu i okuláru musí ležet v jedné přímce, kterou je optická osa dalekohledu.\n"}
{"id": "962366", "url": "https://cs.wikipedia.org/wiki?curid=962366", "title": "Zapatera", "text": "Zapatera\n\nZapatera je název středoamerické sopky, která je zároveň stejnojmenným ostrovem v jezeře Nikaragua. Z územně-správního hlediska spadá pod město Granada ve stejnojmenném departementu. Rozměry ostrova jsou cca 10 x 7 km a plocha 52 km². Na vrchole ostrova se nachází 2 km široká kaldera El Llano, v jejímž středu vyčnívá lávový dóm Cerro el Llano o nadmořské výšce 629 m n. m. Svahy sopky jsou porostlé bujnou tropickou vegetací.\n\nOstrov a přilehlá vodní plocha byl v roce 1983 prohlášen za jeden z nikaragujských národních parků pod názvem „Archipielago Zapatera“ o rozloze 5 227 ha. Jedná se o jeden z významných turistických cílů v Nikaragui.\n"}
{"id": "962367", "url": "https://cs.wikipedia.org/wiki?curid=962367", "title": "George Wein", "text": "George Wein\n\nGeorge Wein (* 3. října 1925 Boston, Massachusetts, USA) je americký koncertní promotér a jazzový hudebník. Již od dětství hrál na klavír a během studií na Bostonské univerzitě vedl vlastní jazzovou kapelu. V roce 1954 spolu s Elaine Lorillard založil hudební festival Newport Jazz Festival. Roku 1959 pak stál u zrodu festivalu Newport Folk Festival, který spolu s ním založili Theodore Bikel, Oscar Brand, Pete Seeger a Albert Grossman. během své kariéry vydal několik alb jako leader a spolupracoval s dalšími hudebníky, mezi které patří Sidney Bechet, Ruby Braff nebo Pee Wee Russell. V roce 2005 získal ocenění NEA Jazz Masters za přínos jazzové hudbě.\n\n"}
{"id": "962368", "url": "https://cs.wikipedia.org/wiki?curid=962368", "title": "Wilhelm Klein", "text": "Wilhelm Klein\n\nWilhelm Klein (20. listopadu 1850, Caransebeș, Banát – 2. února 1924, Hejnice, Československo) byl rakouský klasický archeolog. V letech 1871 až 1875 vystudoval právo a židovskou teologii na vídeňské univerzitě, následně na univerzitách v Göttingenu a ve Štýrském Hradci vystudoval mezi roky 1871 a 1875 archeologii a filologii. Roku 1875 získal doktorát. Během následujících pěti let podnikl studijní cesty po jižní a západní Evropě, během nichž navštívil Řecko, Itálii, Německo a Anglii. Roku 1879 se stal odborným asistentem na vídeňské univerzitě a roku 1886 se stal docentem. Mezi roky 1892 a 1923 působil coby profesor klasické archeologie na pražské Německé univerzitě (dnes Univerzita Karlova).\n\nRoku 1891 patřil mezi zakladatele Společnosti pro podporu německé vědy, umění a literatury v Čechách. V rámci této společnosti uskutečnil roku 1902 výpravu do Malé Asie, kde studoval řecké umění Starověku.\n"}
{"id": "962372", "url": "https://cs.wikipedia.org/wiki?curid=962372", "title": "Cephalocereus senilis", "text": "Cephalocereus senilis\n\nCephalocereus senilis je druh vysokých, štíhlých, severoamerických, sloupovitých kaktusů. Vyznačuje se množstvím vlasů v areolách, které mohou zcela zakrývat stonek. Pěstírny produkují velké množství malých semenáčků, jako \"chlupatý kaktus\" nebo \"stařeček\" jsou občas v supermarketech a květinářstvích nabízeny široké veřejnosti.\n\nRod \"Cephalocereus\" ustanovil v roce 1838 Ludwig Pfeiffer pro sloupovité kaktusy cereusy, vytvářející v květní zóně stonku specifický útvar cephalium. Jedná se o jeden ze starých rodů kaktusů. Vymezení rodu se značně měnilo. Základní druh rodu \"Cephalocereus senilis\" byl původně popsán jako \"Cactus senilis\" Haworth 1824. Další synonymum je \"Pilocereus senilis\" (Haworth) Lemaire 1839.\n\nLatinské druhové jméno \"senilis\" znamená stařecký a vztahuje se ke vzhledu nepravidelného, bělostného, vlasovitého otrnění připomínající vlasy starce. Místní mexické pojmenování je \"Cabeza del Vijo\", starcova hlava. Obdobný je český lidový název \"stařeček\" a anglický název \"Old Man Cactus\". Český název \"Cefalocereus bělovlasý\" je chybně vytvořený a nesprávný novotvar šířený na zahradnických webových stránkách a nemá opodstatnění v odborné literatuře.\n\nRoste ve státě Hidalgo a okrajově Querétaro ve středním Mexiku. Zde je mnoho spletitých a hlubokých údolí vzniklých výraznou erozí v měkkých slínech a opukách. Nejznámější lokalitou je široké údolí se strmými svahy Barranca de Metztitlán, známé jako údolí starců. Metzitlán je jedna z osad ve střední části, podle které se celé údolí souhrnně nazývá Barranca de Metztitlán. Údolím protéká řeka Río Grande de Tulancingo, která u Venados mění svůj název na Río Venados a jako Río Metztitlán posléze ústí o 30 km dále na severozápadě do jezera Lago Metztitlán. Oblast výskytu jako údolí starců začíná u obce Los Venados (údolí je v této části známé též jako Barranca Los Venádos) a táhne přes obec Metztitlán až k Lago Metztitlán. Nověji byly objeveny další lokality u obce Tolantolongo v Barranca Tolantolongo, u Exudas a jinde.\n\n\"Cephalocereus senilis\" se vyskytuje na okrajových svazích údolí do výšky 1 700 m n. m. Oblast je extrémně suchá, půda je jílovitá a silně vápenitá. Přes den se přehřívá, ale k ránu klesá teplota k nule. Vzácně v zimě napadne sníh. Zde druh vytváří pravidelné řídké porosty vystupující nad nízké suchomilné dřeviny. V širší oblasti rezervace roste 57 druhů kaktusů. Doprovodnou vegetaci tvoří další suchomilné rostliny jako agávovité, tilandsie a další. Lokality na svazích nejsou zemědělsky využitelné a tak snad není existence druhu ohrožena. Údolí je populární mezi milovníky přírody. Byla zde založena biosférická rezervace na svazích okolo údolní nivy, která pokračuje dále severně za Lago Metztitlán a západně až k Barranca Tolantolongo.\n\nZ českých botaniků a lovců kaktusů navštívil údolí starců jako první Benedikt Roezl a o půl století později A. V. Frič.\n\nRostliny jsou vzpřímené, solitérní, jen vzácně bazálně rozvětvené. Obvykle jsou asi 10 až 12 m vysoké, vzácně až 18 m vysoké, v poměru k výšce štíhlé, až 30 cm (dle některých údajů až 40 cm) v průměru. Žeber je 20 - 30, jsou nevysoká, oblá. Nesou početné, blízko sebe umístěné areoly. Středových trnů je 1-5, jsou 1 až 5 cm dlouhé, žlutavé, šedavé. Na mladých a kulturních rostlinách jsou nenápadné, nebo chybí. Okrajových trnů je 20 až 30, jsou vlasovité, 6 až 12 cm dlouhé, zkroucené, bělostné, velmi výrazné. Tvoří vizuální charakter rostliny. Květní zónu tvoří boční pseudocefálium pod vrcholem stonku ze štětin a husté vlny a díky husté vlně výrazně vystupující. Zabírá asi jednu pětinu až třetinu obvodu stonku a je značně podlouhlé, až několik m. Vytváří se na rostlinách až po dosažení výšky 6 - 8 m. Květy jsou noční, nálevkovité, 8 - 9 cm dlouhé, okvětí je až 8 cm široké, žlutorůžové. Mezi opylovače patří netopýři. Plody jsou oválné, až 3 cm dlouhé (dle jiných údajů až 5 cm), většinou namodralé až načervenalé barvy. Jsou šupinaté, ale bez štětin, trnů a vlny. Vysouvají se z cefaliální vlny až po dozrání. Neopadávají, postupně se rozpadají a semena jsou buď požírána s dužinou ptáky, nebo vypadávají k úpatí rostliny. Semena jsou až 2 mm velká, hladká, černá, kapkovitá.\n\nV Evropě populární nabízené kulturní výpěstky jsou drobné sloupkovité rostlinky. Představují mladé semenáčky. Mají svěže zelenou pokožku prosvítající a částečně zahalenou do spleti stříbřitěbělostných vlasů, což jsou vedlejší trny. Hlavní trny a cefálium nejsou vyvinuty. Rostlinky nekvetou.\n\nPro svůj vzhled se stal brzy velmi populární a květinářství již před sto lety semenáčky nabízely ve velkém počtu jako chlupatý kaktus nebo stařeček. Nelze jej množit vegetativně a zralé plody zůstávají uzavřeny na vrcholu rostlin, takže pro sběr semen docházelo ke kácení starých exemplářů. Nakonec byl sběr semen v Mexiku zakázán. Pokusy o zakořenění odřezaných vrcholových částí plodících stonků byly neúspěšné. Proto byly v druhé polovině 20. století více nabízeny další druhy vlnatých kaktusů rodů \"Oreocereus\" a \"Espostoa\". Nově byly na Kanárských ostrovech vypěstovány dospělé exempláře trvale plodící a z jejich semen pochází semenáčky v současnosti dodávané do evropských obchodů.\n\n\"Cephalocereus senilis\" patří mezi kaktusy více náročné na kulturní kázeň. Je citlivý na nevhodnou zálivku, delší přemokření vede úhynu kořenů. V růstovém období je vhodná nárazově vydatná zálivka, mezi jednotlivými zálivkami musí substrát zcela vyschnout. Umístění má být co nejteplejší, chráněné, osluněné, volná kultura pod širým nebem a letnění není vhodné. V klidovém období od půlky října do konce března je nutné zcela suché přezimování. Pokles teploty pod 10 °C vede ke vzniku černých hnilobných skvrn a většinou k úhynu rostliny.\nPro zájemce z řad nekaktusářů o chlupatý kaktus jsou vhodnější více odolné druhy z rodů \"Oreocereus\" a \"Espostoa\". Přesto lze při dodržení uvedených zásad \"Cephalocereus senilis\" úspěšně pěstovat i v bytě na okně s přímým sluncem.\n\n\n"}
{"id": "962375", "url": "https://cs.wikipedia.org/wiki?curid=962375", "title": "Armando Peraza", "text": "Armando Peraza\n\nArmando Peraza (30. května 1924 Havana, Kuba − 14. dubna 2014 San Francisco, Kalifornie) byl kubánský perkusionista.\n\nNarodil se v Havaně na Kubě; v dětství přišel o rodiče (jeho otec zemřel, když mu byly tři a matka o čtyři roky později) a vyrůstal jako bezdomovec. Když se později přestěhoval do Spojených států amerických, neznal datum svého narození ani věk a tak si datum narození kvůli úřadům vymyslel. Během padesátých a šedesátých let spolupracoval s klavíristou Georgem Shearingem a blízce rovněž spolupracoval s vibrafonistou Calem Tjaderem. V roce 1977 se stal členem skupiny Santana, se kterou nahrával alba již o několik let dříve; ze skupiny odešel v roce 1990. Během své kariéry spolupracoval s mnoha dalšími hudebníky, mezi které patří Eric Clapton, Dizzy Gillespie, Dave Brubeck, Charlie Parker, Jaco Pastorius nebo Frank Zappa. Zemřel v roce 2014 na zápal plic.\n\n"}
{"id": "962377", "url": "https://cs.wikipedia.org/wiki?curid=962377", "title": "Švýcarsko na Hopmanově poháru", "text": "Švýcarsko na Hopmanově poháru\n\nŠvýcarsko na Hopmanově poháru startovalo celkově dvanáctkrát, poprvé v jeho třetím ročníku roku 1991 a naposledy v roce 2019.\n\nNejlepším výsledkem družstva jsou čtyři turnajová vítězství. První z nich Švýcaři vybojovali v roce 1992. Zasloužila se o něj dvojice Manuela Malejevová-Fragnierová a Jakob Hlasek po finálové výhře 2–1 nad Československem. Druhý titul přidali roku 2001, kdy členy vítězného týmu byli Martina Hingisová a Roger Federer. Ve finále přehráli Spojené státy poměrem 2–1.\n\nTřetí perthský triumf následoval na Hopman Cupu 2018, do něhož nastoupili Roger Federer s Belindou Bencicovou. Finálový duel proti německému družstvu, reprezentovanému Angelique Kerberovou a Alexandrem Zverevem rozhodla až závěrečná smíšená čtyřhra ve prospěch Švýcarů. Federer tak překonal rekord dvanáctiletého rozpětí mezi dvěma tituly Španělky Arantxy Sánchezové Vicariové, když druhou perthskou trofej vybojoval po sedmnácti letech. Na turnaji přitom startoval po boku třech tenistek se slovenskými kořeny, Hingisovou, Vavrinecovou a Bencicovou.\n\nFinále 2019 představovalo reprízu rok starého souboje, když v něm opět Federer s Bencicovou porazili německé reprezentanty Alexandra Zvereva s Kerberovou 2–1 na zápasy až díky závěrečnému mixu. V tiebreaku třetí, rozhodující, sady smíšené čtyřhry nevyužili Němci za stavu míčů 4:3 mečbol. 37letý Federer se stal prvním účastníkem Hopman Cupu s třemi turnajovými vítězstvími a zemi helvetského kříže připadl čtvrtý titul.\n\nJako poražený finalista odešlo Švýcarsko ve složení Martina Hingisová a Marc Rosset roku 1996, když pár nestačil na první nasazené Chorvatsko, jehož tým tvořili Iva Majoliová a Goran Ivanišević.\n\n\"Tabulka uvádí seznam švýcarských tenistů, kteří reprezentovali stát na Hopmanově poháru.\"\n\n"}
{"id": "962378", "url": "https://cs.wikipedia.org/wiki?curid=962378", "title": "Ottaviano Petrucci", "text": "Ottaviano Petrucci\n\nOttaviano Petrucci (18. června 1466, Fossombrone, Urbinské vévodství - 7. května 1539, Benátky, Benátská republika) byl italský tiskař, vynálezce nototisku.\n\nPrvní roky svého života strávil ve Fossombrone, kde měl možnost seznámit se s kurtizánou vévody Urbinského. Kolem roku 1490 přesídlil do Benátek, aby se zde vyučil tiskařem. V roce 1498 požádal dóžete o výhradní práva pro tisk hudebních patritur pro následujících 20 let. Tuto výsadu zřejmě obdržel, neboť nejsou známa žádná další vydání hudebních knih vytištěné před rokem 1520. V roce 1501 vyšla jeho první publikace \"Harmonice Musices Odhecaton\", kniha 96 chansonů, nejstarší exemplář tištěné polyfonní hudby. V dalších letech se stále zdokonaloval ve technice tisku až k pohyblivým znakům, a tiskl nová vydání a četné dotisky.\n\nRoku 1509 musel svou činnost v Benátkách přerušit z důvodu války, kdy Cambraiská liga napadla Benátky a vrátil se do Fossombrone, kde si zřídil novou tiskařskou dílnu. Žádal papeže - Fossombrone bylo v té době součástí církevního státu – o podobnou výsadu, jako v Benátkách, aby mohl tisknout partitury, což mu bylo umožněno na několik let. Poté však papež zrušil exkluzivitu, z toho důvodu, že se nevěnoval vydávání varhanních skladeb, a upřednostnil v Římě působícího istrijského tiskaře, Andreu Antica. Roku 1536 se vrátil do Benátek, kde vynikl zejména tiskem klasických latinských a řeckých textů.\n\nPetrucciho tiskařský systém se zakládal na trojím tisku: nejprve se natiskla notová osnova, pak následovaly noty a nakonce zpěvní text a ostatní typografické náležitosti. Aby dosáhl maximální přesnosti, vkládal do úhlopříček tištěného listu jehly. Známý jako jeho největší konkurent, Andrea Antico da Montona, si naopak věnoval technice hudební xylografie.\n\n"}
{"id": "962379", "url": "https://cs.wikipedia.org/wiki?curid=962379", "title": "Jymie Merritt", "text": "Jymie Merritt\n\nJymie Merritt (* 3. května 1926 Filadelfie) je americký jazzový kontrabasista. Začínal jako hráč na tenorsaxofon, ale v roce 1943 odešel do armády a byl tak donucen vzdát se hraní hudby. Když se z armády vrátil, nemohl kvůli nemoci pokračovat ve hraní na saxofon a přešel tedy ke kontrabasu. Svou profesionální kariéru zahájil v roce 1949 a brzy poté se stal členem kapely Bull Moose Jacksona. V roce 1958 se stal členem skupiny Jazz Messengers bubeníka Arta Blakeyho. během své kariéry spolupracoval s mnoha dalšími hudebníky, mezi které patří Sonny Clark, Dizzy Reece, Lee Morgan, Wayne Shorter nebo B. B. King. Je otcem kontrabasisty Mika Merritta.\n"}
{"id": "962384", "url": "https://cs.wikipedia.org/wiki?curid=962384", "title": "Gabo", "text": "Gabo\n\nGabo je ostrov nacházející se v Tichém oceánu na východním konci Bassova průlivu blízko východního pobřeží Austrálie. Má rozlohu 154 hektarů.\n\nOstrov leží oddělen od pevninského státu Victoria zhruba jen 500 metrů širokým průlivem, nedaleko od hranic Victorie s Novým Jižním Walesem. Dostupný je letecky nebo po moři.\n\nGabo objevil v roce 1770 James Cook. Za druhé světové války se na něm nacházela radiostanice.\n\nNa ostrově žije rozsáhlá kolonie 15 až 20 tisíc jedinců tučňáka nejmenšího, největší na celém světě, a zhruba stejně velká kolonie buřňáčka běločelého, kvůli nim byly Gabo a k němu příslušející Tullaberga prohlášeny za tzv. významnou ptačí oblast. Gabo je domovem celkem 14 rostlinných druhů, které jsou považované za vzácné nebo ohrožené, v okolním moři žijí také delfíni.\n\nNa ostrově byl také kamenolom, z něho vytěžená žula (růžový granit) se stala materiálem i pro výstavbu několika reprezentativních budov v Sydney a Melbourne.\n\nNa Gabu stojí od roku 1862 maják, vybudovaný z žuly vytěžené přímo na ostrově. Má výšku 47 metrů, což z něj dělá druhý nejvyšší australský maják. Světelné signály vysílá na moře v krátkých sériích po třech záblescích ze světlometu ve výšce 55 metrů nad hladinou moře.\n"}
{"id": "962388", "url": "https://cs.wikipedia.org/wiki?curid=962388", "title": "Doc Severinsen", "text": "Doc Severinsen\n\nDoc Severinsen (* 7. července 1927 Arlington, Oregon, USA) je americký jazzový trumpetista. V padesátých letech byl členem domovské kapely pořadu \"The Tonight Show\", který uváděl Steve Allen a od šedesátých do devadesátých let působil jako kapelník v pořadu Johnnyho Carsona. Od roku 1961, kdy vyšlo \"Tempestuous Trumpet\", vydává rovněž vlastní nahrávky. Během své kariéry hrál i na albech jiných hudebníků, mezi které patří Mundell Lowe, Milt Jackson, Dizzy Gillespie, Gene Krupa nebo Lena Horne.\n\n"}
{"id": "962395", "url": "https://cs.wikipedia.org/wiki?curid=962395", "title": "Martial Solal", "text": "Martial Solal\n\nMartial Solal (* 23. srpna 1927 Alžír) je francouzský jazzový klavírista a hudební skladatel. Na klavír začal hrát ve svých šesti letech, který pracoval jako učitel klavíru. Brzy poté, co se v roce 1950 přestěhoval do Paříže, začal hrát s hudebníky, jakými byl například Django Reinhardt, Sidney Bechet nebo Don Byas. V roce 1960 složil hudbu k filmu \"U konce s dechem\" režiséra Jean-Luc Godarda; dále pak složil hudbu například k filmům \"Deux hommes dans Manhattan\" (1959), \"Kněz Léon Morin\" (1961) nebo \"Záhadný kontraband\" (1964).\n"}
{"id": "962396", "url": "https://cs.wikipedia.org/wiki?curid=962396", "title": "Marie Luisa Alžběta Orleánská", "text": "Marie Luisa Alžběta Orleánská\n\nMarie Luisa Alžběta Orléanská (francouzsky \"Marie-Louise-Élisabeth d'Orléans\") (20. srpna 1695, Versailles – 21. července 1719, Paříž) byla nejstarší dcera Filipa II. Orléanského, jež proslula svým nevázaným životem.\n\nMarie Luisa Alžběta se narodila jako druhá ze sedmi dcer orléanského vévody Filipa II. a jeho manželky Františky Marie Bourbonské, legitimizované dcery francouzského krále Ludvíka XIV. a jeho oficiální milenky Madame de Montespan. Zůstala však dcerou nejstarší, neboť její starší sestřička zemřela jako nemluvně. Kromě šesti mladších sester měla i jediného bratra Ludvíka, pokračovatele hlavní rodové linie Bourbon-Orléans.\n\nPrinceznin otec Filip II. Orléanský byl synem vévody Filipa I. Orléanského, mladšího bratra krále Ludvíka XIV., a jeho druhé manželky Alžběty Šarloty Falcké; jako takový byl Ludvíkovým synovcem. Manželství jeho rodičů – homosexuálního, zženštilého a rozhazovačného bratra Krále Slunce a zemité německé princezny – bylo mimořádně nestandardní. Filip se obklopoval svými mužskými favority a svou ženu vyhledával jen aby splnil své dynastické povinnosti; přesto však mezi nimi panovalo přátelství. Do dvorského života Filip I. uvedl svého syna velmi záhy; z mladíka se stal šarmantní muž a svůdník, jenž se rád obklopoval krásnými ženami a trávil noci často mimo domov. Již velmi brzy projevil politický talent, inteligenci a důvtip pro politické obchody a intriky. Ludvík XIV. využíval tohoto talentu svého synovce jen málo a sledoval jeho kritické soudy s nedůvěrou a žárlivostí.\n\nRoku 1692 se Král Slunce přes odpor svého bratra rozhodl, že svou teprve patnáctiletou nemanželskou dceru Františku Marii Bourbonskou provdá za tohoto jejího sedmnáctiletého bratrance Filipa Orléanského. Vystrojil jí nádhernou nákladnou svatbu a obdaroval mladé novomanžele šperky a rozsáhlými majetky.\nManželé byli velmi rozdílní a Filip II. se velmi záhy vrátil ke svému dřívějšímu způsobu života. Přesto však přivedla vévodkyně Františka Marie v letech 1693 – 1716 na svět sedm dcer a jednoho syna, pozdějšího vévodu Ludvíka I. Orléanského. Nejstarší z dětí byla právě Marie Luisa Alžběta.\n\nDívka se stala velmi rychle otcovým miláčkem. Tento jinak chladný vévoda a manžel bez lásky se v přítomnosti své dcery měnil v láskyplného otce, který v nemoci dlouhé hodiny o dceru pečoval a bavil ji. Tento hluboký vztah mezi otcem a dcerou sílil s rostoucím věkem děvčete. Zatímco od svého otce byla láskou přímo zahrnována, její matka ji ignorovala. Vévodkyně Františka Marie se výchovou svých dětí nezabývala, takže z nich – především z dívek – vyrostly naprosto nedisciplinované osoby. Když si král Ludvík XIV. stěžoval své dceři na skandální chování vnuččino, odsekla mu: \"\"Neznám ji (Marii Luisu Alžbětu) o nic lépe než vy, Veličenstvo, vždyť jsem se výchovy svých dětí neúčastnila.\"\n\nJako vnučka králova byla Marie Luisa Alžběta ve věku čtrnácti let uvedena svým dědem k versailleskému dvoru a získala svůj vlastní dvůr. Záhy se natolik zapojila do různých milostných eskapád, že jí její chování vyneslo přezdívku „Messalina Francie“.\n\nVýsledkem úsilí její matky bylo, že se 6. července roku 1710 provdala za svého bratrance Karla, vévodu de Berry, třetího syna Ludvíka Francouzského (\"Velkého\" Dauphina) a jeho manželky Marie Anny Bavorské, tedy rovněž vnuka Krále Slunce. Manželství nebylo šťastné. Rok po svatbě byla teprve patnáctiletá Marie Luisa Alžběta poprvé těhotná. Těhotenství jí působilo bolesti a nevolnost, takže mladá vévodkyně nechtěla opustit lože. Vévoda Filip II. Orléanský trávil hodiny u její postele a v této době se rozmnožily zvěsti, že jeho náklonnost k ní není pouze otcovské povahy. V těhotenství onemocněla neštovicemi, jež přežila, onemocnění však bylo zřejmě důvodem, že nemohla donosit životaschopné dítě. Při jedné z cest do Fontainebleau Marie Luisa Alžběta potratila neživotaschopnou dceru. Další těhotenství skončilo v roce 1713 předčasným porodem; chlapec narozený v sedmém měsíci žil pouhé tři týdny.\n\nV listopadu roku 1713 vešlo ve veřejnou známost, že vévoda z Berry si učinil milenku z jedné z manželčiných dvorních dam, zatímco Marie Luisa Alžběta měla jako milence \"pána z Haagu\" (dnes se o něm téměř nic neví). Když se to dověděl její manžel, pohrozil jí, že ji pošle do kláštera, a nakonec ji veřejně ztloukl.\n\n4. května roku 1714 vévoda Karel z Berry na následky nehody při lovu zemřel. Měsíc nato jeho žena opět potratila. Následujícího roku zemřel i král Ludvík XIV. a otec Marie Luisy Alžběty Filip II. Orléanský se stal regentem neplnoletého (teprve pětiletého) krále Ludvíka XV. Orléanští se stali nejvlivnější rodinou u dvora.\n\nV té době – nepochybně i v důsledku těchto změn – ztratila vévodkyně z Berry všechny zábrany, střídala milence a trávila většinu času na lovu, na skandálních slavnostech a v herních salonech. Přestěhovala se do Palais du Luxembourg, kde měla vlastní dvůr se svými dvorními dámami a oddílem gardy. Princezna královské krve, mladá vdova, byla krásná, inteligentní, bohatá a mocná a především nesmírně na sebe pyšná. Při řadě příležitostí zaujímala postavení královny. Měla velkou zálibu v organizování oslav, jež se konaly v její rezidenci. Slavností, jež se zhusta zvrhly v orgie, se nezřídka účastnil i její otec, pokud je přímo sám neorganizoval, a užíval si stejně jako Marie Luisa Alžběta s nahými tanečníky a tanečnicemi. Život mladé ženy se změnil ve skandální tragikomedii.\n\nPředevším po smrti svého manžela se vévodkyně z Berry oddala všemožným excesům. Její nenasytný sexuální apetit ji hnal do nesčetných milostných avantýr. Byla nenasytná i stran jídla a alkoholu i dalších naturálních požitků; její kumpáni ji nazývali \"«nadívaná princezna» («princesse Joufflotte»)\". Své kypré tvary skrývala v širokých sukních a krinolínách s volány, jež byly v módě a pomáhaly jí udržet zdání krásy, stejně jako skrývat její stav, když v důsledku svých milostných eskapád otěhotněla. Ještě za smutku po smrti Ludvíka XIV. smyslná princezna odložila smuteční dvorský oděv a účastnila se v noci 4. ledna 1716 plesu v Opeře, maskovaná a zářící krásou v nápadných šatech se širokými sukněmi. Tři týdny nato se zavřela ve svém paláci s výmluvou na silné nachlazení s tím, že nechce nikoho vidět; porodila dceru, která však po třech dnech zemřela.\n\n21. května roku 1717 Madame de Berry přijala v Luxemburském paláci ruského cara Petra Velikého na polooficiální návštěvě. Přes svou krásu vypadala princezna “tlustá jako věž” – v posledních měsících velmi ztloustla, takže se musela vzdát své záliby – lovu – a prodat své jezdecké koně.\n\nVévodkynin dlouhý pobyt na zámku v la Muette na jaře tohoto roku dal vzniknout řadě skandálních pověstí. Šuškalo se, že je již řadu měsíců opět těhotná. Voltaire byl uvězněn kvůli svým urážlivým poznámkám, jež před policejním informátorem pronesl na adresu regentovy dcery, totiž že «tato Messalina» zůstává v la Muette, aby zde tajně porodila. Do začátku července neopustila vévodkyně tuto rezidenci ani se neobjevila ve společnosti, tak nespokojena se svou tloušťkou, že se obávala o své zdraví. Byla v kritickém stavu posledním pár týdnů, než přišla doba porodu, ale po něm se rychle zotavila a vrátila se ke svému předchozímu stylu života plného radovánek.\n\nTřebaže se vévodkyně snažila utajit svá opakovaná nechtěná těhotenství, vždy informace o nich vešly ve veřejnou známost a staly se inspirací ke vzniku satirických písní s velmi pikantním textem o neřestných vztazích «Luxemburské Venuše». Např. v jedné potupné písni z vánoc roku 1717 se zpívá o tom, jak se celý dvůr v čele s regentem obrací k Betlému, aby uctil narození Páně. S družinou přichází také regentova povýšená dcera, vystavující na odiv své obrovské těhotné břicho. Pokleknuvši před Bohem, «plodná Berry» se stydí za své břicho a vylekaná náhlými příznaky, že by mohl každým okamžikem začít porod, lituje mladá vdova svého tolik chlípného počínání a slibuje Bohu, že se vzdá své prostopášnosti: chce jen Riona, občas svého otce, a gardisty svého paláce.\n\nS přibývajícími lety byla Marie Luisa Alžběta stále podobnější své matce. Byla extrémně líná a dokázala po celé dny neopustit postel, pořádajíc při tom spoustu jídla, jež jí do postele nosili. Ve dvaceti letech trpěla mladá žena nadváhou a poruchami zažívání. Často vyzvracela jídlo, které předtím zhltala, načež začala opět jíst. Trpěla patrně poruchou příjmu potravy – bulimií, při níž se střídají dlouhé půsty s přejídáním. Ženy, které touto poruchou trpí, jsou velmi vznětlivé a temperamentní a kolísají mezi pocity nadměrné radosti a hlubokými depresemi.\n\nVévodkyně z Berry zemřela na zámku v La Muette nedaleko Paříže 21. července roku 1719, ve věku necelých 23 let. Její zdraví bylo zcela podlomeno v důsledku tajného porodu, ke kterému došlo v Luxemburském paláci několik měsíců předtím, koncem března téhož roku. V únoru roku 1719 se nevázaná princezna opět účastnila i přes své pokročilé těhotenství maškarního plesu až do čtyř do rána. O měsíc později se ocitla na dosah smrti při těžkém dlouhotrvajícím porodu provázeném horečkami a porodila mrtvou dceru. Kněz z farnosti Saint-Sulpice odmítl dát jí poslední pomazání. Otcem dítěte byl podle všeho jeden z jejích milenců, hrabě de Rion, podporučík její gardy, jenž – třebaže přivedl princeznu do jiného stavu – udržoval téměř veřejný milostný vztah s její oblíbenou dvorní dámou, Madame de Mouchy. Při pitvě, provedené po její smrti o necelých pět měsíců později, bylo zjištěno, že byla opět těhotná; k početí muselo dojít zhruba měsíc po porodu.\n\nSe svým manželem Karlem, vévodou de Berry, resp. za dobu trvání svého manželství, měla Marie Luisa Alžběta tři děti, z nichž však ani jedno nepřežilo měsíc věku. Jako \"vnoučata Francie\" musely mít příjmení, protože však vévoda de Berry byl podle všeho otcem pouze podle jména, jejich příjmení nebylo \"de Berry\", ale \"de Alençon\" podle jeho hlavního vévodství.\n\nVědělo se, že princezna měla za manželova života řadu milenců, jeho otcovstí těchto dětí je tedy diskutabilní. Když se stala vdovou a proslula svým prostopášným životem, otěhotněla \"plodná Berry\" několikrát opět a tajně porodila další tři děti, u nichž otec nebyl znám nebo byl nejistý:\n\n"}
{"id": "962398", "url": "https://cs.wikipedia.org/wiki?curid=962398", "title": "Henri Traoré", "text": "Henri Traoré\n\nHenri Traoré (* 13. dubna 1983) je fotbalový záložník nebo obránce z Burkiny Faso, který je v současné době hráčem ghanského klubu Ashanti Gold SC. Je také reprezentantem Burkiny Faso.\n\nHenri Traoré začal kariéru v domácím klubu EF Ouagadougou. V roce 2010 odešel do Ghany do klubu Ashanti Gold SC.\n\nV seniorské reprezentaci Burkiny Faso debutoval v roce 2005.\nNa Africkém poháru národů 2013 v Jihoafrické republice byl členem burkinafaského týmu, který se probojoval až do finále proti Nigérii, kde podlehl soupeři 0:1.\n\n"}
{"id": "962400", "url": "https://cs.wikipedia.org/wiki?curid=962400", "title": "Ernie Andrews", "text": "Ernie Andrews\n\nErnie Andrews (* 25. prosince 1927 Filadelfie) je americký zpěvák. V dětství se s rodiči přestěhoval do Los Angeles, kde začal zpívat v kostelním sboru. Svou kariéru zahájil koncem čtyřicátých let jako člen orchestru Harryho Jamese. Během své pozdější kariéry vydal řadu alb a zpíval na albech dalších hudebníků, mezi které patří Kenny Burrell, Jay McShann nebo Gene Harris.\n"}
{"id": "962401", "url": "https://cs.wikipedia.org/wiki?curid=962401", "title": "Koule a kulová plocha v analytické geometrii", "text": "Koule a kulová plocha v analytické geometrii\n\nKoule je množina všech bodů v prostoru, jejíchž vzdálenost od bodu S je menší nebo rovna r. Koule vznikne např. rotací kruhu K(S;r) kolem přímky, která obsahuje jeho průměr AB.\n\nPokud střed koule leží v počátku soustavy souřadnic:\n\nS[0;0;0]\n\nx + y + z ≤ r\n\nPokud střed koule leží jinde než v počátku soustavy souřadnic:\n\nS[m;n;p]\n\n(x-m) + (y-n) + (z-p) ≤ r\n\nKulová plocha je množina všech bodů X v prostoru, které mají od daného bodu S stejnou vzdálenost r; S je střed kulové plochy, r je její poloměr. Kulová plocha vznikne rotací kružnice k(S;r) kolem přímky, která obsahuje její průměr AB. \n\nPokud střed kulové plochy leží v počátku soustavy souřadnic:\n\nS[0;0;0]\n\nx + y + z = r\n\nPokud střed kulové plochy leží jinde než v počátku soustavy souřadnic:\n\nS[m;n;p]\n\n(x-m) + (y-n) + (z-p) = r\nx + y + z + Ax + By + Cz + D = 0, kde formula_1 je střed kulové plochy a její poloměr formula_2, přičemž A+B+C>4D\n"}
{"id": "962403", "url": "https://cs.wikipedia.org/wiki?curid=962403", "title": "Bill Crow", "text": "Bill Crow\n\nBill Crow (* 27. prosince 1927 Othello, Washington, USA) je americký jazzový kontrabasista. Začínal jako trumpetista, ale u tohoto nástroje příliš dlouho nevydržel a během studií na vysoké škole přešel k saxofonu. Když v roce 1946 nastoupil do armády, hrál zde také na pozoun a bicí. I po návratu z armády hrál převážně na pozoun, ale brzy poté se jeho hlavním nástrojem stal kontrabas. Během své kariéry nahrál velké množství alb jako sideman; hrál s mnoha hudebníky, mezi které patří Al Haig, J. J. Johnson, Stan Getz, Marian McPartland, Teddy Charles nebo Gerry Mulligan. Své první album jako leader nazvané \"Jazz Anecdotes\" vydal v roce 1996; druhé \"From Birdland to Broadway\" následovalo v roce 2002.\n\n"}
{"id": "962409", "url": "https://cs.wikipedia.org/wiki?curid=962409", "title": "Orlíček obecný", "text": "Orlíček obecný\n\nOrlíček obecný (\"Aquilegia vulgaris\") je druh rostliny z čeledi pryskyřníkovité (\"Ranunculaceae\"). V roce 1985 se stal německou Rostlinou roku.\n\nJedná se o vytrvalou rostlinu dorůstající nejčastěji výšky 30–60 cm s krátkým silným oddenkem. Lodyha je přímá, větvená, téměř lysá, v horní části řídce trochu chlupatá, někdy nahoře řídce žláznatá. Přízemní listy jsou dlouze řapíkaté, složené, 2x trojčetné, lístky v obrysu okrouhlé až eliptické, na okraji vroubkované až laločnaté. Lodyžní listy jsou s kratšími řapíky, nejvyšší pak přisedlé, nejvyšší až jednoduché. Čepele jsou svrchu zelené, naspodu nasivělé, chlupaté až olysalé. Květy jsou na dlouhých stopkách v řídkém vrcholičnatém květenství, jsou většinou modré až modrofialové barvy, ale často se objevují i různé barevné odchylky a pak mohou být růžové až bílé, u pěstovaných i vícebarevné. Kališních lístků je 5, jsou petaloidní (napodobující korunu), zbarvené standardně modře, řidčeji růžově až bíle, jsou vejčitého tvaru, nejčastěji 18–30 mm dlouhé a asi 10–12 mm široké. Korunních lístků je taky 5, stejné barva jako kališní, jsou kornoutovitého tvaru na bázi s asi 13–22 cm dlouhou na konci zakřivenou ostruhou, kde jsou nektária. Kvete v květnu až v červenci. Tyčinek je mnoho, jsou nahloučené ve svazečku, vnitřní jsou sterilní, tyčinky nepřesahují korunní lístky, nebo jen o málo (do 2, zřídka až o 4 mm). Gyneceum je apokarpní, pestíků je nejčastěji 5. Plodem je měchýřek, vyvnikle žilnatý, nejčastěji 15–20 cm dlouhý. Měchýřky jsou uspořádány do souplodí. Počet chromozomů je 2n=14.\n\nOrlíček obecný roste téměř po celé Evropě, chybí na jihu Balkánu, na úplném severu Evropy a na Islandu, na východ je rozšířen po evropské Rusko. Člověkem byl zavlečen do Severní Ameriky. V České republice je celkem běžný druh rozšířený od nížin do hor, roste na loukách i ve světlých listnatých lesích. Je také často pěstován jako okrasná rostlina. Je jedovatý, obsahuje isochinolinové alkaloidy a kyannogenní glykosidy.\n\nVariabilní druh, je uznáváno více poddruhů, v ČR ale roste jen subsp. \"vulgaris\". Na Slovensku je někdy rozlišován příbuzný druh orlíček slovenský (\"Aquliegia longisepala\" Zimmeter), taxonomická hodnota je ale sporná.\n\nTrvalka do volných výsadeb, záhonů, větších skalek a k řezu. Vhodná jako solitéra v sadovnické výsadbě nebo dominanta ve výsadbě v záhonu. Jsou pěstovány především evropské a americké barevné kultivary tohoto druhu označované orlíček zkřížený \"Aquilegia × cultorum\".\n\nPreferuje humózní a výživné, přiměřeně vlhké půdy, podle některých zdrojů ale spíše vlhké a s vyšším obsahem vápníku. Vhodné je osluněné stanoviště, snese polostín.\n\n\n \n"}
{"id": "962410", "url": "https://cs.wikipedia.org/wiki?curid=962410", "title": "Ferés (syn Kréthea)", "text": "Ferés (syn Kréthea)\n\nFerés nebo Feres (starogr. \"Φέρης\" - \"Ferés / jiný přepis: Feres\", ) je v řecké mytologii syn krále Kréthea, zakladatel a první král thesálských Fer.\n\nFerés, syn Kréthea, byl bratrem Aisóna, Amythaóna a Pelia.\n\nProslavil se založením mocného sídelního města Fera v Tesálii.\n\nFerés se oženil s Periklymenou, dcerou Minyanta a spolu byli rodiči dcery Eidomeny, matky věštce Melampua, a synů Lykourga, krále Nemey a Admeta, jenž se spolu se svým bratrancem Iasonem proslavil mnoha hrdinskými činy.\n\nAdmétos sám se účastnil lovu kalydónskeho divočáka, výpravy Argonautů, války sedmi proti Thébám a jiných významných činů. \n"}
{"id": "962411", "url": "https://cs.wikipedia.org/wiki?curid=962411", "title": "Sammy Nestico", "text": "Sammy Nestico\n\nSammy Nestico (* 6. února 1924 Pittsburgh) je americký hudební aranžér a skladatel. Jako aranžér začal profesionálně pracovat již v roce 1941, kdy pracoval pro rozhlasovou stanici WCAE v Pittsburghu. V roce 1950 získal bakalářské vzdělání na Duquesne University. Roku 1967 se stal hlavním aranžérem orchestru Count Basieho, kde zůstal až do jeho smrti v roce 1984. Přestože byl primárně aranžérem, občasně se věnoval také hraní na pozoun (hrál například s Tommym Dorseyem a Woodym Hermanem). Rovněž se věnoval pedagogické činnosti.\n\n"}
{"id": "962415", "url": "https://cs.wikipedia.org/wiki?curid=962415", "title": "Louis Malle", "text": "Louis Malle\n\nLouis Malle (* 30. října 1932 Thumeries, Nord – 23. listopadu 1995 Beverly Hills, USA) byl francouzský režisér, scenárista a filmový producent, držitel mnoha mezinárodních filmových cen, včetně Oscara, Césara a Filmové ceny Britské akademie. Od poloviny sedmdesátých let 20. století působil ve Spojených státech. K jeho nejznámějším snímkům patří dokumentární film \"Svět ticha\" (1956) a hrané filmy \"Atlantic City\" (1980) a \"Na shledanou, chlapci\" (1987).\n\nNarodil se do průmyslnické rodiny. Nejdřív začal studovat politologii na pařížské Sciences Po, pak přešel na filmovou školu La Fémis, kde se učil filmové vědě.\n\nV roce 1956 spolupracoval s Jacquesem-Yvesem Cousteauem jako spolurežisér a kameraman na dokumentárním filmu \"Svět ticha\" (1956), oceněném Oscarem a Zlatou palmou na filmovém festivalu v Cannes. Jeho samostatným celovečerním debutem byl film \"Výtah na popraviště\" (1958) - snímek, který výrazně napomohl k popularitě Jeanne Moreau, tehdy mladé a začínající herečce, kterou pak obsadil i do svého dalšího filmu \"Milenci\" (1958). Tento film díky svému sexuálnímu obsahu vyvolal v USA velké kontroverze a po různých soudních sporech vedl až k vytvoření právní definice obscénnosti Nejvyšším soudem Spojených států amerických.\n\nStyl jeho tvorby je někdy spojován s hnutím francouzské nové vlny, i když jeho práce je odlišná od klasických postupů Godarda, Truffauta, Chabrola, Rohmera a dalších představitelů tohoto směru. Nicméně za film \"Zazie v metru\" (1960) obdržel právě od Truffauta nadšený dopis, k jehož napsání ho tento film inspiroval.\n\nJeho další filmy se rovněž zabývají citlivými tématy. Film \"Bludička\" (1963) pojednává o muži, který hodlá spáchat sebevraždu, \"Le Souffle au coeur\" (1971) se zabývá incestním vztahem mezi matkou a synem, a film \"Lacombe Lucien\" (1974) je o kolaboraci vichistické Francie s nacistickým Německem během druhé světové války.\n\nV roce 1968 navštívil Indii a vytvořil zde dokumentární film \"Calcutta\" (1968) a sedmidílný dokumentární seriál \"L'Inde fantôme\" (1969). Ve těchto dílech se soustředil na vykreslení skutečné Indie, jejích rituálů a slavností, dostal se ale proto do sporu s tehdejší indickou vládou, které se jeho ztvárnění země nelíbilo a požádala britskou BBC o zastavení vysílání pořadu. Když stanice jejímu požadavku nevyhověla, indičtí představitelé zakázali BBC na několik let natáčení v Indii.\n\nV polovině sedmdesátých let se přestěhoval do Spojených států, kde intenzivně pokračoval v natáčení nových filmů. K jeho „americkým“ snímkům patří například filmy \"Děvčátko\" (1978), \"Atlantic City\" (1980), \"My Dinner with Andre\" (1981), \"Koumáci\" (1984), \"Na shledanou, chlapci\" (1987), \"Milou v máji\" (1990) nebo \"Posedlost\" (1992). Jeho zdejší činnost přispěla k popularizaci francouzské kinematografie ve Spojených státech a snímek \"My Dinner with Andre\" patřil k stěžejním filmům nezávislého hnutí americké kinematografie osmdesátých let 20. století.\n\nV letech 1965–1967 byl ženatý s Anne-Marie Deschodt. V roku 1971 se mu s německou herečkou Gilou von Weitershausen narodil syn (Manuel Cuotemoc) a v roku 1974 měl s francouzskou herečkou Alexandrou Stewart dceru Justine. V roku 1980 se oženil s herečkou Candice Bergen a společně měli dceru Chloé Malle, narozenou v roce 1985.\n\nZemřel v roku 1995 na lymfom ve svém domě v Beverly Hills v Kalifornii.\n\n"}
{"id": "962417", "url": "https://cs.wikipedia.org/wiki?curid=962417", "title": "Ali Rabo", "text": "Ali Rabo\n\nAli Rabo (* 6. června 1986) je fotbalový záložník z Burkiny Faso, který v současné době hraje v iráckém klubu Baghdad FC. Je také reprezentantem Burkiny Faso.\n\nAli Rabo hrál v Burkině Faso za klub ASFA Yennenga. V letech 2011–2013 působil v egyptském klubu Ittihad El-Shorta. V říjnu 2013 odešel do iráckého Baghdad FC.\n\nV seniorské reprezentaci Burkiny Faso debutoval v roce 2012.\nZúčastnil se Afrického poháru národů 2013 v Jihoafrické republice, kde mužstvo postoupilo do finále proti Nigérii, tam ale Burkina Faso podlehla soupeři 0:1.\n\n"}
{"id": "962418", "url": "https://cs.wikipedia.org/wiki?curid=962418", "title": "Slender Man", "text": "Slender Man\n\nSlender Man (někdy též Slenderman, doslova \"štíhlý muž\") je fiktivní nadpřirozená postava, která vznikla jako internetová creepypasta vytvořená uživatelem Ericem Knudsenem (známým též jako Victor Surge) na fóru \"Something Awful\" v roce 2009. Je popisován jako vyzáblá, nepřirozeně vysoká humanoidní postava v černém obleku a bez obličeje, a ve svých příbězích obvykle pronásleduje, unáší nebo traumatizuje své oběti, zejména děti.\n\nSlender Man není vázán na jeden konkrétní příběh, ale objevuje se ve velkém množství rozličných děl, obvykle sdílených pomocí internetu. Fikce zaměřená na Slender Mana zahrnuje mnoho mediálních prostředků včetně literárních a uměleckých děl a videosérií jako je \"Marble Hornets\", kde je znám jako The Operator. Kromě internetových příběhů se Slender Man stal internetovou ikonou a má vliv také na populární kulturu, odkazuje na něj např. postava Enderman ve videohře \"Minecraft\". Slender Man se dočkal i několika svých vlastních her, jako je \"\" nebo \"\". Také se objevil ve , kde byl ztvárněn Dougem Jonesem, a ve filmu \"Slender Man\" z roku 2018, kde ho ztvárnil Javier Botet.\n\nNa začátku roku 2014 vypukla morální panika ohledně Slender Mana poté, co se několik čtenářů jeho povídek stalo aktéry v násilných činech. Ve středu pozornosti byl hlavně incident v americkém městě Waukesha ve Wisconsinu, kde byla téměř ubodána dvanáctiletá dívka ve snaze \"uspokojit\" Slender Mana.\n\nSlender Man byl vytvořen 10. června 2009 v soutěži ve Photoshopu (angl. Photoshop contest) probíhající ve vlákně internetového fóra Something Awful, jejíž podstatou bylo vytváření obrázků s paranormálními jevy. Uživatel Eric Knudsen pod pseudonymem „Victor Surge“ přidal do vlákna dva černobílé obrázky se skupinkami dětí, do kterých přidal vysokou, vyzáblou postavu v černém obleku. Ačkoli předchozí příspěvky ve vlákně byly pouze obrázky, Surge ke svým příspěvkům přidal úryvky textu, které údajně patřily svědkům, kteří popisovali unášení dětí a kteří postavu nazvali „The Slender Man“.\n\nCitace textu pod první fotografií zní:We didn't want to go, we didn't want to kill them, but its persistent silence and outstretched arms horrified and comforted us at the same time…\n\n— 1983, photographer unknown, presumed dead.\nČeský překlad: \"Nechtěli jsme jít, nechtěli jsme je zabít, ale ty jeho natažené ruce a neustálé ticho nás děsí a uklidňuje zároveň...\"\n\n— \"1983, fotograf neznámý, prohlášen za mrtvého.\"Citace textu pod druhou fotografií zní:One of two recovered photographs from the Stirling City Library blaze. Notable for being taken the day which fourteen children vanished and for what is referred to as “The Slender Man”. Deformities cited as film defects by officials. Fire at library occurred one week later. Actual photograph confiscated as evidence.\n\n— 1986, photographer: Mary Thomas, missing since June 13th, 1986.\nČeský překlad: \"Jedna ze dvou zachráněných fotografií z požáru Stirlingské knihovny. Je zajímavá tím, že byla pořízena den před zmizením 14 dětí, které je připisováno tzv. „Slender Manovi“. Podle úřadů je znetvoření způsobeno poškozením filmu. Požár knihovny vypukl o týden později. Originál fotografie byl zabaven jako důkazní materiál.\"\n\n— \"1986, fotograf: Mary Thomas, pohřešovaná od 13. června 1986.\"Tyto dodatky nápadu výrazně pomohly k dalšímu vývoji. Následující přispěvatelé fóra navázali na postavu Slender Mana a dále ji rozvíjeli přidáváním svých vlastních obrázkových nebo textových příspěvků.\n\nInspirací pro vytvoření Slender Mana byly pro Knudsena hlavně „That Insidious Beast“ (česky \"Ta Zákeřná Bestie\") od Zacka Parsona (internetové fórum Something Awful), povídka Mlha (\"The Mist\") od Stephena Kinga, svědectví o tzv. shadow people (česky doslova \"stínoví lidé\"), americká nadpřirozená bytost Mothman a „Mad Gasser of Mattoon“ (česky \"Šílený plynař z Mattoonu\" - označení pro osobu, resp. osoby odpovědné za údajné útoky toxickým plynem v amer. městě Mattoon ve 40. letech 20. stol.). Další inspirací pro něj byli Dlouhán (angl. The Tall Man, postava z filmu \"Phantasm\" z roku 1979), H. P. Lovecraft, surrealistická tvorba Williama Borougha a survival hororové hry \"Silent Hill\" a \"Resident Evil\". Knudsenův záměr bylo „vytvořit něco, co u běžných lidí vyvolá neklid a hrůzu a jehož motivace je těžko pochopitelná“. Další vymyšlené nebo mytologické bytosti podobné Slender Manovi existující už před jeho vznikem jsou: Džentlmeni (the Gentlemen) - bledí holohlaví démoni v černých oblecích z epizody „Ticho“ (Hush) seriálu \"Buffy, přemožitelka upírů\" (Buffy the Vampire Slayer); Muži v černém (Men in Black) - množství zpráv přiznávající jejich záhadný výskyt, nepřirozený zjev a „orientální“ rysy; a The Question, superhrdina bez obličeje od DC, jehož tajná identita je „Victor Sage“, jméno podobné Knudsenovu pseudonymu „Victor Surge“.\n\nProfesorka Shira Chess z University of Georgia ve své knize \"Folklore, Horror Stories, and the Slender Man: The Development of an Internet Mythology\" (doslovný překlad „Folklór, hororové příběhy a Slender Man: Vývoj internetové mytologie“) Slender Mana přirovnává k vílám ze starověkého folkloru. Stejně jako víly, Slender Man není z našeho světa a jeho motivy jsou těžko pochopitelné; stejně jako u víl je jeho výskyt neurčitý a často vyobrazuje to, co pozorovatel chce nebo se bojí vidět, a stejně jako víly nazývá svým domovem lesy a opuštěná místa a unáší děti.\n\nSlender Man se brzy stal virálním, lidé podle něj začali vytvářet fanarty, cosplaye a internetové fikce zvané „creepypasta“ – hororové příběhy vyprávěné v krátkých úryvcích snadno kopírovatelného textu šířícího se mezi internetovými stránkami. Slender Man, odtržený od svého původního autora, se tak stal předmětem zájmu v obrovském množství příběhů od různých autorů, zastřešující tak jeho komunitní základnu.\n\nSpousta Slender Manových aspektů se poprvé objevila v původním vlákně fóra Something Awful. Jedním z prvních doplnění legendy o něm přidal uživatel jménem „Thoreau-Up“, který vytvořil pověst odehrávající se v 16. století v Německu, ve které vystupovala postava nazývaná „Der Groẞman“, která naznačovala souvislost se Slender Manem. První videosérie o Slender Manovi se vyvinula z jiného příspěvku od uživatele „ce gars“, který hovoří o fiktivním kamarádovi z filmové školy jménem Alex Kralie, který narazil na něco znepokojivého při natáčení svého prvního celovečerního filmu jménem \"Marble Hornets\". Tato videosérie, publikovaná ve stylu found footage na YouTube, vytváří ARG (alternative reality game) popisující filmařovy zážitky se Slender Manem. Do ARG je také zakomponován účet na Twitteru a další YouTube kanál založený uživatelem „totheark“. V roce 2013 měl kanál \"Marble Hornets\" více než 250 000 odběratelů z celého světa a dosáhl hranice 55 milionů zhlédnutí. Později následovaly další videosérie se Slender Manem, např. \"EverymanHYBRID\" nebo \"TribeTwelve\".\n\nV roce 2012 vznikla první videoherní adaptace jménem \"\", která byla během 1. měsíce po vydání stažena více než 2 milionkrát. Následovaly další populární variace hry, např. \"Slenderman's shadow\" a \"Slender Man\" pro iOS, která se stala druhou nejpopulárnější aplikací podle počtu stažení. Hra \"\", sequel hry \"\", byla vydána roku 2013. Dále bylo natočeno několik nezávislých filmů, jako je \"Entity\" nebo \"The Slender Man\", který byl po 10 000 dolarové kampani na Kickstarteru vydán jako zdarma dostupný na internetu. V roce 2013 bylo ohlášeno, že \"Marble Hornets\" by se mohl stát celovečerním filmem.\n\nProtože se legenda o Slender Manovi vyvinula sama bez žádného oficiálního „kánonu“ (zdroje, ze kterého se vychází a který je všeobecně uznávaný), jeho výskyt, motiv, zvyky a schopnosti nejsou pevně dané a mění se od vypravěče k vypravěči. Většinou je popisován jako velmi vysoká a hubená bytost s nepřirozeně dlouhýma rukama připomínající chapadla (někdy jen s chapadly, tj. bez rukou), které můžou být natahovány k zastrašení nebo chycení oběti. Ve většině příbězích má bílou hlavu bez obličeje (někdy se ale může jeho obličej každému jevit jinak) a vypadá, jakoby nosil černý oblek s kravatou. Většinou je spojován s lesy a/nebo opuštěnými místy a má schopnost se teleportovat. Blízkost Slender Mana je spojována s tzv. „Slenderovou nemocí“; tj. rychlý nástup paranoii, noční můry a halucinace doprovázené krvácením z nosu.\n\nV prvních příbězích Slender Man mířil na mladé osoby a děti, některé z nich začaly šílet nebo jednat jeho jménem, zatímco jiné nikoli. Další zase tvrdí, že vyšetřováním Slender Mana člověk připoutá jeho pozornost. Internetová série \"Marble Hornets\" přišla s myšlenkou, že Slender Manovi zmocněnci (lidé spadající pod jeho vliv) spíš prostě zešíleli, než že by se skutečně stali jeho loutkami. \"Marble Hornets\" také přišly s nápadem, že Slender Man může rušit video a audiozáznamy, stejně tak i vymysleli „Slender Manův symbol“, ⦻, který se stal běžnou součástí fikce o Slender Manovi.\n\nV legendách o Slender Manovi není běžné vyobrazování násilí a tzv. „body horror“, většina příběhů ponechává osud jeho obětí neobjasněný. „Nutno dodat, že jen málo příběhů říká, co přesně je Slender Man zač a jaké jsou jeho konkrétní úmysly - tyto části skládačky nám účelně zůstávají skryty“, poznamenala Shira Chess.\n\nMediální teoretik a folklorista Andrew Peck Slender Manův úspěch připisuje jeho vysoce kolaborativní povaze. Protože postava a její motivy jsou zahaleny tajemstvím, uživatelé můžou přizpůsobit již existující opakující se části a představy k vytváření nových příběhů. Možnost uživatelů využívat nápady jiných a zároveň přidávat své vlastní pomohlo podnítit spolupráci, která kolem Slender Mana vznikla. Namísto používání předem vytvořených pravidel od určitých autorů je autorství postavy vedeno napříč komunitou. V tomto ohledu Slender Man připomíná spíše městské legendy, a úspěch postavy spočívá jak v sociálních interakcích, tak i tvůrčí činnosti.\n\nAčkoli si je většina uživatelů vědoma toho, že Slender Man ve skutečnosti neexistuje, tuto skutečnost záměrně ignorují, aby se lépe ponořili do poslouchání nebo vyprávění příběhů. To Slender Manovi dodává pocit autentičnosti a rozostřuje tak hranici mezi fikcí a realitou, čímž se stává předmětem sporu. Tato rozporuplnost vedla k nejasnostem ohledně původu a záměru postavy. Pouhých pět měsíců po vzniku postavy začal George Noory ve svém rádiovém pořadu \"Coast to Coast AM\" zaměřeném na paranormální jevy a konspirační teorie dostávat telefonáty s dotazy ohledně Slender Mana. O dva roky později o něm vyšel článek v novinách \"Minneapolis Star Tribune\" uvádějící, že je „těžké určit jeho přesný původ“. Autor Slender Mana Eric Knudsen uvedl, že hodně lidí si stále myslí, že by skutečně mohl existovat, přestože jsou si vědomi toho, že Slender Man vznikl na internetovém fóru Something Awful.\n\nShira Chess popisuje Slender Mana jako metaforu k „bezmocnosti, rozdíly v moci a neznámých sil“. Peck zase vidí podobnost mezi Slender Manem a běžným strachem z digitálního věku, jako jsou pocity neustálého připojení a pocit, že je člověk sledován třetí stranou bez jeho vědomí. Tye Van Horn, pisatel deníku \"The Elm\", prohlásil, že Slender Man představuje moderní strach z neznáma; v době informačního zahlcování si lidé tak odvykli na nevědomost, že mají strach z toho, čemu nedokážou porozumět. Troy Wagner, tvůrce \"Marble Hornets\", připisuje hrůzu ze Slender Mana jeho ohebnosti; lidé si ho můžou upravit na to, co je děsí nejvíc. Tina Marie Boyer poznamenala, že „Slender Man je prohibitivní netvor, ale kulturní hranice, kterou střeží, není jasná. Oběť neví, kdy ji překročila nebo znesvětila.“\n\n31. května 2014 došlo k incidentu v americkém městě Waukesha ve Wisconsinu, kdy dvě dvanáctileté dívky, Morgan Geyser a Anissa Weier, v lese povalily na zem a pobodaly svou dvanáctiletou spolužačku, přičemž jí uštědřily celkem 19 bodných ran. Při výslechu údajně tvrdily, že chtěly spáchat vraždu jako první krok k tomu, aby se mohly stát zmocněnci Slender Mana, o kterém se dočetly na internetu. Prý měly strach, že pokud by to neudělaly, tak by Slender Man vyvraždil jejich rodiny. Poté, co pachatelky místo činu opustily, se pobodaná dívka odplazila z lesa ven k silnici, kde si jí všiml projíždějící cyklista. Ten kontaktoval složky záchranného systému a dívka byla zachráněna. Obě pachatelky byly označeny jako duševně choré, ale zároveň souzeny jako plnoleté a hrozil jim trest odnětí svobody po dobu 65 let. Jedna z dívek také údajně sdělila, že Slender Man umí číst myšlenky, dokáže se teleportovat a že ji sleduje.\n\nOdborníci svědčící u soudu vypověděli, že jedna z dívek (ta, co údajně sdělila, že ji Slender Man sleduje) řekla, že hovořila s Lordem Voldemortem a s jedním ze členů Želvy Ninja. 1. srpna 2014 byla shledána nezpůsobilá k tomu, aby stanula před soudem a soudní řízení bylo odloženo do doby, než se její zdravotní stav zlepší. 12. listopadu 2014 doktor usoudil, že se její zdravotní stav zlepšil natolik, že už je způsobilá stanout před soudem a 19. prosince 2014 bylo soudcem rozhodnuto, že obě dívky jsou způsobilé k soudnímu procesu. V srpnu 2015 předseda soudu rozhodl, že dívky budou souzeny jako plnoleté, každá pak byla souzena zvlášť. 21. srpna 2017 jedna z nyní patnáctiletých dívek přiznala vinu za spoluúčast při pokusu o vraždu druhého stupně, ale prohlásila, že nebyla zodpovědná za své činy vzhledem k její psychické nemoci. Přestože prokurátor prohlásil, že si byla vědoma toho, co dělá, tak porota rozhodla, že v době napadení byla duševně chorá, znamenaje, že stráví minimálně 3 roky v psychiatrické léčebně. 21. prosince 2017 byla soudcem Michaelem Bohrenem okresního soudu Waukesha již šestnáctiletá Anissa Weier odsouzena k hospitalizaci po dobu 25 let ode dne spáchání zločinu, což by ji mělo ponechat ve zdravotní péči do dovršení 37 let.\n\n4. června 2014 učinil Eric Knudsen prohlášení pro média: „Tragédie ve Wisconsinu mě hluboce zarmoutila a soucítím s rodinami, které postihla tato strašná událost“. Také uvedl, že ohledně této události nebude poskytovat žádné rozhovory.\n\n25. září 2015 bylo oznámeno, že tehdy patnáctiletá Morgan Geyser souhlasila s přiznáním viny k pokusu o vraždu prvního stupně po uzavření dohody, která by ji umožnila vyhnout se vězení. Podle domluvy by zůstala v psychiatrické léčebně, kde již dva roky strávila, po dobu minimálně dalších tří let. Americká tisková agentura Associated Press 1. února 2018 oznámila, že Morgan Geyser byla odsouzena k pobytu ve Wisconsinské psychiatrické léčebně po dobu 40 let, což je nejvyšší možná trestní sazba.\n\nPo Waukeshském incidentu vypukla morální panika ohledně Slender Mana napříč celými Spojenými státy. Rodiče z celé země dostaly strach z potencionálního nebezpečí, do kerého by se jejich děti mohly dostat kvůli jeho příběhům. Policejní náčelník města Waukesha Russell Jack učinil silně medializované prohlášení, že incident „by měl být důrazným varováním pro všechny rodiče“ o tom, jak je „internet plný temných a strašlivých věcí“.\n\nNeznámá žena z amerického města Cincinnati v Ohiu se svěřila reportérovi televizního kanálu WWLT o tom, že byla nožem napadena svou třináctiletou dcerou. Podle ní ji k útoku vedly hororové příběhy, které její dcera údajně píše, a že některé z nich byly i o Slender Manovi.\n\nČtrnáctiletá dívka z amerického města Port Richey na Floridě údajně založila požár u nich doma v době, kdy uvnitř byl její devítiletý bratr s matkou. Podle zpráv od policie dívka četla internetové příběhy o Slender Manovi, nebo také mangu \"Soul Eater\" od japonského autora Acuši Ókuba. Eddie Daniels z šerifovy kanceláře okresu Pasco řekl, že dívka navštěvovala internetové stránky obsahující hodně informací o Slender Manovi a příběhů o něm a že se dá s jistotou říct, že tam nějaká spojitost je. K události došlo 4. září 2014.\n\nBěhem série pokusů o sebevraždu lidí ve věku 12 až 24 let v Indiánské rezervaci Pine Ridge na začátku roku 2015 byl Slender Man uveden jako jedna z možných příčin; vůdce kmene Siouxů Oglala poznamenal, že mnoho domorodých Američanů po dlouhá léta věří v tzv. „suicide spirits“, které jsou podobné Slender Manovi. Další Siouxové popisují tzv. „Velkého muže“ jako posla nebo znamení, že se společnost vyvíjí nebezpečným směrem.\n\nPodle incidentu ve Waukeshe byl natočen dokumentární film \"Pozor na Slendermana\" (angl. \"Beware the Slenderman\") režírovaný Irenou Taylor Brodsky, který byl uveden společností HBO Films v březnu 2016 a odvysílán na HBO 23. ledna 2017.\n\nWaukeshský incident, který na sebe upoutal velkou pozornost médií v negativním slova smyslu, nezvratně změnil celou legendu o Slender Manovi a jeho internetovou komunitu. Slender Man najednou nabral úplně nové obrátky - to, co většina lidí brala jen jako strašidelný internetový mem, najednou začalo zasahovat do reality, což se většině fanouškům vůbec nelíbilo. Velké množství internetových blogů zasvěcených Slender Manovi buď úplně skončilo nebo hodně ztratily na popularitě, stejně tak i samotná legenda o něm. Vzhledem k tomu, jak děsivý spoustě lidem připadal, jeho přítomnost v populární kultuře a mainstreamu akorát přispěla k jeho úpadku.\n\nPo roce 2015 se začaly více objevovat vyobrazení Slendera Mana v trochu lepším světle. V hodně příbězích vystupoval jako antihrdina chránící šikanované děti, k jejichž obraně však používá násilí. V některých příbězích se dokonce objevovala i jeho dcera, Skinny Sally - mladá dívka pokrytá modřinami a řeznými ranami, která je někdy ukazována se svým otcem, jak ji starostlivě nese na svých ramenou. Odborný asistent folkloru na univerzitě Utah State University Lynn McNeill zpozoroval, že vyobrazení Slender Mana v lepším světle se začaly objevovat krátce po incidentu ve Waukeshe a myslí si, že tento trend může být reakce fanoušků na násilnost onoho činu.\n\nNavzdory úpadku zájmu o Slender Mana se od jeho komerčních zpracování neupustilo. V roce 2015 vyšlo na VOD filmové zpracování \"Marble Hornets\" pojmenované \"\", kde byl Slender Man ztvárněn Dougem Jonsem. Roku 2016 se Screen Gems, dceřiná společnost Sony Pictures, sdružila s Mythology Entertainment kvůli filmu Slender Man s Javierem Botetem v hlavní roli, který by jako vůbec první film o Slender Manovi zamířil do kin.\n\nKolem filmu vznikla velká kontroverze již krátce po jeho ohlášení, a tvůrci byli nařknuti ze snahy vydělat na Waukeshském incidentu. Bill Weier, otec jedné z odsouzených dívek, svůj názor vyjádřil následovně: „Je naprosto absurdní, že chtějí natočit takový film... Jenom tím zvětšují utrpení rodin všech zúčastněných.“ Na aktivistické sociální síti Care2 vznikla petice žádající o to, aby film nikdy nebyl vydán, a která získala více než 19 000 podpisů. Představitelé společnosti Sony ale trvali na tom, že film je založený na fiktivní postavě, která se na internetu stala velmi oblíbenou, nikoliv na Waukeshském incidentu.\n\nIhned po uvedení do kin v srpnu 2018 se film stal obrovským fiaskem a schytal velmi negativní recenze od kritiků. David Ehrlich z IndieWire film ohodnotil písmenem D a napsal, že film je „mdlá, nepoživatelně nedovařená porce otřepané internetové creepypasty, usilující o to se stát pro éru YouTube to samé, co byl \"Kruh\" pro generaci VHS. Mezi těmito filmy je ale jeden velký rozdíl: \"Kruh\" je dobrý, ale \"Slender Man\" příšerný.“ Carli Velocci píšící pro \"The Verge\" nazval film „hřebíčkem do rakve umírající fanouškovské základny“.\n\nNěkolik vědců se hádalo o to, zda Slender Man představuje jakousi formu folkloru, navzdory faktu, že se jedná o vymyšlené dílo s jasně zmapovaným původem. Shira Chess tvrdí, že Slender Manem ilustruje podobnost mezi tradičním folklorem a svobodným duchem internetu. To, že na rozdíl od tradičních příšer jako jsou upíři nebo vlkodlaci může být legenda o Slender Manovi jasně pozorována a mapována nám umožňuje porozumět tomu, jak vůbec folklor a mýty vznikají. Chess zároveň vyčlenila tři aspekty Slender Mana, které ho k folkloru vážou: Kolektivita (je vytvářen kolektivně a ne jen jedním člověkem), proměnlivost (příběh se mění od vypravěče k vypravěči) a provedení (vypravěčovo vypravování se mění podle odezvy jeho/jejích posluchačů).\n\nNavzdory jeho folkoristickým hodnotám, Slender Man není volné dílo. Zatímco několik proziskových projektů se Slender Manem jednoznačně určilo Erica Knudsena jako autora této fiktivní postavy, jiným (vč. filmu financovaného pomocí Kickstarteru) byl vstup na trh zakázán soudní žalobou od Knudsena nebo jiných zdrojů. Věc je navíc poněkud komplikována faktem, že ačkoliv je Knudsen autorem postavy a osobně vydal povolení nejednomu projektu se Slender Manem, tak třetí strana je držitelem práva na filmové, televizní a jakékoliv další adaptace Slender Mana. Tento držitel práva Slender Mana nikdy neučinil veřejným. Sám Knudsen prohlásil, že jeho vymáhání autorského práva nemá moc co s dočiněním s penězi jako spíše s uměleckou integritou: „Chtěl jsem jen, aby z toho vzniklo něco úžasnýho... něco znepojivýho a strašidelnýho, a něco tak trochu jinýho. Naštvalo by mě, kdyby se z toho prostě jen stalo něco obyčejnýho.“ V květnu roku 2016 byla mediální práva na Slender Mana prodána produkční společnosti Mythology Entertainment.\n\n"}
{"id": "962422", "url": "https://cs.wikipedia.org/wiki?curid=962422", "title": "Alan Bergman", "text": "Alan Bergman\n\nAlan Bergman (* 11. září 1925 Brooklyn) je americký textař. Pochází z Židovské rodiny. Nejprve studoval na University of North Carolina at Chapel Hill a později na UCLA. Roku 1958 si vzal textařku Marilyn Bergman. Spolu s ní získal řadu ocenění, jako například Zlatý glóbus za nejlepší filmovou píseň (1968 a 1973), Oscar za nejlepší filmovou píseň (1968 a 1973) nebo Grammy Awardcenu Grammy pro píseň roku (1975). V roce 1980 byl uveden do Songwriters Hall of Fame.\n"}
{"id": "962428", "url": "https://cs.wikipedia.org/wiki?curid=962428", "title": "Castle Rock (Stephen King)", "text": "Castle Rock (Stephen King)\n\nCastle Rock je fiktivním městem románů amerického spisovatele Stephena Kinga. Město leží ve státě Maine v USA. Město se poprvé objevilo v románu Mrtvá zóna (\"The Dead Zone\") z roku 1979. Naposledy ho spisovatel použil v románu Doctor Sleep z roku 2013. Podle popisů autora, by se Castle Rock měl nacházet mezi městy Boston a Portland. Další romány, které se odehrávaly v tomto městě jsou\nNezbytné věci, Cujo, Temná polovina\n"}
{"id": "962430", "url": "https://cs.wikipedia.org/wiki?curid=962430", "title": "Redoxní titrace", "text": "Redoxní titrace\n\nRedoxní titrace (také \"oxidačně-redukční titrace\") je analytická volumetrická metoda, při níž se v reakci mezi odměrným roztokem a titrovanou látkou mění oxidační čísla.\n\nDo byrety se vkládá standardizovaný roztok, který reaguje s titrovanou látkou v baňce. Po zreagování všech molekul látky v baňce se významným způsobem změní redoxní potenciál roztoku. Bod ekvivalence lze také určit pomocí barevných změn, ke kterým může docházet po přidání indikátorů.\n\nTato metoda používá za titrační činidlo roztok dichromanu draselného, KCrO. Ten zde vystupuje jako oxidační činidlo. Výhoda této metody je, že dichroman draselný je tzv. primárním standardem. Velkou nevýhodou je vysoká toxicita dichromanu draselného (je zařazen mezi vysoce toxické látky), kvůli které se v současné době od bichromatometrie upouští.\n\nTitrace pomocí roztoku KMnO, manganistanu draselného, je hojně používanou metodou stanovení široké škály oxidovatelných látek. Provádí se zpravidla v kyselém prostředí utvořeného pomocí kyseliny sírové, aby redukce manganistanu běžela kvantitativně na manganatou sůl. Pro určení bodu ekvivalence se dá použít potenciometrických metod, mnohem rychlejší je ale určení vizuální. Po zoxidování veškeré titrované látky první kapka přebytečného manganistanu zbarví roztok v baňce dorůžova.\n\nManganistan draselný není primárním standardem, tudíž je třeba jeho roztok standardizovat, abychom znali jeho přesnou koncentraci. Tato standardizace se provádí pomocí kyseliny šťavelové. Probíhá zde tato reakce:\n\n2 KMnO + 5 HOOC-COOH + 3 HSO→ 2 MnSO + KSO+ 10 CO + 8 HO\n\nReakce běží zpočátku velmi pomalu, proto je třeba směs v titrační baňce zahřát.\n\nDusitany jsou v kyselém prostředí nestálé.Proto se musí při stanovování dusitanů manganometricky postupovat obráceně: do byrety se dá roztok dusitanu, do titrační baňky okyselený manganistan. Titruje se do odbarvení roztoku.\n\nTato titrační metoda je rovněž široce používaná. Její podstatou je téměř dokonale vratná redoxní reakce jodu na jodid a obráceně:\n\n2 I←→ I+ 2 e\n\nPři jodometrii se používá indikátor škrobový maz, který s jodem tvoří temně modrý komplex.\n\nPři přímé titraci se do byrety dává standardizovaný roztok jodu (povětšinou v jodidu draselném), do titrační baňky se poté přidá trocha škrobu a titruje se do stálého tmavěmodrého zabarvení. Takto prováděná jodometrie může vést k diskutabilním výsledkům, jelikož reakce s jodem může probíhat velmi pomalu.\n\nMetoda zpětné titrace pomůže eliminovat příliš pomalu běžící oxidaci jodem. Při tomto provedení se do titrační baňky dá přesné množství roztoku jodu tak, aby byl jod v nadbytku, baňka se poté nechá chvíli ve tmě, aby mohla proběhnout reakce s jodem. Nezreagovaný jod se poté ztitruje roztokem thiosíranu, který je tím jodem oxidován na tetrathionan:\n\nI + 2 SO → SO + 2 I\n"}
{"id": "962434", "url": "https://cs.wikipedia.org/wiki?curid=962434", "title": "Agénór", "text": "Agénór\n\nAgénór nebo Agénor nebo Agenor (řecky Agénór / jiný přepis Agénor, Agenor) může být:\n\n\n\n\n"}
{"id": "962439", "url": "https://cs.wikipedia.org/wiki?curid=962439", "title": "Lomnická rieka", "text": "Lomnická rieka\n\nLomnická rieka je potok na horní Spiši, protékající územím okresu Kežmarok. Je to levostranný přítok Kolačkovského potoka, měří 6,4 km a je tokem VI. řádu.\n\nPramení v Levočských vrších, v podcelku Levočská vysočina, na severním svahu Jehly v nadmořské výšce kolem 1 050 m. Nejprve teče směrem na sever, vytváří oblouk ohnutý na západ, zprava přibírá přítok ze severozápadního svahu Černé hory 1 289 m a zleva přítok od kóty 1 132,3 m. Následuje pravostranný přítok od kóty 1 161,2 m, potok pokračuje víceméně severoseverovýchodným směrem, zprava přibírá nejprve krátký přítok a pak další z jižního svahu Grúně 1 003 m. Nakonec teče opět k severu a jihojihozápadně od obce Kolačkov ústí v nadmořské výšce cca 705 m do Kolačkovského potoka.\n"}
{"id": "962440", "url": "https://cs.wikipedia.org/wiki?curid=962440", "title": "Mário Jardel", "text": "Mário Jardel\n\nMário Jardel de Almeida Ribeiro (* 18. září 1973, Fortaleza) je bývalý brazilský fotbalista. Hrával na pozici útočníka.\nRoku 1993 se stal mistrem světa do 20 let. Za brazilskou seniorskou reprezentaci odehrál 9 utkání a vstřelil 1 branku.\n\nS Grêmio Alegre vyhrál roku 1995 Pohár osvoboditelů (Copa Libertadores), nejprestižnější jihoamerickou klubovou soutěž. S Galatasaray Istanbul získal roku 2000 Superpohár UEFA. Čtyřikrát se stal mistrem Portugalska, třikrát s FC Porto (1996/97, 1997/98, 1998/99), jednou se Sportingem Lisabon (2001/02). Třikrát získal portugalský pohár, dvakrát s Portem (1998, 2000), jednou se Sportingem (2002).\n\nPětkrát se stal nejlepším střelcem portugalské ligy a získal tak ocenění \"Bola da Prata\" (1996/97, 1997/98, 1998/99, 1999/00, 2001/02). Roku 1995 byl nejlepším střelcem Poháru osvoboditelů, v sezóně 1999/00 nejlepším střelcem Ligy mistrů. Dvakrát vyhrál Zlatou kopačku, ocenění pro nejlepšího ligového střelce Evropy (1999, 2002).\n"}
{"id": "962442", "url": "https://cs.wikipedia.org/wiki?curid=962442", "title": "Kolačkovský potok", "text": "Kolačkovský potok\n\nKolačkovský potok je potok na horní Spiši, protékající územím okresů Kežmarok a Stará Ľubovňa. Je to levostranný přítok Jakubianky, má délku 12,5 km a je tokem V. řádu.\n\nPramení v Levočských vrších, v podcelku Levočská vysočina, na severním svahu Černé hory (1 289,4 m nm) v nadmořské výšce kolem 1 230 m n. m. Teče na sever, zleva přibírá nejvýznamnější přítok, Lomnickou rieku, a protéká obcí Kolačkov. Vstupuje do hornatiny Spišsko-šarišské medzihorie, do podcelku Jakubianska brázda, a stáčí se na východ. Zleva přibírá Zimné, zprava Siglianku a na území obce Nová Ľubovňa se vlévá do Jakubianky v nadmořské výšce cca 559 m n. m.\n"}
{"id": "962444", "url": "https://cs.wikipedia.org/wiki?curid=962444", "title": "Jakubianka", "text": "Jakubianka\n\nJakubianka je říčka na severu východního Slovenska, pravostranný přítok Popradu s délkou 23,5 km.\n\nPramení v Levočských vrších, v podcelku Levočská vysočina, pod Derežovou v nadmořské výšce kolem 1140 m.\nNa horním toku přibírá z obou stran několik krátkých přítoků a teče převážně severovýchodním směrem. Později přibírá zprava Vyšný Toráč a dále teče na sever. Zleva přibírá Šípkovou, pak zprava Toráč a opouští Levočské vrchy. Vstupuje do Jakubianské brázdy v hornatině Spišsko-šarišské medzihorie. Protéká okrajem obce Jakubany, kde zleva přibírá významnější přítok zpod Javorinky. Na krátkém úseku teče severozápadním směrem a následně znovu na sever. Protéká přes obec Nová Ľubovňa, na jejímž území přibírá svůj nejvýznamnější přítok, levostranný Kolačkovský potok. Vzápětí vstupuje do Lubovnianské kotliny, protéká územím města Stará Ľubovňa, kde se původně na zhruba úseku 2 km větvila na dvě ramena, ale v současnosti teče v zaregulováném korytě. Do Popradu ústí severně od centra města.\n"}
{"id": "962445", "url": "https://cs.wikipedia.org/wiki?curid=962445", "title": "Guitar Slim", "text": "Guitar Slim\n\nGuitar Slim, vlastním jménem Eddie Jones (10. prosince 1926 − 7. února 1959) byl americký bluesový kytarista a zpěvák. Jeho matka zemřela, když mu bylo pět let a ujala se jej babička; většinu svého dětství strávil prací na bavlníkových plantážích. Svůj největší hit „The Things That I Used to Do“ vydal v roce 1953; singl se umístil na předních místech R&B hitparády a v žebříčku zůstal po dobu 42. týdnů. V pozdějších letech tuto píseň nahráli například Jimi Hendrix, Buddy Guy nebo Stevie Ray Vaughan. Guitar Slim zemřel na zápal plic ve svých dvaatřiceti letech. V roce 2007 byl uveden do Blues Hall of Fame.\n"}
{"id": "962446", "url": "https://cs.wikipedia.org/wiki?curid=962446", "title": "Simon Vouet", "text": "Simon Vouet\n\nSimon Vouet (9. ledna 1590, Paříž, Francie – 30. června 1649, Paříž) byl francouzský barokní malíř a návrhář, který pomáhal zavést italský barokní styl do Francie.\n\nNarodil se v Paříži a studovat začal u svého otce, který byl také malířem. Byl přirozeným studentem - studoval a absorboval všechno, co se objevilo v prostředí kolem něj: carravaggiovské dramatické světlo, italský manýrismus, barvy Paola Veronese a umění Carracciho, Guercina a Guida Reniho. Vouetův nový styl byl zřetelně italský díky rokům studia, které strávil v této zemi (1613–1627). Studoval a žil převážně v Římě, kde se barokní styl v těchto letech vyvíjel, ale také navštívil Benátky a Bolognu, kde měla svou akademii rodina Carracciovců, Janov a Neapol.\n\nJako známý a respektovaný umělec se stal prezidentem římské akademie sv. Lukáše (Accademia di San Luca), když ho francouzský král Ludvík XIII. zavolal zpět do Francie. V Paříži se stal osvěžující a dominantní silou, když maloval oltářní obrazy a alegorické výzdoby pro soukromé mecenáše. Jeho ateliér vychoval celou škálu francouzských malířů příští generace a navzdory Vouetovým francouzským barokním malbám si udržel od začátku klasicistní zdrženlivost. Můžeme porovnat francouzské barokní umělce Philippa de Champaigne, Nicolase Poussiniho a především Charlese Le Bruna, jeho nejvlivnějšího žáka, který vytvořil všechny interiérové ​​dekorační malby ve Versailles a diktoval oficiální umělecký styl na dvoře krále Ludvíka XIV., ale který v žárlivosti v roce 1648 nechal vyřadit Voueta z Královské akademie. Mezi další Vouetovy studenty patří Valentin de Boulogne, jeden z hlavních francouzských Caravaggistů, Pierre Mignard, Eustache Le Sueur, Nicolas Chaperon, Claude Mellanie a vlámský umělec Abraham Willaerts.\n\n\n\"Saturn poražený Amorem, Venuší a Nadějí\" - kromě posvátných námětů se Vouet věnoval také alegoriím. Prošedivělá postava Saturna drží v ruce kosu jako svůj atribut. Vedle jeho nohou ležící kotva připomíná Naději. Žena s odhalenou hrudí představuje Pravdu. Mladá žena vznášející se nad skupinou postav drží v ruce insignie moci a bohatství, které z ní dělají Fortunu, bohyni štěstí. Žena troubící na pozoun představuje Fámu, znamenající slávu, kterou právě zvěstuje troubením. Dramatický výjev září barevností a také ukazuje ekvivalenty alegorií. V Paříži, kam byl povolán Ludvíkem XIII. a kardinálem Richelieu uplatňoval své představy ideální krásy a vznešenosti nejen v oltářních obrazech, ale i v dekorativním stylu gobelínů a portrétů.\n\n"}
{"id": "962447", "url": "https://cs.wikipedia.org/wiki?curid=962447", "title": "Holumnický potok", "text": "Holumnický potok\n\nHolumnický potok je potok na severní Spiši, protékající územím okresu Kežmarok. Je to pravostranný přítok Popradu a má délku 15,5 km. Na dolním toku mezi obcí Holumnica a ústím meandruje.\n\n\"Pramen:\" v Levočských vrších, v podcelku Levočská vysočina, na západních svazích Derežové (1 213,6 m n. m.) v nadmořské výšce kolem 1 010 m n. m.\n\n\"Směr toku:\" po obec Ihľany západoseverozápadným směrem, odtud víceméně na sever\n\n\"Geomorfologické celky:\" 1. Levočské vrchy, podsestavy Levočská vysočina a Levočská vrchovina, část Ľubické předhůří, 2. Podtatranská kotlina, podsestava Popradská kotlina\n\n\"Přítoky:\" zprava Peklo, Kobylí potok, Ihla, Liščí potok, Kamenec, zleva potok od Kozího chrbátu.\n\n\"Ústí:\" do Popradu na jižním okraji města Podolínec v nadmořské výšce přibližně 565 m n. m.\n\n\"Obce:\" Ihľany, Jurské a Holumnica\n"}
{"id": "962448", "url": "https://cs.wikipedia.org/wiki?curid=962448", "title": "Hlučiaci potok", "text": "Hlučiaci potok\n\nHlučiaci potok je potok na Spiši, v katastrálním území města Podolínec (okres Stará Ľubovňa). Je to levostranný přítok Krížného potoka a měří 0,9 km.\n\nPramení pod vrchem Svaté Anny v nadmořské výšce kolem 720 m a teče západním směrem dolinou Hlučiaceho potoka. Tato dolina je z poloviny zalesněná, zbytek tvoří louky. Nedaleko cca 0,4 km od lyžařského vleku, přibližně 2,6 km severně od centra města Podolínec, se v nadmořské výšce 612 vlévá do Krížného potoka.\n"}
{"id": "962449", "url": "https://cs.wikipedia.org/wiki?curid=962449", "title": "Krížny potok (přítok Popradu)", "text": "Krížny potok (přítok Popradu)\n\nKrížný potok je potok na Spiši, v katastrálním území města Podolínec (okres Stará Ľubovňa). Je to levostranný přítok Popradu a měří 6,1 km.\n\nPramení v pohoří Spišská Magura v nadmořské výšce kolem 788 m. Teče jihovýchodním směrem v dolinou Krížného potoka. Nejvýznamnější přítoky jsou: Vápenný potok, Hlučiaci potok, Topolový potok a Výhonský potok. Ve městě Podolínec se v nadmořské výšce 564 m vlévá do Popradu.\n"}
{"id": "962451", "url": "https://cs.wikipedia.org/wiki?curid=962451", "title": "Ryan Vikedal", "text": "Ryan Vikedal\n\nRyan Vikedal (* 9. květen 1975, Brooks, Alberta, Kanada) je bývalý bubeník kanadské rockové skupiny Nickelback. Vyrůstal v Brooks v provincii Alberta. První bicí soupravu dostal ke svým 11. narozeninám. Jeho první skupina se jmenovala The Piemyn, ve které hrál během studia na střední škole. Pak šel na univerzitu Grand McEwan College do Edmontonu. Vydělával si hraním jazzové hudby v barech. Má staršího bratra Darrena a sestru Shelley.\n\n"}
{"id": "962452", "url": "https://cs.wikipedia.org/wiki?curid=962452", "title": "Jimmy Woode", "text": "Jimmy Woode\n\nJimmy Woode (23. září 1926 − 23. dubna 2005) byl americký jazzový kontrabasista. Studoval hru na klavír a kontrabas na Bostonské univerzitě. Roku 1955 se stal členem orchestru Duka Ellingtona, odkud odešel o pět let později. Právě v roce 1960 se usadil v Evropě, kde se roku 1961 stal členem big bandu Kennyho Clarkea a Francyho Bolanda. Během své kariéry spolupracoval s mnoha dalšími hudebníky, mezi které patří Ted Curson, Eddie „Lockjaw“ Davis, Johnny Griffin, Clark Terry, Sahib Shihab nebo Eric Dolphy. Zemřel na pooperační problémy po operaci žaludku.\n"}
{"id": "962454", "url": "https://cs.wikipedia.org/wiki?curid=962454", "title": "Kamienka (potok)", "text": "Kamienka (potok)\n\nKamienka je potok v severozápadní části okresu Stará Ľubovňa, je to levostranný přítok Popradu a má délku 13 km.\n\n\"Pramen:\" v Pieninách na jihovýchodním úpatí Vysokých skalek (1 049,8 m nm) v nadmořské výšce kolem 900 m n.. m.\n\n\"Směr toku:\" v pramenné oblasti na jih, pak se stáčí víceméně na jihovýchod, přičemž vytváří čtyři výrazné oblouky, na dolním toku na jih\n\n\"Geomorfologické celky:\" 1.Pieniny, 2.Spišsko-šarišské medzihorie, podsestava Ľubovnianska kotlina\n\n\"Přítoky:\" zprava Chotárny potok (647,5 m nm), Čierny potok, zleva od Vysoké (1 012,8 m nm), Riečka a přítok z oblasti Pod Skalkami.\n\n\"Ústí:\" do Popradu jižně od obce Hniezdne v nadmořské výšce cca 530 m n. m.\n\n\"Obce:\" Kamienka a Hniezdne\n"}
{"id": "962455", "url": "https://cs.wikipedia.org/wiki?curid=962455", "title": "Čierny potok (přítok Kamienky)", "text": "Čierny potok (přítok Kamienky)\n\nČerný potok je potok na horní Spiši, v západní části okresu Stará Ľubovňa. Je to pravostranný přítok Kamienky, má délku 6 km a je tokem V. řádu.\n\nPramení ve východní části Spišské Magury, v podcelku Veterný vrch, v oblasti Olence, jihozápadně od kóty 897,0 m v nadmořské výšce přibližně 850 m n. m.\n\nNa horním toku teče jihovýchodním směrem, zleva přibírá přítok pramenící severovýchodně od kóty 897,0 m a vstupuje do hornatiny Spišsko-šarišské medzihorie, do podcelku Ľubovnianska kotlina. Zde se nejprve stáčí severojižním směrem, zprava přibírá nejprve přítok z lokality Lazy, pak krátký přítok pramenící východně od kóty 730,3 m a na krátkém úseku teče na jihovýchod. Následně přibírá pravostranný přítok z lokality Škôlka a dále již pokračuje víceméně východním směrem. Zároveň postupně přibírá několik přítoků; zleva krátký přítok z lokality Šivarná, zprava přítok pramenící západně od kóty 681,3 m, opět zleva další přítok z oblasti Šivarné a také Šivarniansky potok.\n\nPak se na krátkém úseku větví na dvě ramena, vytváří oblouk prohnutý na sever a zleva ještě přibírá přítok (564,2 m nm) z oblasti Sošnikov. Nakonec se stáčí k ústí na jihovýchod a jihovýchodně od obce Kamienka se v nadmořské výšce cca 549 m n. m. vlévá do Kamienky.\n"}
{"id": "962457", "url": "https://cs.wikipedia.org/wiki?curid=962457", "title": "George Dantzig", "text": "George Dantzig\n\nGeorge Bernard Dantzig (8. listopadu 1914 Portland, Oregon, USA – 13. května 2005 Palo Alto, Kalifornie, USA) byl americký matematik a profesor operační analýzy a informatiky na Stanfordově univerzitě.\n\nJe známý jako objevitel simplexového algoritmu na řešení úloh lineárního programování, jakož i díky další práci v lineárním programování z období krátce po objevení této disciplíny Leonidem Vitaljevičem Kantorovičem.\n\nV průběhu hodiny matematické statistiky v roce 1939, na kterou Dantzig přišel pozdě, napsal Jerzy Neyman na tabuli dvě rovnice, které byly v té době považované za neřešitelné. Dantzig předpokládal, že jde o domácí úkol a rovnice si zapsal a o pár dnů později odevzdal jejich řešení, přičemž stále předpokládal, že řešil domácí úkol. Podle Dantziga byly problémy „těžší, než obvykle“. \n\nO šest týdnů později Dantziga navštívil Neyman a sdělil mu, že onen „domácí úkol“, který vyřešil, ve skutečnosti představoval problémy považované za neřešitelné. V roce 1986 uvedl Dantzig pro College Mathematics Journal:\n\nKdyž jsem začal přemýšlet o tématu své práce, Neyman pokrčil rameny a navrhl mi, abych vyřešené dvě rovnice svázal a že je jako mou práci bez problémů akceptuje.\n"}
{"id": "962458", "url": "https://cs.wikipedia.org/wiki?curid=962458", "title": "Johnny Coles", "text": "Johnny Coles\n\nJohnny Coles (3. července 1926 − 21. prosince 1997) byl americký jazzový trumpetista. Hudbě se profesionálně začal věnovat ve druhé polovině čtyřicátých let. Roku 1948 se stal členem doprovodné skupiny saxofonisty Eddieho Vinsona, kde zůstal do roku 1951. Následně hrál s Bull Moose Jacksonem, Earlem Bosticem a v letech 1956 až 1958 doprovázel saxofonistu Jamese Moodyho. Od roku 1958 hrál šest let v orchestru Gila Evanse, díky kterému hrál například i na albech Milese Davise nazvaných \"Porgy and Bess\" (1958) a \"Sketches of Spain\" (1960). Později hrál s mnoha dalšími hudebníky, mezi které patří Herbie Hancock, Tina Brooks, Booker Ervin nebo Charles Mingus.\n"}
{"id": "962462", "url": "https://cs.wikipedia.org/wiki?curid=962462", "title": "Anikétos", "text": "Anikétos\n\nAnikétos ( - \"Anikétos\") je v řecké mytologii syn Hérakla a jeho manželky Heby, dcery boha Dia a bohyně Héry.\nPo smrti hrdiny Hérakla, jehož zabila otráveným pláštěm jeho manželka Déianeira, snesla se z Olympu k jeho pohřební hranici bohyně Athéna s poslem bohů Hermem a odvezla ho na zlatém voze na Olymp. Největšího řeckého hrdinu pak vřele přivítali všichni olympští bohové a dokonce i Héra přemohla starou nenávist a dala mu za manželku svou dceru Hébé, bohyni věčného mládí.\n\nNejvyšší bůh Zeus si s ním sedl za stůl bohů, pohostil ho nektarem a ambrózií a za jeho hrdinské činy mu daroval nesmrtelnost. Z manželství Hérakla a Heby se narodili synové Alexiares a Anikétos.\n"}
{"id": "962463", "url": "https://cs.wikipedia.org/wiki?curid=962463", "title": "Tereza Skoumalová", "text": "Tereza Skoumalová\n\nTereza Skoumalová (* 15. září 1990 Ostrava) je česká modelka a Česká Miss World pro rok 2014.\n\nPochází z Ostravy, kde navštěvovala základní školu. V letech 2006–2010 studovala na Střední zahradnické škole v ostravských Hulvákách obor \"Zahradnictví\". Poté studovala bakalářský obor \"Zahradnictví\" na Fakultě agrobiologie, potravinových a přírodních zdrojů České zemědělské univerzity a v roce 2013 absolvovala studium a získala titul Bc. Nyní pokračuje ve studiu v navazujícím magisterském studiu oboru \"Produkční zahradnictví\".\n\nŽije a studuje v Praze.\n\n\nV roce 2012 si zahrála ve videoklipu charitativného projektu \"Číslo na boha\" Zdeňka Podhůrského a UNDERHILLU.\n\nJako modelka se zúčastnila dvou ročníku veletrhu Styl-Kabo, přehlídky i natáčení se zahraniční produkcí. \n"}
{"id": "962466", "url": "https://cs.wikipedia.org/wiki?curid=962466", "title": "Borah Bergman", "text": "Borah Bergman\n\nBorah Bergman (13. prosince 1933 New York − 18. října 2012 tamtéž) byl americký jazzový klavírista. Narodil se v Brooklynu ruským rodičům. S klavírem začínal již v dětství, později přešel ke klarinetu, ale brzy poté se opět vrátil ke klavíru. Veřejně začal ve velké míře vystupovat až v sedmdesátých letech, do té doby se věnovat práci učitele a hudbu dělal jen občasně. Své první album nazvané \"Discovery\" vydal v roce 1975 a následovala řada dalších. Během své kariéry spolupracoval s mnoha hudebníky, mezi které patří například Roscoe Mitchell, Bobby Bradford, John Zorn, Anthony Braxton, Peter Brötzmann, Evan Parker, Andrew Cyrille, Kenny Wollesen nebo Lol Coxhill.\n"}
{"id": "962468", "url": "https://cs.wikipedia.org/wiki?curid=962468", "title": "Kůra nadledvin", "text": "Kůra nadledvin\n\nKůra nadledvin lat. \"cortex glandulae suprarenalis\", je párová žláza s vnitřní sekrecí, která tvoří až 90 % objemu nadledvin, Je součástí řídícího systému hypotalamus – hypofýza – kůra nadledvin, produkuje steroidní hormony, které zasahují do metabolismu sacharidů, bílkovin i tuků, ovlivňují reakci organismu na stres, řídí hospodaření s vodou a minerálními látkami a umožňují tak udržení stálého vnitřního prostředí.\n\nHormony kůry nadledvin se podle hlavního účinku na organismus dělí na tři velké skupiny: mineralokortikoidy, glukokortikoidy a androgeny. Mineralokortikoidy řídí hladinu sodíku a draslíku v krvi a udržují normální objem extracelulární tekutiny v těle, kortikosteroidy zvyšují úroveň glukoneogeneze a podporují tvorbu glykogenu, působí katabolicky a podporují lipolýzu. Androgeny kůry nadledvin mají jen slabý účinek, ale v periferních tkáních se mohou přeměnit na testosteron a dihydrotestosteron.\n\nKůra nadledvin tvoří většinu objemu nadledviny. Jen střed nadledviny vyplňuje dřeň. Přechod je ostrý a na řezu dobře patrný. Makroskopicky má kůra nadledvin žlutou barvu, obsahuje totiž velké množství tuku.\n\nMikroskopicky je už při malém zvětšení patrná výrazná zonace, buňky kůry nadledvin jsou uspořádané do tří koncentrických vrstev. Zonace není jenom anatomická, ale i funkční, buňky různých vrstev produkují různé hormony. Jednotlivé vrstvy nicméně nejsou přesně ohraničené.\n\nZona glomerulosa je zónou vnější, nacházející se těsně pod pouzdrem nadledviny. Tvoří 10-15 % tkáně kůry nadledviny. Buňky této zóny jsou sloupovitého tvaru, obsahují jen malé množství tukových kapének a dobře vyvinuté hladké endoplasmatické retikulum. Jejich jádra se při histologickém barvení barví výrazně tmavě. Jsou uspořádány v nepravidelných obloukovitých trámcích. V okolí buněk je řídké vazivo, ve kterém vede mnoho krevních vlásečnic.\n\nZde jsou produkovány mineralokortikoidy, z nichž nejdůležitější je aldosteron.\n\nBuňky této zóny jsou nezávislé na ACTH, ale spadají především pod vliv angiotenzinu II. Kromě renin-angiotenzinogenového systému se regulace buněk účastní také draslík. ACTH má na funkci buněk v zona glomerulosa jen malý vliv.\n\nNavázáním angiotenzinu II na receptory buněk v zona glomerulosa se stimuluje přeměna cholesterolu na pregnenolon a kortikosteronu na 18-hydroxykortikosteron a dále na aldosteron. Produkci aldosteronu podobným způsobem stimuluje také zvýšení koncentrace draslíku v krevní plasmě.\n\nSyntéza hormonů začíná odštěpením postranního řetězce cholesterolu za vzniku pregnenolonu, který je v endoplasmatickém retikulu konvertován na progesteron, ten je hydroxylován na 11-deoxykortikosteron, DOC. Tato látka má mineralokortikoidní účinek.\n\nDalším v pořadí je kortikosteron, který vzniká hydroxylací DOC, ten je spíš glukokortikoidem a mineralokortikoidní účinek má jen slabý. Zona glomerulosa je výjimečná přítomností cytosolového enzymu 18-hydroxylázy, která dále hydroxyluje kortikosteron na 18-hydroxykortikosteron, ten následně sám přesmykuje na aldosteon, nejsilnější přirozený mineralokortikoid.\n\nMineralokortikoidy omezují vylučování sodíku ledvinami, naopak podporují vylučování draslíku, vodíkových a amonných iontů. To v důsledku vede k zadržování vody v organismu, zvýšení objemu krve a zvýšení krevního tlaku.\n\nZona fasciculata je prostřední vrstvou buněk a u člověka je vrstvou nejsilnější,tvoří 75 % jejího objemu. Je tvořena buňkami ve tvaru mnohostěnu, které se na histologických preparátech obvykle jeví jako \"prázdné\" či vyplněné pěnou, to proto, že obsahují velké množství tukových kapének, a tuk se během preparace odplaví a nebarví se. Buňky v zona fasciculata jsou uspořádané do příčných rovných sloupců, mezi kterými probíhají fenestrované krevní kapiláry.\n\nProcesy v této zóně jsou řízené hormonem ACTH, produkovaným v hypofýze. Buňky v klidu skladují cholesterol v tukových kapénkách v cytoplasmě, teprve stimulace ACTH způsobí uvolnění cholesterolu do cytoplasmy, ten je přesunut to mitochondrií a enzymem navázaných na P-450 je odštěpen postranní řetězec cholesterolu za vzniku pregnenolonu. Následně dochází k sérii hydroxylací. Nejčastěji je pregnenolon nejprve hydroxylován na 17-hydroxypregnenolon 17α-hydroxylázou, z něhož další hydroxylací vzniká 11-deoxykortizol a z něj pak kortizol, hlavní lidský glukokortikoid. Alternativní cestou je pregnenolon hydroxylován nejprve na progesteron a z něj pak na 11-deoxykortikosteron a kortikosteron, který má slabší glukokortikoidní účinek.\nGlukokortikoidy určitým způsobem ovlivňují genovou expresi v cílových buňkách. Zvyšují výrobu glukózy v játrech, v menších koncentracích mají anabolický účinek, ve větších pak katabolický, podporují lipolýzu v periferních částech těla, ale mohou navodit ukládání tuků na trupu, potlačují zánětlivou odpověď, účastní se i regulace krevního tlaku a srdečního výdeje a rovnováhy vody a mají nezastupitelnou funkci v adaptační fázi stresu.\n\nMnožství produkovaných glukokortikoidů je řízeno klasickým zpětnovazebných mechanismem.\n\nZona reticularis je užší než zona fasciculata, ale širší než zona glomerulosa. Buňky v této vrstvě jsou menší a uspořádány do nepravidelných provazců, které se spojují do podoby sítě a jsou obklopené fenestrovanými vlásečnicemi. Obsahují hnědý pigment lipofuscin. Zde jsou syntetizovány glukokortikoidy podobným mechanismem jako v zona fasciculata, a dále androgeny, především dehydroepiandrosteron (DHEA) a malé množství testosteronu.\n\nKůra nadledvin vzniká z buněk mezotelu, které v průběhu pátého týdne nitroděložního vývoje prorůstají do retroperitoneálního mezenchymu u předního pólu mezonefros, embryonální ledviny. Takto vzniklá primitivní kůra nadledvin je časem obrostlá druhou vlnou migrujících původně mezoteliálních buněk. Z primitivní kůry se stane fetální kůra, která přetrvává po celou dobu nitroděložního vývoje. Zona glomerulosa a fasciculata se rozvíjí až po narození působením ACTH a fetální kůra je nahrazována dospělou kůrou až během prvního roku života. Zona reticulatis vzniká až ve třetím roce věku.\n\nHned po svém vzniku začíná kůra nadledvin produkovat dehydroepiandrosteron, ze kterého je v placentě syntetizován estrogen. Na konci nitroděložního vývoje je kůra nadledvin relativně větší než u dospělého člověka. Přítomnost glukokortikoidů během vývoje je nutná ke vzniku funkční osy hypotalamus-hypofýza-nadledviny, k vytvoření sufraktantu v plicích a k zahájení involuce brzlíku.\n\nVýše uvedené platí pro člověka, u zvířat jsou poměry odlišné. I u ostatních savců, kteří mají nadledvinu též uspořádanou v kůru a dřeň, se přesný vzhled a velikost jednotlivých zón liší a rozdíly jsou i v produkci a účinku jednotlivých hormonů. Například u hlodavců je hlavním glukokortikoidem kortikosteron, ne kortizol.\n\nProtože kůra a dřeň nadledvin mají odlišný původ a pouze u savců tvoří společný orgán, nadledvinu. U paryb jsou dřeň a kůra odděleny a tvoří samostatné orgány, u plazů se k sobě \"dřeň\" a \"kůra\" přikládají na jedné straně.\n\nU ptáků přechází tkáň kůry a dřeně jedna ve druhou, proto se u nich popisuje jen korová část, \"pars corticalis gl. adrenalis\". Je tvořena pruhy tvořené dvěma vrstvami cylindrických eosinofilních buněk, s výraznými vakuolami v cytoplasmě, které obsahují karotenoidy, proto má ptačí nadledvina žlutavou, oranžovou nebo narůžovělou barvu. Korová část se podle velikosti buněk a jejich funkce – jestli produkují mineralokortikoidy nebo glukokortikoidy – rozděluje na subkapsulání a vnitřní zónu.\n"}
{"id": "962473", "url": "https://cs.wikipedia.org/wiki?curid=962473", "title": "Orlíček černavý", "text": "Orlíček černavý\n\nOrlíček černavý (\"Aquilegia nigricans\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 30–60 cm s krátkým silným oddenkem. Lodyha je přímá, větvená, hlavně v horní části chlupatá, a většinou i žláznatá. Přízemní listy jsou dlouze řapíkaté, složené, 1–2x trojčetné, lístky v obrysu okrouhlé až eliptické, na okraji zpravidla vroubkované. Lodyžní listy jsou s kratšími řapíky, nejvyšší pak přisedlé, nejvyšší až jednoduché. Čepele jsou svrchu zelené, naspodu nasivělé, naspodu zpravidla měkce chlupaté. Květy jsou na dlouhých stopkách v řídkém vrcholičnatém květenství, jsou většinou modré až modrofialové barvy. Kališních lístků je 5, jsou petaloidní (napodobující korunu), zbarvené standardně modře, řidčeji růžově až bíle, jsou vejčitého tvaru, nejčastěji 25–35 mm dlouhé a asi 10–12 mm široké. Korunních lístků je taky 5, stejné barva jako kališní, jsou kornoutovitého tvaru na bázi s asi 16–21 cm dlouhou na konci zakřivenou ostruhou, kde jsou nektária. Kvete v červnu až v červenci. Tyčinek je mnoho, jsou nahloučené ve svazečku, vnitřní jsou sterilní, tyčinky přesahují korunní lístky většinou o 2–5 mm. Gyneceum je apokarpní, pestíků je nejčastěji 5. Plodem je měchýřek, vyvnikle žilnatý, nejčastěji 15–20 cm dlouhý. Měchýřky jsou uspořádány do souplodí. Počet chromozomů je 2n=14.\n\nOrlíček černavý roste ve střední až jihovýchodní Evropě, od Alp po východní a jižní Karpaty a Balkán. V České republice ani na Slovensku dosud nebyl prokázán, nejblíže roste v rakouských Alpách a ukrajinských Karpatech. Druh je příbuzný a značně podobný orlíčku obecnému (\"Aquilegia vulgaris\").\n\n \n"}
{"id": "962477", "url": "https://cs.wikipedia.org/wiki?curid=962477", "title": "Bucky Pizzarelli", "text": "Bucky Pizzarelli\n\nBucky Pizzarelli (* 9. ledna 1926 Paterson, New Jersey, USA) je americký jazzový kytarista. Svou profesionální kariéru zahájil v roce 1944 jako člen kapely Vaughna Monroea. Jeho kapelu však brzy po příchodu opustil, neboť musel odejít do armády. Když se vrátil z armády domů, stal se opět členem Monroeovo souboru. V roce 1964 se stal členem domovské kapely pořadu \"The Tonight Show\", který uváděl Johnny Carson. Tři z jeho dětí jsou rovněž hudebníci: syn John Pizzarelli kytarista, syn Martin Pizzarelli kontrabasista a dcera Mary Pizzarelli kytaristka. Během své kariéry vydal řadu alb jako leader a spolupracoval s mnoha dalšími hudebníky, mezi které patří Gene Ammons, Etta Jones, Dizzy Gillespie nebo Bill Crow.\n"}
{"id": "962478", "url": "https://cs.wikipedia.org/wiki?curid=962478", "title": "Špunt (Strugačtí)", "text": "Špunt (Strugačtí)\n\nŠpunt (1971, Малыш) je vědeckofantastický román ruských sovětských spisovatelů bratrů Strugackých odehrávající se ve Světě Poledne ve 22. století.\n\nRoku 2160 přilétá na planetu velmi podobnou Zemi pozemská expedice, aby zde připravila projekt Archa (podle něj je pojmenována i planeta). Cílem projektu je přestěhovat na tuto planetu humanoidní obyvatele planety Panta, která bude zničena výbuchem vlastního slunce. Celé expedici velí ze základny Michail Sidorov, výsadek na planetě se skládá z technika Stanislava Popova, který příběh vypráví, dále z historičky Maji Glumovové, z doktora Jakoba Vanderhooseho a z velitele výsadku Gennadije Komova.\n\nExpedice zaznamená, že ačkoliv je planeta vhodná pro život, je její biosféra prázdná, že v oceánech nic nežije. Při dalším průzkumu planety se však začínají dít nevysvětlitelné jevy (například „splašení“ stavebních robotů, pláč dítěte a bolestný nářek neznámé ženy v kosmické lodi). Pak členové expedice najdou na planetě starou havarovanou kosmickou loď jménem \"Pelikán\" a v ní mrtvého muže a ženu. Postupně se prapodivné události dostávají do souvislosti s touto lodí. Expedice zjistí, že katastrofu přežilo jen malé dítě, kterému zachránila život jakási neznámá civilizace. Chlapce, nyní asi dvanáctiletého, pojmenují Špunt a charakterizují jej jako kosmického Mauglího. Jeho skutečné jméno je Pierre Alexandrovič Semjonov. Narodil se na palubě \"Pelikána\" a jeho rodiče havárii nepřežili..\n\nProjekt Archa je Komisí pro kontakty (Komkon) zastaven a expedice má nyní nový cíl: Zajistit prostřednictvím Špunta kontakt s onou neznámou civilizací. Ta však zcela zjevně o žádný kontakt nestojí. Je to nehumanoidní rasa, projevující se biči dlouhými až 600 metrů. Nikdo neví, zda tak jedinci místní rasy vypadají nebo zda jde o zastrašování, protože Špunt neustále chce, aby lidé planetu co nejrychleji opustili.\n\nExpedice také zjistí příčinu havárie \"Pelikána\". Loď byla sestřelena automatickým satelitem nainstalovaným pravděpodobně Poutníky, kteří zřejmě považovali civilizaci na planetě Archa za tak nekomunikativní, že se snažili zabránit jakémukoliv kontaktu s ní.\n\nŠpunt nyní stojí na rozhraní dvou světů, z nichž jeden mu zachránil život a ke druhému patřili jeho rodiče. Je to sice člověk, ale jeho schopnosti jsou v mnoha směrech nelidské (je například schopen reprodukovat vše, co se stalo od jeho narození, ačkoliv většině události nerozumí). Je ale stále více přitahován světem lidí a chce se o něm co nejvíce dozvědět, například o historii, se kterou ho seznamuje historička Maja\n\nLeonid Gorbovskij, člen Komkonu, přesvědčí Světovou radu, že ke kontaktu prozatím nemůže dojít. Proto je expedice z planety odvolána. Po odletu expedice z planety zůstává ale Špunt ve spojení s některými členy expedice a také se svým dědečkem, který je ještě naživu. Je tu tedy naděje, že by někdy v budoucnu mohl zajistit kontakt mezi oběma civilizacemi.\n\n\n\n"}
{"id": "962480", "url": "https://cs.wikipedia.org/wiki?curid=962480", "title": "Alexiares", "text": "Alexiares\n\nAlexiares nebo Alexiarés ( - \"Alexiares / jiný přepis: Alexiarés\") je v řecké mytologii syn Hérakla a jeho manželky Héby, dcery boha Dia a bohyně Héry.\nKdyž zemřel hrdina Hérakles, jehož neúmyslně zabila otráveným pláštěm vlastní manželka Déianeira, sletěli z Olympu k jeho pohřební hranici bohyně Athéna a posel bohů Hermes a odvezli ho na zlatém voze na Olymp. Tam se největší řecký hrdina dočkal vřelého přivítání od všech olympských bohů a dokonce i Héra přemohla starou nenávist a dala mu za manželku svou dceru Hébu, bohyni věčného mládí .\n\nNejvyšší bůh Zeus si s ním sedl za stůl bohů, pohostil ho nektarem a ambrózií a za jeho hrdinské činy mu daroval nesmrtelnost. Hérakles pak osvobozen od útrap pozemského života, žije se svou manželkou Hebé šťastně a plodem jejich lásky jsou synové Anikétos a Alexiares.\n"}
{"id": "962483", "url": "https://cs.wikipedia.org/wiki?curid=962483", "title": "Don Rendell", "text": "Don Rendell\n\nDon Rendell (4. března 1926 Plymouth – 20. října 2015 Londýn) byl britský saxofonista. Oba jeho rodiče byli hudebníci; on sám svou kariéru zahájil v patnácti letech, kdy hrál na altsaxofon, ale nedlouho poté přešel k tenorsaxofonu. Profesionálně začal hrát v roce 1944 a postupně prošel různými big bandy, až se stal členem souboru saxofonisty Oscara Rabina. V letech 1950 až 1953 byl členem kapely dalšího saxofonisty Johnnyho Dankwortha. Během své kariéry vydal řadu alb jako leader a spolupracoval s dalšími hudebníky, mezi které patří Stan Kenton, Ian Carr, Michael Garrick nebo Ted Heath. Rovněž se věnoval pedagogické činnosti. Zemřel po krátké nemoci v roce 2015 ve věku 89 let\n"}
{"id": "962485", "url": "https://cs.wikipedia.org/wiki?curid=962485", "title": "James Spaulding", "text": "James Spaulding\n\nJames Spaulding (* 30. července 1937 Indianapolis, Indiana, USA) je americký jazzový saxofonista a flétnista. Když se v roce 1957 vrátil z armády, usadil se v Chicagu stal se členem souboru Sun Ra Arkestra, kde zůstal do roku 1959. Následně zde působil jako studiový hudebník a roku 1961 se vrátil do rodného Indianapolisu, kde v práci pokračoval a roku 1963 se usadil v New Yorku, kde začal pracovat jako studiový hudebník pro vydavatelství Blue Note Records. Během své kariéry spolupracoval s mnoha hudebníky, mezi které patří Wayne Shorter, Art Blakey, Freddie Hubbard, Duke Pearson, Sam Rivers, Max Roach nebo Pharoah Sanders. Rovněž vydal řadu alb jako leader.\n"}
{"id": "962487", "url": "https://cs.wikipedia.org/wiki?curid=962487", "title": "Brooks (Alberta)", "text": "Brooks (Alberta)\n\nBrooks je kanadské město ležící v jihovýchodní části provincie Alberta. V roce 2006 zde žilo 12 498 obyvatel na rozloze 17,7 km².\n\nBrooks se nachází na .\n\n\n"}
{"id": "962489", "url": "https://cs.wikipedia.org/wiki?curid=962489", "title": "Chráněná území v Nikaragui", "text": "Chráněná území v Nikaragui\n\nCelkový počet všech chráněných území v Nikaragui je 72 a jejich souhrnná rozloha je 2 207 299 ha. Všechny tato chráněná území spravuje státní organizace SINIA (Sistema Nacional de Información Ambiental) přímo podřízená nikaragujskému ministerstvu životního prostředí a přírodních zdrojů. Kromě těchto existuje ještě několik soukromých chráněných území.\n\nV roce 2013 se v Nikaragui nacházely 3 národní parky.\n\nNásledující přehled nikaragujských lokalit figurujících na seznamech biosférických rezervací UNESCO a Ramsarských mokřadů je platný k roku 2013.\n\n\n"}
{"id": "962490", "url": "https://cs.wikipedia.org/wiki?curid=962490", "title": "The Houseguest", "text": "The Houseguest\n\nThe Houseguest je americký mysteriózní film, který natočil režisér Franza Harlanda podle scénáře Judith Marshall a Frederica Laheyho. Hlavní roli mladé ženy Marly ve filmu hrála Zoë Lund, ke které přijde na návštěvu tulák Anastas, kterého hraje malíř Bolek Greczynski. Jejího manžela hraje hudebník John Cale, který rovněž složil originální hudbu pro film. Přestože byl film natočen již na přelomu let 1986 a 1987, premiéru měl až v roce 1989.\n\n"}
{"id": "962491", "url": "https://cs.wikipedia.org/wiki?curid=962491", "title": "Honba za miniaturou", "text": "Honba za miniaturou\n\nHonba za miniaturou (původní německý název \"Die verschwundene Miniatur\") je novela s humorným detektivním motivem, kterou v roce 1935 napsal německý spisovatel Erich Kästner.\n\nOskar Külz je dobromyslný řezník, který už třicet let neměl dovolenou a celý život se nikdy nevěnoval ničemu jinému než výrobě uzenářských výrobků a péči o svou rozvětvenou rodinu. Jednoho dne znenadání pocítí potřebu vyvětrat si hlavu, proto uteče od své ženy a udělá si utajený výlet do Kodaně. U oběda v kodaňském hotelu k němu přisedne mladá dívka a požádá ho o pomoc. Sdělí mu, že se jmenuje Irena Trübnerová a je sekretářkou bohatého sběratele umění pana Steinhövela, a jejím úkolem je bezpečně dopravit do Berlína právě vydraženou cennou miniaturu. Drobné umělecké dílko zobrazující Annu Boleynovou, které namaloval Hans Holbein mladší, má nesmírnou cenu, a proto je pravděpodobné, že je sledována a cenný předmět jí bude během cesty ukraden.\n\nKülz s jejím plánem souhlasí, nemotorné předání dílka je ale zpozorováno a miniatura je řezníkovi ukradena ještě přímo na trajektu během cesty do Německa. Když si starý pan zoufá, Irena mu sdělí, že ukradena byla pouze kopie, kterou mu vlastně předala pouze pro zmatení zlodějů. Během další cesty se celý příběh zkomplikuje, na scénu přichází neznámý mladý muž a dojde k další krádeži, nakonec je ale celá zločinecká skupina dopadena, pravou miniaturu se podaří zachránit pro starého sběratele a řezník Külz si ponechává kopii na památku svého kodaňského dobrodružství.\n\n\n"}
{"id": "962494", "url": "https://cs.wikipedia.org/wiki?curid=962494", "title": "Stadius (kráter)", "text": "Stadius (kráter)\n\nStadius je starý lávou zatopený kráter v severní části Mare Insularum (Moře ostrovů), kde začíná Sinus Aestuum (Záliv veder) na přivrácené straně Měsíce. Má průměr 69 km a leží jihozápadně od výrazného kráteru Eratosthenes s terasovitými valy, mezi nimi leží horský masiv. Okrajový val Stadia je značně narušen a na mnoha místech zcela chybí, v relativně neporušené formě se dochovala pouze severovýchodní část. Severozápadně od něj se nachází řetězec kráterů, který pokračuje až k okraji Mare Imbrium (Moře dešťů), kde přechází v brázdu tvořenou kráterovými jamkami (malými krátery). Jedná se zřejmě o druhotný útvar související se vznikem mladšího kráteru Koperník ležícího západně. Jelikož je Stadius zatopený kráter, není zde centrální vrcholek.\n\nPojmenován je podle belgického matematika a astronoma Johanna Stadia, autora planetárních tabulek \"Tabulae Bergenses\".\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962495", "url": "https://cs.wikipedia.org/wiki?curid=962495", "title": "Brian Auger", "text": "Brian Auger\n\nBrian Auger (* 18. července 1939 Londýn) je britský hudebník. V roce 1965 spoluzaložil skupinu The Steampacket, kterou vedl Long John Baldry. Právě zde se potkal se zpěvačkou Julií Driscoll, se kterou během své kariéry spolupracoval ještě několikrát. Skupina se nedlouho po svém vzniku rozpadla a Auger roku 1968 založil soubor The Trinity, se kterým rovněž vystupovala i Julie Driscoll. Skupina se rozpadla v roce 1970 a Auger založil novou kapelu nazvanou Oblivion Express. V roce 1971 produkoval eponymní album skupiny Mogul Thrash.\n\n"}
{"id": "962497", "url": "https://cs.wikipedia.org/wiki?curid=962497", "title": "Citróny (Červený trpaslík)", "text": "Citróny (Červený trpaslík)\n\nCitróny (v originále \"Lemons\") je třetí epizoda desáté série (a celkově padesátá osmá) britského sci-fi sitcomu \"Červený trpaslík\" . Poprvé byla odvysílána 18. října 2012 na britském televizním kanálu Dave.\n\nŽe je Rimmerovo prostřední jméno Jidáš (anglicky Judas) se ví již od epizody Lepší než život, nicméně zde je poprvé vysvětleno, že to není nadávka. Arnoldova matka mu ho dala proto, že věřila, že Jidáš byl dvojčetem Ježíše a obětoval sebe a svou pověst v prospěch svého bratra.\n\nKryton najde v krabicích švédský přístroj na omlazování. Za pomoci ostatních ho sestrojí, bohužel špatně, a ten je místo toho přesune na Zemi do roku 23 po Kristu. Protože nemají náhradní baterii na ovládání přístroje, musí si ji vyrobit z citrónů a tak se vydávají z Anglie do Indie. Zde potkávají Ježíše, který ovšem není tím, za koho ho posádka Červeného trpaslíka považuje.\n\nLister si griluje maso, které našel v mrazničce vedle Krytonovy ubikace, když do kuchyně vrazí Kocour a snaží se ho nalákat na turnaj v golfu na ošetřovně. Lister by si radši dal to maso, ale Kocour mu ho vezme a sní. Kryton objeví ve skladu krabice a v první z nich najde přístroj na omlazování DNA. Má to háček; přístroj je švédský a je třeba ho před použitím smontovat. To se příliš nepovede, na obrázku vypadá přístroj jinak, navíc spousta součástek nebyla namontována, protože nikdo neví, kam patří. Z tohoto důvodu přístroj nikdo nechce použít jako první, takže Kryton navrhne použít Listerovy ponožky. Ovšem po zapnutí přístroj paprsky ozáří všechny osoby v místnosti a následně je přenese neznámo kam.\n\nKocour, Kryton, Rimmer a Lister se objeví na neznámé planetě, kterou Kryton identifikuje jako Zemi zhruba v roce 23 po Kristu. Lister se chce vrátit, jenže Krytonův dálkový ovladač nefunguje, protože nemá baterii. Rimmer pohotově navrhne, ať si nějakou vyrobí z brambor, měděných mincí a pozinkovaných hřebíků. Problém je, že v Anglii, kde se čtveřice nachází, brambory v té době nejsou. Rimmer tedy místo nich navrhne citróny, jenže ty nejbližší rostou v Indii. Nic naplat, hoši z Trpaslíka se vydávají na půlroční pochod do Asie.\n\nKdyž dorazí na tržiště, získají zde všechny nutné komponenty, i když to trvá další tři týdny. Kocour si stěžuje, že je zde všechno primitivní a pomalé, a Kryton jim dá historickou přednášku, kterou Lister zakončí slovy: \"\"Fakt? Jéžiši...\"\" Na to se otočí muž od vedlejšího stolu, který si myslí, že Lister mluví na něj. Rimmer nevěří, že jde o skutečného Ježíše Krista, ale Kryton dodá, že podle Bible ho nikdo neviděl od mládí až do třiceti let. Rimmer změní názor a chce od něj autogram, Lister ho ovšem upozorní, že jeho druhé jméno je Jidáš. Arnold jim vysvětlí, že toto jméno mu dala jeho matka, protože chtěla, aby měl stejné vlastnosti. Jelikož ale byla členkou Církve Jidášovy, věřila, že Jidáš a Ježíš byli dvojčata. Jidáš se následně obětoval pro svého bratra, takže se v pondělí mohl objevit \"znovuzrozený\" Ježíš. A jak dodá, \"\"Ježíš se následně s Máří Magdalenou odstěhoval do Francie, založili rodinu a vynalezl trakař.\"\" Ježíš sedící u vedlejšího stolu je pozve na večeři, ale během té se objeví římští vojáci a chtějí ho zatknout. Všichni utečou, zabarikádují se v malé místnosti, kde Kryton vyrobí baterii a i s Ježíšem se teleportují na Trpaslíka.\n\nNa lodi je Ježíš unesen především taškou, kterou ve své době nezná, ale také se znovu přihlásí jeho bolest, kterou Kryton definuje jako ledvinové kameny. Při následném probírání Listerova zdravotního stavu se ukáže, že mu Kryton v minulosti odebral slezinu a spolu s dalšími orgány ji umístil do ledničky vedle své ubikace. Kocour zjistí, že maso, které jedl na začátku epizody, byly právě Listerovy orgány a odbíhá zvracet. Ježíšova operace proběhne dobře, jenže druhý den ráno není ve své ubikaci. Lister totiž na stole nechal knihu, ve které jsou popsány všechny zločiny křesťanství (spáchané v Ježíšově jménu) a ten se vrátil do své doby, aby si pokazil reputaci. Hoši z Trpaslíka ho pronásledují a přitom vyjde najevo, že to není Ježíš z Nazarethu, ale Ježíš z Ceasarie, tedy úplně někdo jiný.\n\nKdyž Lister dojídá své kůzlečí kari, objeví se na scéně další Ježíš v doprovodu svého bratra-dvojče, Jidáše. Rimmer ho chce jít pozdravit, ale ostatní mu to zakážou.\n\n"}
{"id": "962499", "url": "https://cs.wikipedia.org/wiki?curid=962499", "title": "Orlíček černofialový", "text": "Orlíček černofialový\n\nOrlíček černofialový (\"Aquilegia atrata\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 20–60 cm s krátkým silným oddenkem. Lodyha je přímá, větvená, téměř lysá, v horní části řídce trochu chlupatá a většinou i žláznatá. Přízemní listy jsou dlouze řapíkaté, složené, 2x trojčetné, lístky v obrysu okrouhlé až eliptické, na okraji dlanitě zastřihované, vroubkované. Lodyžní listy jsou s kratšími řapíky, nejvyšší pak přisedlé, nejvyšší až jednoduché. Čepele jsou svrchu zelené, naspodu nasivělé, většinou lysé. Květy jsou na dlouhých stopkách v řídkém vrcholičnatém květenství, jsou většinou hnědofialové barvy. Kališních lístků je 5, jsou petaloidní (napodobující korunu), zbarvené hnědofialově, jsou vejčitého tvaru, nejčastěji 15–25 mm dlouhé a asi 6–8 mm široké. Korunních lístků je taky 5, stejné barva jako kališní, jsou kornoutovitého tvaru na bázi s asi 10–15 cm dlouhou na konci zakřivenou ostruhou, kde jsou nektária. Kvete v červnu až v červenci. Tyčinek je mnoho, jsou nahloučené ve svazečku, vnitřní jsou sterilní, tyčinky zřetelně přesahují korunní lístky asi o 5–10 mm. Gyneceum je apokarpní, pestíků je nejčastěji 5. Plodem je měchýřek, vyvnikle žilnatý, nejčastěji 13–19 cm dlouhý. Měchýřky jsou uspořádány do souplodí. Počet chromozomů je 2n=14.\n\nOrlíček černofialový je evropský druh, přirozeně roste především v Alpách a v Apeninách. V České republice je nepůvodní, občas je pěstován jako okrasná rostlina a vzácně zplaňuje.\n\n \n"}
{"id": "962501", "url": "https://cs.wikipedia.org/wiki?curid=962501", "title": "Irene Cara", "text": "Irene Cara\n\nIrene Cara Escalera (* 18. března 1959, Bronx, New York) je americká herečka, zpěvačka a skladatelka. Proslula především rolí Coco ve filmu \"Fame\" režiséra Alana Parkera (1980) a písní „Flashdance (What a Feeling)“, která v roce 1983 kralovala světovým hitparádám.\n\n"}
{"id": "962502", "url": "https://cs.wikipedia.org/wiki?curid=962502", "title": "Glen Hardin", "text": "Glen Hardin\n\nGlen Hardin (* 18. dubna 1939 Wellington, Texas, USA) je americký klavírista a aranžér. Svou profesionální hudební kariéru zahájil poté, co byl roku 1959 propuštěn z armády. Od roku 1970 byl členem souboru TCB Band (nahradil zde Larryho Muhoberace), který působil jako doprovodná skupina zpěváka Elvise Presleyho. Během své kariéry spolupracoval s mnoha dalšími hudebníky, mezi které patří Roy Orbison, John Denver, J. J. Cale, Gram Parsons, Alex Harvey, Rosanne Cash, Emmylou Harris nebo Linda Ronstadt.\n"}
{"id": "962503", "url": "https://cs.wikipedia.org/wiki?curid=962503", "title": "Jiřinková polka", "text": "Jiřinková polka\n\nJiřinková polka je skladba pro klavír zkomponovaná známým českým hudebním skladatelem Bedřichem Smetanou.\n\nJiřinkovou polku složil Smetana spolu s Louisinou polkou a s dílem Ze studentského života ve svých mladých letech. Důsledně se zde uplatňuje sonátová forma.\n\n"}
{"id": "962505", "url": "https://cs.wikipedia.org/wiki?curid=962505", "title": "Piptadenia", "text": "Piptadenia\n\nPiptadenia je rod rostlin z čeledi bobovité. Jsou to keře, stromy a liány s dvakrát zpeřenými listy a květy uspořádanými v úzkých klasech. Rod zahrnuje asi 24 druhů a je rozšířen v Americe od Mexika po Argentinu. Nejvíce druhů je v Brazílii. Některé druhy jsou těženy pro dřevo nebo jsou zdrojem tříslovin.\n\nZástupci rodu \"Piptadenia\" jsou stromy, keře nebo dřevnaté liány. Na větévkách a řapících listů jsou často roztroušené zahnuté trny, řidčeji jsou přítomny pouze 2 párové, tuhé trny na každé uzlině stonku, výjimečně jsou rostliny beztrnné, pouze s jehlicovitými palisty. Listy jsou dosti variabilní, buď složené z velkého množství drobnějších lístků nebo z menšího počtu větších lístků. Na vrcholu řapíku či na bázi středního vřetene listu jsou vyvinuty žlázky. Květy jsou pětičetné, uspořádané v úzkých klasech. Klasy jsou buď jednotlivé úžlabní nebo jsou uspořádány ve vrcholových latách. Kalich je zvonkovitý, zakončený krátkými zuby. Korunní lístky jsou volné nebo srostlé. Tyčinek je 10 a jsou téměř nebo zcela volné. Spojidlo prašníků je tenké a zakončené opadavou žlázkou. Semeník je stopkatý. Lusky jsou podlouhle eliptické až čárkovité, přímé, na bázi zúžené ve stopku, s rovným okrajem nebo mezi semeny zaškrcované, zploštělé. Pukají jedním nebo dvěma švy, chlopně jsou tenké až kožovité. Semena jsou okrouhlá, plochá.\n\nRod \"Piptadenia\" zahrnuje asi 24 druhů. Je rozšířen v Americe od Mexika po Argentinu. Nejvíce druhů se vyskytuje v Amazonii a v atlantických lesích jv. Brazílie. Ve Střední Americe se vyskytují pouze druhy \"P. flava\", \"P. viridiflora\" a \"P. obliqua\".\n\nPiptadenie rostou v nížinném deštném lese, v poříčních a pobřežních lesích, v tropických a subtropických lesích s periodickým obdobím sucha a v keřovité vegetaci typu caatinga.\n\nRod \"Piptadenia\" je morfologicky různorodý a dosud nejednoznačně definovaný rod. Objevují se také důkazy svědčící o tom, že tento rod není ve stávajícím pojetí monofyletický. Rod \"Piptadenia\" je součástí fylogeneticky dosud málo probádané skupiny rodů z tribu \"Mimoseae\", zahrnující rody \"Adenopodia\", \"Anadenanthera\", \"Microlobius\", \"Mimosa\", \"Parapiptadenia\", \"Piptadenia\", \"Pityrocarpa\", \"Pseudopiptadenia\" a \"Stryphnodendron\".\n\nRůzné druhy \"Piptadenia\" jsou těženy pro dřevo, které je používáno např. na stavby, kůly, násady a jako palivo. Z kůry jsou získávány třísloviny.\n\n"}
{"id": "962506", "url": "https://cs.wikipedia.org/wiki?curid=962506", "title": "Nízký tarif", "text": "Nízký tarif\n\nNízký tarif (dříve pojmenován jako noční proud) je označení pro sníženou cenovou sazbu za elektrickou energii. Nízký tarif mají odběratelé s tzv. dvoutarifní sazbou, což v praxi znamená střídání intervalů levnějšího nízkého a dražšího vysokého tarifu. Nejvíc hodin nízkého tarifu nabízí sazba D57d. Aby mohl odběratel využívat dvoutarifní sazbu, musí splnit určitá pravidla, která stanovuje distributor elektřiny. Obecně ti odběratelé, kteří elektřinou pouze svítí, vaří či napájejí běžné elektrospotřebiče, platí vždy cenu za kWh ve vysokém tarifu (VT). Ostatní (například odběratelé kteří mají doma boiler, přímotop nebo tepelné čerpadlo) mohou využívat výhod střídání nižších cen NT a vyšších cen u VT. \n\nNízký tarif byl dříve provozován během nočních hodin (odsud starší název noční proud). Dnes je již rozprostřen do celého dne podle druhu sazby, kterou má odběratel elektrické energie. Nízký tarif lze využívat 8 až 22 hodin za den.\n\nHlavním cílem nízkého tarifu je regulace spotřeby elektrické energie. Pokud je odběr malý, aktivuje se nízký tarif pomocí hromadného dálkového ovládání (HDO). Během nízkého tarifu odbírají elektrickou energii energeticky náročné spotřebiče jako jsou bojlery nebo závlahová čerpadla. Naproti tomu jsou majitelé těch zařízení povinni je blokovat během vysokého tarifu.\n\nNa nízkém tarifu, respektive přebytku elektrické energie, fungují také přečerpávací vodní elektrárny.\n\nKaždý region má dobu platnosti nízkého tarifu jinou. Vždy je nutné zjistit časy spínání jednotlivých HDO u svého distributora elektrické energie podle HDO kódu, který je uveden na přijímači HDO. Ten bývá umístěn v rozvodné skříni vedle elektroměru, nebo v případě novějších zařízení je HDO přímo součástí elektroměru. Kód se nejčastěji skládá z kombinace čísel a písmen A, B a P, např. A1B2P2. \n\n"}
{"id": "962507", "url": "https://cs.wikipedia.org/wiki?curid=962507", "title": "Jimmy Woods", "text": "Jimmy Woods\n\nJimmy Woods (29. října 1934 St. Louis, Missouri, USA – 29. března 2018 Anchorage) byl americký jazzový saxofonista. Svou profesionální kariéru zahájil v roce 1951 jako člen kapely Homera Cartera a v letech 1952 až 1956 sloužil v letectvu Spojených států amerických. Když se vrátil, stal se členem kapely zpěváka Roye Miltona. V roce 1960 vystupoval jako člen doprovodné skupiny klavíristy Horace Tapscotta, o rok později trumpetisty Joea Gordona, později hrál s Geraldem Wilsonem a Chico Hamiltonem. V roce 1961, respektive 1963, vydal dvě alba jako leader pro vydavatelství Contemporary Records.\n"}
{"id": "962508", "url": "https://cs.wikipedia.org/wiki?curid=962508", "title": "Somatomedin", "text": "Somatomedin\n\nSomatomedin je peptidový hormon, který je vylučován v játrech, svalech či tukové tkáni vlivem působení růstového hormonu. Růstový hormon v podstatě působí na organismus prostřednictvím somatomedinů. Sekvence aminokyselin těchto peptidů je podobná inzulinu, proto jsou nazývány též jako inzulinu podobný růstové faktory, inzuline-like growth factors, IGF.\n\nSomatomediny mají proteoanabolický účinek, zvyšuje proteosyntézu a inhibuje glukoneogenezi. Krátkodobé působení snižuje hladinu glukózy v krvi, při dlouhodobém účinku působí antiinzulárně, snižuje odběr glukózy tukovou tkání. Somatomediny také zvyšují zabudovávání sulfátu do chrupavek a  tím umožňují růst.\n\nHlavními somatomediny je IGF I, též somatomedin C, SMC, bázický peptid o 70 aminokyselinách, a IGF II, neboli somatomedin A, SMA, neutrální peptid se 67 aminokyselinami. Účinek růstového hormonu podléhá negativní zpětné vazbě, IGF I stimuluje sekreci somatostatinu v hypotalamu, což snižuje tvorbu STH.\n\nExistuje též somatostatin periferní, produkovaný delta buňkami Langerhansových ostrůvků ve slinivce břišní. Ten snižuje motilitu trávicího traktu a tlumí činnost slinivky, včetně produkce inzulinu a glukagonu. \n"}
{"id": "962509", "url": "https://cs.wikipedia.org/wiki?curid=962509", "title": "Gambart (kráter)", "text": "Gambart (kráter)\n\nGambart je lávou zatopený kráter bez centrálního vrcholku v Mare Insularum (Moře ostrovů) poblíž rovníku na přivrácené straně Měsíce. Má průměr 25 km a leží jiho-jihovýchodně od výrazného kráteru Koperník.\n\nDno Gambartu bylo v minulosti zaplaveno lávou, je tedy nyní relativně ploché. Okrajový val je nepravidelný ve tvaru mnohoúhelníku. Jihozápadně od něj se rozkládá členitý terén. Menší satelitní kráter Gambart C se nachází severovýchodně od hlavního kráteru a blízko něj lze nalézt lunární dóm, druh štítové sopky. Do této oblasti se také zřítila roku 1966 americká sonda Surveyor 2.\n\nPojmenován je podle francouzského astronoma Jean-Félixe Adolpha Gambarta, objevitele 13 komet.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962510", "url": "https://cs.wikipedia.org/wiki?curid=962510", "title": "Komunální byt", "text": "Komunální byt\n\nKomunální byt (rusky коммунальная квартира, коммуналка) je ruským státem vlastněný byt, v němž státní orgány v souladu s normativy na obytnou plochu připadající na osobu ubytovávají nájemníky bez ohledu na jejich rodinný stav, společenské postavení či charakter bytu. Zpravidla bydlí v komunálním bytě několik rodin nebo jednotlivců. Každá rodina nebo osamocená osoba má jeden nebo několik pokojů a společně užívají příslušenství, jako je koupelna, toaleta, kuchyně a také chodbu a předsíň.\n\nTato forma bydlení existuje v Rusku od 19. století, rozšířila se v období sovětského Ruska jako průvodní jev industrializace a přetrvává dosud.\n\n\n"}
{"id": "962511", "url": "https://cs.wikipedia.org/wiki?curid=962511", "title": "Joe Gordon", "text": "Joe Gordon\n\nJoe Gordon (15. května 1928 Boston, Massachusetts, USA − 4. listopadu 1963 Santa Monica, Kalifornie, USA) byl americký jazzový trumpetista. Svou profesionální kariéru zahájil v roce 1947, kdy hrál v různých podnicích v okolí Bostonu. V roce 1956 se stal členem big bandu Dizzy Gillespieho, kde však dlouho nevydržel. V roce 1955 vydal u vydavatelství EmArcy Records své první album jako leader nazvané \"Introducing Joe Gordon\"; doprovázeli jej zde saxofonista Charlie Rouse, klavírista Junior Mance, kontrabasista Jimmy Schenck a bubeník Art Blakey. Své druhé album jako leader vydal až v roce 1961; neslo název \"Lookin' Good!\", vyšlo u Contemporary Records a doprovázeli jej na něm saxofonista Jimmy Woods, klavírista Dick Whittington, kontrabasista Jimmy Bond a bubeník Milt Turner. Zemřel při požáru domu ve svých pětatřiceti letech.\n"}
{"id": "962512", "url": "https://cs.wikipedia.org/wiki?curid=962512", "title": "Marc Jacobs", "text": "Marc Jacobs\n\nMarc Jacobs (* 9. dubna 1963, New York City, New York, Spojené státy americké) je americký módní návrhář. Je hlavním návrhářem pro stejnojmennou značku, stejně jako pro Marc by Marc Jacobs, která se prodává více než v 200 obchodech v 80 zemích světa. V letech 1997 až 2013 byl kreativním ředitelem francouzského módního domu Louis Vuitton. V roce 2010 se jeho jméno objevilo v seznamu 100 nejvlivnějších lidí světa časopisu Time a umístil se na čtrnáctém místě v seznamu \"50 nejmocnějších homosexuálních žen a mužů v Americe\" magazínu Out.\n\nMarc Jacobs se narodil do židovské rodiny v New Yorku. Když mu bylo sedm let, jeho otec, který pracoval v William Morris agency, zemřel. Jeho matka, která se poté vdala ještě třikrát, byla podle Jacobse \"mentálně nemocná\" a \"doopravdy se nestarala o své děti\". Jako dospívající se přestěhoval k babičce ze strany svého otce a žil s ní na Upper West Side v bytě v Majestic na Central Park West.\n\nV roce 1981 absolvoval na střední škole umění a designu a studoval na Parsonsově škole designu v New Yorku. Na této škole v roce 1984 získal ceny Perry Ellis Gold Thimble Award, Chester Weinberg Gold Thimble Award a cenu Design Student of the Year Award, pro nejkreativnějšího studenta roku. V roce 1991 také získal cenu od rady amerických módních návrhářů (Council of Fashion Designers of America).\n\nVe věku patnácti let pracoval jako skladník v Charivari, nyní již zaniklém módním butiku v New Yorku. Ještě během studia navrhl a prodal svou první kolekci ručně pletených svetrů. Také navrhl svou první kolekci pro Reuben Thomas, Inc. pod značkou Sketchbook. S Robertem Duffym, jeho tvůrčím spolupracovníkem a obchodním partnerem od poloviny osmdesátých let, založil firmu Jacobs Duffy Designs Inc.\n\nV roce 1986 navrhl první kolekci, která nesla jeho jméno. O rok později se stal nejmladším módním návrhářem, kterému byla dána nejvyšší pocta v tomto průmyslu, cena od rady amerických módních návrhářů pro \"nový módní talent\". V roce 1992 ho stejná organizace ocenila jako nejlepšího dámského módního návrháře roku za práci pro značku Perry Ellis, kde působil od roku 1988. Ovšem v tom samém roce navrhl \"grunge\" kolekci, která vedla k jeho propuštění.\n\nMarc Jacob oblékal módní ikonu Fran Drescher, kterou všichni známe ze seriálu Chůva k pohledání, Během celé doby co se seriál natáčel předváděl Marc tak ikonické modely, že si ho povšimla společnost Jacobs Duffy Designs Inc, kde na podzim roku 1993 zahájil svou vlastní licenční a návrhářskou společnost: Marc Jacobs International Company, L.P.V roce 1994 Jacobs vytvořil první plnou kolekci pánského oblečení. V roce 1997 byl jmenován kreativním ředitelem společnosti Louis Vuitton, kde vytvořil první ready-to-wear kolekci v historii společnosti. Pro své kolekce u Louise Vuittona spolupracoval s mnoha populárními osobnosti jako jsou Stephen Sprouse, Takashi Murakami, Richard Prince nebo raper Kanye West.\n\nV říjnu 2013, po přehlídce jaro–léto 2014, bylo odhaleno, že Marc Jacobs opustí společnost Louis Vuitton, aby se mohl věnovat své vlastní značce.\n\n"}
{"id": "962513", "url": "https://cs.wikipedia.org/wiki?curid=962513", "title": "Branislav Bystriansky", "text": "Branislav Bystriansky\n\nBranislav Bystriansky (23. červen 1972, Bratislava) je slovenský herec. \n\nPo absolvování studia herectví na VŠMU v roce 1995 působí jako člen Činohry SND v Bratislavě. Hostuje i v Divadle Andreje Bagara v Nitře a na Nové scéně v Bratislavě. V televizi hrál hlavní roli ve filmu \"Príbeh Mateja Hóza\" (1994).\n\n\n"}
{"id": "962514", "url": "https://cs.wikipedia.org/wiki?curid=962514", "title": "František Stralczynský", "text": "František Stralczynský\n\nFrantišek Stralczynský (25. srpna 1961 Praha – 25. října 1998 Praha) byl český folkový hudebník, kytarista, textař a básník.\n\nV roce 1981 založila trojice mladých hudebníků Zdeněk Hříbal, Tomáš Poláček a Martin Keller folkovou kapelu Bonsai. Výhradním textařem skupiny byl František Stralczynský, který v roce 1983 nahradil Martina Kellera a začal s kapelou i hrát. V témže roce Bonsai získala interpretační Portu, což se jí povedlo v následujícím ročníku soutěže obhájit.\n\nRukopis Stralczynského textů byl jedinečný, v neotřelých obratech slovy \"maloval\" poetické, často melancholické obrazy. V polovině osmdesátých letech patřila Bonsai na domácí folkové scéně mezi populární skupiny, v roce 1989 se však rozpadla. Tomáš Poláček, Zdeněk Hříbal a Jiří Podzimek nedlouho poté založili folk-rockovou skupinu Bílá nemoc a ve svém repertoáru opět významnou měrou stavěli na Stralczynského textech.\n\nPo rozpadu Bonsaje Stralczynský vystupoval sám nebo příležitostně s jinými hudebníky, mj. s Petrem Linhartem, Jaroslavem Samsonem Lenkem či Tomášem Poláčkem. Postupem času se okolo Stralczynského zformovala další sestava a skupina opět začala hrát pod jménem Bonsai. V roce 1998 vyšla deska Rozpad kolonií, jejíž křtu se mimo jiných zúčastnili i bývalí spoluhráči z první sestavy Bonsai Tomáš Poláček a Zdeněk Hříbal.\n\nV říjnu 1998 František Stralczynský nečekaně zemřel na selhání srdce. Bezprostředně poté založili studenti Jihočeské univerzity skupinu Bonsai č. 3, která v jeho odkazu pokračuje.\n\n\n"}
{"id": "962515", "url": "https://cs.wikipedia.org/wiki?curid=962515", "title": "Tony Coe", "text": "Tony Coe\n\nTony Coe (* 29. listopadu 1934 Canterbury) je britský jazzový klarinetista a saxofonista. Svou profesionální kariéru zahájil v roce 1957 jako člen skupiny trumpetisty Humphreyho Lytteltona, ve které strávil pět let. Roku 1965 byl pozván do skupiny Count Basieho, ale nakonec nabídku nepřijal. Později hrál s mnoha hudebníky, mezi které patří Stan Tracey, Stan Getz, Dizzy Gillespie, Kenny Clarke, Tony Oxley nebo Bob Brookmeyer.\n"}
{"id": "962518", "url": "https://cs.wikipedia.org/wiki?curid=962518", "title": "Maur z Pětikostelí", "text": "Maur z Pětikostelí\n\nMaurus nebo také blahoslavený Maurus ( ) (1000/1001 – kolem roku 1070, Pécs) byl slovenský básník a prozaik, autor nejstarší uherské latinsky psané legendy o poustevnících sv. Svoradovi Ondřejovi a sv. Benediktu a opat v klášteře na Panonské hoře a biskup v Pětikostelí.\n\nO původu tohoto muže existuje několik hypotéz. Pocházel z okolí Nitry. Vzdělání získal v klášteře na Zoboru, kde byl scholastikem. Vysvěcen byl v benediktinském klášteře sv. Martina na Panonské hoře (Pannonhalma, Maďarsko), kde se stal později opatem (1034). Dle Bratislavských análů ze 13. století byl v roce 1036 ustanoven biskupem v Pětikostelí.\n\nSvé dílo \"Vita sanctorum Zoerardi-Andree Confessor et Benedicti Martyr, eremitarum\" (Život svatých Svorada Ondřeje vyznavače a Benedikta mučedníka, poustevníků), jehož přesné datum vzniku není známo, napsal zřejmě jako tzv. kanonizační legendu (oba svatí byli kanonizováni v roce 1083) na podnět vévody Gejzy. Přibližuje v ní život těchto světců, kteří působili za panování Štěpána I. Děj této latinsky psané legendy se váže ke slovenskému prostředí, konkrétně k Nitře a asi i k Trenčínu. Psal o lidech, které osobně znal, proto jsou jeho vyjádření velmi autentická. Zaznamenal svědectví Benedikta a opata Filipa o svatém životě a mučednické smrti Svorada a o zázracích, které se děly po jeho smrti. Z Benediktova života zaznamenává pouze jednu epizodu – jeho smrt.\n\nStyl legendy je klidný, referující (vlastní pasáže a reprodukování Benediktova svědectví), ale i emocionálně patetický (oslavné pasáže a reprodukování svědectví opata Filipa) a kromě klasického prozaického podání se v něm objevují i části rýmování prózy.\n\nLegenda je i důležitým pramenem k počátkům uherského státu a pro slovenské dějiny zvlášť významná, neboť je prvním literárním dílem, které se nejen zabývá konkrétním slovenským prostředím (Zobor, Nitra, Váh, Skalka u Trenčína), ale i její autor i oba oslavenci – poustevníci byli podle všeho slovenského etnického původu.\n\n\n"}
{"id": "962519", "url": "https://cs.wikipedia.org/wiki?curid=962519", "title": "5. pluk speciálního určení", "text": "5. pluk speciálního určení\n\n5. pluk speciálního určení ( \"5. pluk špeciálneho určenia\") je elitní pluk a zároveň jediná speciální jednotka v Ozbrojených silách Slovenské republiky. Pluk nese čestné jméno \"Žilinský pluk Jozefa Gabčíka\" a jeho velitelství sídlí v Žilině. V září 2011 byla jednotka poprvé vyslána do bojových podmínek. Jednalo se o misi do Afghánistánu. \n\n5. pluk speciálního určení spadá pod přímé velení Generálního štábu OS SR. Jeho velitelem je s přestávkou od roku 2001 plukovník Ľubomír Šebo. V jednotce slouží okolo 450 osob, které jsou cvičeny k plnění úkolů v širokém spektru klimatických a geografických podmínek. Příslušníci této jednotky se účastní vojenských cvičení s příslušníky speciálních sil jiných zemí. Úzce také spolupracují s Útvarem zvláštního určení Prezídia Policejního sboru. Pluk používá standardní výzbroj Ozbrojených sil, ale částečně je vybaven i modernějšími zbraněmi.\n\nV září 2011 odjelo 16 členů pluku na šestiměsíční misi ISAF v Afghánistánu. Na prvním turnusu získali vojáci informace, které vedly k zadržení jednoho z velitelů Talibánu. Slovenští vojáci měli za úkol kromě výcviku speciálních jednotek afghánské policie také shromažďování informací. V dubnu 2013 se vrátili účastníci třetího turnusu.\n\n27. prosince 2013 došlo asi kilometr od americké základny Camp Phoenix k sebevražednému útoku na konvoj mezinárodních sil, při kterém zahynuli dva příslušníci 5. pluku speciálního určení a jeden americký voják. Při explozi bylo zraněno také 6 civilistů. K útoku se přes svého mluvčího Zabiulláha Mudžáhida přihlásil Talibán. \n\n"}
{"id": "962521", "url": "https://cs.wikipedia.org/wiki?curid=962521", "title": "Milan Malinovský", "text": "Milan Malinovský\n\nMilan Malinovský (* 14. srpen 1976 Bratislava) je slovenský skladatel, textař, zpěvák a herec. Vystudoval Státní konzervatoř v Bratislavě a Divadelní fakultu JAMU v Brně.\n\n\n\na další.\n\na další.\n\n"}
{"id": "962522", "url": "https://cs.wikipedia.org/wiki?curid=962522", "title": "Aquilegia alpina", "text": "Aquilegia alpina\n\n\"Aquilegia alpina\" je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 20–60 cm s krátkým silným oddenkem. Lodyha je přímá, chudě větvená. Přízemní listy jsou dlouze řapíkaté, složené, 2x trojčetné, na okraji zastřihovaně laločnaté a tupě zubaté. Lodyžní listy jsou s kratšími řapíky, nejvyšší pak přisedlé, nejvyšší až jednoduché, kopinaté. Květy jsou na dlouhých stopkách v řídkém vrcholičnatém květenství, většinou na jedné rostlině nejvýše 3 a často je květ jen jediný, jsou většinou světle modré až modrofialové barvy, nápadně velké 6–8 cm v průměru. Kališních lístků je 5, jsou petaloidní (napodobující korunu), zbarvené světle modře až modrofialově, nejčastěji 35–45 mm dlouhé. Korunních lístků je taky 5, stejné barva jako kališní, jsou kornoutovitého tvaru na bázi s ostruhou, která je rovná nebo slabě zakřivená a kde jsou nektária. Kvete v červenci až v srpnu. Tyčinek je mnoho, jsou nahloučené ve svazečku, vnitřní jsou sterilní. Gyneceum je apokarpní, pestíků je nejčastěji 5. Plodem je měchýřek. Měchýřky jsou uspořádány do souplodí. Počet chromozomů je 2n=14.\n\n\"Aquilegia alpina\" roste především v západních a centrálních Alpách a v severních Apeninách. Najdeme ho zpravidla na vápnitém substrátu od subalpínského po alpínský stupeň. V České republice ani na Slovensku neroste.\n\n"}
{"id": "962523", "url": "https://cs.wikipedia.org/wiki?curid=962523", "title": "Evangelický kostel (Hronsek)", "text": "Evangelický kostel (Hronsek)\n\nDřevěný artikulární kostel je artikulární evangelický kostel v obci Hronsek, který je jako ukázka slovenské dřevěné sakrální architektury zařazen na seznam Světového dědictví UNESCO v rámci Dřevěných chrámů ve slovenské části Karpat.\n\nProtestantské církevní obřady v Hronseku probíhaly do roku 1726 v místním renesančním zámku. Když už vyhrazené prostory pro obyvatele širokého okolí nepostačovaly, bylo rozhodnuto o výstavbě nového artikulárního kostela. Hronsek byl vybrán jako spádová obec severní části Zvolenské stolice. Pro jižní část to byl podobný kostel v Ostré Lúke.\n\nV době stavby artikulárních chrámů habsburští úředníci dělali vše pro to, aby snížili trvanlivost protestantských církevních staveb. Svévolným překrucováním šopronských artikulí ještě zpřísňovali i tak omezující sankce. Pro stavbu v Hronseku bylo vybráno místo, kde byly v okolí bažiny a v bezprostřední blízkosti řeka Hron. Stavba přesto nebyla nikdy zatopena. Jedním z dalších požadavků bylo, aby všichni návštěvníci měli místo k sezení.\n\nStavba kostela začala 23. října 1725 a na podzim 1726 byla dokončena. Jméno autora projektu není známo. Kostel je postaven ve tvaru kříže. Delší rameno kříže má délku 23 m, kratší má 18 m, výška kostela je 8 m. Stavba je hrázděné dřevěné konstrukce z masivního dubového a modřínového dřeva.\n\nUnikátní je použití klasické spojovací techniky hlavních nosných prvků, které jsou spojovány klasickými tesařskými spoji a dřevěnými kolíky. Vnitřní klenba kostela připomíná tvar převrácené lodi. Nacházejí se zde neobvyklé prvky skandinávské architektury, kterou charakterizuje sloupořadí v chóru zdobené iónským ornamentem a přístřešky při vstupu, podle čehož se usuzuje, že na stavbě pracovali řemeslníci z Norska či Švédska. Jedinečné je i amfiteatrální uspořádání lavic na emporách.\n\nOltář kostela má šest vyměnitelných obrazů. Obrazy jsou z roku 1771 od mistra Samuela Kialoviče. Nad oltářem jsou andělé držící erby šlechtických rodin z okolí, které podporovaly evangelickou církev. Varhany jsou dílem mistra Martina Podkonického z Banské Bystrice. Patří mezi vzácné barokní varhany a pocházejí z roku 1764. Lustr, původně pozlacený, je dar rychtáře Martina Hudce z Veľké Lúky.\n\nCelková kapacita kostela je 1100 míst k sezení. Do kostela vede 5 vchodů, po obvodu je 30 oken. Střecha je šindelová s třemi kříži a kohoutem – symbolem křesťanské bdělosti.\n\nV blízkosti je ve stejném stylu postavená zvonice, která vznikla současně s kostelem roku 1726. Na nádvoří jsou tři staré lípy, které byly vysázeny při vysvěcení kostela.\n\nDne 7. července 2008 na 32. zasedání Výboru UNESCO v kanadském Quebecu byl kostel i se zvonicí zapsán do Seznamu světového dědictví.\n\n"}
{"id": "962524", "url": "https://cs.wikipedia.org/wiki?curid=962524", "title": "Iquique", "text": "Iquique\n\nIquique je hlavní město regionu Tarapacá a provincie Iquique na severu Chile. Podle sčítání obyvatel z roku 2002 zde žije 216 419 obyvatel. Oblast je často postihována zemětřesením.\n\nMěsto leží na pobřeží Pacifiku západně od pouště Atacama a planiny Pampa del Tamarugal. Společně se sousedním městem Alto Hospicio je součástí konurbace Gran Iquique. U města jsou velké doly na těžbu mědi (Chile je největší producent) a přístav ve městě slouží pro jeho vývoz.\n\nVečer 1. dubna 2014 ve vzdálenosti 100 km od města vzniklo v oceánu další zemětřesení, které vyvolalo dvoumetrovou vlnu tsunami. Situace využilo k útěku 300 vězňů z věznice ve městě. V provincii došlo k několika úmrtím.\n\nVe městě se nachází třída \"Avenida Tadeo Haenke\" pojmenovaná po českém cestovateli a botanikovi Tadeáši Haenkovi.\n\n"}
{"id": "962525", "url": "https://cs.wikipedia.org/wiki?curid=962525", "title": "Aquilegia einseleana", "text": "Aquilegia einseleana\n\n\"Aquilegia einseleana\" je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 15–40 cm s krátkým silným oddenkem. Lodyha je přímá, chudě větvená, zpravidla žláznatě pýřitá. Přízemní listy jsou dlouze řapíkaté, složené, trojčetné, lístky trojdílné a tupě zubaté. Lodyžní listy jsou s kratšími řapíky, nejvyšší pak přisedlé, nejvyšší až jednoduché. Květy jsou na dlouhých stopkách v řídkém vrcholičnatém květenství, většinou na jedné rostlině nejvýše 3 a často je květ jen jediný, jsou většinou modrofialové barvy, jen asi 2,5–3, zřídka až 4 cm v průměru. Kališních lístků je 5, jsou petaloidní (napodobující korunu), zbarvené modrofialově, nejčastěji 15–20 (zřídka až 25) mm dlouhé a 7–9 mm široké. Korunních lístků je taky 5, stejné barva jako kališní, jsou kornoutovitého tvaru na bázi s ostruhou, která je rovná nebo slabě zakřivená, asi 1 cm dlouhá a kde jsou nektária. Kvete v červnu až v červenci. Tyčinek je mnoho, jsou nahloučené ve svazečku, vnitřní jsou sterilní. Gyneceum je apokarpní, pestíků je nejčastěji 5. Plodem je měchýřek. Měchýřky jsou uspořádány do souplodí. Počet chromozomů je 2n=14.\n\n\"Aquilegia einseleana\" je endemitem jižních až východních Alp. Najdeme ho zpravidla na vápnitém substrátu v subalpínském stupni. V České republice ani na Slovensku neroste.\n"}
{"id": "962528", "url": "https://cs.wikipedia.org/wiki?curid=962528", "title": "Július Kánássy", "text": "Július Kánássy\n\nJúlius Kánássy (* 23. května 1934, Košice) je bývalý slovenský fotbalista, útočník.\n\nV československé lize hrál za Lokomotívu Košice, Tankistu Praha, VSS Košice a Slovan Bratislava. Nastoupil ve 192 utkáních a dal 22 gólů. Za juniorskou reprezentaci nastoupil v 7 utkáních a dal 2 góly, za reprezentační B-tým nastoupil ve 2 utkáních. V Poháru vítězů pohárů nastoupil ve 4 utkáních a dal 1 gól. Finalista Československého poháru 1963/64. Mistr Československa mladšího dorostu 1951, staršího dorostu 1952.\n\nByl asistentem Jozefa Vengloše u týmu VSS Košice v sezóně 1971/72, kdy tým skončil v lize na 2. místě.\n\n\n"}
{"id": "962529", "url": "https://cs.wikipedia.org/wiki?curid=962529", "title": "Tatra R1", "text": "Tatra R1\n\nTatra R1 je rychlodrážní jednotka z produkce ČKD Tatra Smíchov vyvíjená pro pražské metro. Jednalo se o dvouvozovou neprůchozí jednotku s automatickými spřáhly na čelech. Spřahovatelnost těchto jednotek měla umožnit provoz až šestivozových souprav.\n\nVývoj jednotky začal v roce 1968. V čele týmu konstruktérů stanul Ing. Antonín Honzík a jeho zástupce Ing. Zdeněk Kramoliš, autorem designu jednotky je František Kardaus, tedy autor vzhledu tramvají T3. Vozy byly vyvíjeny s cílem dosáhnout co nejnižší hmotnosti, aby se nekomplikovala stavba právě budovaného Nuselského mostu, který byl projektován pro provoz lehčí podpovrchové tramvaje. U jednotek R1 byly použity nejen ocelové, ale pro dosažení co nejnižší hmotnosti také hliníkové a laminátové prvky (např. laminátová střecha). Taková konstrukce však nevyhovovala parametrům protipožární ochrany, na což upozornila Hlavní správa požární ochrany Ministerstva vnitra. Konstruktéři vozidlo upravili a Hlavní správa v roce 1971 vydala souhlasné stanovisko s doplňujícími podmínkami. Pro jejich splnění by ovšem muselo dojít k odstranění nevyhovujících konstrukčních materiálů a jejich nahrazení. Vzrostla by však hmotnost jednotky, což by si rovněž vyžádalo úpravu konstrukce Nuselského mostu.\n\nV letech 1970 a 1971 byly na Smíchově vyrobeny dvě dvouvozové jednotky R1. Dne 5. května 1971 se první jednotka R1 rozjela vlastní silou po zkušební trati v depu Kačerov. Ačkoliv se již během zkoušek na Kačerově vědělo, že jednotky R1 do pražského metra nevyjedou, ČKD chtělo získat zkušenosti z provozu takových souprav, aby je mohlo nabídnout pro případný export. Jedním z uvažovaných měst, kde by mohl vzniknout systém lehkého metra s vozy podobnými R1, byla například také Bratislava.\n\nDne 14. ledna 1972 došlo během zkoušek jedné z jednotek na Kačerově k těžké havárii, když zkoušená jednotka narazila do druhé, jež byla odstavena. Podle následného vyšetřování byla nehoda zapříčiněna mikrospánkem strojvedoucího. Dva vozy byly vážněji poškozeny (později byly rozebrány), dva méně poškozené vozy byly opraveny a ČKD je využilo k sestavení nové jednotky, která měla být již určena pro městskou rychlodráhu s pozemními i podzemními úseky.\n\nNová, pro rychlodrážní provoz vyztužená jednotka s kovovou střechou, nesla označení Tatra R2. Byla opatřena pantografy pro sběr proudu z troleje a její zkoušky pokračovaly na ŽZO Cerhenice. Tyto zkoušky byly ukončeny v roce 1974 s doporučením pokračovat ve vývoji předsériovou produkcí, ověřením v provozu a nalezením vhodných zákazníků. Protože však v Československu neexistovala žádná rychlodráha pro nasazení jednotky R2 v provozu (a ani se v dohledné době s žádnou rychodráhou v ČSSR nepočítalo; pouze v dlouhodobém horizontu byla plánována realizace rychlodráhy v Bratislavě), přičemž zahraniční odběratelé neměli o neodzkoušené zájem, zůstalo pouze u prototypové jednotky R2, která byla odstavena. Případnou sériovou produkci jednotek Tatra R2 stejně neumožňovala – stavba nového kapacitnějšího výrobního komplexu závodu ČKD Tatra v pražském Zličíně byla kvůli nedostatku financí stále odkládána. V roce 1977 byla prototypová jednotka R2 odprodána Technickému muzeu v Brně, avšak až do roku 1980 zůstala odstavena na ŽZO. Během let 1980 a 1981 byla postupně převezena do Brna, kde však nebyla umístěna v muzejním areálu v Líšni. Nadále chátrala pod širým nebem a protože jiné instituce o ni neměly zájem, byla v roce 1986 nakonec zlikvidována.\n\nO tom, že jednotky R1 do pražského metra nikdy nevyjedou, bylo rozhodnuto ještě před jejich první zkušební jízdou. Problém činily zejména kapacitní možnosti Tatry Smíchov vyrábět vozy R1 v požadovaném množství. V té době se zde totiž vyráběly tramvaje T3 pro celý východní blok. Vývoj zcela nového typu vozů pro pražské metro by také pravděpodobně nezaručil zahájení jeho provozu v roce 1974. Prototypové vozy měly problémy, které spočívaly hlavně v nízké tuhosti vozové skříně. Rozhodnutí, že jednotky pro pražské metro dodá ruský výrobce, Mytiščinský strojírenský závod, bylo ale také politické. Ruský výrobce poté pro první trasu C dodal vozy typu Ečs. Tyto soupravy byly oproti Tatře R1 zastaralé, avšak měly konstrukci vyzkoušenou provozem, neboť byly odvozené z vozů typu E provozovaných v SSSR.\n\nŽádný vůz typu R1 se do dnešní doby nedochoval. Ve střešovickém muzeu MHD je vystaven model jednotky v měřítku 1:10 z let 1969–1970. Jeden z podvozků zrušených vozů R1 byl v roce 1980 předán Vysoké škole dopravy a spojov v Žiline, kde však byl v roce 2007 sešrotován.\n\nŠéfkonstruktér projektu Ing. Antonín Honzík se na sklonku své kariéry ještě stihl podílet na vývoji souprav M1 pro pražské metro.\n\nV roce 2014 byla na pokyn Ministerstva průmyslu a obchodu vydána pod katalogovým číslem 800 příležitostná poštovní známka. Je na ní vyobrazen motiv prototypu jednotky R1, a to v rámci emise historických dopravních prostředků. Autorem výtvarného návrhu je Jiří Dufek. Jednotná typografie emise je od akademického malíře a grafika Pavla Sivka. Známku o rozměrech obrazové části 40 × 23 mm vytiskla Poštovní tiskárna cenin Praha s plnobarevným ofsetem o nominální hodnotě 13 Kč. Se známkou se vydala obálka prvního dne vydání včetně příležitostného poštovního razítka. Na obálce je vyobrazena stylizace technického výkresu výrobce – odpružení kola nápravy soupravy R1 a připomenutí 40. výročí pražského metra. Součástí této emise bylo i vydání příležitostné pohlednice se zvětšeným motivem R1 na známce. \n\n"}
{"id": "962530", "url": "https://cs.wikipedia.org/wiki?curid=962530", "title": "Hačikó", "text": "Hačikó\n\nHačikó (jap. ハチ公 10. listopad 1923 – 8. březen 1935), známý v Japonsku jako čúken Hačikó (jap. 忠犬 ハチ公 - věrný pes Hačikó), byl pes plemene Akita Inu. Narodil se na farmě nedaleko města Odate v prefektuře Akita. Na Hačika se vzpomíná díky jeho oddanosti majiteli i mnoho let po jeho smrti.\n\nV roce 1924 se majitelem Hačika stal Hidesaburó Ueno (jap. 上 野 英 三郎), profesor na Fakultě zemědělství Tokijské Univerzity. Hačikó denně doprovázel svého pána, když šel do práce a čekal na něj večer na vlakovém nádraží \"Šibuja\". 21. května 1925 Ueno náhle zemřel na pracovišti. Hačika si vzali do péče profesorovi příbuzní, Hačikó však neustále utíkal a vracel se do profesorova domu. Péči o psa převzal profesorův zahradník, který znal Hačika už jako štěně. Hačikó každý večer odcházel na nádraží, doufaje, že se profesor konečně vrátí z práce domů. Hačikó čekal na svého mrtvého pána celkem 9 let.\n\nBývalý student profesora Uena uveřejnil několik článků o Hačikově pozoruhodné loajalitě. V roce 1932 jeden z těchto článků publikovaný v novinách \"Asahi Šinbun\" způsobil celonárodní zájem o tohoto psa. Jeho věrnost památce pána dojímala obyvatele Japonska jako exemplární příklad oddanosti. Bronzová socha zobrazující Hačika stojí dodnes na vlakovém nádraží Šibuja v Tokiu, kde Hačikó věrně čekal na svého pána. Hačikův příběh způsobil po celé zemi zájem o plemeno Akita Inu.\n\nHačikó zemřel 8. března 1935. Jeho ostatky jsou uloženy v Národním vědeckém muzeu v Tokiu. O jeho životě vznikl v roce 1987 japonský film \"Věrný pes Čiko\" (\"Hačikó monogatari\", režie Seidžiró Kójama). Lasse Hallström natočil v roce 2009 remake tohoto filmu, nazvaný \"Hačikó - příběh psa\" (\"Hachiko: A Dog's Story\").\n\nJiný a v bývalém Československu zejména kvůli svému televiznímu zpracování známější příběh o japonském psu \"Goro – bílý pes\" pojednává o psu podobné, ale jiné rasy Kišú-inu.\n"}
{"id": "962531", "url": "https://cs.wikipedia.org/wiki?curid=962531", "title": "Ministerstvo kultury Slovenské republiky", "text": "Ministerstvo kultury Slovenské republiky\n\nMinisterstvo kultury Slovenské republiky (\"Ministerstvo kultúry Slovenskej republiky\"), mezi 1. červencem 2010 a 31. zářím 2010 Ministerstvo kultury a cestovního ruchu Slovenské republiky (\"Ministerstvo kultúry a cestovného ruchu Slovenskej republiky\") je ústřední orgán státní správy Slovenska pro oblast kultury. Ministryní kultury je od 22. března 2018 Ľubica Laššáková.\n\n\nMinisterstvo kultury řídí a za jeho činnost odpovídá ministr kultury, kterého jmenuje prezident Slovenska na návrh předsedy vlády.\n\nMinistra kultury v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra kultury.\n\nOd 1. července 2010 podle zákona č. 37/2010 Sb., kterým se mění zákon č. 575/2001 Sb. o organizaci činnosti vlády a organizaci ústřední státní správy, přešly kompetence v oblasti cestovního ruchu z Ministerstva hospodářství SR na nový ústřední orgán státní správy pro oblast cestovního ruchu a to Ministerstvo kultury a cestovního ruchu SR. Ministerstvo se od 1. listopadu téhož roku vrátilo zpět ke svému původnímu názvu.\n\n"}
{"id": "962532", "url": "https://cs.wikipedia.org/wiki?curid=962532", "title": "Lesben- und Schwulenverband in Deutschland", "text": "Lesben- und Schwulenverband in Deutschland\n\nLesben- und Schwulenverband in Deutschland e. V. (LSVD) (čes. \"Sdružení leseb a gayů v Německu\") je největší LGBT organizace v Německu. Jejími členy je více než 4 000 jednotlivců a 100 organizací.\n\nHirschfeld-Eddy-Stiftung\n\n"}
{"id": "962533", "url": "https://cs.wikipedia.org/wiki?curid=962533", "title": "Kies (kráter)", "text": "Kies (kráter)\n\nKies je lávou zatopený kráter bez centrálního vrcholku ležící v jihozápadní části Mare Nubium (Moře mraků) na přivrácené straně Měsíce. Má průměr 44 km a je situován jižně od výrazného kráteru Bullialdus.\n\nKies byl v minulosti zaplaven lávou, jeho dno je tedy nyní relativně ploché a okrajový val je velmi nízký. Je pravidelného kruhovitého tvaru, pouze na jihu trčí výčnělek. Blízko něj (západně) lze nalézt lunární dóm, druh štítové sopky, nazvaný Kies pí (Kies π).\n\nJihozápadně od něj se nachází dvojice přibližně stejně velkých kráterů Mercator a Campanus a také zlom Rupes Mercator. Severozápadně leží menší kráter König.\n\nPojmenován je podle německého matematika a astronoma Johanna Kiese.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962535", "url": "https://cs.wikipedia.org/wiki?curid=962535", "title": "Waynesville (Severní Karolína)", "text": "Waynesville (Severní Karolína)\n\nWaynesville je město v okrese Haywood ve státě Severní Karolína ve Spojených státech amerických. V roce 2010 zde žilo 10 191 obyvatel. S celkovou rozlohou 20,1 km² byla hustota zalidnění 460,1 obyvatel na km².\n\nWaynesville se nachází na .\n\n"}
{"id": "962536", "url": "https://cs.wikipedia.org/wiki?curid=962536", "title": "Lubiniezky (kráter)", "text": "Lubiniezky (kráter)\n\nLubiniezky je lávou zatopený kráter bez centrálního vrcholku ležící v západní části Mare Nubium (Moře mraků) na přivrácené straně Měsíce. Má průměr 44 km a je situován severozápadně od výrazného kráteru Bullialdus.\n\nLubiniezky byl v minulosti zaplaven lávou, jeho dno je tedy nyní relativně ploché, okrajový val je velmi nízký a má pravidelný kruhovitý tvar. Jihovýchodní část však chybí, tudy zřejmě pronikla láva do kráteru. Dva z jeho satelitních kráterů Lubiniezky A a Lubiniezky E jsou rovněž vyplněny zatuhlou lávou a leží severozápadně od hlavního kráteru. Severně se nachází menší kráter Darney.\n\nPojmenován je podle polského astronoma a historika Stanisława Lubienieckiho (1623–1675), který studoval především komety.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962538", "url": "https://cs.wikipedia.org/wiki?curid=962538", "title": "Metelkův mechanický betlém (Jilemnice)", "text": "Metelkův mechanický betlém (Jilemnice)\n\nMetelkův mechanický betlém je jedním z nejzajímavějších exponátů Krkonošského muzea v Jilemnici.\n\nTvůrcem betléma byl učitel, muzikant, ředitel jilemnické Dívčí školy a spoluzakladatel jilemnických muzejních sbírek Jáchym Metelka (1853 – 1940). S prací začal v roce 1883, stavbu dokončil doku 1913. Přes materiálové provedení (subtilní a ohýbající se rám, téměř výhradně dřevěné mechanismy + lněné provázky), značné provozní zatížení (betlém je spouštěn několikrát denně již sto let a několikrát se stěhoval) a nenáročnou údržbu (občasné promazání a drobné opravy) funguje jeho dílo dodnes v prakticky původním stavu.\n\nPodle dochovaných podkladů byl Metelka nejméně dvakrát požádán, aby svůj betlém zapůjčil mimo Jilemnici – v roce 1895 měl být rozpracovaný betlém exponátem na Národopisné výstavě českoslovanské a v roce 1915 měl být dokončený betlém vystaven v Obecním domě nebo na Žofíně pro výstavu s výtěžkem ve prospěch válečných sirotků. Neexistují však doklady o tom, že by byl Metelkův betlém kdy opustil Jilemnici ať už jako torzo, nebo jako hotový soubor.\n\nV roce 1922 vyšel v Pražském illustrovaném zpravodaji článek českého kulturního historika dr. Čeňka Zíbrta, obsahující toto dobové svědectví: \"„Přednášel jsem v Jilemnici o dudácké hudbě staročeské. Upozornili mě, když jsem vykládal o dudách ve vánočních koledách, na jesličky, které po řadu let sestavoval a zdokonaloval p. ředitel dívčí školy J. Metelka. Přijal mě laskavě a uvedl ke koutu síně, jenž byl vyplněn jesličkami. Ale jakými? Jakživ jsem neviděl nic tak pěkného a dokonalého mezi jesličkovými pracemi lidu českého a také Procházka ve své záslužné knize o betlémech nic podobného neuvádí. Celé skupiny sošek, pastýřů, oveček, řemeslníků všeho druhu – všecko roztomile napodobeno, jednoduchým mechanismem pohybuje se, chodí, hraje (muziku slyšíš), zpívá, všecko žije podřízenými pohyby a všecky ty pohyby dějově souvisejí. Dlouho jsem stál a se zanícením a upřímným zájmem díval jsem se na plod trpělivé, zdlouhavé, důvtipné práce p. ředitele Metelky. Povídá mi: „Já jsem pohlížel na svůj betlémek vždy ze stanoviska lidových zvyků, krojů, vánočních obyčejů. Náš betlémek býval nám milou vánoční básní rodinného krbu a zůstal jím až dosud. I to umístění v koutě řídil jsem podle betlémů ve zdejších chatách. Doplňoval jsem mechanismus, aby se pastýři obraceli ke světlu a záři andělů, aby kukačka kukala, hrdlička cukrovala, dudák dudal, aby andělé zahráli „Nesem vám noviny“, „Narodil se Kristus pán“ i koledy podkrkonošské, všecko aby dohromady tvořilo, jak pohyby a zvuky jdou po sobě, ladný, harmonický dějový obraz.“ Vzpomínám rád na všecko a lituji jen, že laskavý čtenář vidí pouze obrázek a neslyší, netěší se dojemným vánočním kouzlem, kterým p. řed. Metelka uměl vytvořiti radost a rodinný svátek nejen rodině svojí, než i každému, kdo jako já dovede oceniti ideální, vzornou snahu, zachovati budoucnu lahodný obrázek lidových betlémů podkrkonošských v úpravě roztomilé, nejdokonalejší.“\"\n\nSoučástí sbírek KMJ se betlém stal v roce 1935, kdy jej muzeu věnoval sám autor jako spoluzakladatel muzea. To tehdy ještě nemělo současné stálé expozice, sídlilo v budově staré radnice a depozitáře mělo na více místech. Do prostor jilemnického zámku se přestěhovalo až v roce 1953, pro účely stěhování byl betlém rozebrán.\n\nOproti některým jiným betlémům, které vznikaly nahodile a živelně podle momentálních možností konstruktérů, koncipoval Metelka svoje dílo plánovitě od prvopočátku: při své koncepci nebyl omezován výškou místnosti, protože betlém stavěl ve školní budově s vysokými stropy a okny. Mohl si tak vytvářet vlastní konstrukční nákresy, sledovat kinetiku jednotlivých postav a dějů a případně je operativně měnit, aby rychlost pohybu byla co nejpřirozenější. Kladky provázkových převodů tak mívají i několik drážek různé hloubky, aby bylo možné měnit převodové poměry. Pro zvýšení tření tyto drážky také obsahují ručně řezané příčné rýhy. Některé převody jsou úmyslně brzděny statickým závažím, aby se dosáhlo maximální časové souhry mezi dějovou částí a zvukovým doprovodem.\n\nBetlém zahrnuje 142 pohybujících se postav a objektů, vykonávajících celkem 350 pohybů – od nejjednoduššího otáčení okolo jedné osy až po kombinaci víceosé rotace a posuvu. Všechny figury jsou poháněny soustavou ozubených kol, kladek, provázků a pák od jediného hnacího stroje s ruční klikou zvedaným závažím. Další tři stroje se stejným principem slouží k pohonu doprovodné hudby a zvukových efektů (odbíjení hodin, troubení ponocného, hraní dvou lidových koled).\n\nJedno představení trvá přibližně pět minut. Děj obsahuje úvodní odbíjení půlnoci na hodinách, posléze hluboké troubení ponocného a vysoké troubení (téměř pískání) člena požární hlídky. Andělé na nebeském kůru se poté chopí svých hudebních nástrojů a svou koledou „probudí“ k životu ostatní postavičky. Následuje např. zlostná pochůzka rozčileného krále Herodesa po hradě nad městem, modlení se pastevce (poblíž kterého se pasou ovce a dva beránci spolu bojují), předvádění práce mnoha řemeslníků od dřevorubců až po vochlíře česajícího len (to je nejsložitější postava, provádějící 7 pohybů!), rokování mudrců a samozřejmě kolébání Jezulátka. Mezi úsměvné momenty patří jásající děcko na matčiných zádech, převalující se lenoch, cvičenec Sokola na hrazdě nebo na palmě se kolébající kukačka, která dokonce otevírá miniaturní zobáček. Zvukovým doprovodem jsou dvě české koledy, hrané dvěma různými „kapelami“. Na závěr andělé na kůru svou ukolébavkou všechny postavy opět „uspí“. \n\nPo několikerých stavebních úpravách v KMJ bylo pro betlém nalezeno místo v bývalé hraběcí ložnici – samostatné uzamykané místnosti s okny na sever a tedy s relativně stálým klimatem. Pro předvádění betléma jsou v KMJ pevně stanovené časy 9.00, 10.00, 11.15, 14.00 a 15.30, přičemž pro skupiny nad 20 osob se koná samostatné představení i mimo vyznačenou dobu. \n\nKMJ dne 17. prosince 2013 (výroční den autorova úmrtí) připomnělo hned trojí kulatá výročí v souvislosti s betlémem: 160 let od narození tvůrce, 130 let od počátku konstrukce a 100 let od dokončení prací. Součástí oslav byla výstavka dochovaných fragmentů konstrukčních plánů, prohlídky s rozšířeným komentářem k betlému a položení kytice na Metelkův hrob na jilemnickém hřbitově.\n\n"}
{"id": "962541", "url": "https://cs.wikipedia.org/wiki?curid=962541", "title": "Minyas (mytologie)", "text": "Minyas (mytologie)\n\nMinyas nebo Minyás ( , ) je v řecké mytologii král bojótskeho Orchomenu, praotec kmene Minyů.\n\nO původu Minya není v mýtech shody. Jako jeho otec je nejčastěji uváděn bůh Poseidón, podle jiných antických zdrojů, Chryses, nebo Aiolos a jeho matkou Eurynassa. Minyas založil v Bojótii město Orchomenos a stal se jeho prvním panovníkem. Byl bohatší než všichni před ním a pro své poklady si dal vybudovat podzemní kupolovitou pokladnu.\n\nMýty uvádějí o něm ještě tolik, že byl otcem syna Orchomena, který se stal jeho následníkem a několika dcer, které pohrdaly bohem Dionýsem. Tři z nich Alkathoé, Arsippé a Leukippé byly Dionýsem za trest přeměněny na netopýry. Tomuto osudu unikla jen Eteoklyména, která se provdala za Aisóna a měla s ním syna Iasona, slavného vůdce výpravy Argonautů.\n\nPokladnice krále Minya v Orchomenu existuje dodnes. Ve druhém století ji na svých cestách po Bojótii viděl a popsal Pausanias. Výzkum německých archeologů Heinricha Schliemanna a Wilhelma Dörpfelda v devatenáctém století prokázal, že byla hrobkou dávných orchomenských králů. Hrobka leží v Orchomenu u někdejšího Kopajského jezera, rozměry a svou koncepcí se téměř shoduje s mykénskou \"pokladnicí krále Atrea\", která byla postavena kolem roku 1400 př. Kr. Podle Pausania byl v ní pohřben slavný bojótský rodák, básník Hésiodos.\n\nPro středně heladské období je charakteristická minyjská keramika, která byla pojmenována po legendárním králi Minyovi.\n"}
{"id": "962542", "url": "https://cs.wikipedia.org/wiki?curid=962542", "title": "Orchomenos", "text": "Orchomenos\n\nOrchomenos (gr. Oρχομενός) je řecké město a obec v regionální jednotce Bojótie ve Středním Řecku. Má bohatou historickou a mytologickou minulost. Bylo osídleno od neolitického období. Ve městě v roce 2011 žilo 5238 obyvatel, v obci pak 11 621.\n\nObec Orchomenos od roku 2011 zahrnuje 2 obecní jednotky. V závorkách je uveden počet obyvatel obecních jednotek a komunit.\n\nOrchomenos byl osídlen již v rané době bronzové (2800–1900 př. Kr.) A vzpomíná se i v Homérově Iliadě jako významné město, soupeřící s nedalekými Thébami. Bylo osídleno řeckým kmenem Achajců. Již v roce 1876 zde dělal archeologické výzkumy Heinrich Schliemann, poté H. Bulle (1907).\n\nZ mykénského období byl objeven kopulový hrob, připisován mýtickému králi Minyovi. Již během výzkumů Heinricha Schliemanna měla hrobka zhroucený strop. Stěny hrobky zdobily jemné reliéfní spirály, rozety a lotosové květy. Průměr hrobky byl 14 metrů, zachovala se i cesta (dromos) vedoucí do hrobky. Domy z tohoto období měly kulatý půdorys s průměrem 2 až 6 metrů. Mykénský Orchomenos byl zničen kolem roku 1200 př. Kr., když do Řecka přicházely poslední řecké kmeny – Dórové. Dórové se však v Bojótií neusadili, takže se i v Orchomene zachovalo Achájské osídlení.\n\nV 7. století před Kr. byl Orchomenos členem bojótské amfiktyónie. Během řecko-perských válek se Orchomenos přidal na stranu Peršanů. V pozdějším období soupeřil Orchomenos s Thébami, obyčejně se přidal k jejich nepřátelům, což často znamenalo, že byl obléhán a dobyt. V roce 367 př. Kr. Théby zničily Orchomenos, v roce 353 byl obnoven a v roce 349 byl opět zničen. Alexandr Veliký opět obnovil Orchomenos, který se postavil na jeho stranu v boji proti Thébám, ale pod římskou nadvládou již nehrál žádnou významnější roli. Během tohoto období obyvatelé města přestoupili na křesťanství. Od roku 395 patřil do Byzantské říše.\n\nOrchomenos přežil přibližně až do 7. stol., přestože byl v minulosti vypleněn různými barbarskými kmeny, jako Góty), Heruly či Huny. Asi v 7. stol. bylo město definitivně dobyto Slovany, kteří ovládali Řecko až do 8. – 9. stol., kdy byli poraženi a odvedeni. Obyvatelé zničeného Orchomena se rozhodli postavit nové osídlení, a tak na místě starého města postavili dvě menší osady s názvem Petromagula a Skripus. V 9. stol. byl ve městě Skripus postaven velký klášter \"PANAJI tis skript\", který zde stojí dodnes. Na postavení této stavby byly použity mnohé starověké kameny z předešlých staveb. Kameny měly různé nápisy a proto se celé město nazvalo Skripus, z latinského \"scriptus\". Od 13. stol. patřilo území evropským dobyvatelům, od 15. stol. Turkům. Petromagula a Skripus patřily do severní, řecky hovořící části Bojótie, jih byl osídlen Arvanity. Od roku 1831 patří tato dvě města do osvobozeného Řecka.\nV roce 1920 se osady Petromagula a Skripus spojily a znovu tak vytvořily Orchomenos.\n\n"}
{"id": "962544", "url": "https://cs.wikipedia.org/wiki?curid=962544", "title": "Amfiktyónia", "text": "Amfiktyónia\n\nAmfiktyónia byl náboženský spolek několika kmenů v Řecku, který hlídal určité posvátné místo, jeho majetky a poutníky, kteří do tohoto centra přicházeli, organizoval náboženské slavnosti a hry, zajišťoval chrám po materiální stránce.\n\nPojmenování vzniklo z řeckých slov amfi = kolem + ktizein = zakládám, usazovat. \n\nAmfiktyónie vznikaly ve starověkém Řecku již v 9. a 8. století před Kr. Nejstarší amfiktyónia vznikla v Élidě na Peloponésu a zajišťovala ochranu Olympie, kde se konaly pravidelně olympijské hry. „Kmeny” (království a městské státy/polis), které byly členy elidské amfiktyónie zajišťovaly posvátný mír (ekecheiria), aby se olympijských her mohli účastnit sportovci i poutníci z celého řeckého světa. Stát, který porušil posvátný mír, byl vyloučen z olympijských her.\n\nVznikla kolem Apollónova chrámu na ostrově Délos. Kolem této náboženské instituce se postupně vytvořil délský námořní spolek na ochranu řeckých městských států před útoky Peršanů. Athéňané každý rok vysílali na ostrov zvláštní loď s poselstvím a dary do chrámu.\n\nNejslavnější amfiktyónia vznikla kolem chrámu bohyně Demeter v Antelo při Termopylském průsmyku. Na její ochranu se spojilo dvanáct kmenů (Iónové, Dórové, Boióťané, Thessalci, Lokrové, Dolopové, Magneti, Ainianové a další). Zástupci těchto kmenů se scházeli na jaře a na podzim každého roku a společně uctívali bohyni Demeter. Později se pylská amfiktyónia (nazvaná podle zkráceného pojmenování Thermopyl (Pyla - brány) spojila s mladší amfiktyóniou, která vznikla na ochranu Apollonovy věštírny v Delfách. Členové spolku vedli \"svaté války\" proti kmenům, které ohrožovaly amfiktyóniu : v 6. století před Kr. proti Krisům a v 5. a 4. století před Kr. proti Fókům. Do druhé války proti Fókům zasáhl i makedonský král Filip II. a po jejich porážce v roce 346 př. Kr. získal jejich místo v amfiktyónii a jejich dva hlasy při hlasování v amfiktyónii.\n"}
{"id": "962546", "url": "https://cs.wikipedia.org/wiki?curid=962546", "title": "Ekecheiria", "text": "Ekecheiria\n\nEkecheiria („zdržení se rukou od zbraní“) byl všeobecný posvátný mír, který se dodržoval během konání antických olympijských her. Na půdu Olympie nesměl vstoupit voják se zbraní v ruce a v době konání her ani ozbrojený jednotlivec. Účastníkům her byla zajištěna volná cesta do Olympie a zpět i přes území nepřátelských států. V době her byly zakázány všechny války a jiné násilné činy. Údajně o tom byla napsána smlouva, ale text se nedochoval. K porušení této dohody došlo jen výjimečně, např. roku 420 př. n. l. Spartou.)\n"}
{"id": "962548", "url": "https://cs.wikipedia.org/wiki?curid=962548", "title": "Éridanos", "text": "Éridanos\n\nÉridanos ( –\"Éridanos\") může být:\n\n"}
{"id": "962549", "url": "https://cs.wikipedia.org/wiki?curid=962549", "title": "Bútés (syn Teleóna)", "text": "Bútés (syn Teleóna)\n\nBútés ( –\"Bútés\", ) je v řecké mytologii syn Teleóna z Atén a jeho manželky Zeuxippy, dcery říčního boha Eridana.\n\nBútés se připojil k výpravě Argonautů, kteří se vypravili pro zlaté rouno do daleké Kolchidy. Během dlouhé cesty přežili mnoho dobrodružství, mezi nimi dlouhý pobyt na ostrově Lémnos, kde ženy vedené královnou Hypsipylou zavraždily své muže a pak s radostí přivítaly Argonauty.\nPo další plavbě osvobodili Fínea od Harpyjí a podařilo se jim proplout i mezi srážejícimi se skalami Symplegádami, které hlídaly vstup do Bosporu. V Kolchidě se jim nakonec pomocí kouzelnice Médey podařilo získat zlaté rouno.\n\nNa zpáteční cestě šťastně propluli mezi Skyllou a Charybdou a následně je během plavby začal lákat do záhuby zpěv Sirén, které se snažil převýšit svým hlasem Orfeus, aby Argonauty zachránil . Nakonec se z celé posádky pouze Bútés nechal zlákat jejich zpěvem a skočil do moře.\n\nPodle některých antických autorů jej však zachránila bohyně Afrodita a přenesla ho do sicilského Lilybaióna, kde se usadil. Bútés se pak stal králem a Afrodita mu porodila syna Eryka.\n"}
{"id": "962551", "url": "https://cs.wikipedia.org/wiki?curid=962551", "title": "Eryx (mytologie)", "text": "Eryx (mytologie)\n\nEryx ( , ) je v řecké mytologii syn boha Poseidona (nebo Argonauta Bouta) a bohyně Afrodity.\n\nEryx byl králem ve městě Sikania na západním pobřeží Sicílie. Když se Héráklovi zatoulala kráva z ukradeného Géryónova stáda, které měl přivést na příkaz mykénského krále Eurasthea z konce světa do Mykén, Eryx se mu ji pokusil ukrást. Tato troufalost se mu však stala osudnou, neboť Herakles ho dopadl a v zápase ho pak uškrtil.\n\nPo králi Erykovi bylo na Sicílii pojmenováno město Eryx (dnes Erice) a nedaleký vrch.\n\nDle starověkého historika Thukydida město Eryx založili Elymové, kteří po dobytí Tróje uprchli před Achajci na Sicílii.\n"}
{"id": "962554", "url": "https://cs.wikipedia.org/wiki?curid=962554", "title": "Lomnický potok (přítok Popradu)", "text": "Lomnický potok (přítok Popradu)\n\nLomnický potok je potok na horní Spiši, protékající územím okresů Kežmarok a Stará Ľubovňa. Je to pravostranný přítok Popradu, měří 7,2 km a je tokem IV. řádu.\n\nPramení v Levočských vrších, v podcelku Levočská vrchovina, v podcelku Kolačkovský chrbát, v lokalitě Tichá voda v nadmořské výšce kolem 1 010 m n. m. V pramenné oblasti teče na severozápad, zleva přibírá krátký přítok a stáčí se na sever. Zprava přibírá přítok z jižního svahu Čolgoše (926,2 m n. m.), zleva Mačací potok, pak opět z pravé strany Polní potok (662,4 m n. m.). Dále přibírá pravostranný přítok ze severozápadního svahu Sedla (941,6 m n. m.) a protéká obcí Lomnička, přičemž se stáčí více na severoseverozápad. V obci postupně přibírá levostranný přítok z oblasti Timelce, pravostranný zpod Tehelného kopce a další pravostranný z oblasti Kolpštika. Za obcí pokračuje severozápadním směrem a nedaleko města Podolínec ústí v severovýchodním výběžku Popradské kotliny v nadmořské výšce 561,3 m n. m. do Popradu.\n"}
{"id": "962555", "url": "https://cs.wikipedia.org/wiki?curid=962555", "title": "Malý Lipník (potok)", "text": "Malý Lipník (potok)\n\nMalý Lipník je potok na území okresu Stará Ľubovňa, je to levostranný přítok Popradu s délkou 8,5 km.\n\nPramení v Lubovnianské vrchovině v lokalitě Metiská v nadmořské výšce kolem 770 m. Teče převážně jihojihovýchodním směrem přes bradlové pásmo, kterým se prořezává a vytváří kaňonovitou dolinu, tzv. Jarabinský prielom. Potok zde utvořil pět kaskád s hrnci o průměru až 6 m a hloubkou 3 m. Následně vstupuje do hornatiny Spišsko-šarišské medzihorie, do podcelku Ľubovnianska kotlina, a protéká obcí Jarabina, na jejímž území přibírá svůj nejvýznamnější přítok, zleva zpod sedla Vabec. Do Popradu ústí na území města Stará Ľubovňa v nadmořské výšce kolem 519 m.\n"}
{"id": "962556", "url": "https://cs.wikipedia.org/wiki?curid=962556", "title": "Kantai Collection", "text": "Kantai Collection\n\nKantai Collection ( 艦隊これくしょん) je japonská online sběratelská karetní hra. Spuštěna byla dubnu 2013. Předmětem hry je budování vlastní námořní flotily ze skutečných japonských lodí, jež se objevily ve 2. světové válce. Aktuálně má více než 2 000 000 registrovaných hráčů.\n"}
{"id": "962561", "url": "https://cs.wikipedia.org/wiki?curid=962561", "title": "Rieka (přítok Popradu)", "text": "Rieka (přítok Popradu)\n\nRieka je potok protékající územím okresu Stará Ľubovňa, je to levostranný přítok Popradu o délce 7,5 km.\n\nPramení v Spišské Maguře, v podcelku Veterný vrch, na východních svazích Veterného vrchu (1 101,2 m n. m.) v nadmořské výšce cca 930 m. Teče víceméně severojižním směrem přes obec Vyšné Ružbachy, tady zprava přitéká Zálažný potok. Pak protéká obcí Nižné Ružbachy, kde se esovitě stáčí a v prostoru Ružbašské brány ústí do Popradu v nadmořské výšce přibližně 550 m.\n"}
{"id": "962562", "url": "https://cs.wikipedia.org/wiki?curid=962562", "title": "Topoľový potok (přítok Krížneho potoka)", "text": "Topoľový potok (přítok Krížneho potoka)\n\nPramení pod Vrchem Svätej Anny v nadmořské výšce kolem 665 m a teče západním směrem dolinou Topolového potoka. Tato dolina je z poloviny zalesněná, zbytek tvoří louky. Topoľový potok nemá přítoky. U chatové osady, přibližně 2 km severně od centra města Podolínec, se v nadmořské výšce 599 m vlévá do Krížného potoka.\n"}
{"id": "962563", "url": "https://cs.wikipedia.org/wiki?curid=962563", "title": "Toporský potok", "text": "Toporský potok\n\nToporský potok je potok na horní Spiši, v severní části okresu Kežmarok. Je to levostranný přítok Popradu, měří 8,9 km a je tokem IV. řádu.\n\nPramení ve Spišské Maguře na západním svahu hory Špičiak (1 050,7 m n. m.) v lokalitě Predná poľana, v nadmořské výšce přibližně 885 m n. m.\n\nOd pramene teče na krátkém úseku nejprve na západ, pak na jihozápad, v lokalitě Kotol se dále stáčí a pokračuje severojižním směrem. Po přibrání Pustovce teče jihovýchodním směrem do obce Toporec, kde na krátkém úseku teče na jih. Pod obcí již pokračuje k ústí jihojihovýchodním směrem.\n\n\n\nDo Popradu se vlévá severoseverozápadně od obce Holumnica v nadmořské výšce cca 569,5  m n. m.\n\nPotok teče pouze katastrálním územím obce Toporec.\n"}
{"id": "962564", "url": "https://cs.wikipedia.org/wiki?curid=962564", "title": "Afonso Alves", "text": "Afonso Alves\n\nAfonso Alves Martins Júnior (* 30. leden 1981, Belo Horizonte) je bývalý brazilský fotbalový útočník a reprezentant. Hráčskou kariéru ukončil v roce 2013.\n\nS Malmö FF se stal roku 2004 švédským mistrem.\n\nV dresu SC Heerenveen se stal v sezóně 2006/07 nejlepším střelcem nizozemské ligy (s 34 brankami). V roce 2007 se stal i nizozemským fotbalistou roku.\n\nS brazilskou reprezentací vyhrál roku 2007 Mistrovství Jižní Ameriky (Copa América). Celkem odehrál za národní tým 8 utkání a vstřelil 1 branku.\n\nGóly Afonso Alvese v A-týmu brazilské reprezentace\n\n"}
{"id": "962565", "url": "https://cs.wikipedia.org/wiki?curid=962565", "title": "Bullialdus (kráter)", "text": "Bullialdus (kráter)\n\nBullialdus je výrazný kráter s terasovitými valy ležící v západní části Mare Nubium (Moře mraků) na přivrácené straně Měsíce. Má průměr 61 km a tvoří dominantu této oblasti. Vyniká mj. zajímavou radiální strukturou vně kráteru. Na dně se nachází skupinka středových vrcholků.\n\nJižně leží dva z jeho satelitních kráterů Bullialdus A a Bullialdus B a o něco dále lávou zatopený Kies. Severozápadně se nachází rovněž zatopený kráter Lubiniezky a jihozápadně menší König. Nedaleko Lubiniezkyho lze nalézt údolí Bullialdus W, které je v jednom místě přerušeno (vypadá, jako by bylo „přemostěno“).\n\nPojmenován je podle francouzského astronoma, historika a teologa Ismaela Boulliau (1605–1694).\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962568", "url": "https://cs.wikipedia.org/wiki?curid=962568", "title": "Harry + Max", "text": "Harry + Max\n\nHarry + Max je americký hraný film z roku 2004, který režíroval Christopher Münch podle vlastního scénáře. Film popisuje vztah dvou bratrů. Snímek měl světovou premiéru na Sundance Film Festivalu dne 17. ledna 2004.\n\nDěj filmu se točí kolem dospívajících bratrů Harryho a Maxe. Starší Harry je heterosexuální, zatímco šestnáctiletý Max je gay a snaží se vyrovnat se svou sexualitou. Oba společně odjíždějí na víkendový výlet, kde se situace více zkomplikuje částečným obnovením incestního vztahu mezi nimi. Oba se snaží pochopit své vzájemné pocity a navzájem se chránit ve světě, ve kterém se jim zdá, že se je snaží všichni využít včetně jejich vlastní matky.\n\n"}
{"id": "962569", "url": "https://cs.wikipedia.org/wiki?curid=962569", "title": "Mercator (kráter)", "text": "Mercator (kráter)\n\nMercator je kráter bez centrálního vrcholku sousedící se severozápadně situovaným přibližně stejně velkým kráterem Campanus na přivrácené straně Měsíce. Tato dvojice tvoří předěl mezi Mare Nubium (Moře mraků) a Palus Epidemiarum (Bažina epidemií). Východně od Mercatora se nachází po něm pojmenovaný zlom Rupes Mercator a v blízkosti se nachází i síť měsíčních brázd Rimae Ramsden.\n\nMercator má průměr 47 km a v minulosti byl zaplaven lávou, která zatuhla. Jeho dno je tedy nyní relativně ploché. Okrajový val je poměrně členitý.\n\nJihozápadně od něj se nachází v Bažině epidemií zajímavý malý kráter s dvojitým okrajovým valem Marth. Severovýchodně leží v Moři mraků lávou zatopený Kies.\n\nPojmenován je podle vlámského kartografa a matematika Gerharda Mercatora, autora Mercatorova zobrazení hojně užívaného v mapách.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962571", "url": "https://cs.wikipedia.org/wiki?curid=962571", "title": "Campanus (kráter)", "text": "Campanus (kráter)\n\nCampanus je kráter sousedící s jihovýchodně situovaným přibližně stejně velkým kráterem Mercator na přivrácené straně Měsíce. Tato dvojice tvoří předěl mezi Mare Nubium (Moře mraků) a Palus Epidemiarum (Bažina epidemií). Východně od Campana leží zlom Rupes Mercator a v blízkosti se nachází i síť měsíčních brázd Rimae Ramsden.\n\nCampanus má průměr 48 km a v minulosti byl zaplaven lávou, která zatuhla. Jeho dno je tedy nyní relativně ploché, ale najdeme zde malý centrální vrcholek. Okrajový val je poměrně členitý.\n\nJiho-jihozápadně od něj se nachází v Bažině epidemií zajímavý malý kráter s dvojitým okrajovým valem Marth. Východo-severovýchodně leží v Moři mraků lávou zatopený Kies. Západně se táhnou brázdy Rimae Hippalus.\n\nPojmenován je podle italského astronoma a teologa Giovanniho Campana z Novary.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962573", "url": "https://cs.wikipedia.org/wiki?curid=962573", "title": "König (kráter)", "text": "König (kráter)\n\nKönig je nevelký kráter ležící v jihozápadní části Mare Nubium (Moře mraků) na přivrácené straně Měsíce. Má průměr 23 km a je situován jihozápadně od výrazného kráteru Bullialdus.\nJeho okrajový val je nepravidelný, má tvar mnohoúhelníku.\n\nJižně od něj se nachází dvojice přibližně stejně velkých kráterů Mercator a Campanus. Jihovýchodně leží větší lávou zatopený kráter Kies.\n\nPojmenován je podle rakouského selenografa Rudolfa Königa, který vykonal cca 47 000 měření měsíčních útvarů.\n\nV okolí se nachází satelitní kráter König A, ten byl označen podle zavedených zvyklostí jménem hlavního kráteru a velkým písmenem abecedy. Je situován poblíž jihovýchodního valu hlavního kráteru.\n\n"}
{"id": "962575", "url": "https://cs.wikipedia.org/wiki?curid=962575", "title": "Hodnověrné místo", "text": "Hodnověrné místo\n\nHodnověrné místo ( , ) byla ve středověkém Uhersku veřejná právnická instituce zřizovaná při kapitulách nebo klášterech. Hodnověrná místa disponovala vlastní pečetí a z povolení církevní nebo světské vrchnosti vykonávala na požádání zplnomocnění nebo jinou úřední činnost považovanou za právoplatnou v oblasti uherského světského práva. Vyvíjela tak obdobnou činnost, kterou v např. v českých zemích vykonávaly veřejné notariáty.\n\nPřestože již na počátku 11. století vydala ostřihomská a nitranska kapitula několik listin majících charakter písemností hodnověrných míst, za jejich formální ustanovení je třeba považovat 21. článek doplněné Zlaté buly Ondřeje II. z roku 1231, kterým panovník stanovil instituce vydávající písemná svědectví opatřená spolehlivou pečetí. \n\nZpočátku byl jejich počet neomezený (nejvíce se rozšiřovaly po tatarském vpádu v roce 1241), což však mělo za následek oslabování důvěry v jejich působení. Proto král Ludvík I. z Anjou listinou z roku 1351 zakázal menším konventům vykonávat takovou činnost, provedl revizi pečetí, a následně určil, že hodnověrnými místy mohou být na území Slovenska pouze tyto instituce: Bratislavská kapitula s působností pro území současného západního Slovenska a severozápadního Maďarska, Nitranská kapitula s působností v části západního Slovenska a na středním Slovensku a Spišská kapitula pro severní a východní Slovensko. Doplňovat je měly kláštery v Hronském Beňadiku (západní, střední a jižní Slovensko), na Zoboru u Nitry (západní Slovensko), v Jasově (východní a jihovýchodní Slovensko a severní Maďarsko), v Leles (východní Slovensko a východní Maďarsko), v Kláštoru pod Znievom (střední a severní Slovensko) a v Šahách (jižní Slovensko). Kromě těchto míst činnost na území Slovenska vyvíjela i hodnověrné místa sídlící na území dnešního Maďarska – ostřihomská, Budínská a stoličnobělehradská kapitula.\n\nV 1. polovině 16. století mnohé konventy v důsledku turecké okupace upadaly a byly nuceny svou činnost přerušit. K jejímu obnovení docházelo v průběhu 18. století. Po zrušení řádu jezuitů v roce 1773 zanikl klášter pod Znievom a věrohodné místo bylo přeloženo do Banskobystrické kapituly, která až do roku 1802 vydávala listiny pod jménem původního hodnověrného místa.\n\nK povinnostem hodnověrných míst patřila péče o svěřené písemnosti, vyhotovování a vydávání ověřených opisů dokumentů a základní právní rady. Hodnověrné místa byla také pomocníky při úředním řízení (např. právní zastupování). Organizace kanceláří hodnověrných míst byla velmi jednoduchá. Při kapitulách tvořili jeho personál kanovníci, lektor, kustod a notář (ve větších kancelářích i písař). Za vydání listin odpovídal lektor, kustod opatroval pečetidlo a byl správcem archivu. Při konventech vedli kancelář převor a kustod.\n\nBěhem úředního řízení museli být přítomni všichni členové kanceláře, přičemž notář nebo písař zaznamenával všechny výpovědi. Pak vyhotovil koncepty listin, které nejprve museli přečíst všichni přítomní a až pak mohla být příslušná listina vyhotovená jako čistopis. Právoplatnou se stala až po opětovném přečtení a podpisu alespoň tří členů kanceláře.\n\nArchivy hodnověrných míst byly zpravidla uloženy v sakristii kapitulních nebo klášterních kostelů. Kromě samotného vydávání listin kanceláře vedly i registra o vydaných písemnostech.\n\nKapituly vykonávali činnost hodnověrných míst až do zániku této instituce zákonem o královských veřejných notářství z roku 1874. Na Slovensku jsou archivy hodnověrných míst uložené v Slovenském národním archivu v Bratislavě, kromě archivu hodnověrného místa nitranské a spišské kapituly, které jsou na původních místech. Archivy zoborského a šahanského konventu se do současnosti nedochovaly. Archivy hodnověrných míst obsahují velmi cenný a bohatý písemný materiál k dějinám Slovenska.\n\nExistence a činnost hodnověrných míst měla, navzdory svému působení při kapitulách a konventech, výsostně světský a občanský obsah práce. Hodnověrná místa byla zvláštností středověkého Uherska a neměla obdobu v žádném jiném evropském státě.\n\n"}
{"id": "962576", "url": "https://cs.wikipedia.org/wiki?curid=962576", "title": "Ženich (rozcestník)", "text": "Ženich (rozcestník)\n\nŽenich může být:\n"}
{"id": "962577", "url": "https://cs.wikipedia.org/wiki?curid=962577", "title": "Not Fade Away", "text": "Not Fade Away\n\nNot Fade Away může být:\n\n"}
{"id": "962578", "url": "https://cs.wikipedia.org/wiki?curid=962578", "title": "Not Fade Away (píseň)", "text": "Not Fade Away (píseň)\n\n„Not Fade Away“ je píseň, kterou napsal Buddy Holly (pod svým jménem Charles Hardin) spolu s producentem Normanem Pettym. Poprvé vyšla jako B-strana singlu „Oh, Boy!“ v říjnu 1957. Americký hudební časopis \"Rolling Stone\" píseň zařadil na 108. příčku žebříčku 500 nejlepších písní všech dob. V pozdějších letech ji nahrála řada dalších hudebníků, mezi které patří Stephen Stills, Steve Hillage, Mick Fleetwood nebo skupiny Grateful Dead, The Rolling Stones a Rush.\n"}
{"id": "962581", "url": "https://cs.wikipedia.org/wiki?curid=962581", "title": "Šest zápalek", "text": "Šest zápalek\n\nŠest zápalek (1960, Шесть спичек) je sbírka vědeckofantastických povídek ruských sovětských spisovatelů bratrů Strugackých. Sbírka obsahuje povídky, které bratři spolu napsali v letech 1958-1960, některé z nich mají velmi blízko k jejich fiktivnímu vesmíru Svět Poledne.\n\n\nSbírka jako celek česky nevyšla, pouze jednotlivé povídky v různých časopisech a antologiích. Povídka \"Zkouška SKYBR\" česky ještě nevyšla.\n\n"}
{"id": "962584", "url": "https://cs.wikipedia.org/wiki?curid=962584", "title": "Miles Copeland III", "text": "Miles Copeland III\n\nMiles Axe Copeland III (* 2. května 1944 Londýn) je americký manažer.\n\nNarodil se v Londýně jako syn důstojníka CIA Milese Copelanda a jeho manželky, archeoložky a tajné agentky Lorraine Copeland. Jeho mladšími bratry jsou koncertní promotér Ian Copeland a hudebník Stewart Copeland. Jeho otec zadal po jeho narození špatné datum a v jeho pasu je tak 2. duben, nikoliv květen. Přestože se narodil v Anglii, dětství strávil v různých arabských zemích a studoval v USA. Své první větší úspěchy zaznamenal jako manažer rockové skupiny Wishbone Ash. V roce 1977 založil hudební vydavatelství Illegal Records a poté, co se v roce 1978 stal manažerem skupiny The Police svého bratra Stewarta, založil vydavatelství I.R.S. Records. Je vlastníkem společnosti Copeland International Arts (CIA).\n"}
{"id": "962585", "url": "https://cs.wikipedia.org/wiki?curid=962585", "title": "Zoborský klášter", "text": "Zoborský klášter\n\nZoborský klášter svatého Hippolyta byl benediktinský klášter na kopci Zobor u Nitry.\n\nKlášter byl nejpravděpodobněji založen v roce 880, kdy vzniklo Nitranské biskupství, jehož prvním biskupem byl původně benediktinský mnich Wiching.\n\nLegenda vzpomíná prvního známého zoberského opata po velkomoravském a v předuherském období. Z Polska měl přijít muž jménem Svorad, který dostal mnišský oděv od opata Filipa, jehož \"klášter, nazývaný sobor\" (monasterium, zobor nominatum), byl vybudován u Nitry k úctě sv. Hippolyta.\n\nV Zoborském benediktinském klášteře vznikly z pověření uherského krále Kolomana tzv. zoborské listiny, jedná se o dva nejstarší dochované listinné originály z území Slovenska z let 1111 a 1113.\n\nBenediktinští mniši působili v klášteře až do roku 1468. V letech 1692–1695 zřídil na jeho místě nitranský biskup Blažej Jaklin nový klášter pro kamaldulský řád. Mezi mnichy v klášteře působil i jazykovědec, autor latinsko-slovenského slovníku Romuald Hadbávný. Klášter nechal zrušit císař Josef II. v roce 1782. Budova poté sloužila k různým světským účelů, v roce 1786 zde vznikla soukenická manufaktura a od roku 1886 zde bylo zřízeno plicní sanatorium. Dnes se zde nachází léčebna otevřená vroce 1953.\n\n"}
{"id": "962586", "url": "https://cs.wikipedia.org/wiki?curid=962586", "title": "Joe Osborn", "text": "Joe Osborn\n\nJoe Osborn (28. srpna 1937 Mound, Louisiana, USA \n– 14. prosince 2018) byl americký baskytarista. Svou kariéru zahájil hraním v různých lokálních klubech, a když mu bylo dvacet, přestěhoval se do Las Vegas a přesedlal z kytary na baskytaru. Zde strávil rok členstvím v kapele zpěváka Boba Lumana a roku 1960 začal vystupovat jako člen kapely Rickyho Nelsona. Přestože již v dobách členství v Nelsonově kapele působil jako studiový hudebník, na plný úvazek tuto práci přijal až v roce 1964. Během své kariéry studiového hudebníka spolupracoval s mnoha muzikanty, mezi které patří Neil Young, Paul Simon, Art Garfunkel nebo Billy Joel. V roce 2010 byl uveden do Louisiana Music Hall of Fame.\n"}
{"id": "962587", "url": "https://cs.wikipedia.org/wiki?curid=962587", "title": "Zoborské listiny", "text": "Zoborské listiny\n\nZoborské listiny jsou dva nejstarší zachované listinné originály z území Slovenska. Vznikly v letech 1111 a 1113 z pověření krále Kolomana v benediktinském klášteře na Zoboru u Nitry. Týkaly se majetkových záležitostí zoberského konventu a pro mnohé obce uvedené v listinách znamenají první písemnou zmínku.\n\nPrvní listina vydaná 1. září 1111 se týká sporu o vybírání mýtného a desátků mezi Zoborským klášterem sv. Hippolyta a královskými výběrčími mýtného. V tomto dokumentu král Koloman potvrzuje právo zoberského opatství na majetky poddaných na západním a středním Slovensku. Tyto majetky dostali zoborští benediktini od krále Štěpána I. Listinu napsal pravděpodobně člen kapituly gramatik Willermus, který zde i vyučoval psaní, což dokazuje, že na Zoboru byla už v těch dobách škola. Zřejmě navázala na velkomoravské učiliště, které po Metodějově odchodu řídil biskup Wiching.\n\nDruhá listina, datovaná rokem 1113, obsahuje majetkový soupis zoberského opatství. Vzhledem k tomu, že v listině je uvedeno přes 150 vesnic a různých orientačních bodů v jejich katastru, je neobyčejně cenným místopisem celého západního Slovenska na počátku 12. století. Svědčí také o organizaci církevního života benediktinských mnichů. Klášter sv. Hippolyta na úpatí kopce Zobor byl nejstarším na Slovensku a zanikl ještě za panování krále Matyáše Korvína. \n\nMezi jmény osob a názvy obcí uvedenými v listinách je nejvíce slovenských, pak německých a latinizovaných. Svědčí to o tom, že Nitranské panství bylo ještě ve 12. století, dávno po rozpadu Svatoplukovy říše, významným centrem slovenské etnogeneze a svědčí také o postupném začleňování neslovanských etnik do slovanského - slovenského prostředí a jím vytvořených správních a nábožensko-kulturních struktur. V listinách nejsou zmíněny maďarské názvy a jména, což dosvědčuje, že Nitra, jako bývalé ústřední vladařské středisko, si ve 12. a pravděpodobně i v polovině 13. století zachovala slovanský charakter.\n\nPodle názorů historiků byly obě zoborské listiny napsané skriptory benediktinského opatství na Zoboru nebo v nitranské kapitule. Paleografický rozbor nasvědčuje tomu, že listiny psali mniši z francouzsko-německého rozhraní. Vliv francouzského a německého pravopisu způsobuje časté komolení slovenských názvů obcí, řek, hor a jiných zeměpisných lokalit.\n\nZoborské listiny se zachovaly v originále (první je dost poškozená, druhá poměrně zachovalá) psané latinsky na pergamenu a jsou v depozitu Biskupského úřadu v Nitře.\n\n"}
{"id": "962589", "url": "https://cs.wikipedia.org/wiki?curid=962589", "title": "Jacques Loussier", "text": "Jacques Loussier\n\nJacques Loussier (26. října 1934 Angers – 5. března 2019 Paříž) byl francouzský klavírista a hudební skladatel. Na klavír začal hrát ve svých deseti letech a když mu bylo šestnáct, začal studovat na Conservatoire national supérieur de musique et de danse de Paris u profesora Yvese Nata. Roku 1959 založil vlastní jazzové trio ve kterém jej doprovázel kontrabasista Pierre Michelot a bubeník Christian Garros; vedle vlastních skladeb trio hrálo například jazzové úpravy skladeb Johanna Sebastiana Bacha. Rovněž se věnoval skládání hudby pro filmy.\n\n"}
{"id": "962590", "url": "https://cs.wikipedia.org/wiki?curid=962590", "title": "Rajka velká", "text": "Rajka velká\n\nRajka velká (\"Paradisaea apoda\") je největším příslušníkem čeledi rajkovití. Dorůstá délky okolo 40 centimetrů. Obývá jihozápad Nové Guiney a nedaleké Aruské ostrovy. Vyskytuje se v deštných pralesích, živí se plody a semeny stromů. Tělo je zbarveno červenohnědě, spodní část hlavy je smaragdově zelená a horní část hlavy jasně žlutá. Samci mají dlouhé jemné žlutě a bíle zbarvené ocasní peří, které v období rozmnožování vztyčují podobně jako pávi. Hlasem připomínají havrany, s nimiž jsou vzdáleně příbuzní.\n\nVědecký název tohoto druhu \"apoda\" znamená doslova „beznohá“. Do Evropy se původně dostávaly jen stažené kožky rajek, ze kterých byly odstraněny nohy. Proto vznikla legenda, že tito mimořádně pestří ptáci přilétají přímo z ráje a protože se nedotýkají ničeho pozemského, tak ani nepotřebují nohy.\n\nPočátkem dvacátého století byla rajka velká vysazena na karibském ostrově Little Tobago. Populace zřejmě zanikla v důsledku hurikánu Flora v září 1963.\n\n"}
{"id": "962592", "url": "https://cs.wikipedia.org/wiki?curid=962592", "title": "Dave Grusin", "text": "Dave Grusin\n\nDave Grusin (* 26. června 1934 Littleton, Colorado, USA) je americký klavírista, hudební producent, hudební skladatel, aranžér a dirigent. Studoval hudbu na University of Colorado at Boulder a hudbě se profesionálně začal věnovat koncem padesátých let. V letech 1963 až 1965 byl dirigentem v televizním pořadu \"The Andy Williams Show\" a později složil úvodní znělku k řadě dalších pořadů. V roce 1978 spolu s Larrym Rosenem založil hudební vydavatelství GRP Records. Během své kariéry spolupracoval s mnoha hudebníky, mezi které patří Howard Roberts, Gerry Mulligan, Ron Carter, Art Farmer nebo Patti Austin. Jeho mladším bratrem je klavírista Don Grusin.\n\n\n"}
{"id": "962593", "url": "https://cs.wikipedia.org/wiki?curid=962593", "title": "Excalion", "text": "Excalion\n\nExcalion je finská power metalová hudební skupina, která vznikla v prosinci 2000\n\nNa podzim 2001 vydala skupina své první demo s názvem \"Formlom\". O dva roky později vydala druhé demo s názvem \"Obsession to Prosper\". Debutové album s názvem \"Primal Exhale\" přišlo roku 2005. Další alba přišla v roce 2007, 2010 a 2017\n\n"}
{"id": "962594", "url": "https://cs.wikipedia.org/wiki?curid=962594", "title": "Kostel svatého Štěpána (Kozolupy)", "text": "Kostel svatého Štěpána (Kozolupy)\n\nKostel svatého Štěpána je barokní římskokatolický chrám v obci Kozolupy v okrese Plzeň-sever. Je chráněn jako kulturní památka České republiky.\n\nKostel stojí na místě dřívějšího farního kostela, o kterém je první zmínka roku 1366. Starý kostel byl pro sešlost zbořen a nový postaven v letech 1777 až 1782. Jde o jednolodní, barokní budovu, s věží na západním průčelí, krytá valbou taškovou; na věži cibule plechová s lucernou a bání. \n\n"}
{"id": "962595", "url": "https://cs.wikipedia.org/wiki?curid=962595", "title": "Jacques Dupuis", "text": "Jacques Dupuis\n\nJacques Dupuis (5. prosince 1923 Huppaye – 28. prosince 2004 Řím) byl belgický jezuitský kněz. Jezuitou se stal v roce 1941. Po dokončení náboženských studií opustil Belgii a vydal se do Indie. Tato tříletá zkušenost jej přivedla k objevení hinduismu jako něčeho, co utvářelo osobnosti studentů jemu svěřených. Byl to objev rozmanitosti náboženství a začátek dlouholetého výzkumu toho, \"zda se Bůh opravdu projevuje jen a pouze skrze osobu Ježíše Krista\". Napsal knihu \"Směřování Křesťanské teologie k náboženskému plularismu\".\n"}
{"id": "962596", "url": "https://cs.wikipedia.org/wiki?curid=962596", "title": "Calvin Newborn", "text": "Calvin Newborn\n\nCalvin Newborn (27. dubna 1933 Whiteville, Tennessee, USA – 1. prosince 2018 Jacksonville) byl americký jazzový kytarista. Svou kariéru zahájil koncem čtyřicátých let. V roce 1953 hrál ve skupině svého bratra, klavíristy Phinease Newborna. V roce 1959 se stal členem doprovodné skupiny klavíristy Earla Hinese. Během své kariéry vydal několik alb jako leader a spolupracoval s mnoha hudebníky, mezi které patří B. B. King, Booker Little, Jimmy Forrest, Sun Ra nebo Lou Donaldson.\n"}
{"id": "962597", "url": "https://cs.wikipedia.org/wiki?curid=962597", "title": "Primal Exhale", "text": "Primal Exhale\n\nPrimal Exhale je debutové hudební album skupiny Excalion. Vydáno bylo v roce 2005.\n\n"}
{"id": "962598", "url": "https://cs.wikipedia.org/wiki?curid=962598", "title": "Ektor", "text": "Ektor\n\nEktor (* 4. prosince 1985), vlastním jménem Marko Elefteriadis, je český rapper. Jeho matkou je zpěvačka Tena Elefteriadu. Svou tvorbu zveřejňuje na YouTube kanálu EktorTV. Je zakladatelem značky Detektor Gear.\n\nV roce 2008 vydal spolu s Enemym (jeden z předních českých DJů) své debutové album \"Airon Meidan\", křest proběhl 29. listopadu 2008 v pražském klubu Retro. Píseň \"Vidim to jako včera\" je pilotní skladbou celého alba. Přestože se v případě \"Airon Meidan\" jednalo o debut, deska sklidila pozitivní reakce.\n\nV roce 2011 vydal své první sólové album \"Topství\". Kromě DJe Enemyho se na desce jako producenti objevili DJ Wich, Emeres, Lucas, Billy Hollywood nebo Jazzy. Nejznámějším se stal track \"Nemáš zač\". Ektor na tomto albu spolupracoval také s rappery Hugo Toxxxem (track Dobrý) nebo Strapem (track Néé). V roce 2012 vydal společně s DJ Wichem album \"Tetris\", s tracky \"Loket z vokna\", \"Number 1\" nebo \"Je mi to fuk\". Na albu se mimo Strapa a Huga Toxxxe objevili také LA4, Vladimir 518 a Supa ze slovenské skupiny Moja Reč.\n\nV roce 2015 vyšlo album s názvem \"Detektor\". Před vydáním Ektor zveřejnil 4 singly s videoklipy: \"Generace X\" , \"Jak jinak\" , \"Proč\" a \"Nohy v pěst\". První dva singly produkoval SpecialBeatz, zbylé dva Konex. V albu se objevil ještě jeden song s videoklipem, který nese název \"Ve dne, v noci\". V roce 2016 vyšlo album s názvem \"Detektor 2\". Před vydáním Ektor zveřejnil 2 singly s videoklipy : \"Nejsou rádi\", \"Prázdnej sex\". Oba singly produkoval SpecialBeatz. Kromě SpecialBeatz se jako producenti na albu objevili DJ Wich, Konex. Jako featuringy se na albu objevili Rytmus, Ego, Separ, James Cole, Marpo, Strapo. Křest proběhl 27. února v Sasazu Praha.\n\nAlbum \"Alfa\" bylo vydáno 4. prosince 2017 v den Ektorových 32. narozenin. Hosté na albu Alfa jsou: Strapo, Sergei Barracuda, Smack a Rest. Křest alba Alfa se uskutečnil 16. a 17. února 2018 v pražském klubu SaSaZu. V únoru 2019 bylo vydáno album \"Marko\".\n\nKromě tracků, které Ektor vydal na deskách, má také značné množství sólo tracků. V písni \"Právo žít\", Ektor kritizuje přístup moderní společnosti ke zvířatům.\n\nEktor také spolupracoval s některými dalšími českými, slovenskými i americkými rappery. Ze slovenských a českých je to například Strapo (track \"Nula\"), Momo (track Jebem tvoje love), Separ (track \"Hnus\"), Marpo (Mladá krev), Majk Spirit (Len tak), James Cole (track \" Demon) , Kontrafakt (track \"V mojom svetě\") Yzomandias (track \"Máme Všechno\"), Rytmus (track Cem šecko a teraz), nebo Azurit Kingdom (track Cizí Tváře). Z amerických Nironic (track \"So Loco\").\n\nV roce 2014 byla Ektorem založena značka oblečení Detektor, která prezentuje jeho tvorbu.\n\n\n"}
{"id": "962600", "url": "https://cs.wikipedia.org/wiki?curid=962600", "title": "Waterlines", "text": "Waterlines\n\nWaterlines je hudební album skupiny Excalion. Vydáno bylo v roce 2007.\n\n"}
{"id": "962601", "url": "https://cs.wikipedia.org/wiki?curid=962601", "title": "Opelt (kráter)", "text": "Opelt (kráter)\n\nOpelt je lávou zatopený kráter ležící v Mare Nubium (Moře mraků) na přivrácené straně Měsíce. Má průměr 49 km a je situován severovýchodně od výrazného kráteru Bullialdus.\nJeho okrajový val je značně narušený, v mnoha místech zcela chybí. V jeho zachované jihozápadní části leží malý satelitní kráter Opelt E.\n\nJižně od něj se nachází rovněž lávou zaplavený kráter Gould a východo-jihovýchodně přibližně stejně velký Lubiniezky. Severně se táhne soustava brázd Rimae Opelt, která získala své jméno právě podle hlavního kráteru.\n\nPojmenován je podle německého finančníka Friedricha Wilhelma Opelta, který pomohl selenografům Wilhelmu Gotthelfu Lohrmannovi a Johannu Friedrichu Juliu Schmidtovi.\n\nV okolí se nachází několik dalších kráterů, které byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962603", "url": "https://cs.wikipedia.org/wiki?curid=962603", "title": "High Time", "text": "High Time\n\nHigh Time je hudební album skupiny Excalion. Vydáno bylo v roce 2010.\n\n"}
{"id": "962604", "url": "https://cs.wikipedia.org/wiki?curid=962604", "title": "Ben Dixon", "text": "Ben Dixon\n\nBen Dixon (* 25. prosince 1934 Gaffney, Jižní Karolína, USA) je americký jazzový bubeník. Svou profesionální kariéru zahájil v roce 1955; hrál například se zpěvačkou Shirley Horn. V šedesátých letech pracoval jako studiový hudebník pro vydavatelství Blue Note Records. Po většinu své kariéry pracoval jako sideman a své první album jako leader nazvané \"Say Yes to Your Best\" vydal až v roce 2000. Během své kariéry spolupracoval s mnoha hudebníky, mezi které patří Jack McDuff, Sonny Phillips, Grant Green, Lou Donaldson nebo Big John Patton.\n"}
{"id": "962605", "url": "https://cs.wikipedia.org/wiki?curid=962605", "title": "Leles", "text": "Leles\n\nLeles ( ) je obec na Slovensku v okrese Trebišov.\n\nObec se nachází v jihovýchodní části Východoslovenské nížiny, v rovinaté oblasti nazývané \"Medzibodrožie\". Severně protéká řeka Latorica, jejíž mrtvá ramena vytvořila jedinečné prostředí, od roku 1990 chráněné pod názvem Chráněná krajinná oblast Latorica.\n\nV lokalitě existovala osada již v dobách Velkomoravské říše v 9. století. V roce 1182 zde byl založen premonstrátský klášter, čímž se Leles stal centrem regionu. Výhodná poloha na obchodní cestě, jakož i vhodné podmínky pro rozvoj zemědělství a vinařství, byly hlavním stimulem rozvoje městečka. V roce 1941 byla k Lelesu připojena obec Kapoňa v listinách zmiňovaná v roce 1287.\n\nNejvýznamnější památkou je premonstrátský klášter z roku 1182, později přestavován. Ke klášteru byl ve 14. století přistavěn gotický římskokatolický kostel, tvořící jižní křídlo komplexu. V 19. století přibyl v obci i klasicistní kostel.\n\n"}
{"id": "962606", "url": "https://cs.wikipedia.org/wiki?curid=962606", "title": "Routevník koriandrolistý", "text": "Routevník koriandrolistý\n\nRoutevník koriandrolistý (\"Callianthemum coriandrifolium\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–20 cm s tenkým oddenkem. Lodyha je přímá, zpravidla nevětvená nebo chudě větvená, lysá. Přízemní listy jsou dlouze řapíkaté, řapík je dole rozšířen v pochvu, jsou složené, 1–3x lichozpeřené, lístky vpředu hluboce vroubkované. Lodyžní listy jsou téměř přisedlé až přisedlé, jinak podobné přízemním listům. Květy jsou jednotlivé nebo nejvýše 3 na jedné rostlině, bílé barvy, mají asi 1,5–3 cm v průměru. Kališních lístků je 5, jsou zelenavé. Korunních lístků je většinou 6–13, bílé, řidčeji až narůžovělé, jsou asi 1,5 x delší než kališní lístky, široce vejčité a na bázi mají žluto oranžové nektárium. Kvete v květnu až v červenci. Tyčinek je mnoho. Gyneceum je apokarpní, pestíků je nejčastěji mnoho. Plodem je nažka, na povrchu svraskalá s asi 3 mm dlouhým zobánkem. Nažky jsou uspořádány do souplodí. Počet chromozomů je 2n=16.\n\nRoutevník koriandrolistý je evropský druh roste v horách jižní až střední Evropy od hor SZ Španělska, přes Alpy po Karpaty. V České republice neroste. Nejblíže roste v rakouských Alpách a také na Slovensku ve Vysokých Tatrách a Belianských Tatrách, málo i v Nízkých Tatrách.\nSpíše ho najdeme na neutrálním až kyselém substrátu v subalpínském až alpínském stupni.\n\n \n"}
{"id": "962610", "url": "https://cs.wikipedia.org/wiki?curid=962610", "title": "Dick Berk", "text": "Dick Berk\n\nDick Berk (22. května 1939 San Francisco − 8. února 2014 Portland) byl americký jazzový bubeník. Studoval na Berklee College of Music a svou kariéru zahájil počátkem šedesátých let hraním v klubech v okolí Bostonu. V roce 1962 se přestěhoval do New Yorku, kde hrál s Tedem Cursonem. Koncem šedesátých let se přestěhoval do Los Angeles, kde pokračoval v aktivní hudební kariéře. Počátkem osmdesátých let založil Jazz Adoption Agency. Během své kariéry vydal několik alb jako leader a spolupracoval s mnoha dalšími hudebníky, mezi které patří Blue Mitchell, Jean-Luc Ponty, Milt Jackson, George Duke a Don Friedman. Zemřel v roce 2014 ve věku čtyřiasedmdesáti let; přestože byl již delší dobu nemocný, až do konce života se věnoval hudbě.\n"}
{"id": "962611", "url": "https://cs.wikipedia.org/wiki?curid=962611", "title": "Chráněná krajinná oblast Latorica", "text": "Chráněná krajinná oblast Latorica\n\nChráněná krajinná oblast Latorica je druhá nížinná chráněná krajinná oblast na Slovensku. Nachází se na jihovýchodním Slovensku v okresech Trebišov a Michalovce. Vyhlášena byla v roce 1990 s rozlohou 156,2 km², v roce 2004 došlo k rozšíření rozlohy CHKO. Část rozvodí s rozlohou 4404,7 ha byla 26. května 1993 zařazena do seznamu Ramsarských lokalit mezinárodního významu.\n\nPark se nachází kolem slovenské části řeky Latorica a kolem nižších částí řek Ondava a Laborec. Krajinná oblast se skládá ze soustavy ramen, obklopených zaplavenými lesy a mokřady. Nejvýraznějším prvkem je vzácná biocenóza vody a močálů, která je jedinečná na Slovensku.\n\nVzhledem k poloze a charakteru krajiny je oblast využívána vodním ptactvem nejen na hnízdění, ale i v případě stěhovavých ptáků na krátkodobý odpočinek.\n"}
{"id": "962612", "url": "https://cs.wikipedia.org/wiki?curid=962612", "title": "Angiotenzinogen", "text": "Angiotenzinogen\n\nAngiotenzinogen je bílkovina produkovaná játry, která se účinkem enzymu reninu štěpí na angiotenzin I. Ten se dále štěpí účinkem angiotenzin konvertujícího enzymu na angiotenzin II, který zvyšuje krevní tlak vasokonstrikcí tepének a stimuluje produkci aldosteronu v kůře nadledvin. Angiotenzinogen stojí na začátku tzv. renin-angiotensinového systému, který se podílí na regulaci krevního tlaku a objemu krve v krevním oběhu.\n\nJe to α-globulin o molekulové hmotnosti 60 000. Je syntetizován v játrech, přičemž jeho tvorbu stimulují glukokortikoidy a estrogeny. Enzym renin, produkovaný juxtaglomerulárními buňkami ledvin, je endopeptidáza, která z řetězce aminokyselin odděluje odděluje oligopeptid o sekvenci Asp-Arg-Val-Tyr-Ile-His-Pro-Phe-His-Leu, zvaný angiotenzin I.\n"}
{"id": "962614", "url": "https://cs.wikipedia.org/wiki?curid=962614", "title": "Sound Riot Records", "text": "Sound Riot Records\n\nSound Riot Records je původně gramofonová společnost založená v březnu 1994 v Brazílii Louisem a Gilsonem Rodriguesovými. Ve stejném roce se stala i distributorem pro nahrávací společnosti v Evropě. V roce 1995 přišla myšlenka na spuštění vlastní nahrávací společnosti, v březnu příštího roku přišlo debutové album. V roce 1999 se společnost rozhodla přestěhovat do Evropy a od té doby sídlí v Portugalsku. Sound Riot Records se specializuje především na nahrávky metalových kapel.\n\n"}
{"id": "962615", "url": "https://cs.wikipedia.org/wiki?curid=962615", "title": "Bernard Purdie", "text": "Bernard Purdie\n\nBernard Purdie (* 11. června 1939 Elkton, Maryland, USA) je americký bubeník. Svou kariéru zahájil koncem padesátých let v rodném Elktonu, ale brzy poté se přestěhoval do New Yorku. V polovině devadesátých let byl členem tria The 3B's, ve kterém spolu s ním hráli kontrabasista Bob Cunningham a klavírista Bross Townsend. během své kariéry nahrál řadu alb jako leader a spolupracoval s mnoha dalšími hudebníky, mezi které patří Miles Davis, Jack McDuff, Gábor Szabó, James Brown, Yusef Lateef, Dizzy Gillespie, Todd Rundgren nebo skupina Steely Dan.\n"}
{"id": "962616", "url": "https://cs.wikipedia.org/wiki?curid=962616", "title": "Chráněná krajinná oblast Cerová vrchovina", "text": "Chráněná krajinná oblast Cerová vrchovina\n\nChráněná krajinná oblast Cerová vrchovina je jedna ze 14 chráněných krajinných oblastí na Slovensku. Vyhlášena byla v roce 1989 a má rozlohu 16 280 ha.\nChráněná krajinná oblast (CHKO) Cerová vrchovina leží na jihu Slovenska při hranicích s Maďarskem. Rozkládá se na území geomorfologického celku Cerová vrchovina v okresech Lučenec a Rimavská Sobota. Ze západu do ní zasahuje Ipeľská kotlina a z východu Rimavská kotlina. Co se týče pohoří, ze západu je ohraničena Krupinskou planinou, ze severozápadu Javorím a ze severu Stolickými vrchy.\nÚzemí zahrnuje v rámci Matransko-Slanské oblasti velkou část Hajnáčské vrchoviny, jihovýchodní výběžek Fiľakovské brázdy a střední část Petrovské vrchoviny.\n\nNejrozšířenějším horninovým typem v CHKO jsou pískovce. V CHKO Cerová vrchovina se nachází pseudokrasová Labyrintová jeskyně, která je 182 m dlouhá. Nachází se v Národní přírodní rezervaci Pohanský hrad. Další dominantou Cerové vrchoviny je množství kamenných moří, z nichž největší je Šurické kamenné moře.\n\n"}
{"id": "962617", "url": "https://cs.wikipedia.org/wiki?curid=962617", "title": "IPod Classic", "text": "IPod Classic\n\niPod Classic je multimediální přehrávač od firmy Apple. Je součástí rodiny iPod. Jde o jediný přehrávač od Applu, který používá jako paměťové médium hard disk a díky tomu dosahuje nejvyšších kapacit. V tuto chvíli jako jediný využívá typické ovládací kolečko \"Click Wheel\". Má svůj speciální firmware, tedy nepoužívá iOS. Dokáže přehrát jak zvukové, tak i video soubory. Systém obsahuje také hry které ovšem již nelze dále doinstalovávat. Barevný displej se začal používat s příchodem iPodu classic 4. generace a to až v jeho \"prémiové\" verzi Photo, až do čtvrté generace byl displej monochromatický. Celkem bylo vydáno 6 generací. Poslední (6. generace) se prodávala ve stříbrné a černé variantě. Jde o celkově první iPod, který se začal prodávat již v roce 2001 se sloganem \"tisíc skladeb ve tvé kapse\". V průběhu, kdy byla 4. generace aktuální z ní vznikly další modely, a to photo a color (přinesli barevný displej, protože 1G − 4G měly černobílý displej). Apple 9. září 2014 přestal iPod classic oficiálně prodávat, bez uvedení přímého nástupce.\n\niPod 6. generace 160 GB se tak stal iPodem s největším úložištěm v historii, zároveň zde byl naposledy použit 30pinový Apple konektor a ovládací kolečko Click Wheel.\n\niPody s barevným displejem aplikují na zobrazující se text a animace \"Anti-aliasing -\" technologii vyhlazující hrany. Všechny iPody mají 5 tlačítek a poslední generace (od 4. výše) mají tyto tlačítka integrovány přímo do ovládacího kolečka Click Wheel. Tlačítka jsou to tyto:\n\n\nOperační systém iPodu je uložen na vnitřních pamětích k tomu vyhrazených. Dodatečná flash paměť NOR (buď 1 MB nebo 512 KB) obsahuje bootloader, program který říká zařízení aby načetlo operační systém z hlavního úložiště. Každý iPod má 32 MB RAM, ovšem 60 a 80 GB pátá generace a šestá generace mají 64 MB. Část paměti RAM je použita pro udržení načteného operačního systému z firmware, ale většina slouží pro přednačtení skladeb z pevného disku. Když totiž ipod začne otáčet hard diskem, načte najednou zhruba 30 MB z aktuální skladby a skladeb následujících do pěti RAM, tím šetří hodně energie – disk není nutné pro každou skladbu začít otáčet znovu. Existují i \"domácké\" firmwary jako třeba Rockbox (jen do verze 6 – 6. podporuje emCORE) a iPodLinux (do verze 5).\n\nV březnu roku 2002 přidal Apple funkce známé v té době spíše z PDA: možnost otevírat textové soubory, kontakty a záznamy v kalendáři se daly synchronizovat s počítačem a zobrazit v iPodu. Byly také k dispozici některé vestavěné hry, například \"Brick\" (klon Breakout), Parachute, \"Solitaire\", a \"Music Quiz\". Update firmwaru v roce 2006 přinesl několik extra funkcí do 5. generace iPodů jako je nastavitelný jas obrazovky a možnost dostáhnout další hry. 30. září 2011 byly tyto hry odebrány z iTunes store a již není možné je do iPodů instalovat.\n\nApple uvedl první generaci iPodu (M8541) 23. října 2001, se sloganem \"1 000 skladeb ve tvé kapse\". První iPod měl černobílý LCD (liquid-crystal display) a obsahoval pevný disk s kapacitou 5 GB na který bylo možno uložit až 1 000 skladeb ve formátu MP3. Ipod se v USA začal prodávat za 399 USD. Hlavní inovace které iPod přinesl byly malé hlavně rozměry dosažené díky použití 1.8 palcového plotnového pevného disku (zatímco jeho konkurenti používali 2.5 palcový pevný disk) a jednoduchá obsluha zařízení která byla vykonávána přes mechanické otočné tlačítko Click Wheel (na rozdíl od ostatních iPodů, kde je kolečko již dotykové), středové tlačítko a čtyři pomocná tlačítka umístěná na okrajích kruhu. iPod sliboval výdrž 10 hodin.\n\n20. března 2002 Apple uvedl 10 a 20GB verzi svého iPodu za 499 USD. Byla přidána kompatibilita s VCard stejně jako schopnost synchronizovat informace z vizitek z počítačů MAC.\n\nDruhá generace iPodu byla uvedena 20. července 2002. Používala stejný styl šasi jako generace první, byl ovšem předělán přepínač zámku tlačítek (hold),FireWire portu byla přidána krytka a mechanický Click Wheel byl nahrazen dotykovým. Přední kryt měl také zakulacené rohy a hrany. 10 GB verze byla k mání za 399 $ a 20 GB verze za 499 $. První 5GB verze iPodu byla stále prodávána, cena byla redukována na 299 $\n\nDruhá generace iPodu a updatovaná první generace také začaly být kompatibilní s Windows. Tyto verze měly v balení FireWire adaptér (4-6 pinový) a také software Musicmatch Jukebox který do iPodů dostával hudbu z Windows. V té době totiž iTunes podporovalo pouze operační systém Mac OS.\n\nV prosinci roku 2002 Apple uvedl první edici iPodů která byla limitovaná. S vygravírovanými podpisy například Madonny, Tony Hawk's nebo No Doubt na zádech. Takový iPod stál o 50 $ více než běžný kus\n29. Dubna 2003 uvedl Apple třetí generaci iPodu s kompletně předělaným designem. Zařízení bylo tenčí než kdy dříve, FireWire port nahrazen klasickým 30pinovým dokovacím Apple konektorem. Apple dokonce u tohoto kusu upustil od běžného Clik Wheelu a nasadil zde jeho předělanou vylepšenou verzi, tzv. Touch Wheel – absolutně nemechanické řešení s tlačítky separovanými a umístěnými pod hlavní displej. Přední kryt měl zakulacené rohy a hrany, zadní kryt byl také trochu zakulacen.\n\nByl uveden nový konektor pro připojení sluchátek s ovládáním na kabelu. Zatímco první a druhá generace iPodu měla okolo 3.5 mm jacku dodatečný kruh pro připojení sluchátek s ovládáním, 3 generace již má vedle Jacku 4-pinový speciální port. 10 GB model byl prodáván za 299 $, 15 GB model za 399 $ a 30 GB model za 499 $. Všechny iPody jsou od této verze kompatibilní s Windows i Mac OS rovnou po vybalení, opět byl přibalován software Musicmatch Jukebox pro Windows a iTunes pro Macy, pro uživatele Windows ovšem bylo nutné iPod nejprve přeformátovat. Výdrž na baterii se snížila na 8 hodiny, částečně hlavně kvůli použití lithium-ion baterií namísto lithium polymer ových.\n\n8. září 2003 byl 15 GB model upgradován na 20 GB, 30GB verze byla vylepšena na 40 GB.\n\nSoftware Musicmatch Jukebox byl nahrazen iTunes ve verzi 4.1. Jednalo se o první iTunes, které podporovalo operační systém Microsoft Windows.\n\n19. června 2004 přichází iPod classic 4. generace který již nemá Touch wheel ze třetí generace, ale opět Click wheel, tentokrát ten z iPod Mini který integruje 4 pomocná tlačítka přímo pod okraje dotykového kolečka. Šasi je opět o něco tenčí. Cena byla snížena a nabídka jednotlivých modelů zjednodušena. 20 GB model byl prodáván za 299 $ a 40 GB za 399 $. U této generace iPodu Apple také začíná omezovat množství příslušenství s ním dodávané. Zatímco doposud bylo k iPodům s vyšší kapacitou bylo standardně dodáváno pouzdro, dock a dálkové ovládání na kabelu, u 40 GB verze iPodu 4. generace ovšem byly v balení přibaleny pouze sluchátka, dock a kabel (FireWire/USB) určený k datovým přenosům a nabíjení. Tento iPod také kromě Click Wheelu z iPodu mini používal i jeho některé další obvody a byl energeticky velmi úsporný – na baterii udával 12 hodin i přesto, že používal stejnou baterii jako jeho předchůdce.\n\nSpeciální U2 edice iPodu byla uvedena 26. října 2004 na počest alba \"How to Dismantle an Atomic Bomb\". Přední plastový kryt iPodu této edice byl černý a Click wheel červený. Toto barevné schéma ladilo s barvami nově uvedeného alba. S 20GB místa a s podpisy všech čtyř členů na zádech se iPod edice U2 prodával za 349 $ a navíc obsahoval 50 $ kupon pro kolekci U2 v obchodu  iTunes®. Zákazníci také obdrželi 30minutové exkluzivní video na  iTunes® Music Store.\n\n7. září 2005 byla uvedena speciální edice Harry Potter. Bylo tak učiněno v souvislosti s uvedením audio knih Harry Potter v iTunes® store. Měl na zádech vygravírované logo Bradavic a všech 6 audio knih připravených k poslechu.\n\nVe stejném čase, kdy byl uveden iPod ve verzi U2, byl zároveň uveden iPod Photo. Představen veřejnosti byl jako prémiová verze iPodu classic 4. generace, největší a hlavní inovací byl LCD barevný displej s rozlišením 220x176 pixelů a se schopností zobrazit až 65 536 barev. iPod podporoval následující formáty fotek a obrázků: JPEG, BMP, GIF, TIFF, a PNG a mohl být připojen k televizi nebo monitoru pro prezentace uložených médií. Udávaná výdrž byla 15 hodin přehrávání hudby nebo 5 hodiny hudby s obrázkovou prezentací. Photo byl k dispozici za 499 $ (40 GB) nebo 599 $ (60 GB)\n\n23. února 2005 byly oba 40 GB modely (Photo a normální iPod classic) nahrazeny tenčí a levnější Photo verzí s pamětí 30 GB za 349 $ a další, ovšem již standardní iPod (bez barevného displeje) s pamětí 20 GB. Cena za 60 GB model byla snížena na 449 $ a za příslušenství jako dock, FireWire kabel nebo AV kabel se muselo připlatit – již nebyly standardní součástí balení.\n\n28. června 2005 byl iPod Photo sloučen s linií ostatních černobílých iPodu. 30 GB model byl vypuště, 20 GB model zůstal a dostal barevnou obrazovku. Cena 60 GB modelu se snížila na 399 $.\n\n12. října 2005 uvádí apple pátou verzi svého přehrávače, iPod classic 5th Generation, hned po uvedení iPodu nano. Pátá generace má 2.5 palcový displej s rozlišením 320x240 QVGA a menší Click Wheel. Tento iPod se stává prvním iPodem schopným přehrát video.\n\n5 generace iPodu je také první generace, kde je k dispozici i jiná barevná verze než základní – byla přidána možnost mít iPod v černé barvě. Zařízení prošlo kompletní re-designem s jinými proporcemi. Plně rovný a plochý předek a naopak kulatější zadní část jsou nové designové znaky iPodu. 4-pinový speciální konektor pro připojení sluchátek s ovládáním zmizel zcela, částečně kvůli tomu, že způsoboval potíže při zpětné kompatibilitě s některými kusy příslušenství. 30 GB model byl nabízen za 299 $ a 60 GB model za 399 $. Pátá generace iPodu se také nabízela ve speciální edici U2 za 349 $ (30 GB). Tento model iPodu je poslední verzí, kde byl pro čelní stranu použit plastový kryt.\n\niPod byl schopen přehrát video MP4 (až do 2.5 Mbit/s) a H.264 (až do 768 kbit/s, baseline profile). Pozdější verze iPodu, Late 2006 dokonce umožňuje datový průtok videa o něco vyšší: MP4 (až do 2.5 Mbit/s) a H.264 (až do 1.5 Mbit/s, baseline profile). Videozáznamy jako např. TV seriály, podcasty, hudební videa a filmy mohly být zakoupeny na iTunes store nebo staženy z alternativních zdrojů a do iPodu importovány skrze iTunes software.\n\nVidea nebo slideshow mohla být z iPodu přehrávána rovnou na projektoru, monitoru nebo televizi s použitím Apple AV Video kabelu nebo přes 30pinový Dock konektor s portem S-video na druhé straně kabelu.Bylo to také možné (a často podomácku vyrobené) s použitím kabelu kde na jednom konci byly 3 Cinch zakončení a na druhém konci tříportový 3,5mm jack který dokázal přenášet obraz a zvuk do Cinch zakončení. Při tomto zapojení bylo ovšem nutné prohodit žlutý a červený Cinch.\n\niPod byl 12. září 2006 upgradován: byl přidán jasnější displej, delší přehrávání video souborů na jedno nabití, předělaný vzhled sluchátek a možnost textového vyhledávání obsahu přímo v iPodu. Nyní již také nebylo přibalováno CD se softwarem iTunes ale bylo nutné aby si ho uživatel sám stáhnul. 60 GB model byl nahrazen 80 GB. Cena byla snížena o 50 $ u obou verzí, 30 GB za 249 $ a 80 GB za 349 $.\nV tomto čase byly také všechny iPody 5. Generace updatovány a byly jim přidány další funkce jako například přehrávání bez mezer a hluchých míst (při poslouchání velmi dlouhých skladeb se takové mezery mohly vyskytnout), dále byla přidána podpora pro hry uzpůsobené na ovládání Click Wheelem, tzv. iPod games.\n\n5. Září 2007 představuje Steve Jobs iPod 6. generace a přidává mu přídomek \"Classic\". Přichází s tenčím tělem a s dramaticky vylepšenou výdrží na baterii – 36 hodin přehrávání hudby a 6 hodin videa. Displej byl stále velký 2,5 palce, rozlišení zůstává 320x240. Přední kryt iPodu je nyní vyroben z anodizovaného hlíníku místo plastu a typická bílá barva byla nahrazena stříbrnou – bylo to poprvé, co se iPod nedal pořídit v bílé barvě. 6. generace také přinesla předělané uživatelské rozhraní obsahující více grafiky a také efektní 3D procházení obaly alb Cover Flow. iPod byl prodáván za 249 $ 80 GB verze a 349 $ 160 GB verze.\n\nBěhem \"Let´s Rock\" festivalu 9. září 2008 byly oba modely (80 a 160 GB) nahrazeny jedním, 120 GB modelem prodávaným za 249 $. Tento iPod přichází s funkcí inteligentního výběru hudby Genius a také podporoval nahrávání audia (pouze s připojenými sluchátky s mikrofonem). Tyto softwarová vylepšení se nedostala formou updatu firmwaru na iPod 1. generace.\n\nPřed další akcí \"It´s only Rock and Roll\" o rok později, 9. září 2009, byla cena 120 GB modelu snížena na 229 $ a během samotné akce dokonce uvedena další \"revize\" iPodu classic – tentokrát opět s kapacitou 160 GB ovšem se stejně tenkým tělem jako 120 GB model (podařilo se zachovat harddisk o jedné plotně a přesto vyšší kapacitě). Tento 160 GB model se prodával za 249 $\n\nApple Worldwide Developers Conference v roce 2013 nepřinesla žádný nový iPod který ovšem již ani nebyl od Applu očekáván. Produkce iPodu classic pokračovala dále, v menším objemu, aby Apple vyčerpal zásoby svých součástek a dílů k těmto zařízením.\n\niPod classic 6. generace se také stal častým cílem pro různá vylepšení fanouškovskou komunitou. Nejčastěji je zvyšována kapacita (i na 240 GB) nebo montovány SSD disky pro zrychlení, zlehčení a zvýšení výdrže na baterii.\n\n9. září 2014 Apple oficiálně ukončuje produktovou linii iPod classic. 6 generace iPodu classic 160 GB se tak stala posledním zařízením v řadě iPodů s Click Wheelem a 30pinovým konektorem. Je to také iPod s absolutně nejvyšší kapacitou. Podle Tima Cooka který se nechal slyšet na WSJD Live není možné dále vyrábět iPod classic protože součástky pro něj jsou již nedostupné a předesignování zařízení bylo neopodstatněné vzhledem k malému zájmu spotřebitelů.\n"}
{"id": "962619", "url": "https://cs.wikipedia.org/wiki?curid=962619", "title": "Moja Reč", "text": "Moja Reč\n\nMoja Reč je slovenské hiphopové duo, které tvoří rapeři s uměleckými jmény Supa a Delik původem z Handlové. Spolupracují s kapelou Komplot. Na koncertech bez živých nástrojů s nimi vystupoval DJ Ali, který v roce 2009 zemřel. Jejich producent je Jozef Engerer.\n\nV roce 2004 nahráli demo, na kterém se nachází 14 skladeb, z toho prvních sedm s komplotem a dalších sedm je nahraných do podkladů z nichž 5 je od Ramona a 2 od Veca. Demo je k dispozici zdarma ke stažení na různých internetových stránkách.\n\nV roce 2006 vydali \"Dobrí chlapci mixtape vol. 1\" obsahující 19 skladeb a ke konci toho roku vydali i debutové album \"S/M show\" s hosty jako H16, Vec, Supercrooo nebo Idea. Fanoušci i kritici dost kritizovali zvuk alba, skupina ho v roce 2008 dala na volné stažení s vylepšeným zvukem.\n\nV roce 2009 vydali dvojCD album s názvem \"Dual Shock\" který obsahuje 32 skladeb.\n\nV roce 2011 vydali CD album s názvem \"Dobrí Chlapci 3\". Album obsahuje 22 skladeb.\n\nSkupina Moja Reč vypustila 11. července 2012 do světa svou první kolekci oblečení pod názvem MR Wear.\n\n\n\n\n\n\n\n\n\n\n\n\n\n\n"}
{"id": "962620", "url": "https://cs.wikipedia.org/wiki?curid=962620", "title": "Angiotenzin I", "text": "Angiotenzin I\n\nAngiotenzin I je oligopeptid, který vzniká v krevní plazmě působením enzymu reninu na bílkovinu angiotenzinogen. Je to dekapeptid se sekvencí aminokyselin Asp-Arg-Val-Tyr-Ile-His-Pro-Phe-His-Leu. Je fyziologicky inertní a teprve dalším štěpením angiotenzin konvertujím enzymem z něj vzniká \nangiotenzin II, hormon způsobující vazokonstrikci tepének a zvýšenou produkci hormonu aldosteronu v kůře nadledvin. Aldosteron omezí vylučování vody ledvinami a to společně s vazokonstrikcí vede ke zvýšení krevního tlaku.\n\n"}
{"id": "962623", "url": "https://cs.wikipedia.org/wiki?curid=962623", "title": "Metelkův mechanický betlém (Vysoké nad Jizerou)", "text": "Metelkův mechanický betlém (Vysoké nad Jizerou)\n\n„Metelkův pohyblivý betlém\", zvaný též „chodicí betlém\", je umístěn ve \"Vlastivědném museu pro Vysoké nad Jizerou a okolí\", které se nalézá v podkrkonošském městě Vysokém nad Jizerou čp. 130. V současnosti snad betlém obsahuje 279 figur, z nichž je 182 pohyblivých.\n\nNejen v samotném museu, ale i v okolí zůstává pohyblivých betlémů zachováno několik.\n\nAutorem původní mechaniky betléma byl Jan Křtitel Metelka (přídomkem zván „Kovárnickej\") (25. března 1854 ve Sklenařicích čp. 158 – 1924). Začal jej ve vsi Sklenařicích v čp. 157 (zbořeném roku 2018 a z gruntu nově vystavěném) stavět v roce 1878 a jako základ mu posloužily zbytky betléma, které tehdy objevil vyplavené po povodni u mlýna na Novém Světě v Harrachově a získal od majitele. Základní konstrukce betléma je dřevěná, mechanismy dřevěné a kovové, krajinné pozadí z korkové i jiné kůry, mechu či papíru, jednotlivé figurky pak převážně ze dřeva. Metelka svůj betlém rozšiřoval až do celkové délky kolem 7,5 metru (lomené přes roh místnosti), které dosáhl v roce 1900. Roku 1914 se však Jan Metelka stěhoval a svůj výtvor tehdy rozdělil na čtyři díly mezi své dcery a syna. Některé menší části betléma později zanikly již v rodinách Metelkových potomků. \n\nAž od roku 1954 se jednotlivé části betléma postupně dostávaly do vysockého musea, které krátce předtím získalo pro své potřeby budovu bývalého okresního soudu. Zásluhou tehdejší správkyně musea Františky Jandové byl roku 1958 betlém z dochovaných dílů rekonstruován na délku cca 4,5 metru a z prostorových důvodů sestaven nikoliv do rohu, ale rovně (část betléma přitom dosud zůstává v depositáři musea). Dobrovolným spolupracovníkům musea, válečnému letci Miloslavu Štěpánkovi a jeho pomocníku Vladimíru Hladíkovi se před Vánoci 1958 podařilo zprovoznit mechanické části betléma, a to s elektrickým pohonem namísto původního čistě mechanického pohonu. \n\nBetlém byl později umístěn v prvním poschodí na plošině schodištěm vysockého čp. 130, kde mu sice po mnoho let náleželo dobře ze schodiště viditelné místo, ale trpěl zde změnami teplot, vlhkostí, prachem i lidskou nenechavostí. V roce 2005 byl přesunut do representativní místnosti bývalé soudní síně, v roce 2008 prodělal důkladnou opravu třebechovickým restaurátorem Kamilem Andresem a dočkal se nového umístění v přízemí musea v místnosti pro krátkodobé výstavy. \n\nNěkterá řemesla na betlému jsou označena vývěsními štíty se jmény skutečných vysockých řemeslníků z konce devatenáctého století: pekaři Vojtěch Josífek a František Makovec, řezník Josef Nečásek, kovář Jáchym Petříček, švec Jáchym Ďoubalík a především truhlář Václav Janda mladší, který podle tradované legendy už v roce 1872 vyrobil vůbec první lyže (tehdy zvané „skije“) v Čechách. Nachází se zde i řada dalších, ovšem už bezejmenných postav – provazník, myslivec, muž se slepicí a s rancem, ženská s putnou či „nóbl panička“. Někdejší odborný pracovník musea Michal Jakl v tom viděl žert na sousedy od sklenařického tvůrce: „\"Být v Betlémě Betlemákem, to je trochu pochybná čest. Být tam Darákem, darovníkem, který nese dary, to je pěkná záležitost, když oni ti Betlémští Svatou rodinu ani neubytovali a chudák Panenka Maria pak porodila ve chlívě.“\" Mgr. Michal Jakl však později zjistil, že se mýlil a vývěsní štíty byly doplněny až po umístění v museu jako dobová úlitba, nejspíše roku 1959 Františkou Jandovou.\n\n"}
{"id": "962628", "url": "https://cs.wikipedia.org/wiki?curid=962628", "title": "Česká společnost pro krajinnou ekologii", "text": "Česká společnost pro krajinnou ekologii\n\nČeská společnost pro krajinnou ekologii, regionální odnož IALE (International Association for Landscape Ecology − Mezinárodní společnost pro ekologii krajiny). CZ-IALE byla oficiálně založena v roce 2000. Prvním předsedou CZ-IALE byl prof. Pavel Kovář (2000−2004), následoval doc. Antonín Buček (2004−2008), doc. Petr Maděra (2008−2012) a doc. Zdeněk Lipský (od r. 2012).\n\nCZ-IALE je členem Rady vědeckých společností při Akademii věd České republiky. \n\nCZ- IALE vydává pro své členy od roku 2000 členský zpravodaj CZ-IALE a od roku 2007 vědecký časopis Journal of Landscape Ecology.\n\n"}
{"id": "962629", "url": "https://cs.wikipedia.org/wiki?curid=962629", "title": "Boyd Lee Dunlop", "text": "Boyd Lee Dunlop\n\nBoyd Lee Dunlop (20. června 1926 − 26. prosince 2013) byl americký jazzový klavírista. Přestože již od dětství hrál na klavír a během velké části svého života vystupoval po různých klubech, profesionální kariéru zahájil až ve vysokém věku. Své první album nazvané \"Boyd's Blues\" vydal v roce 2011, když mu bylo pětaosmdesát let. Druhé \"The Lake Reflection\" následovalo v roce 2013. Koncem padesátých let hrál jako sideman na albu Big Jay McNeelyho. V roce 2012 byl uveden do Buffalo Music Hall of Fame. Zemřel ve svých sedmaosmdesáti letech v roce 2013. Jeho bratrem je jazzový bubeník Frankie Dunlop.\n\n"}
{"id": "962633", "url": "https://cs.wikipedia.org/wiki?curid=962633", "title": "Le Plessis-Belleville", "text": "Le Plessis-Belleville\n\nLe Plessis-Belleville je francouzská obec v departementu Oise v regionu Hauts-de-France. V roce 2010 zde žilo 3 337 obyvatel.\n\n\"Počet obyvatel\" \n\n"}
{"id": "962634", "url": "https://cs.wikipedia.org/wiki?curid=962634", "title": "Diecéze Abercorn", "text": "Diecéze Abercorn\n\nDiecéze Abercorn je titulární diecéze římskokatolické církve založená v roce 1973, pojmenovaná podle starého města Abercorn v dnešním Skotsku.\n\n"}
{"id": "962636", "url": "https://cs.wikipedia.org/wiki?curid=962636", "title": "Ben Riley", "text": "Ben Riley\n\nBen Riley (17. července 1933 Savannah, Georgie, USA – 18. listopadu 2017 West Islip, New York, USA) byl americký jazzový bubeník. Svou kariéru zahájil již během studií, následně odešel do armády, kde působil ve vojenské kapele. Roku 1954, kdy se vrátil z armády, se usadil v New Yorku, kde se začal věnovat profesionálně hudbě. Své první album jako leader nazvané \"Weaver of Dreams\" vydal v roce 1996, následovalo ještě několik dalších. během své kariéry spolupracoval s mnoha hudebníky, mezi které patří Thelonious Monk, Alice Coltrane, Eddie „Lockjaw“ Davis, Andrew Hill nebo Johnny Griffin. Zemřel roku 2017 ve věku 84 let.\n"}
{"id": "962637", "url": "https://cs.wikipedia.org/wiki?curid=962637", "title": "Římskokatolická farnost Slatinice", "text": "Římskokatolická farnost Slatinice\n\nŘímskokatolická farnost Slatinice je zaniklé územní společenství římských katolíků ve Slatinicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž v roce 1364 existovala v místě plebánie. Od roku 1609 jsou vedeny matriky. V roce 1660 bylo do farnosti přičleněno také území farnosti Holešice, které se však oddělilo v roce 1722, kdy se Holešice staly opět samostatnou farností.\nFarnost existovala do 31. prosince 2012 jako součást mosteckého farního obvodu. Od 1. ledna 2013 zanikla sloučením do farnosti-děkanství Most - in urbe.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "962638", "url": "https://cs.wikipedia.org/wiki?curid=962638", "title": "Michal Maheľ", "text": "Michal Maheľ\n\nMichal Maheľ (19. srpna 1920, Trhovište – 7. srpna 1999, Bratislava) byl slovenský geolog, akademik Slovenské akademie věd a vysokoškolský profesor.\n\nNarodil se v Trhovišti v okrese Michalovce 19. srpna 1920. Reálné gymnázium absolvoval v Michalovcích v letech 1931 až 1939. Od roku 1939 studoval na Přírodovědecké fakultě Univerzity Komenského v Bratislavě, kde později získal i doktorát z geologie. Byl žákem profesora Dimitrije Andrusova. Následně působil na Slovenské vysoké škole technické a ve Státním geologickém ústavu Dionýza Štúra. V letech 1949 - 1952 působil jako pedagog na přírodovědecké fakultě, od roku 1949 jako docent. Následně se vrátil na geologický ústav, v letech 1958 – 1963 byl jeho ředitelem. V roce 1962 byl zvolen za korespondenta Slovenské akademie věd, v roce 1964 získal titul profesor. Od roku 1975 byl akademikem SAV a ČSAV. V průběhu tohoto období až do roku 1986 pracoval i jako externí profesor na Přírodovědecké fakultě Univerzity Komenského. O jeho přednášky byl mezi studenty díky bohatým terénním zkušenostem a pedagogickým kvalitám velký zájem.\n\nPodílel se na geologickém výzkumu území v různých částech Slovenska. Výsledkem těchto prací bylo několik geologických map různého měřítka, jakož i vědeckých studií o geologické stavbě zkoumaných území. Významně se podílel na tvorbě přehledné geologické mapy ČSSR v měřítku 1:200 000 jako hlavní redaktor mapového listu Banská Bystrica, Žilina a Bratislava. Při své práci se snažil spojovat regionálněgeologický výzkum s tvorbou geologických map a řešením tektonických problémů. Do povědomí zahraniční geologické veřejnosti se ve své době dostal jako jeden z nejlepších znalců geologie Západních Karpat, hlavně díky \"tektonické mapě Karpatsko-balkánského regionu a přilehlých území\" v měřítku 1:1 000 000 vydané spolu s rozsáhlými vysvětlivkami v letech 1973 a 1974. Významně se podílel na aktivitách tektonické komise Karpatsko-balkánské geologické asociace, kterou vedl. V letech 1976 až 1987 byl iniciátorem a odborným garantem četných vědeckých konferencí. Jako první definoval strukturní horniny Alpské jižního penninika v Západních Karpatech a označil je jako váhikum, čímž významně přispěl k pochopení geologické stavby této oblasti. Mezi jeho poslední významná díla patří práce \"Geologická stavba československých Karpat 1. Paleoalpinské jednotky\". Jde o první a dosud nejkomplexnější knižní dílo zabývající se geologií Západních Karpat vycházející z principů deskové tektoniky. Mahel se pokoušel zavést řadu nových litostratigrafických a tektonických termínů, z nichž mnohé však nebyly akceptovány geologickou veřejností. Celkově publikoval přes 40 vědeckých monografií, příruček, map a vysvětlivek k nim, asi 150 článků v odborných časopisech. Byl členem hlavní redakce Encyklopedie Slovenska.\n\nPro jeho vědeckou činnost bylo příznačné spojení usilovné terénní i vědecké práce a snaha udržet krok s nejnovějšími vědeckými trendy ve světě. I když zpočátku byl odpůrcem teorie deskové tektoniky a na rozdíl od Andrusova, v určitém období popíral i existenci příkrovů. Při vědecké práci často nevhodně prosazoval své vědecké interpretace jako jediné správné, což vedlo ke značné kritice a rozporuplným hodnocením zejména po roce 1989. Byl evidován jako důvěrník StB. Zemřel na rakovinu 7. srpna 1999 v Bratislavě.\n\nMezi nejvýznamnější práce M. Maheľa patří tyto monografie a geologické mapy:\n"}
{"id": "962639", "url": "https://cs.wikipedia.org/wiki?curid=962639", "title": "Alain Traoré", "text": "Alain Traoré\n\nJméno a příjmení Alain Traoré nosí více osob:\n"}
{"id": "962640", "url": "https://cs.wikipedia.org/wiki?curid=962640", "title": "Le Plessis", "text": "Le Plessis\n\nLe Plessis je součást názvu více obcí ve Francii:\n\n"}
{"id": "962642", "url": "https://cs.wikipedia.org/wiki?curid=962642", "title": "Alain Traoré (1988)", "text": "Alain Traoré (1988)\n\nSibiri Alain Traoré (* 31. prosince 1988, Bobo-Dioulasso, Burkina Faso) je fotbalový záložník či útočník z Burkiny Faso, který v současné době hostuje v AS Monaco z klubu FC Lorient. Je také reprezentantem Burkiny Faso.\n\nJeho mladším bratrem je fotbalista Bertrand Traoré. Společně se v dresu burkinafaského národního týmu zúčastnili Afrického poháru národů 2012 v Gabonu a Rovníkové Guineji.\n\nAlain Traoré hrál v rodné zemi za Planète Champion Ouagadougou. Následně odešel do Francie, kde dlouhou dobu působil v AJ Auxerre. Od ledna do června 2009 hostoval v klubu Stade Brestois. V létě 2012 odešel do FC Lorient.\nV lednu 2015 šel z Lorientu na půlroční hostování do AS Monaco, součástí smlouvy byla i opce na přestup.\n\nV seniorské reprezentaci Burkiny Faso debutoval v roce 2006.\nZúčastnil se Afrického poháru národů 2012 v Gabonu a Rovníkové Guineji, kde burkinafaský národní tým skončil v základní skupině B na posledním čtvrtém místě bez zisku bodu. Na Africkém poháru národů 2013 v Jihoafrické republice byl členem týmu, který dokráčel až do finále proti Nigérii, kde podlehl soupeři 0:1. Na turnaji skóroval v základní skupině jednou proti Nigérii (remíza 1:1) a dvakrát proti Etiopii (výhra 4:0).\nZúčastnil se i Afrického poháru národů 2015 v Rovníkové Guineji.\n\n"}
{"id": "962644", "url": "https://cs.wikipedia.org/wiki?curid=962644", "title": "Angiotenzin II", "text": "Angiotenzin II\n\nAngiotenzin II je peptidický hormon, který vzniká z angiotenzinu I působením angiotenzin konvertujícího enzymu. Je součástí systému renin-angiotenzin-aldosteron, který řídí výšku krevního tlaku a bilanci vody a solí.\n\nJe to oktapeptid se sekvencí aminokyselin Asp-Arg-Val-Tyr-Ile-His-Pro-Phe. Je velmi účinnou vasoaktivní látkou, která působí vazokonstrikci arteriol, zvýšení periferní rezistence krevního oběhu a tím i zvýšení krevního tlaku. Dále inhibuje sekreci reninu v juxtaglomerulárním aparátu ledvin a přímo stimuluje produkci mineralokortikoidů v kůře nadledvin. Navazuje se totiž na receptory buněk v zona glomerulosa a stimuluje přeměnu cholesterolu na pregnenolon a kortikosteronu na 18-hydroxykortikosteron, což jsou první kroky v syntéze kortikosteroidů s mineralokortikoidním účinkem, z nichž nejdůležitější je aldosteron. Přestože angiotenzin II působí přímo na buňky kůry nadledvin, nezvyšuje produkci kortizolu.\n\nKromě svého přímého vlivu na krevní tlak a objem krve v krevním oběhu působí také kontrakci svěrače jícnu, v hypotalamu stimuluje pocit žízně a patří mezi prolaktin-liberiny.\n\nU lidí je angiotenzin II aktivním hormonem, který zprostředkovává většinu výše popsaných účinků. Angiontenzin II však může být aminopeptidázou dále štěpen na heptapeptid angiotenzin III, který také stimuluje produkci aldosteronu. U lidí je v krevní plasmě 4x vyšší koncentrace angiotenzinu II než angiotenzinu III.\n\nAngiotenzin II i angiotenzin III jsou v krevní plasmě přítomné jen krátkou dobu, jsou rychle štěpené angiotenzinázami za vzniku neaktivních degradačních produktů.\n\n"}
{"id": "962645", "url": "https://cs.wikipedia.org/wiki?curid=962645", "title": "Kimpusendži", "text": "Kimpusendži\n\nKimpusendži (: 金峯山寺, \"Kinpusendži\") je hlavní chrám japonské buddhistické sekty šugendó v katastru města Jošino v okrese Jošino v prefektuře Nara. \n\nHlavním objektem uctívání je Zaó gongen (蔵王権現). \n\nV červenci 2004 byl chrám spolu s dalšími památkami na poloostrově Kii zapsán na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "962648", "url": "https://cs.wikipedia.org/wiki?curid=962648", "title": "Callianthemum anemonoides", "text": "Callianthemum anemonoides\n\nCallianthemum anemonoides je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 5–22 cm s krátkým oddenkem. Lodyha je přímá, zpravidla nevětvená, lysá. Přízemní listy nejsou za květu ještě plně vyvinuty, jsou dlouze řapíkaté, jsou složené, 3x lichozpeřené, úkrojky jsou čárkovité. Lodyžní listy jsou téměř přisedlé až přisedlé, jinak podobné přízemním listům. Květy jsou většinou bílé až narůžovělé barvy, mají asi 3–4 cm v průměru. Kališních lístků je 5, jsou bělavé.Korunních lístků je většinou 10–18, bílé, někdy až narůžovělé, čárkovité, jsou asi 2 x delší než kališní lístky. Kvete v dubnu až v květnu. Tyčinek je mnoho. Gyneceum je apokarpní, pestíků je mnoho. Plodem je nažka, na povrchu svraskalá s asi 4,5–5 mm dlouhým zobánkem. Nažky jsou uspořádány do souplodí.\n\nCallianthemum anemonoides je endemitem Rakouska, roste v severovýchodních vápencových Alpách. V Alpách ho najdeme výhradně na vápnitém substrátu od montánního po subalpínský stupeň..\n"}
{"id": "962650", "url": "https://cs.wikipedia.org/wiki?curid=962650", "title": "Harold Mabern", "text": "Harold Mabern\n\nHarold Mabern (20. března 1936 Memphis, Tennessee, USA – 19. září 2019) byl americký jazzový klavírista. Nejprve začínal na bicí, ale brzy poté přešel ke klavíru. Po ukončení střední školy se přestěhoval do Chicaga, kde začal hrát s bubeníkem Walterem Perkinsem. Roku 1959 se usadil v New Yorku, kde hrál například s Harrym „Sweets“ Edisonem, Jimmym Forrestem a Grantem Greenem. Později hrál s mnoha dalšími hudebníky a v roce 1968 vydal na značce Prestige Records své první album jako leader.\n\n"}
{"id": "962651", "url": "https://cs.wikipedia.org/wiki?curid=962651", "title": "Raimon Panikkar", "text": "Raimon Panikkar\n\nRaimon Panikkar (3. listopadu 1918, Barcelona, Španělsko – 26. srpna 2010, Tavertet, Španělsko) byl španělský katolický kněz a teolog, navrhovatel internáboženského dialogu.\n\nByl synem indického otce a katalánské matky, vzděláván na jezuitské škole. Porovnával filozofii Tomáše Akvinského s hinduistickým filozofem Ádi Šankarou a jeho interpretací Brahmánských súter. Byl členem Opus Dei.\n\nSvůj první výlet do Indie podnikl roku 1954, kde studoval indickou filozofii a náboženství. Potkal zde několik západních mnichů, kteří se snažili najít východní vyjádření jejich křesťanských myšlenek. „Objevil jsem, že jsem hinduista a vrátil se jako buddhista bez toho, abych se vzdal i svého bytí křesťanem.“\n\nPanikkar je autorem více než 40 knih a 900 článků.\n"}
{"id": "962653", "url": "https://cs.wikipedia.org/wiki?curid=962653", "title": "Silly-le-Long", "text": "Silly-le-Long\n\nSilly-le-Long je francouzská obec v departementu Oise v regionu Hauts-de-France. V roce 2010 zde žilo 1 156 obyvatel.\n\n\"Počet obyvatel\" \n\n"}
{"id": "962657", "url": "https://cs.wikipedia.org/wiki?curid=962657", "title": "Ognes (Oise)", "text": "Ognes (Oise)\n\nOgnes je francouzská obec v departementu Oise v regionu Hauts-de-France. V roce 2010 zde žilo 264 obyvatel.\n\n\"Počet obyvatel\" \n\n"}
{"id": "962658", "url": "https://cs.wikipedia.org/wiki?curid=962658", "title": "Thomasville (Severní Karolína)", "text": "Thomasville (Severní Karolína)\n\nThomasville je město v okrese Davidson County a Randolph County ve státě Severní Karolína ve Spojených státech amerických. V roce 2010 zde žilo 21 354 obyvatel. Město má rozlohu 28,9 km².\n\nThomasville se nachází na . 16 km západně od města se nachází město Welcome a 12 km severovýchodně se nachází město High Point.\n\n"}
{"id": "962660", "url": "https://cs.wikipedia.org/wiki?curid=962660", "title": "Rodina Novákova", "text": "Rodina Novákova\n\nRodina Novákova byla česká rodina, která byla za 2. světové války popravena za ukrývání Jana Kubiše, jednoho z atentátníků na Reinharda Heydricha. Nacisté zabili také nejmladší dceru Novákových, Jindřišku, která po útoku odklidila Kubišovo zakrvácené kolo.\n\n27. květen 1942 – Říšsky protektor Reinhard Heydrich jel v tento slunný květnový den v otevřeném voze – v kabrioletu značky Mercedes – ze svého sídla na zámku v Panenských Břežanech na Pražský hrad. Když se automobil objevil v zatáčce (zatočil z Kirchmayerovy třídy do ulice V Holešovičkách), odhodil Gabčík svůj kabát a vytasil svůj samopal a následně se pokusil střílet na vůz. Jeho samopal Sten však selhal (později se objevila teorie, že Gabčík nevystřelil schválně, aby neohrozil civilisty na druhé straně vozovky nebo v opodál stojící tramvaji).\nHeydrichovi bylo hned jasné, že se jedná o pokus o atentát. Namísto toho, aby řidiči Kleinovi přikázal z místa rychle ujet, čímž by si zachránil život, udělal Heydrich dvě osudové chyby. Jednak přikázal vůz zastavit a současně se v autě postavil. Vůz zastavil před Kubišem, který se pokusil vhodit do automobilu granát. Neodhadl ale přesně vzdálenost, a tak minul cíl. Granát explodoval poblíž automobilu, u jeho zadní pneumatiky. Detonace byla tak silná, že se vysypala okna projíždějící tramvaje i okna některých blízkých domů. Střepiny z výbuchu zasáhly Kubiše do obličeje a do prsou. Dokonce se objevily spekulace, že tento granát byl otráven botulotoxinem, tomu však od počátku nic nenasvědčovalo. Tyto spekulace vycházely z tvrzení Paula Fildese z vojenského výzkumného střediska v Porton Down, který tvrdil, že zde granáty s botulotixinem parašutistům vyrobili. Kromě tvrzení P. Fildese pro to ale nejsou známy jiné důkazy a ostatní okolnosti použití granátu tomu odporují.\n\nPo výbuchu se Kubiš i Gabčík pokoušeli Heydricha i Kleina dorazit střelbou z pistolí. Heydrich i Klein vyskočili z vozu a oba vytáhli své osobní zbraně. Šéf komise pro vyšetření atentátu Heinz Pannwitz říká, že Heydrich začal pronásledovat Kubiše, ale když chtěl vystřelit, ukázalo se, že v jeho zbrani ráže 7,65 mm nebyl zásobník, proto se vrátil zpět k autu, kde si sedl na sedadlo. Heydrich měl vlivem exploze zlomené žebro, části zlomeniny se mu dostaly do sleziny. Jeho utrpení mezitím sledoval hlouček cestujících z tramvaje.\n\nKubiš si střelbou do vzduchu proklestil cestu vyděšeným davem přihlížejících zvědavců (převážně cestujících z tramvaje). Někteří z nich se ho pokusili chytit. Nasedl na kolo, a ač sám zraněn, ujel na záchytné místo ve Staré Libni.\n\nKubiš, poraněn na obličeji a ruce, na kole směřoval po Kirchmayerově třídě kolem Bulovky až do Staré Libně. Své zakrvácené kolo odložil u Baťova obchodu ve Slavotově ulici a vydal se do bytu rodiny Novákových. Pro odložené kolo poslal Václav Novák svou čtrnáctiletou dceru Jindřišku, která bicykl odvedla na dvůr domu, kde Novákovi bydleli.\n\nJeště ten den byl státním tajemníkem Karlem Hermannem Frankem vyhlášen nad Protektorátem Čechy a Morava výjimečný stav a bylo jím nařízeno, že ten, kdo měl s atentátem něco společného či ukrýval atentátníky nebo jim poskytuje pomoc, bude zastřelen i s rodinou.\n\nNa základě výpovědi Karla Čurdy započalo hromadné zatýkání všech, kteří s atentátem či atentátníky měli něco společného. Gestapo si přišlo i pro rodinu Novákovu a ačkoliv čtrnáctiletá Jindřiška, která ukrývala kolo, nic neprozradila, byla celá rodina (otec Václav, matka Marie a děti Anna, Slávka, Jindřiška a Václav) popravena 24. října 1942 v koncentračním táboře v Mauthausenu spolu s dalšími 261 lidmi. Trestu smrti unikla jen nejstarší dcera Novákových, která byla provdána za německého občana.\n\nNa domě č. 351/3, kde Novákovi žili, byla po válce odhalena pamětní deska věnovaná této rodině. Dům však musel ustoupit výstavbě metra a deska tak musela být přesunuta na vedlejší dům č. 375/5. Ulice s tímto domem se nachází v blízkosti Palmovky a dnes nese název Novákových.\n\n"}
{"id": "962661", "url": "https://cs.wikipedia.org/wiki?curid=962661", "title": "Marcus Belgrave", "text": "Marcus Belgrave\n\nMarcus Belgrave (12. června 1936 Chester, Pensylvánie, USA – 24. května 2015) byl americký jazzový trumpetista. V letech 1954 až 1959 byl členem kapely Raye Charlese. Během své kariéry vydal několik alb jako leader a spolupracoval s dalšími hudebníky, mezi které patří George Gruntz, B. B. King, McCoy Tyner, Joe Cocker nebo Charles Mingus. Belgrave se mimo své aktivní hudební kariéry věnoval také pedagogické činnosti. Jeho bratrancem byl saxofonista Cecil Payne.\n"}
{"id": "962662", "url": "https://cs.wikipedia.org/wiki?curid=962662", "title": "Ognes", "text": "Ognes\n\nOgnes je název více obcí ve Francii:\n\n"}
{"id": "962663", "url": "https://cs.wikipedia.org/wiki?curid=962663", "title": "Cuyahoga Falls", "text": "Cuyahoga Falls\n\nCuyahoga Falls je město v okrese Summit County ve státě Ohio ve Spojených státech amerických. K roku 2006 zde žilo 50 398 obyvatel. S celkovou rozlohou 66,4 km² byla hustota zalidnění 762,5 obyvatel na km².\n\nPocházejí odtud například režisér Jim Jarmusch nebo herečka Gates McFaddenová.\n"}
{"id": "962664", "url": "https://cs.wikipedia.org/wiki?curid=962664", "title": "Routevník", "text": "Routevník\n\nRoutevník (\"Callianthemum\") je rod rostlin z čeledi pryskyřníkovité (\"Ranunculaceae\").\n\nJedná se o vytrvalé jednodomé byliny s podzemními oddenky. Lodyhy jsou chudě větvené nebo nevětvené. Přízemní listy jsou řapíkaté, zpravidla vícenásobně zpeřené. Lodyžní listy jsou krátce řapíkaté až přisedlé, jinak podobné přízemním. Květy jsou oboupohlavné, jednotlivé na vrcholu stonku nebo větve, v počtu jeden až několik málo na rostlinu. Kališních lístků je většinou 5. Korunních lístků bývá 5–18.Tyčinek je mnoho. Opylování pomocí hmyzu (entomogamie). Gyneceum je apokarpní, pestíků je mnoho. Plodem je nažka, nažky jsou uspořádány v souplodí. Někdy jsou tyto nažky interpretovány jako jednosemnné měchýřky.\n\nJe známo asi 12 druhů, které jsou přirozeně hlavně v horách Asie. V Evropě se vyskytují pouhé 3 druhy, a to routevník koriandrolistý (\"Callianathemum coriandrifolium\"), dále to je endemit severovýchodních vápencových Alp \"Callianthemum anemonoides\" a endemit jižních italských Alp \"Callianthemum kernerianum\".\n\n\n \n"}
{"id": "962666", "url": "https://cs.wikipedia.org/wiki?curid=962666", "title": "Chráněná krajinná oblast Horní Orava", "text": "Chráněná krajinná oblast Horní Orava\n\nChráněná krajinná oblast Horní Orava je jedna ze 14 chráněných krajinných oblastí na Slovensku. Zasahuje do geomorfologických celků Podbeskydská vrchovina, Podbeskydská brázda, Oravské Beskydy, Oravská kotlina a Oravská Magura na územích okresů Dolný Kubín, Námestovo a Tvrdošín. Vyhlášena byla v roce 1979 a má rozlohu 58 738 ha.\n\nCHKO Horní Orava vznikla v roce 1979 a v roce 2003 byly její hranice upřesněny a byla rozdělena do čtyř zón. Území pokrývá 57 % lesů (nejrozšířenější dřevinou je smrk), 33 % zemědělská půda, 6 % vodní plochy a zastavěné a ostatní plochy tvoří 4 %. V CHKO se nacházejí obce Beňadovo, Lomná, Novoť, Oravská Lesná a Rabčice.\n\nNejvyšším bodem je vrchol Babí hory (1725 m n. m.) a nejnižším hladina Oravské přehrady (603,5 m n. m). Největším stromem je památkově chráněná lípa na hřbitově v Lomné s obvodem kmene 755 cm a výškou 30 m.\n\nOblast je rozdělena do čtyř zón:\n\n\n\n\n"}
{"id": "962668", "url": "https://cs.wikipedia.org/wiki?curid=962668", "title": "Escondido (Kalifornie)", "text": "Escondido (Kalifornie)\n\nEscondido je město v okrese San Diego County ve státě Kalifornie ve Spojených státech amerických.\n\nV roce 2010 zde žilo 143 911 obyvatel. S celkovou rozlohou 95,801 km² byla hustota zalidnění 1500 obyvatel na km².\n"}
{"id": "962669", "url": "https://cs.wikipedia.org/wiki?curid=962669", "title": "Betz (Oise)", "text": "Betz (Oise)\n\nBetz je francouzská obec v departementu Oise v regionu Hauts-de-France. V roce 2011 zde žilo 1 071 obyvatel.\n\nAcy-en-Multien, Antilly, Bargny, Boissy-Fresnoy, Bouillancy, Lévignen, Villers-Saint-Genest\n\n\"Počet obyvatel\" \n\n"}
{"id": "962670", "url": "https://cs.wikipedia.org/wiki?curid=962670", "title": "Wilfried Sanou", "text": "Wilfried Sanou\n\nWilfried Sanou (* 16. března 1984, Bobo-Dioulasso, Burkina Faso) je fotbalový útočník z Burkiny Faso, který je v současné době bez angažmá. Je také reprezentantem Burkiny Faso.\n\nWilfried Sanou hrál během své kariéry za kluby Planète Champion (Burkina Faso), rakouské WSG Swarovski Wattens a FC Tirol Innsbruck (půlroční hostování od ledna do června 2002), švýcarský FC Sion, německé SC Freiburg a 1. FC Köln, japonské Urawa Red Diamonds (roční hostování od ledna do prosince 2010) a Kyoto Sanga.\n\nSanou hrál na Mistrovství světa hráčů do 17 let 2001 na Trinidadu a Tobagu, kde burkinafaská mládežnická reprezentace do 17 let obsadila 3. místo. Sanou vstřelil na turnaji celkem 3 góly, po jednom v základní skupině proti Argentině (remíza 2:2) a vítězný proti Španělsku (výhra 1:0) a jeden ve čtvrtfinále proti Kostarice (výhra 2:0).\n\nV seniorské reprezentaci Burkiny Faso debutoval v roce 2001.\nByl nominován na Africký pohár národů 2002 v Mali, burkinafaský národní tým obsadil se ziskem jednoho bodu poslední čtvrté místo v základní skupině B.\nZúčastnil se Afrického poháru národů 2010 v Angole, kde Burkina Faso nepostoupila ze základní skupiny B; Na Africkém poháru národů 2013 v Jihoafrické republice dokráčel s týmem až do finále proti Nigérii, kde Burkina Faso podlehla soupeři 0:1.\n\n"}
{"id": "962671", "url": "https://cs.wikipedia.org/wiki?curid=962671", "title": "Artesia", "text": "Artesia\n\nArtesia je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 16 522 obyvatel. S celkovou rozlohou 4,197 km² byla hustota zalidnění 3900 obyvatel na km².\n"}
{"id": "962672", "url": "https://cs.wikipedia.org/wiki?curid=962672", "title": "Kožuch", "text": "Kožuch\n\nKožuch může být: \n\n"}
{"id": "962678", "url": "https://cs.wikipedia.org/wiki?curid=962678", "title": "Richmond (Kalifornie)", "text": "Richmond (Kalifornie)\n\nRichmond je město v okrese Contra Costa County ve státě Kalifornie ve Spojených státech amerických.\n\nK roku 2010 zde žilo 103 701 obyvatel. S celkovou rozlohou 135,923 km² byla hustota zalidnění 1332 obyvatel na km².\n"}
{"id": "962681", "url": "https://cs.wikipedia.org/wiki?curid=962681", "title": "San Rafael (Kalifornie)", "text": "San Rafael (Kalifornie)\n\nSan Rafael je město v okrese Marin County ve státě Kalifornie ve Spojených státech amerických.\n\nK roku 2010 zde žilo 57 713 obyvatel. S celkovou rozlohou 58,074 km² byla hustota zalidnění 1352,9 obyvatel na km².\n"}
{"id": "962684", "url": "https://cs.wikipedia.org/wiki?curid=962684", "title": "Arlington (Oregon)", "text": "Arlington (Oregon)\n\nArlington je město v okrese Gilliam County ve státě Oregonu ve Spojených státech amerických.\n\nK roku 2000 zde žilo 524 obyvatel. S celkovou rozlohou 5,4 km² byla hustota zalidnění 113,7 obyvatel na km².\n"}
{"id": "962685", "url": "https://cs.wikipedia.org/wiki?curid=962685", "title": "Miami Beach", "text": "Miami Beach\n\nMiami Beach je město v okrese Miami-Dade County ve státě Florida ve Spojených státech amerických.\n\nV roce 2010 zde žilo 87 779 obyvatel. S celkovou rozlohou 48,5 km² byla hustota zalidnění 4841,6 obyvatel na km².\n\n"}
{"id": "962687", "url": "https://cs.wikipedia.org/wiki?curid=962687", "title": "Pine Bluff", "text": "Pine Bluff\n\nPine Bluff je město v okrese Jefferson County ve státě Arkansas ve Spojených státech amerických.\n\nK roku 2010 zde žilo 49 083 obyvatel. S celkovou rozlohou 121,3 km² byla hustota zalidnění 404,6 obyvatel na km².\n\n"}
{"id": "962689", "url": "https://cs.wikipedia.org/wiki?curid=962689", "title": "Brégy", "text": "Brégy\n\nBrégy je francouzská obec v departementu Oise v regionu Hauts-de-France. V roce 2010 zde žilo 595 obyvatel.\n\n\"Počet obyvatel\" \n\n"}
{"id": "962690", "url": "https://cs.wikipedia.org/wiki?curid=962690", "title": "Barvicí lázeň", "text": "Barvicí lázeň\n\nBarvicí lázeň (angl.: \"dye bath\", něm.:\"Färbeflotte\") je vodný roztok nebo vodná disperze (směs) textilního barviva.\n\nLázeň obsahuje vedle barviva pomocné prostředky a přísady. \n\nKoncentrace barviva se obvykle udává v %, ostatní chemikálie v g/l vody.\n\nV širším smyslu se za barvicí lázeň považuje také tiskařská pasta, rozpouštědla, pěna apod. Označení \"lázeň\" se používá také pro vodné roztoky\nna \"praní\", bělení, merceraci a mokré apretury. \n\nPoměr lázně, zvaný také délka lázně je poměr hmotností zpracovávané textilie a barvicí lázně. Čím kratší je lázeň, tím nižší je spotřeba barviva, vody a energie. Moderní barvicí stroje a aparáty jsou proto konstruovány tak, aby se na nich dalo barvit s pokud možno krátkou lázní. \nDélka lázně se označuje s poměrem\n\nnižším než 1:2 jako velmi krátká\n\ndo 1:5 jako krátká\n\ndo 1:10 jako střední \n\nvyšším než 1:10 jako dlouhá .\n\nÚroveň přechodu barviva z barvicí lázně na textilii se hodnotí stupněm vytažení lázně, pro který platí:\n\nStupeň vytažení (%) = formula_1\n\nht – hmotnost textilie před barvením\n\nhmt – hmotnost vybarvené textilie (před sušením)\n\nJestliže např. 100 kg textilie barvené v lázni s pětiprocentní koncentrací barviva váží v mokrém stavu po barvení 160 kg, obnáší stupeň vytažení 60 % a textilie obsahuje 5 x 0,6 = 3 % barviva. \n"}
{"id": "962691", "url": "https://cs.wikipedia.org/wiki?curid=962691", "title": "Arcadia (Kalifornie)", "text": "Arcadia (Kalifornie)\n\nArcadia je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 56 364 obyvatel. S celkovou rozlohou 28,836 km² byla hustota zalidnění 2000 obyvatel na km².\n\n"}
{"id": "962692", "url": "https://cs.wikipedia.org/wiki?curid=962692", "title": "Azusa", "text": "Azusa\n\nAzusa je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 46 361 obyvatel. S celkovou rozlohou 25,042 km² byla hustota zalidnění 1900 obyvatel na km².\n\n"}
{"id": "962694", "url": "https://cs.wikipedia.org/wiki?curid=962694", "title": "Réez-Fosse-Martin", "text": "Réez-Fosse-Martin\n\nRéez-Fosse-Martin je francouzská obec v departementu Oise v regionu Hauts-de-France. V roce 2010 zde žilo 163 obyvatel.\n\n\"Počet obyvatel\" \n\n"}
{"id": "962695", "url": "https://cs.wikipedia.org/wiki?curid=962695", "title": "Concord (Kalifornie)", "text": "Concord (Kalifornie)\n\nConcord (dříve Todos Santos) je město v okrese Contra Costa County ve státě Kalifornie ve Spojených státech amerických.\n\nK roku 2010 zde žilo 122 067 obyvatel. S celkovou rozlohou 79,114 km² byla hustota zalidnění 1500 obyvatel na km².\n\n\n"}
{"id": "962696", "url": "https://cs.wikipedia.org/wiki?curid=962696", "title": "Avalon (Kalifornie)", "text": "Avalon (Kalifornie)\n\nAvalon je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 3 728 obyvatel. S celkovou rozlohou 7,607 km byla hustota zalidnění 490 obyvatel na km.\n\n"}
{"id": "962697", "url": "https://cs.wikipedia.org/wiki?curid=962697", "title": "Encyklopédia Slovenska", "text": "Encyklopédia Slovenska\n\nEncyklopédia Slovenska je encyklopedie v šesti svazcích zaměřená na témata související se Slovenskem. Vycházela v letech 1977–1982 ve vydavatelství \"Veda\" Slovenské akademie věd. Je doposud nejreprezentativnějším souborným dílem slovenské vědy a kultury o Slovensku. Obsahuje přes 20 000 hesel a více než 7 000 ilustrací. Výkonným redaktorem byl Jozef Veľký a od roku 1979 Jozef Vladár.\n\n"}
{"id": "962698", "url": "https://cs.wikipedia.org/wiki?curid=962698", "title": "Alhambra (Kalifornie)", "text": "Alhambra (Kalifornie)\n\nAlhambra je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 83 089 obyvatel. S celkovou rozlohou 19,766 km² byla hustota zalidnění 4200 obyvatel na km².\n\n"}
{"id": "962700", "url": "https://cs.wikipedia.org/wiki?curid=962700", "title": "Escambia County", "text": "Escambia County\n\nEscambia County je jméno dvou okresů v USA:\n\n"}
{"id": "962702", "url": "https://cs.wikipedia.org/wiki?curid=962702", "title": "Pensacola", "text": "Pensacola\n\nPensacola je město v okrese Escambia County ve státě Florida ve Spojených státech amerických.\n\nK roku 2010 zde žilo 51 923 obyvatel. S celkovou rozlohou 102,7 km² byla hustota zalidnění 956,8 obyvatel na km².\n\n"}
{"id": "962704", "url": "https://cs.wikipedia.org/wiki?curid=962704", "title": "St. Augustine (Florida)", "text": "St. Augustine (Florida)\n\nSt. Augustine je město v okrese St. Johns County ve státě Florida ve Spojených státech amerických. Město patří mezi nejstarší města na americkém kontinentu, která založili Evropané.\n\nK roku 2011 zde žilo 13 336 obyvatel. S celkovou rozlohou 33 km² byla hustota zalidnění 531,4 obyvatel na km².\n\n\n\n"}
{"id": "962705", "url": "https://cs.wikipedia.org/wiki?curid=962705", "title": "Angiotenzin konvertující enzym", "text": "Angiotenzin konvertující enzym\n\nAngiotenzin konvertující enzym, též angiotenzin konvertáza neboli ACE, je glykoprotein patřící mezi peptidázy, který štěpí angiotenzin I na účinný hormon angiotenzin II. Je tak součástí systému renin-angiotenzin-aldosteron, který řídí výšku krevního tlaku a bilanci vody a solí.\n\nProtože angiotenzin II zvyšuje krevní tlak, léky, které snižují přirozenou aktivitu ACE, tak zvané ACE inhibitory, se používají k léčbě hypertenze a městnavého srdečního selhání.\n\nAngiotenzin konvertující enzym je přítomen především v plicích, dále v krevní plasmě a ve stěně cév. Má dvě funkce: odštěpuje dvě karboxy-terminální aminokyseliny z angiotenzinu I, což je dekapeptid, za vzniku oktapeptidu angiotenzinu II a dále rozkládá bradykinin. To vede ke zvýšení krevního tlaku a to dvěma mechanismy: angiotenzin II přímo zvyšuje krevní tlak vazokonstrikcí arteriol a nepřímo indukcí produkce aldosteronu v kůře nadledvin, což způsobí zadržování vody a zvýšení objemu krve. Bradykinin je silný vazodilatátor, jeho odstranění dále zvýší periferní rezistenci oběhu a tím i krevní tlak.\n\n"}
{"id": "962707", "url": "https://cs.wikipedia.org/wiki?curid=962707", "title": "Summit (Mississippi)", "text": "Summit (Mississippi)\n\nSummit je město v okrese Pike County ve státě Mississippi ve Spojených státech amerických.\n\nK roku 2000 zde žilo 17 896 obyvatel. S celkovou rozlohou 4,4 km² byla hustota zalidnění 327,8 obyvatel na km².\n"}
{"id": "962709", "url": "https://cs.wikipedia.org/wiki?curid=962709", "title": "Římskokatolická farnost Most - extra urbem", "text": "Římskokatolická farnost Most - extra urbem\n\nŘímskokatolická farnost Most – extra urbem (lat. \"Pontum, Brüx – extra urbem\") je zaniklé územní společenství římských katolíků ve Střimicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nDo období josefínských reforem náleželo území farnosti mostecké křižovnické komendě. Farnost byla kanonicky zřízena od roku 1791. Od roku 1792 jsou vedeny matriky.\nFarnost existovala do 31. prosince 2012 jako součást mosteckého farního obvodu. Od 1. ledna 2013 zanikla sloučením do farnosti-děkanství Most - in urbe.\n\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "962715", "url": "https://cs.wikipedia.org/wiki?curid=962715", "title": "Kožich (architektura)", "text": "Kožich (architektura)\n\nKožich (též kožuch) označuje hliněnou omazávku roubených staveb.\n\nDo vnější strany roubených stěn se zatloukly suché bukové kolíky (tzv. ježkování), mezi které se nahazovala malta či se nanášela asi osmicentimetrová vrstva hlíny. Ta se ohladila a následně obílila.\n\nK těmto stavebním úpravám se přistupovalo k obcházení stavebních nařízení, jejichž prostřednictvím Marie Terezie nakazovala budovat zděné domy. Hlavním důvodem byla větší ohnivzdornost zděných příbytků oproti těm dřevěným. Další pohnutkou k ohazování „do kožuchu“ byla snaha chudších lidí vyrovnat se vlastníkům zděných domů.\n\nVyskytuje se především na západní Moravě a v západních Čechách, domy se prostřednictvím ohazováním do „kožichu“ stavěly až do roku 1858, kdy Friedrich Eduard Hoffmann vynalezl kruhovou pec pro nepřetržitý výpal cihel. Do té doby se k vypálení cihel musel stavět tzv. milíř, který šlo ovšem použít pouze jednou. Novu metodou značně poklesla cena pálených cihel a ty se staly dostupnější pro širší vrstvy obyvatel. Počátkem 21. století dochází k novému používání domů z hlíny, tentokráte vzhledem k výhodám tepelné izolace a udržení vlhkého mikroklimatu v domě.\n"}
{"id": "962717", "url": "https://cs.wikipedia.org/wiki?curid=962717", "title": "Christophe Beck", "text": "Christophe Beck\n\nChristophe Beck (* 1972) je kanadský filmový a televizní hudební skladatel. Ve svých pěti letech začal hrát na klavír a během studií na střední škole hrál ještě na saxofon a bicí. V devadesátých letech začal skládat hudbu pro filmy. Do širšího povědomí se dostal až v roce 2000 filmem \"Bravo, girls!\". Později složil hudbu pro mnoho filmů, mezi které patří \"Dvanáct do tuctu\" (2005), \"Mejdan v Las Vegas\" (2008), \"Pařba ve Vegas\" (2009), \"Ladíme!\" (2012) nebo \"Ledové království\" (2013).\n\nV roce 1998 získal cenu Emmy za hudbu v epizodě „Proměna (1. část)“ seriálu \"Buffy, přemožitelka upírů\", na kterém se podílel v letech 1997–2001.\n\n"}
{"id": "962721", "url": "https://cs.wikipedia.org/wiki?curid=962721", "title": "Maurice Schumann", "text": "Maurice Schumann\n\nMaurice Schumann [\"móris šuman\"] (10. dubna 1911 Paříž - 9. února 1998 tamt.) byl francouzský politik, novinář a spisovatel, v letech 1969–1973 ministr zahraničních věcí.\n\nNarodil se v rodině alsaského podnikatele židovského původu, studoval v Paříži na Lyceu Jindřicha IV. a filosofii na Sorbonně. Před válkou pracoval jako novinář, roku 1939 se přihlásil jako dobrovolník do armády a působil jako styčný důstojník s britským expedičním sborem. Po kapitulaci Francie odplul s britskými jednotkami do Anglie a v Londýně se stal jedním z nejbližších spolupracovníků Ch. de Gaulla. Jako mluvčí Svobodných Francouzů měl během války přes 1000 vystoupení ve francouzském vysílání BBC a roku 1944 se účastnil vylodění v Normandii a osvobození Francie. V roce 1942 konvertoval ke katolicismu.\n\nV roce 1944 byl jedním ze zakladatelů křesťansko-demokratického Lidového hnutí za republiku (MRP) a v letech 1945–1949 jeho předsedou. Od roku 1945 do roku 1973 byl poslancem francouzského parlamentu a v letech 1957–1967 předsedou jeho zahraničního výboru. Od roku 1974 až do své smrti byl senátorem, v letech 1977–1983 místopředsedou Senátu. Několikrát byl členem vlády a za svého působení jako ministr zahraničních věcí sjednal vstup Velké Británie do Evropských společenství, čemuž de Gaulle předtím bránil.\n\nByl vyznamenán Řádem osvobození (Ordre de la Libération), byl rytířem Řádu čestné legie a od roku 1974 členem Francouzské akademie.\n\nPublikoval řadu knih o Evropě a o politice, o sociálních otázkách i několik románů.\n\n"}
{"id": "962728", "url": "https://cs.wikipedia.org/wiki?curid=962728", "title": "Teichmann", "text": "Teichmann\n\nPříjmení Teichmann nosí více významných osobností:\n\n"}
{"id": "962729", "url": "https://cs.wikipedia.org/wiki?curid=962729", "title": "Seznam kulturních památek v Klečatech", "text": "Seznam kulturních památek v Klečatech\n\n"}
{"id": "962730", "url": "https://cs.wikipedia.org/wiki?curid=962730", "title": "Djakaridja Koné", "text": "Djakaridja Koné\n\nDjakaridja Koné (* 22. června 1986, Abidžan, Pobřeží slonoviny) je fotbalový záložník z Burkiny Faso a původem z Pobřeží slonoviny, který je v současné době hráčem francouzského klubu Evian Thonon Gaillard. Je také reprezentantem Burkiny Faso.\n\nDjakaridja Koné hrál během své profesionální kariéry v klubech Hapoel Petah Tikva (Izrael), FC Dinamo București (Rumunsko) a Evian Thonon Gaillard (Francie). S Dinamem București vyhrál v sezóně 2011/12 Cupa României (rumunský fotbalový pohár), ve finále proti rivalovi FC Rapid București (výhra 1:0) byl vyhlášen nejlepším hráčem utkání.\n\nV seniorské reprezentaci Burkiny Faso debutoval v roce 2011.\nZúčastnil se Afrického poháru národů 2013 v Jihoafrické republice, kde se burkinafaský národní tým probil do finále proti Nigérii, které podlehl 0:1.\nZúčastnil se i Afrického poháru národů 2015 v Rovníkové Guineji.\n\n"}
{"id": "962731", "url": "https://cs.wikipedia.org/wiki?curid=962731", "title": "Tets Ohnari", "text": "Tets Ohnari\n\nTets Ohnari (, * 30. června 1980, Tokio) je japonský sochař, který působí rovněž v České republice. Ohnari pracuje především se třemi materiály a to dřevem, kamenem a sklem. Jak již v minulosti několikrát vysvětlil, nejde ani tak o samotný použitý materiál než jako o moment, kdy se jej dotknou jeho ruce. Právě tento okamžik je prý naprosto zásadní pro budoucí formování celkového díla. Mimo umělcových schopností tak pak hotový exponát představuje i osobitou kombinaci konceptu a prožívaných emocí v době tvorby. Ohnariho hlavním záměrem tedy není vystavit pouze hotové dílo, ale i poukázat na proces jeho vytváření, čímž se nápadně odlišuje od většinového zbytku autorů.\n\n\n\n\n\n\n\n"}
{"id": "962737", "url": "https://cs.wikipedia.org/wiki?curid=962737", "title": "Diecéze Bluefields", "text": "Diecéze Bluefields\n\nDiecéze Bluefields se nachází v Nikaragui a byl založen dne 2. prosince 1913 papežem Piem X.. Prvním biskupem se stal Mons. Agustín José Bernaus y Serra. K roku 2010 měla 20 knězů, 11 řeholních knězů, 555 000 věřících a 14 farností. Tento vikariát nepatří do žádné církevní provincie ale patří rovnou pod Svatý stolec.\n\n"}
{"id": "962740", "url": "https://cs.wikipedia.org/wiki?curid=962740", "title": "Čotky", "text": "Čotky\n\nČotky (řecky: , \"komboskiny\"; rusky: чётки, \"čotky\"; rumunsky: metany / metanyjer; makedonsky a srbsky: бројаница, \"brojanica\"; bulharsky: броеница, \"brojanica\") jsou modlitební náramek podobný růženci, většinou vyráběný z vlny nebo hedvábí.\n\nČotky jsou součástí spirituality východního křesťanství a jsou používány mnichy (ale i laickými věřícími) jako pomůcka k Ježíšově modlitbě. Využívat se mohou i při jiných modlitbách.\n\nTradiční čotky mají 100 uzlíků, vyskytují se však i menší typy o 50 nebo 33 uzlících, které se dnes také používají. Existují dokonce i miniaturní čotky s 10 uzlíky, které se nosí na prstě. Poustevníci a mniši žijící v celách používají zpravidla čotky se 300 nebo 500 uzlíky. \n\nV místě, kde je šňůrka svázána, se zpravidla nachází kříž a v určitých rozestupech mohou být na čotkách korálky (většinou na každém 10. nebo 25. uzlíku), aby usnadnily počítání. Delší čotky bývají často opatřeny střapcem na konci křížku; využívají se k sušení slz pokání, které často modlící se roní za své hříchy. Střapec také připomíná slávu nebeského Království, do kterého lze vstoupit pouze cestou nesení kříže.\n\nČotky se tradičně vyrábějí z vlny (odkaz na \"stádo Boží\"), v současnosti se však používají i jiné materiály. Tradiční barva čotek je černá (černá symbolizuje smutek za hříchy). Korálky jsou zpravidla červené, symbolizují krev Krista a mučedníků. Najdeme však i čotky a korálky v jiných barevných variantách.\n\nPřestože se čotky vyrábí většinou v monastýrech, laici je mohou vyrábět také. Aby byly vyrobeny správně, člověk vyrábějící čotky by měl být čisté víry, zbožného života a při výrobě se celou dobu modlit Ježíšovu modlitbu.\n\nPodle srbské tradice by se měly čotky s 33 uzlíky nosit na levé ruce a při modlitbě držet mezi palcem a ukazovákem pravé ruky. 33 uzlíků symbolizuje věk Ježíše Krista, ve kterém zemřel\n\nPři modlitbě se čotky zpravidla drží v levé ruce, aby pravá mohla činit znamení kříže. Když nejsou používány, jsou čotky většinou obmotány na levém zápěstí, aby i pak připomínaly, že je potřeba se modlit bez přestání. Když to není možné, mohou být také schovány v kapse, nikdy by však neměly viset na krku nebo být obmotány kolem pasu. Je to kvůli pokoře: nikdo by neměl dávat ostentativně najevo, že se modlí čotky.\n\nPři postřižení pravoslavní monaši a monašky dostávají čotky za recitace těchto veršů:\n\nPřijmi, bratře (sestro) \"(jméno)\", meč Ducha, který je slovem Božím (Efezským 6:17) abys v neustálé Ježíšově modlitbě měl(a) jméno Boží v duši, myšlenkách a srdci, a stále říkal(a): \"Pane Ježíši Kriste, Synu Boží, smiluj se nade mnou hříšným (hříšnou).\"\nPravoslavná tradice označuje čotky za meč Ducha, protože modlitba srdce pochází od Ducha svatého a je zbraní proti útokům Ďábla.\n\nHodinky a některé modlitby mohou být nahrazeny určitým počtem recitování Ježíšovy modlitby. Toho se dá využít tehdy, když není k dispozici modlitebník nebo z jiného důvodu nelze recitovat. Čotky pak slouží jako praktická pomůcka k počítání přednesených modliteb. Někteří mniši praktikující hésychasmus tuto substituci používají jako normu.\n\nJedno z pravidel, určujících náhradu za hodinky a modlitby Ježíšovu modlitbu říká:\n\nV průběhu staletí vzniklo několik pravidel, která napomáhají denní modlitební praxi. Neexistuje však jedno univerzální pravidlo předepsané pro praktikování v celé Církvi. V některých z nich jsou předepsány poklony po každé modlitbě, nebo po určitém počtu modliteb.\n\nHistorie čotek sahá k počátkům mnišství. První mniši, kteří začali odcházet do egyptských pouští, měli stanoveno každý den odrecitovat 150 žalmů. Protože řada mnichů neuměla číst, nemohli toto pravidlo splnit, takže se místo toho modlili Ježíšovu modlitbu. \n\nVynalezení čotek je připisováno svatému Pachomiovi, který žil ve čtvrtém století a sestrojil ho pro své bratry jako pomůcku k počítání modliteb a poklon. Původně mniši používali kamínky, které dávali do misky, to však bylo poměrně těžkopádné a těžko použitelné mimo mnišskou celu. Čotky umožnily modlit se Ježíšovu modlitbu bez přestání, uvnitř cely i venku, podle příkazu svatého Pavla: \"Modlete se bez přestání\" (1. Tesalonickým 5:17).\n\nMetodu výroby čotek podle tradice přinesl sám otec mnišství, svatý Antonín Veliký. Pokaždé když se modlil Kyrie Eleison (\"Pane, smiluj se – kratší podoba Ježíšovy modlitby\"), vázal z knotů šňůrku – ale Ďábel mu ji neustále rozvazoval. Dostal však vidění Matky Boží, která mu ukázala, jak vázat uzlíky tak, aby neustále vytvářely znamení kříže. Díky tomu je každý uzlík čotek tvořen sedmi navzájem se protínajícími kříži. Ďábel je nemůže rozvázat, protože znamení kříže nemůže přemoci.\n\n\n"}
{"id": "962742", "url": "https://cs.wikipedia.org/wiki?curid=962742", "title": "Galite", "text": "Galite\n\nGalite (جالطة) je souostroví sopečného původu ve Středozemním moři, které je součástí Tuniska. Leží 80 km severovýchodně od města Tabarka a je nejsevernějším bodem Afriky. Je tvořeno hlavním ostrovem \"Galite\", který měří 5,5 km na délku a 3 km na šířku, a menšími neobydlenými ostrůvky: západní skupinu tvoří \"Le Galiton\" a \"La Fauchelle\", východní skupinu \"Le Gallo\", \"Le Pollastro\" a \"La Gallina\". Celková rozloha souostroví je 8 km². Nejvyšším bodem je 391 metrů vysoký \"Bout de Somme\".\n\nOstrov je navštěvován turisty pro zachované přírodní prostředí. Vegetaci tvoří makchie, pěstují se fíky a víno, v čistých vodách okolo ostrovů žije množství ryb.\n\nNa ostrově Galite byl za francouzské nadvlády držen v izolaci budoucí prezident Habíb Burgiba.\n\n"}
{"id": "962743", "url": "https://cs.wikipedia.org/wiki?curid=962743", "title": "Adama Sawadogo", "text": "Adama Sawadogo\n\nAdama Sawadogo (* 20. ledna 1990, Burkina Faso) je fotbalový brankář a reprezentant Burkiny Faso, který je v současné době hráčem gabonského klubu Missile FC.\n\nSawadogo hrál v Burkině Faso za klub ASFA Yennenga. V létě 2010 přestoupil do gabonského klubu Missile FC.\n\nV seniorské reprezentaci Burkiny Faso debutoval v roce 2009.\n\nZúčastnil se Afrického poháru národů 2010 v Angole, kde Burkina Faso nepostoupila ze základní skupiny B. Byl také nominován na Africký pohár národů 2012 v Gabonu a Rovníkové Guineji. Burkina Faso skončila v základní skupině B na posledním čtvrtém místě bez zisku bodu. Na obou turnajích byl rezervním brankářem za Daoudou Diakitém.\n\n"}
{"id": "962746", "url": "https://cs.wikipedia.org/wiki?curid=962746", "title": "Diecéze Abernethy", "text": "Diecéze Abernethy\n\nDiecéze Abernethy je titulární diecéze římskokatolická církve založené roku 1973 z potlačené diecéze Abernethy. Tato diecéze se nachází ve Skotsku.\n\n"}
{"id": "962749", "url": "https://cs.wikipedia.org/wiki?curid=962749", "title": "Diecéze abiddská", "text": "Diecéze abiddská\n\nDiecéze abiddská byla antická diecéze v římské provincii Byzacena v severní Africe, která měla sídlo v Abiddě v dnešním Tunisku. Později zanikla a teprve v roce 1933 ji papež Pius XI. obnovil jako titulární diecézi římskokatolické církve.\n\n"}
{"id": "962754", "url": "https://cs.wikipedia.org/wiki?curid=962754", "title": "Severská říše", "text": "Severská říše\n\nSeverská říše (případně Anglo-skandinávská říše) je teoretické označení pro mimořádně rozsáhlé panství severského krále Knuta Velikého, který vládl současně třem královstvím Anglie, Dánska a Norska (zahrnovalo i část území dnešního Švédska). Někdy proto bývá Knut označován jako \"císař severu\". Jeho panství trvalo jen po dobu jeho vlády. Po Knutově smrti se jeho nástupcem v Dánsku stal Hardiknut, který tam vládl jako Knut III. V Anglii se stal jeho nástupcem Harold I., vládl až do své smrti roku 1040. Hardiknut vládl sjednocenému království Dánska a Anglie až do své smrti roku 1042. Jeho nástupcem na anglický trůn se stal Eduard III. Vyznavač, kterého předtím Hardiknut povolal zpět z exilu v Normandii.\n"}
{"id": "962757", "url": "https://cs.wikipedia.org/wiki?curid=962757", "title": "Systém renin-angiotenzin-aldosteron", "text": "Systém renin-angiotenzin-aldosteron\n\nSystém renin-angiotenzin-aldosteron, též systém renin-angiotenzin nebo renin-angiotensinový systém, zkráceně RAA či RAS, je endokrinní, parakrinní a autokrinní osa, která zajišťuje homeostázu organismu regulací krevního tlaku, koncentrací solí a množství extracelulární tekutiny.\n\nOsa je aktivovaná v případě, že receptory v ledvinách zjistí buď snížení krevního tlaku, nebo nízkou hladinu sodíku v krevní plasmě. V tom případě uvolní do krevního oběhu hormon renin. Další možností je přímá aktivace receptorů vegetativním nervstvem přes adrenergní receptor.\n\nRenin v krevní plasmě odštěpí z α2-globulinu angiotenzinogenu, který je produkován v játrech, dekapeptid angiotenzin I, ten je angiotenzin konvertujícím enzymem, který se nachází především ve stěně cév v plicích, přeměněn na angiotenzin II.\n\nAngiotenzin II je ústředním hormonem celého systému. Má silné vazokonstrikční účinky, především na arterioly, čímž zvedá krevní tlak a v kůře nadledvin stimuluje produkci aldosteronu, steroidního hormonu, který v nefronech ledvin spustí zvýšení zpětné resorbce sodíkových iontů a zvýšení sekrece iontů draslíku, přičemž zadržování sodíku je vždy spojeno i se zadržováním vody. \n\nAktivní systém renin-angiotenzin-aldosteron tedy vede ke smrštění cév a ke snížení vylučování sodíkových iontů a vody ledvinami, dále se objeví pocit žízně a zvýší se tonus sympatického vegetativního nervstva. To vše vede ke zvýšení krevního tlaku a zvýšení koncentrace sodíku, čímž zmizí prvotní podnět pro produkci reninu. \n\nKromě systémového působení vznikají i místní, tkáňové renin-angiotensinové systémy v jednotlivých orgánech, jako jsou ledviny, mozek či slinivka břišní.\n\n"}
{"id": "962763", "url": "https://cs.wikipedia.org/wiki?curid=962763", "title": "Esther Garrel", "text": "Esther Garrel\n\nEsther Garrel (* 18. února 1991 Paříž) je francouzská herečka, dcera režiséra Philippe Garrela a herečky Brigitte Sy. V roce 1999 se objevila v krátkém dokumentárním filmu \"Zanzibar à Saint-Sulpice\" režiséra Gérarda Couranta. V roce 2001 hrála v otcově filmu \"Sauvage innocence\". První větší roli dostala až v roce 2011 ve filmu \"17 dívek\" a o rok později hrála hlavní roli ve filmu \"Jeunesse\".\n\n\n"}
{"id": "962765", "url": "https://cs.wikipedia.org/wiki?curid=962765", "title": "Therese Zenzová", "text": "Therese Zenzová\n\nTherese Zenzová (15. října 1932, Merzig – 22. října 2019) byla německá kanoistka. Reprezentovala Sársko na olympiádě 1952, kde obsadila deváté místo. Na mistrovství světa v rychlostní kanoistice v Mâconu 1954 vyhrála závod na 500 metrů a stala se tak jedinou mistryní světa v krátkých dějinách nezávislého Sárska. Od roku 1956 reprezentovala západní Německo, získala stříbrnou medaili na OH 1956, dvě bronzové na MS v Praze 1958 a dvě stříbrné na OH 1960. Po ukončení kariéry působila jako trenérka.\n\n"}
{"id": "962768", "url": "https://cs.wikipedia.org/wiki?curid=962768", "title": "Roman Vlasov", "text": "Roman Vlasov\n\nRoman Andrejevič Vlasov (* 6. října 1990 Novosibirsk) je ruský zápasník – klasik, olympijský vítěz z roku 2012 a 2016.\n\nZápasení se věnoval od 6 let v Novosibirsku. Od svých 12 let se specializoval na řecko-římský styl pod vedením Viktora Kuzněcova. V juniorském věku, v roce 2008 přibrzdilo jeho sportovní kariéru vážné zranění ramene. Po dvou operacích se dokázal vrátit a v roce 2011 se prosadil v ruském reprezentačním výběru ve váze do 74 kg. V roce 2012 startoval na olympijských hrách v Londýně jako úřadující mistr světa. V úvodních kolech se popasoval se s náročným losem, ve finále porazil ve dvou třetinách minimálním bodovým rozdílem 1:0 na technické body Arména Arsena Džulfalakjana a získal zlatou olympijskou medaili. \n\nV roce 2016 potvrdil pozici ruské reprezentační jedničky ve váze do 75 kg a startoval na olympijských hrách v Riu. V úvodním kole odolal závěrečnému náporu Korejce Kim Hjon-ua a probojoval se do finále proti Dánu Marku Madsenovi. Svého finálového soupeře porazil 5:1 na technické body a obhájil zlatou olympijskou medaili.\n\n\n"}
{"id": "962769", "url": "https://cs.wikipedia.org/wiki?curid=962769", "title": "Dikobrazovití", "text": "Dikobrazovití\n\nDikobrazovití (Hystricidae) je čeleď hlodavců z podřádu Hystricomorpha a infrařádu Hystricognathi. Zahrnuje 3 rody s 11 druhy žijícími v jižní Evropě, Africe, jižní a jihovýchodní Asii.\n\nJde o větší hlodavce s podsaditým tělem, krátkýma noham a krátkým nebo středně dlouhým ocasem. Jejich typickým znakem jsou bodliny nebo ostny, které pokrývají většinu těla. Obývají pouště, savany a lesy. Jde o většinou noční živočichy, kteří přes den přespávají v norách. Jsou to býložravci.\n\nDikobrazovití žijí v jižní Evropě, severní a střední Africe, jižní a jihovýchodní Asii. Obývají pouště, savany a lesy od úrovně moře až do nadmořské výšky 3 500 m n. m.\n\nDatabáze savců \"Mammal Species of the World\" rozděluje dikobrazovité do tří rodů:\n\nJde o středně velké až velké hlodavce s podsaditým tělem a ocasem, který u menších druhů dosahuje až poloviny délky těla, zatímco u větších druhů je krátký. Jejich tělo měří 350–930 mm, ocas má 25–260 mm. Váží 1,5 – 20 kg. Jejich hlava, tělo a u některých rodů i ocas jsou pokryty ostny nebo bodlinami, které mohou být až 350 mm dlouhé. Celkové zbarvení jde do hněda nebo spíše do černa, ostny jsou často bíle žíhané.\n\nNohy mají krátké; na všech mají po 5 prstech, i když palec na předních nohách zakrněl.\nMají malé oči a celkem 20 zubů: jejich zubní vzorec je\n\nSamice mají 2 až 3 páry mléčných žláz, které jsou umístěny na bocích těla.\n\nJde o většinou noční živočichy, kteří přes den přespávají v jeskyních, skalních puklinách nebo norách. Některé druhy jsou společenské – bylo zjištěno až 10 jedinců v jedné noře.\n\nJsou to býložravci, i když bylo pozorováno, že konzumují zdechliny a ohlodávají kosti.\n\nV jednom vrhu je obvykle jen jedno nebo dvě mláďata, která se rodí s otevřenýma očima a krátkými měkkými ostny. Přibližně po týdnu začínají ostny tvrdnout; v té době také mláďata opouštějí hnízdo.\n\nDikobrazi se dožívají relativně vysokého věku – u všech tří rodů byl zaznamenán nejvyšší věk přes 10 let. Nejstarším zdokumentovaným dikobrazem na světě byl dikobraz srstnatonosý z pražské zoo, který žil přes 30 let.\n\nVětšina dikobrazů není ohrožena a v červeném seznamu druhů jsou vyhodnoceni jako málo dotčený druh. Jeden druh je však považován za zranitelný:\n\nZranitelný druh:\n\n"}
{"id": "962770", "url": "https://cs.wikipedia.org/wiki?curid=962770", "title": "Kim Hjon-u", "text": "Kim Hjon-u\n\nKim Hjon-u (* 6. listopadu 1988 Wondžu) je jihokorejský zápasník – klasik, olympijský vítěz z roku 2012.\n\nZápasení se věnoval od 9 let v rodném Wondžu. Na řecko-římský styl se specializoval od 14 let na střední škole v Čchunčchonu. Je zaměstnancem pojišťovny Samsung Life, jejíž sportovní tým reprezentuje. Jeho osobním trenérem je Kim In-sop. V jihokorejské mužské reprezentaci se prosazoval od roku 2010 ve váze do 66 kg. V roce 2012 startoval na olympijských hrách v Londýně. V semifinále porazil 2:1 na sety obhájce zlaté olympijské medaile Francouze Steeva Guénota a postoupil do finále proti Maďaru Tamási Lőrinczovi. Vyrovnané finále vyhrál 2:0 na sety a získal zlatou olympijskou medaili.\n\nOd roku 2014 startoval ve vyšší velterové váze do 75 (74) kg. V roce 2016 se kvalifikoval na olympijské hry v Riu. V úvodním kole nastoupil proti Romanu Vlasovovi z Ruska. Pro korejská a bulvární média kontroverzní zápas plný emocí začal aktivně a v polovině druhé minuty se ujal záručákem vedení 2:0 na body. V polovině zápas ho však za pasivitu rozhodčí poslal do parteru čehož Vlasov využil a dvěma chvaty podbřišákem (2 body) a klavidem (4 body) zápas otočil na 2:6. Půl minuty do konce poslal rozhodčí pasivního Rusa do parteru, čehož využil a pár sekund před koncem zápasu kladivem snížil na 5:6. Korejská strana se dožadovala vyššího bodového hodnocení za provedený chvat, ale jury protest zamítla. Vlasov ho však svým postupem do finále vytáhl do oprav, ve kterých uspěl, v boji o třetí místo porazil Chorvata Božo Starčeviće 6:4 na technické body a získal bronzovou olympijskou medaili.\n\n\n"}
{"id": "962772", "url": "https://cs.wikipedia.org/wiki?curid=962772", "title": "Diecéze abyduská", "text": "Diecéze abyduská\n\nDiecéze Abydus je titulární diecéze římskokatolické církve, založená v 19. století a pojmenovaná po starověkém městě Abydus v dnešním Turecku. Toto město se nacházelo v provincii Ellesponto. Diecéze byla sufragannou arcidiecéze Cyzicus.\n\n"}
{"id": "962775", "url": "https://cs.wikipedia.org/wiki?curid=962775", "title": "Crosby &amp; Nash", "text": "Crosby &amp; Nash\n\nCrosby & Nash je americká hudební dvojice. Její počátky sahají do roku 1968, kdy vznikla skupina Crosby, Stills & Nash, ve které oba působili. Po jejím rozpadu se v roce 1970 dali dohromady David Crosby s Grahamem Nashem a pokračovali v duu. V roce 1972 vyšlo jejich první album nazvané \"Graham Nash David Crosby\".\n\n\n"}
{"id": "962787", "url": "https://cs.wikipedia.org/wiki?curid=962787", "title": "Davidson County (Severní Karolína)", "text": "Davidson County (Severní Karolína)\n\nDavidson County je okres amerického státu Severní Karolína založený v roce 1822. Hlavním městem je Lexington. Leží v západní části Severní Karolíny. Pojmenovaný je podle amerického generála Williama Lee Davidsona.\n\n\"Počet obyvatel\"\n"}
{"id": "962788", "url": "https://cs.wikipedia.org/wiki?curid=962788", "title": "Anatolij Demjaněnko", "text": "Anatolij Demjaněnko\n\nAnatolij Vasiljovič Demjaněnko (ukrajinsky Анатолiй Васильович Дем'яненко; * 19. února 1959, Dněpropetrovsk) je bývalý sovětský fotbalista ukrajinské národnosti. Hrával na pozici obránce.\nSe sovětskou fotbalovou reprezentací vybojoval stříbrnou medaili na mistrovství Evropy roku 1988. Hrál i na třech světových šampionátech (1982, 1986, 1990). Sovětský svaz reprezentoval ve 80 zápasech, v nichž vstřelil 6 branek.\n\nS Dynamem Kyjev vyhrál v sezóně 1985/86 Pohár vítězů pohárů. Stal se s ním pětkrát mistrem SSSR (1980, 1981, 1985, 1986, 1990) a čtyřikrát získal sovětský pohár (1982, 1985, 1987, 1990).\n\nRoku 1985 byl vyhlášen nejlepším fotbalistou Sovětského svazu.\n\nPo skončení hráčské kariéry se stal trenérem.\n"}
{"id": "962791", "url": "https://cs.wikipedia.org/wiki?curid=962791", "title": "Trombopoetin", "text": "Trombopoetin\n\nTrombopoetin, zkráceně THPO, je glykoproteinový hormon tvořený především v játrech. Je hlavním stimulátorem tvorby krevních destiček. Vazbou na receptory progenitorových buněk v kostní dřeni směřuje jejich další diferenciaci do megakaryocytové řady, a podporuje také zrání megakaryocytů. Zralé krevní destičky vznikají odlamováním výběžků těchto obrovských buněk.\n\nTrombopoetin je glykoproteinový hormon produkovaný játrech a ledvinách, který reguluje produkci krevních destiček . To stimuluje produkci a diferenciaci megakaryocytů, v buňkách kostní dřeně, které buduje z velkého počtu krevních destiček .\n\nZrání megakaryocytů je buněčný proces, vývoj, který vede k produkci krevních destiček. Tímto genem je kódován protein je humorální růstový faktor nezbytný pro megakaryocytů proliferaci a zrání, stejně jako pro trombopoiézu. Tento protein je ligand pro MLP / C_MPL, produktu z myeloproliferativní leukémie virového onkogenu.\n\nGen Trombopoetinu je umístěn na dlouhém rameni chromozomu 3 (q26.3-27). Abnormality v tomto genu se vyskytují v některých dědičných formách trombocytózy (vysoký počet krevních destiček), a v některých případech leukémie. Prvních 155 aminokyselin ze základního proteinu je v homologii s erytropoetinem .\n\nTrombopoetin je produkován v játrech parenchymálními buňkami a sinusově v endoteliálních buňkách, stejně jako v ledvinách u proximálního tubulu buněk. Malá množství jsou rovněž vyrobeny příčně pruhovanými svaly a stromálními buňkami kostními. V játrech je jeho výroba je umocněna interleukinem 6 (IL-6). Nicméně, játra a stromální buňky kostní dřeně jsou primárními místy pro výrobu trombopoetinu.\n\nTrombopoetin reguluje diferenciaci megakaryocytů a krevních destiček, ale studie na odstranění receptoru ukazují, že jeho účinky na krvetvorbě jsou mnohem univerzálnější.\n\nNegativní zpětná vazba tromobopoetinu se liší od většiny hormonů v endokrinologii: Efektory regulují hormon přímo. Trombopoetin je vázán na povrch destiček MPL receptorem ( CD 110 ) a zničeny, čímž se snižuje vystavení megakaryocytů na hormon. Z tohoto důvodu, rostoucí a klesající koncentrace krevních destiček regulují hladiny trombopoetinu. Nízký počet krevních destiček vede k vyššímu stupni expozice trombopoetinu na nediferencovaných buňkách kostní dřeně, což vede k diferenciaci do megakaryocytů a dalšímu zrání těchto buněk. Na druhé straně, vysoká koncentrace krevních destiček vede k menší dostupnosti trombopoetinu do megakaryocytů.\n\nPřes četné pokusy nebyl nalezen trombopoietin jako užitečný terapeuticky. Teoretické použití zahrnují nástup krevních destiček za darování krve a regeneraci krevních destiček po myelosupresivní chemoterapii. Zkušebně byl modifikovaný v rekombinantní formě, tj. se růst megakaryocytů a diferenciační faktor (MGDF) zastaví, když zdraví dobrovolníci vytvořili autoprotilátky proti endogennímu trombopoetinu a vyvinuli trombocytopenii. Romiplostim a Eltrombopag jsou strukturně odlišné sloučeniny, které stimulují stejnou dráhu. Ty se používají místo trombopoetinu. Čtyřvalentní peptidový analog je vyšetřován, stejně jako několik malých molekul činidla a několik nepeptidových ligandy c-Mpl, které působí analogicky jako trombopoetin.\n\n"}
{"id": "962798", "url": "https://cs.wikipedia.org/wiki?curid=962798", "title": "Mr. Tambourine Man", "text": "Mr. Tambourine Man\n\n„Mr. Tambourine Man“ je píseň amerického písničkáře Boba Dylana z roku 1965. Původně vyšla na jeho pátém albu \"Bringing It All Back Home\" v březnu 1965. Ve stejném roce ji nahrála i skupina The Byrds; jejich verze se stala hitem a umístila se na prvním místě americké i britské singlové hitparády. Skupina podle této písně pojmenovala i své první album. Obě verze písně zařadil časopis \"Rolling Stone\" mezi 500 nejlepších písní všech dob: Dylanovu verzi na 107. místo a verzi skupiny Byrds na 79.\n\n"}
{"id": "962800", "url": "https://cs.wikipedia.org/wiki?curid=962800", "title": "Mr. Tambourine Man (album)", "text": "Mr. Tambourine Man (album)\n\nMr. Tambourine Man je první studiové album americké rockové skupiny The Byrds, vydané v červnu 1965 u vydavatelství Columbia Records. Nahráno bylo od ledna do dubna téhož roku ve studiu Columbia Studios v Hollywoodu a jeho producentem byl Terry Melcher. Hudební časopis \"Rolling Stone\" album zařadil na 232. místo v žebříčku 500 nejlepších alb všech dob.\n\n"}
{"id": "962803", "url": "https://cs.wikipedia.org/wiki?curid=962803", "title": "Turn! Turn! Turn!", "text": "Turn! Turn! Turn!\n\n„Turn! Turn! Turn!“ je píseň, kterou koncem padesátých let napsal Pete Seeger. Jako text použil prvních osm veršů třetí kapitoly biblické Knihy Kazatel. První verzi písně nahrála v roce 1962 folková skupina The Limeliters. Nejznámější se však stala až verze skupiny The Byrds z roku 1965. Ta vyšla jako singl a umístila se na prvním místě v americké hitparádě Billboard Hot 100 a na šestadvacátém v britské UK Singles Chart. Mezi další interprety, kteří píseň nahráli, patří například Judy Collins, Jan & Dean a při koncertech ji hrál například Bruce Springsteen.\n\nPod názvem „Zní z dálky zvon“ s textem Ivo Fischera ji v roce 1970 nazpíval Waldemar Matuška se Sborem Lubomíra Pánka\n"}
{"id": "962804", "url": "https://cs.wikipedia.org/wiki?curid=962804", "title": "Turn! Turn! Turn! (album)", "text": "Turn! Turn! Turn! (album)\n\nTurn! Turn! Turn! je druhé studiové album americké rockové skupiny The Byrds, vydané v listopadu 1965 u vydavatelství Columbia Records. Nahráno bylo od června do října téhož roku ve studiu Columbia Studios v Hollywoodu a jeho producentem byl Terry Melcher.\n\n"}
{"id": "962805", "url": "https://cs.wikipedia.org/wiki?curid=962805", "title": "Rowan County (Severní Karolína)", "text": "Rowan County (Severní Karolína)\n\nRowan County je okres amerického státu Severní Karolína založený v roce 1753. Hlavním městem je Salisbury. Leží v západní části Severní Karolíny. Pojmenovaný je podle guvernéra Severní Karolíny Matthewa Rowana.\n\n\"Počet obyvatel\"\n"}
{"id": "962810", "url": "https://cs.wikipedia.org/wiki?curid=962810", "title": "Antropozoonóza", "text": "Antropozoonóza\n\nAntropozoonózy (z řečtiny \"anthropos\" = člověk, \"zôon\" = zvíře, \"et nosos\" = nemoc) jsou infekční onemocnění zvířat, je však možný i přenos na člověka. Mohou být virového ( vzteklina, virové hemoragické horečky), bakteriálního ( Leptospiróza, Antrax, Brucelóza ,…), parazitárního ( toxoplazmóza, Tenióza ...) a prionového (nová varianta Creutzfeldt- Jakobovi nemoci) původu. Zdrojem nákazy mohou být savci, členovci, ptáci i ryby. Mnohé z nich mohou být, po propuknutí nemoci u člověka, smrtelné (vzteklina - pouze jeden jediný přeživší). U některých infekčních patogenů existuje riziko zneužití jakožto biologické zbraně ( Antrax, Mor, virové hemoragické horečky). Antropozoonóz je dnes kolem 150, ale tohle číslo není zcela jednoznačné, stále se objevují již známé nemoci, u kterých je nově zjištěn přenos ze zvířat na člověka, stejně tak u některých původců nemocí dochází k novým mutacím, kvůli kterým je nově možný přenos na člověka. Existuje také stále mnoho chorob, u kterých se jednotliví vědci nejsou schopní shodnout, zda jde u antropozoonózu či nikoliv (nová varianta Creutzfeldt-Jakobovi nemoci).\nČlověk se s infekčním agens může dostat do kontaktu několika možnostmi. K přenosu dochází:\n\n\nmezi etiologická agens patří viry, bakterie, paraziti, plísně a priony.\n\n\n\nVymýcené:\n\nNárůst výskytu:\n\n"}
{"id": "962811", "url": "https://cs.wikipedia.org/wiki?curid=962811", "title": "Opan Sat", "text": "Opan Sat\n\nOpan Sat (: ), (* 13. červen 1987 Čadan Sovětský svaz) je reprezentant Ruska ve volném stylu (zápas). Původem je Tuvin.\n\nNa olympijské hry v roce 2012 se do ruského týmu nevešel na úkor Besika Kuduchova.\n\n"}
{"id": "962814", "url": "https://cs.wikipedia.org/wiki?curid=962814", "title": "Martin County (Severní Karolína)", "text": "Martin County (Severní Karolína)\n\nMartin County je okres amerického státu Severní Karolína založený v roce 1774. Hlavním městem je Williamston. Leží ve východní části Severní Karolíny. Pojmenovaný je podle guvernéra Severní Karolíny Josiaha Martina.\n\n\"Počet obyvatel\"\n"}
{"id": "962815", "url": "https://cs.wikipedia.org/wiki?curid=962815", "title": "Chris Niedenthal", "text": "Chris Niedenthal\n\nChristopher Jan Niedenthal (* 21. říjen 1950, Londýn) je polský fotoreportér známý zejména díky fotografiím života v zemích za železnou oponou. Většinu života strávil v Polsku, odkud působil jako korespondent magazínů jako \"Newsweek, Time, Der Spiegel, Geo\" či \"Forbes\". V Polsku jsou nejvíce ceněné jeho snímky dokumentující vzestup hnutí Solidarita, období vojenského stavu v Polsku (1981-1983), či návštěvy papeže Jana Pavla II. Niedenthalovi se podařilo zdokumentovat pád komunistických režimů ve většině zemí Střední Evropy, též v Bulharsku a Rumunsku. Za portrét Jánose Kádára získal v roce 1986 ocenění World Press Photo.\n\nNarodil se v Londýně v rodině polských válečných emigrantů. Po ukončení studia na London College of Printing se přestěhoval do Polska, odkud působil jako zahraniční korespondent. \n\nV roce 1978, po zvolení Karola Wojtyly papežem, byl prvním fotografem, který přišel do Wadovíc, papežova rodiště. Jana Pavla II. pak fotografoval při všech jeho cestách do Polska. \n\nSpolečně s anglickým reportérem Miachaelem Dobbsem se ocitl u zrodu hnutí Solidarita, když přišel fotografovat stávku v gdaňské loděnici v roce 1980. Solidaritu pak sledoval až do vítězných voleb v roce 1989.\n\nPo vyhlášení stanného práva v Polsku fotografoval vstup armády do ulic Varšavy. Proslavil se zejména snímkem obrněného transportéru před kinem Moskva, kde právě promítali Coppolův film Apokalypsa. V tomto období dával negativy turistům a lidem odcházejícím ze země, aby je doručili do redakce \"Newsweeku\". Sám totiž nechtěl vycestovat z obavy, že by ho do země už nemuseli vpustit.\n\nV roce 1987 se s rodinou přestěhoval do Vídně, odkud vycestovával jako fotoreportér časopisu \"Time\" do zemí socialistického bloku. Za portrét Jánose Kádára získal v roce 1986 ocenění World Press Photo. Podařilo se mu zachytit postupný pád režimů v Polsku, Československu, Bulharsku, Rumunsku a také pád Berlínské zdi. \n\nV současnosti se ve své tvorbě mírně odklání od klasické reportážní fotografie, známé jsou série \"TABU\" (portréty tělesně postižených dětí), \"Chléb\" (pocta pekařského řemeslu) nebo \"Sousedka\" (problematika přistěhovalectví).\n\n"}
{"id": "962816", "url": "https://cs.wikipedia.org/wiki?curid=962816", "title": "Cesta na Amalteu", "text": "Cesta na Amalteu\n\nCesta na Amalteu (1960, Путь на Амальтею) je sbírka vědeckofantastických povídek ruských sovětských spisovatelů bratrů Strugackých. Sbírka obsahuje povídky, z nichž některé mají velmi blízko k jejich fiktivnímu vesmíru Svět Poledne. Titulní povídka sbírky je pak druhým dílem tzv. \"Bykovovské trilogie\" pojmenované podle jejího hlavního hrdiny, meziplanetárního letce Alexeje Petroviče Bykova. První dílem trilogie je \"Planeta nachových mračen\" (1959, Страна багровых туч) třetím \"Tachmasib letí k Saturnu\" (1962, Стажёры).\n\n\nSbírka jako celek česky nevyšla, pouze jednotlivé povídky v různých časopisech a antologiích. \n\n"}
{"id": "962822", "url": "https://cs.wikipedia.org/wiki?curid=962822", "title": "Besik Kuduchov", "text": "Besik Kuduchov\n\nBesarion \"Besik\" Kuduchov (: ) nebo (: ), (15. srpen 1986 v Cchiloni, Sovětský svaz − 29. prosince 2013 Krasnodarský kraj, Rusko) byl ruský zápasník volnostylař, dvojnásobný olympijský medailista z let 2008 a 2004.\n\nZápasení se začal věnovat v 10 letech v Beslanu, kam se jeho rodina přesunula z oblasti Jižní Osetie za lepšími životními podmínkami. Jeho prvním trenérem byl Valentin Gozojev. V mládí prošel juniorskými reprezentačními výběru Ruska a v roce 2005 se poprvé objevil mezi seniory. V roce 2008 získal bronzovou medaili na olympijských hrách v Pekingu, když v semifinále nestačil na Japoce Tomohiro Macunagu. Tehdy se již připravoval v moskevském armádním klubu CSKA pod vedením Alexeje Safronova. V roce 2012 se nominoval na olympijské hry v Londýně a vybojoval stříbrnou olympijskou medaili, když ve finále nestačil na Ázerbájdžánce Togrula Asgarova. O vytouženou zlatou olympijskou medaili se měl pokusit na olympijských hrách v Rio de Janeiru, jenže jeho sny ukončila tragická událost během vánočních svátků roku 2013. Zahynul při dopravní nehodě nedaleko Armaviru.\n\n29. srpna 2016 byl publikován report, ze kterého plynulo, že během olympijských hrách 2012 v Londýně byl nadopován. \n\n"}
{"id": "962824", "url": "https://cs.wikipedia.org/wiki?curid=962824", "title": "Římskokatolická farnost Ervěnice", "text": "Římskokatolická farnost Ervěnice\n\nŘímskokatolická farnost Ervěnice (lat. \"Seestadium\") je zaniklé územní společenství římských katolíků v Ervěnicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž roku 1363 byla v místě plebánie. Matriky jsou vedeny od roku 1677. Roku 1784 byla v místě zřízena lokálie a od roku 1831 expozitura k farnosti Nové Sedlo nad Bílinou. \n\nFarnost existovala do 31. prosince 2012 jako součást jirkovského farního obvodu. Od 1. ledna 2013 zanikla sloučením do farnosti – děkanství Most – in urbe.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "962825", "url": "https://cs.wikipedia.org/wiki?curid=962825", "title": "Seznam dílů seriálu Mako Mermaids", "text": "Seznam dílů seriálu Mako Mermaids\n\nToto je seznam dílů seriálu \"Mako Mermaids\". Australský televizní program pro děti a mládež \"Mako Mermaids - Mořské víly z ostrova Mako\" je volné pokračování seriálu \"\". Seriál vytvořil Jonathan M. Shiff ve spolupráci s Network Ten a Nickelodeon. V Česku jej vysílala stanice Disney Channel od 31. prosince 2013. V Austrálii se seriál nazývá Mako: Island Of Secret\n\n<onlyinclude></onlyinclude>\n\nPrvní řada se točí okola patnáctiletého teenagera jménem Zac (Chai Romruen), který se rozhodne během úplňku kempovat na ostrově Mako. Netuší však, že ho sledují tři mořské panny Sirena (Amy Ruffle), Nixie (Ivy Latimer) a Lyla (Lucy Fry), jejichž úkolem je ostrov chránit. Zac objeví vchod do jeskyně s kouzelným jezírkem a za svitu měsíce do něj spadne. Druhý den zjišťuje, že se po kontaktu s vodou promění v mořského muže s nadpřirozenými schopnostmi. Sirena, Nixie a Lyla jsou za své selhání při ochraně měsíčního jezírka potrestány tím, že je ostatní mořské panny vyženou z hejna. Pokud svůj čin chtějí napravit, musí si přičarovat nohy, vyhledat na pevnině Zaca a jeho schopnosti mu vzít. Tento plán je však složitější, než by se dalo čekat.\nDruhá řada dále sleduje osudy Zaca a Sireny, kterou nyní doprovází dvě nové mořské panny Mimmi (Allie Bertram) a Ondina (Isabel Durant). Ty se rozhodnou vzít situaci ohledně Zaca do vlastních rukou a za pomoci kouzelného lektvaru se ho pokusí v měsíčním jezírku definitivně zbavit jeho schopností a ploutve. Vše se ale nečekaně zvrtne, když se v jezírku objeví i Zacova přítelkyně Evie (Gemma Forsyth). Nejenže Zac o své schopnosti nepřijde, ale z jeho přítelkyně se navíc stane mořská panna. Sirena, Mimmi a Ondina se tak dostávají do dalších potíží a jejich šance na znovuzískání domova na ostrově Mako se zdá být mizivá.\nTřetí řada představí novou mořskou pannu jménem Weilan (Linda Ngo), která objeví záhadnou podmořskou relikvii a vypustí děsivého vodního draka. Weilan, pronásledována drakem, prchá na Mako, kde se setká s Mimmi a Ondinou. Společně musí najít způsob jak draka porazit dřív, než on zničí vše, na čem tak tvrdě pracovaly. V posledních dvou epizodách třetí řady se vrátí postava Rikki Chadwickové (Cariba Heine) ze seriálu H2O: Stačí přidat vodu.\n"}
{"id": "962826", "url": "https://cs.wikipedia.org/wiki?curid=962826", "title": "Šíp (Velká Fatra)", "text": "Šíp (Velká Fatra)\n\nŠíp (1170 m n. m.) je masivní skalnatá hora vypínající se nad soutokem řek Orava a Váh v pohoří Velká Fatra v okrese Ružomberok. Nachází se ve stejnojmenné národní přírodní rezervaci Šíp.\n\nŠíp vytváří významnou krajinnou dominantu celého okolí soutoku obou řek. Jeho prominence 555 metrů je 23. nejvyšší ze všech slovenských hor.\n\nVrchol Šípu je zpřístupněn po žlutě značené turistické trase vedoucí od železniční zastávky Kraľovany do obce Stankovany. Tato turistická trasa překonávala na úseku mezi chatami Pod Šípem a vrcholem Zadního šípu velmi strmý úsek, který byl v roce 2009 nahrazen lehčí trasou přes „Lazy“.\n\nZ hlavního vrcholu je téměř kruhový rozhled, na nižším západním vrcholu Zadního šípu s nadmořskou výškou 1143 m je podle pověsti již od dob svatého Cyrila a Metoděje velký dřevěný kříž. Tento kříž byl naposledy obnoven roku 2005 po jeho zničení letní větrnou smrští.\n\nJiž od roku 1980 je celé území Šípu o rozloze 302 ha chráněno jako národní přírodní rezervace. Hlavním důvodem pro prohlášení byl výskyt vzácných rostlinných a živočišných společenstev vázaných na vápencové a dolomitické skály.\n"}
{"id": "962831", "url": "https://cs.wikipedia.org/wiki?curid=962831", "title": "Nakladatelství Aulos", "text": "Nakladatelství Aulos\n\nNakladatelství Aulos je české nakladatelství, které vydává bibliofilské tisky s výtvarnými díly předních českých výtvarníků a limitované série grafických listů. Nakladatelství založil roku 1992 Zdeněk Křenek (*2. května 1951, Nový Jičín), který předtím působil jako dramaturg a redaktor Lyry Pragensis. Od roku 1993 je jediným majitelem vydavatelství i jeho ochranné známky. Název Aulos je podle antického dechového nástroje aulos.\n\nNakladatelství sídlí v původně gotickém, několikrát přestavěném domě U zlatého půlkola v Michalské ulici 21, čp. 435, Praha 1.\n\nGrafickou podobu knih a individuální formát každého titulu vytváří typograf Zdeněk Ziegler.\n\nVazba knih je dílem Ateliéru Krupka, Úvaly u Prahy.\n\nSazbu písma (u některých titulů ruční), provedli tiskaři Jiří Vágner, Vladimír Pačes,\nAlan Záruba, David Fírek, David Tošovský, Jan Bouček, Nakladatelství Fortuna, typografické studio MU\n\nTisk sazby prováděl do roku 2002 Jaroslav Janďourek (dílny VŠUP), v současnosti tiskárna P. Chrt, Újezd nad Lesy.\n\nTisk ilustrací je dílem předních tiskařských ateliérů: Milan Dřímal, Pavel Dřímal, Luboš Dušek (lept), Jiří Lípa, Martin Bouda, Michal Řehák, Petr Korbelář (litografie), Antonín Komárek, René Řebec, Arne Charvát (serigrafie), Vladimír Bujárek (mezzotinta), Jiří Holý (reliéfní tisk), Libor Beránek, Jaromír Šťoural (dřevořez, barevný linoryt).\n\nO domu U půlkola, později zvaném U zlatého půlkola, je první písemná zmínka z roku 1405, kdy zaujímal parcelu dnes rozdělenou mezi tři sousedící domy. V 16. století byl přestavěn renesančně, definitivní pozdně barokní přestavba je z druhé poloviny 18. století. Rekonstrukce prostor nakladatelství z roku 1994 respektovala v maximální míře historické prvky a zachovala valenou klenbu s lunetami, odhalené původní malby z 19. století i podlahu z prken a keramických dlaždic. Nové je pouze dřevěné ostění a mobiliář.\n\nProstory nyní obývané Nakladatelstvím Aulos mají dlouhou a slavnou historii. Dne 27. února 1790 zde Václav Matěj Kramerius otevřel svou Českou expedici a zahájil vydávání českých knih a prvních českých novin. Po Krameriovi v této místnosti sídlila tiskárna Františka Jeřábka, která vydávala mj. spisy Š. Hněvkovského, F.M. Pelela, J. Nejedlého a divadelní hry J.N. Štěpánka a od poloviny 19. století litografická dílna Josefa Farského. Po roce 1921 na této adrese provozovala obchod kožešinami firma Otto Robitschek, kterou po válce nahradila výkupna a sklad kožek. Socialistický podnik neprovedl žádné stavební zásahy a zůstalo tak zachováno domovní znamení skryté portálem i leptaný znak litografické dílny ve výplni dveří.\n\n\n\n\n\n\n\n\n\n\n\n\n\n\n\n\n\n\n\nOlbram Zoubek (1993), Adriena Šimotová, Jan Hísek (1994), Milan Grygar, Jan Koblasa, Libor Beránek, Pavel Sukdolák (1995), Stanislav Kolíbal, Jaroslav Šerých (1996), Jiří Sopko, Stanislav Kolíbal, Antonín Střížek, Michael Rittstein (1997),\nJan Hísek (1998), Jiří Šalamoun (1999), Zdeněk Sýkora, Věra Janoušková (2000), Jan Hísek (2001), Zdeněk Sýkora, Jan Hísek, Jiří Slíva (2003), Zdeněk Sýkora, Ivana Lomová (2005), Zdeněk Sýkora (2007, 2008, 2009)\n\n\n\n\n\n"}
{"id": "962832", "url": "https://cs.wikipedia.org/wiki?curid=962832", "title": "Elena Maróthy-Šoltésová", "text": "Elena Maróthy-Šoltésová\n\nElena Maróthy-Šoltésová (6. ledna 1855, Krupina – 11. února 1939, Martin) byla slovenská prozaička, redaktorka a publicistka.\n\nNarodila se v rodině faráře a spisovatele Daniela Maróthyho. Vzdělání získala v Ľuboreči a na německém dívčím ústavu v Lučenci a v Popradě. Po svatbě se s manželem, obchodníkem Ľudovítem Michalem Šoltésem, přestěhovali do Martina, kde se zapojila do veřejné činnosti. Stala se členkou spolku Živena, v letech 1894 až 1927 zde působila jako předsedkyně a účastnila se vydávání Almanachu Živeny či Letopisu Živeny. V roce 1910 se zasloužila o založení akciové společnosti Lipa, která zajišťovala práci slovenským lidovým vyšívačkám a odprodej jejich výrobků. Spolek Živena pod jejím vedením založil několik rodinných škol a kurzů pro děvčata. Díky svým všestranným činnostem byla průkopnicí v řadě oblastí a stala se uznávanou vůdčí osobností ženského hnutí na Slovensku.\n\nByla pochována na Národnom cintoríne v Martine.\n\nV literární tvorbě se snažila o realistické ztvárnění skutečnosti. Psala umělecky-dokumentární a fiktivní prózu s romantickými prvky. Významné jsou ale také její literárně-kritické úvahy, které souborně vyšly po její smrti pod názvem \"Pohľady na literatúru\". \n\n\n\n\n"}
{"id": "962833", "url": "https://cs.wikipedia.org/wiki?curid=962833", "title": "Alpské lyžování na Zimních olympijských hrách 2014 – kvalifikace", "text": "Alpské lyžování na Zimních olympijských hrách 2014 – kvalifikace\n\nTento článek pojednává o kvalifikačních kritériích pro účast v závodech v alpském lyžování na Zimních olympijských hrách 2014.\n\nNa Zimních olympijských hrách 2014 v Soči byla stanovena kvóta maximálně 320 startujících závodníků a závodnic. Každý národní olympijský výbor mohlo reprezentovat maximálně 22 závodníků, a to nejvýše 14 v mužské nebo 14 v ženské kategorii.\n\nPro účast v závodech museli závodníci splnit některé z limitů A nebo B. Limit A počítá s tím, že byl závodník zařazen mezi 500 nejlepšími lyžaři na seznamu podle získaných FIS bodů (bodů Mezinárodní lyžařské federace). Kvalifikační období pro limit A odstartovalo v červenci 2012 a skončilo 20. ledna 2014.\n\nNárodní olympijské výbory, jejichž závodníci nesplňovali limity A, mohly do závodu nominovat po jednom lyžaři každého pohlaví, a to splněním limitu B. Toto kritérium se označuje jako základní kvóta. Ta předpokládá, že závodník startující podle limitu B získal alespoň 140 FIS bodů nejpozději do 20. ledna 2014. FIS body byly vypočítávány jako průměr pěti výsledků technických disciplín (slalomů nebo obřích slalomů) a tří výsledků rychlostních disciplín (sjezdů, super obřích slalomů nebo super kombinací).\n\nZákladní kvóta povolovala každému národnímu olympijskému výboru nominovat jednoho závodníka každého pohlaví splněním limitu B.\n\nKaždému národnímu olympijskému výboru bylo přiděleno další místo pro účast v závodech tehdy, jestliže se závodník umístil na seznamu získaných FIS bodů mezi 500 nejvýše postavenými lyžaři. Kritérium platilo shodně pro obě pohlaví.\n\nDalší místo mmohlo být přiděleno každému národnímu olympijskému výboru, pokud se některý závodník umístil na seznamu získaných FIS bodů mezi 100 nejvýše postavenými lyžaři. Kritérium platilo shodně pro obě pohlaví.\n\nKaždému národnímu olympijskému výboru bylo přiděleno další místo pro účast v závodech tehdy, jestliže se závodník umístil na seznamu získaných FIS bodů mezi 30 nejvýše postavenými lyžaři. Pokud se některý závodník umístil mezi nejvýše 30 postavenými závodníky ve více disciplínách nebo měl některý národ více lyžařů mezi nejvýše 30 postavenými lyžaři v různých disciplínách, získal možnost startu až dvou dalších závodníků. Kritérium platilo shodně pro obě pohlaví.\n\nZbývající kvóty byly jednotlivým národním olympijským výborům přiřazovány do 20. ledna 2014, a to dokud nebylo dosaženo maximálního počtu 320 startujících lyžařů. Pokud dosáhl některý národ maximálního počtu závodníků, jeho další závodníci byli v seznamu vynecháni.\n\nKaždý sportovec mohl být na seznam startujících závodníků započítán jen jednou. Pokud splnil jeden lyžař některého národu všech pět kritérií současně, získal národní olympijský výbor pouze jedno místo, nikoliv další čtyři.\n\nNásledující tabulka ukazuje, jakým způsobem získávali závodníci body FIS do seznamu.\nSeznam kvalifikovaných národů platný k 23. prosinci 2013.\n\n"}
{"id": "962835", "url": "https://cs.wikipedia.org/wiki?curid=962835", "title": "Chráněná krajinná oblast Malé Karpaty", "text": "Chráněná krajinná oblast Malé Karpaty\n\nChráněná krajinná oblast Malé Karpaty je jedna ze 14 chráněných krajinných oblastí na Slovensku. Chráněná oblast se nachází v Malých Karpatech, které jsou součástí Karpat na západním Slovensku. Jihozápadní část CHKO tvoří kopec Devínská Kobyla v Bratislavě a severovýchodní část Čachtické Karpaty u města Nové Mesto nad Váhom a obce Čachtice v okrese Nové Mesto nad Váhom v Trenčínském kraji. Obě oblasti jsou odděleny od hlavního horského pásma. Chráněná oblast o rozloze 646,1 km byla vyhlášená v roce 1976 a rozkládá se na území okresů Malacky, Senica, Myjava, Pezinok, Piešťany a Trnava.\n\n"}
{"id": "962838", "url": "https://cs.wikipedia.org/wiki?curid=962838", "title": "Lucas Makowsky", "text": "Lucas Makowsky\n\nLucas Makowsky (* 30. května 1987 Regina, Saskatchewan) je bývalý kanadský rychlobruslař.\n\nNa Mistrovství světa juniorů 2006 získal s kanadským týmem bronzovou medaili ve stíhacím závodě družstev. Ne Světovém poháru nastoupil poprvé v roce 2007, na seniorském světovém šampionátu ve víceboji se premiérově představil v roce 2008. V sezóně 2008/2009 zvítězil v celkovém hodnocení Světového poháru v závodech družstev, zlatou medaili v této disciplíně si odvezl také ze Zimních olympijských her 2010. V individuálních olympijských startech byl devatenáctý (1500 m) a třináctý (5000 m). Na MS 2011 získal stříbro v závodě družstev a bronz na distanci 1500 m. Zúčastnil se Zimních olympijských her 2014, kde se na trati 1500 m umístil na 28. místě, ve stíhacím závodě družstev skončil s kanadským týmem čtvrtý. Po sezóně 2013/2014 ukončil sportovní kariéru.\n\n"}
{"id": "962847", "url": "https://cs.wikipedia.org/wiki?curid=962847", "title": "Sousoší světců na terase před jezuitskou kolejí v Kutné Hoře", "text": "Sousoší světců na terase před jezuitskou kolejí v Kutné Hoře\n\nSousoší světců na terase před Jezuitskou kolejí je soubor třinácti soch z 18. století na vyhlídkové terase před Jezuitskou kolejí v Kutné Hoře v Barborské ulici vedoucí k chrámu svaté Barbory.\n\nPůvodních 12 sousoší zhotovil František Baugut v letech 1703–1716, po roce 1740 byla u Hrádku přidána i socha Jana Nepomuckého od neznámého autora.\n\nSeznam všech třinácti sousoší souboru směrem od Hrádku k chrámu svaté Barbory.\n\n"}
{"id": "962870", "url": "https://cs.wikipedia.org/wiki?curid=962870", "title": "Anténa Yagi", "text": "Anténa Yagi\n\nAnténa Yagi, přesněji anténa Yagi-Uda, je směrová anténa sestávající z jednoho napájeného prvku (obvykle tvořeného složeným půlvlnným dipólem) a několika parazitních prvků (obvykle jeden reflektor a dva až několik desítek direktorů). Anténu vynalezli v roce 1926 inženýři Šintaró Uda a Hidecugu Jagi z Tóhokuské císařské univerzity v Japonsku. Přestože podíl Jagiho byl menší, anténa se obvykle označuje pouze jeho jménem, protože Jagi podal žádost o patentování v USA a navíc v odborných článcích představil vynález západnímu publiku.\n\nReflektor je o něco delší (obvykle přibližně o 5 %) než napájený dipól, naopak direktory jsou o něco kratší. Výsledná konstrukce dosahuje při správném návrhu značné směrovosti především v rovině prvků, což přináší zisk asi 6-14 dB (podle počtu prvků) ve srovnání s půlvlnným dipólem.\n\nAnténa Yagi-Uda pracuje na bázi elektromagnetického působení mezi parazitními prvky a napájeným prvkem. Pro svou jednoduchou konstrukci jsou velmi oblíbené. Jsou však poměrně úzkopásmové, takže jsou vhodné pro různá komunikační pásma (včetně radioamatérských), ale již méně vhodné pro tradiční televizní a rozhlasová pásma. Radioamatéři používají antény Yagi pro pásma od krátkých vln, přes VHF po UHF. Širokopásmové antény používané pro pásma VHF a UHF zahrnují podobně vypadající logaritmicko-periodické antény, které mají napájené všechny prvky a při stejných rozměrech mají poněkud nižší zisk.\n"}
{"id": "962876", "url": "https://cs.wikipedia.org/wiki?curid=962876", "title": "Symfonický orchestr Slovenského rozhlasu", "text": "Symfonický orchestr Slovenského rozhlasu\n\nSymfonický orchestr Slovenského rozhlasu ( Symfonický orchester Slovenského rozhlasu, zkráceně SOSR, předtím Symfonický orchestr Československého rozhlasu) je symfonický orchestr sídlící v Bratislavě. Je součástí Rozhlasu a televize Slovenska (RTVS). Orchestr začal pravidelně koncertovat 9. září 1929. Je to nejstarší profesionální symfonický orchestr na Slovensku. Šéfdirigentem tělesa je v roce 2014 Mario Košík. Členy orchestru je přibližně 80 hudebníků.\n\n"}
{"id": "962893", "url": "https://cs.wikipedia.org/wiki?curid=962893", "title": "Pardubice (evropsky významná lokalita)", "text": "Pardubice (evropsky významná lokalita)\n\nPardubice je název evropsky významné lokality zřízené z důvodu ochrany přírody v rámci systému Natura 2000 na území stejnojmenného města.\n\nPředmětem ochrany je výskyt brouka páchníka hnědého (\"Osmoderma eremita\") žijícího v pozůstatku lipové aleje spojující pardubický zámek s Lázněmi Bohdaneč. Z bývalé aleje se v prostoru lokality nachází několik desítek lip včetně dutých stromů. Jejich trouchnivějící dřevo je pro brouka vhodným prostředím k výskytu. Ten může ohrozit plánovaná rekonstrukce okolního parku a s ním související eventuální kácení vybraných stromů.\n\nProstor lokality v nadmořské výšce 213 m o rozloze 2,2371 ha tvoří severní a severovýchodní část inundačních prostor opevnění pardubického zámku. Je vymezen carnotovou zdí u paty obranného valu zámku a zástavbou v okolí Labské ulice. Přirozenou osu jí tvoří přístupová asfaltová komunikace spojující zámek s bývalým mostem přes Labe (dnes zdymadlo s lávkou), podél které byla předmětná alej vysázena.\n\nLokalita se beze zbytku nachází v historickém inundačním obranném prostoru renesančního zámku jemuž tvoří osu původní odvodňovací kyneta (příkop) vedoucí podél aleje do nedalekého Labe. Kyneta má v dnešní době charakter velmi pomalu tekoucího potoku.\n\nLokalita se nachází v jižní části Pardubické kotliny a její reliéf je rovinnou údolní nivou Labe tvořenou fluviálními a deluviofluviálními sedimenty (pleistocenními říční štěrky a písky).\n\nProstor lokality je parkově upraven, ale kromě mobiliáře se zde žádné stavby nevyskytují. V jižním zakončení stojí za zmínku kamenný obloukový most přes kynetu. Osu lokality tvoří dnes asfaltová komunikace, která bývala historickou spojnicí zámku a města Pardubic s Lázněmi Bohdaneč a Hradcem Králové. Tu sleduje zeleně značená turistická trasa 4288 na Kunětickou horu. V prostoru vstupů komunikace do lokality jsou umístěny informační tabule. Dále se zde vyskytují parkové pěšiny.\n\n"}
{"id": "962898", "url": "https://cs.wikipedia.org/wiki?curid=962898", "title": "Egede (kráter)", "text": "Egede (kráter)\n\nEgede je lávou zatopený kráter s tmavým dnem nacházející se na jižním okraji východní části Mare Frigoris (Moře chladu) na přivrácené straně Měsíce. Má průměr 37 km.\n\nDno je vyplněno zatuhlou lávou a je tudíž ploché, nenajdeme zde centrální pahorek. V jihovýchodní části je nakupeno několik kráterových jamek (malých kráterů). Okrajový val kráteru je nepravidelného polygonálního tvaru a dosahuje výšky max. 0,4 km nad okolním terénem.\n\nVýchodně leží rozlehlý kráter Aristoteles, jihovýchodně kráter Eudoxus.\n\nPojmenován je podle dánského misionáře Hanse Egedeho, který působil dlouhou dobu v Grónsku.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962902", "url": "https://cs.wikipedia.org/wiki?curid=962902", "title": "Lamèch (kráter)", "text": "Lamèch (kráter)\n\nLamèch je malý impaktní kráter nacházející se jihovýchodně od výrazného kráteru Eudoxus na přivrácené straně Měsíce. Má průměr 13 km.\n\nJižně leží rozlehlá a značně rozpadlá valová rovina Alexander, jihovýchodně kráter Calippus.\n\nPojmenován je podle francouzského astronoma a selenografa Félixe Ch. Lamècha.\n\n"}
{"id": "962903", "url": "https://cs.wikipedia.org/wiki?curid=962903", "title": "Vicco von Bülow", "text": "Vicco von Bülow\n\nVicco von Bülow, celým jménem Bernhard-Viktor Christoph-Carl von Bülow (12. listopad 1923, Brandenburg an der Havel – 22. srpna 2011, Münsing) byl slavný německý karikaturista, později režisér a filmový herec. V Německu známý pod uměleckým jménem Loriot. V anketě \"Unsere Besten\" (\"Naši nejlepší\"), jež byla obdobou britské ankety Greatest Britons (v ČR Největší Čech), a která hledala největší osobnosti německých dějin, skončil na 54. místě. \n\nNarodil se 12. listopadu 1923 do šlechtické rodiny policejního důstojníka. Manželství rodičů však nebylo šťastné. Pokřtěn byl až 30. prosince. Od roku 1927 vyrůstal s mladším bratrem u prarodičů v Berlíně. O rok později se rodiče rozvedli. V roce 1933 se sourozenci vrátili k otci, ten se rok před tím podruhé oženil. V letech 1934 - 1938 studoval na gymnásiu Shadow v Berlíně. Po přestěhování rodiny pokračoval na Eberhard-Ludwigs-Gymnasium ve Stuttgartu. Zde získal první zkušenosti jako herec malých rolí a statista v opeře. 8. září 1939 zavedlo Třetí říše tzv. nouzové maturity. Bülow v roce 1941 jako osmnáctiletý složil tuto zkoušku a stal se příslušníkem 3. pancéřové divize na východní frontě. Byl vyznamenán Železným křížem II. a I. třídy. Jeho mladší bratr padl 21. března 1945 při obraně Gorgastu. \n\nPo skončení války pracoval krátce jako dřevorubec. V roce 1946 si doplnil středoškolské vzdělání na Gymnasium Corvinianum v Northeimu. Na radu otce studoval v letech 1947 - 1948 malířství a grafiku na vysoké škole v Hamburku. Po ukončení studií pracoval jako reklamní grafik v průmyslu. Začal přispívat do humoristických časopisů a stal se v Německu populárním karikaturistou. \n\nV roce 1951 se oženil s Rose-Marie Schlumbom. Z manželství se narodily dvě dcery. Ač srdcem komik, hrál ve válečných filmech \"Most\" (1959) a \"Nejdelší den\" (1962). V roce 1967 začala jeho spolupráce s televizí. Moderuje magazín \"Cartoon\". V roce 1976 režíroval televizní šestidílný pořad \"Loriot\". Do něj si přivedl svou filmovou partnerku Evelyn Hamannovou. Směs skečů, laskavého moderování, používání triků a zelená pohovka vynesly Loriota s Evelyn Hamannovou v německy mluvících zemích na vrchol popularity.\n\nVěnoval se i klasické hudbě a opeře. V roce 1982 dirigoval humoristický slavnostní koncert k 100. výročí Berlínské filharmonie. Inscenoval opery \"Marta\" (ve Stuttgartu), \"Čarostřelec\" (v Ludwigsburgu) a Wágnerův \"Prsten Nibelungův\" (v Mannheimu). V roce 1988 režíroval film \"Ödipussi\", v roce 1991 film \"Pappa ante Portas\". V obou hrála hlavní ženskou roli Evelyn Hamannová. Po odchodu na odpočinek dával příležitostně rozhovory a účastni se veřejného života. V roce 2008 mu u příležitosti jeho 85. narozenin berlínské Filmové muzeum uspořádalo velkolepou výstavu. Jeho díla dodnes vycházejí s úspěchem na DVD nosičích a stala se klasikou.\n\nZemřel v noci 22. srpna 2011 ve věku 87 let. Příčinou úmrtí byla stařecká slabost. Je pohřben na lesním hřbitově Heerstraße v Berlíně. Jeho fanoušci mu nosí na hrob gumové kachničky jako připomínku na skeč \"Dva muži ve vaně.\"\n"}
{"id": "962905", "url": "https://cs.wikipedia.org/wiki?curid=962905", "title": "Informační politika", "text": "Informační politika\n\nInformační politika je soubor souvisejících principů, zákonů, pravidel, směrnic a regulací, direktiv, které pomáhají při vytváření, správě, přístupu a využívání informací. Mezi nástroje informační politiky patří různé zákony, směrnice, regulace, které popisují, jakým způsobem má být s informacemi nakládáno – tedy jejich ochrana, správa, zpřístupňování a využívání.\n\nMezi klíčové oblasti informační politiky patří:\n\nKaždý stát se snaží o vybudování informační politiky, výjimkou není ani Česká republika. Základem české informační politiky můžeme považovat vládní usnesení z roku 1999 č. 525 \"Státní informační politika - cesta k informační společnosti\", které bylo inspirováno Evropskou unií a jejím heslem \"informační společnost pro všechny\". Bylo zde definováno 8 prioritních oblastí této politiky:\n\nZákladem každé informační politiky je vytvoření odpovídající informační legislativy. Vláda tedy začala přijímat zákony, které byly nezbytné pro modernizaci české informační politiky. \n\n\nV roce 2007 byla zřízena Rada pro informační společnost, pod jejím dohledem byla založena síť veřejných pracovišť Czech POINT (podací, ověřovací, informační národní terminál). Dalším projektem, který završuje systém české elektronické veřejné správy je eGON. Úlohou eGONcentra MV je koordinovat informovanost ústřední státní správy a územních samosprávných celků v oblasti další modernizace veřejné správy a eGovernmentu. Jeho symbolem je figurka (obr. 1), představující e-Government jako živý organismus s tím, že jeho „životní funkce“ zajišťují:\n\n\nZároveň Ministerstvo vnitra připravuje „Strategii předpokládaného vývoje veřejné správy a eGovernmentu 2014+“, která bude definovat jednotlivé okruhy a tematické cíle českého eGovernmentu 2014 až 2020. Tato Strategie bude předložena ke schválení vládě na přelomu listopadu a prosince 2012 a od poloviny roku 2013 začne probíhat její implementace. \n"}
{"id": "962906", "url": "https://cs.wikipedia.org/wiki?curid=962906", "title": "Chris Hillman", "text": "Chris Hillman\n\nChris Hillman (* 4. prosince 1944 Los Angeles) je americký hudebník. Počátkem šedesátých let hrál ve skupinách The Scottsville Squirrel Barkers a The Hillmen hrající bluegrass. V roce 1965 byl jedním z původních členů skupiny The Byrds, ze které odešel v roce 1968, ale o čtyři roky poté se opět na rok vrátil. V letech 1989 až 1991 a znovu v roce 2000 se skupinou opět hrál. V roce 1968 spoluzaložil skupinu The Flying Burrito Brothers, ze které však brzy odešel, aby se mohl vrátit k The Byrds. V sedmdesátých letech také vystupoval se skupinami Manassas a Souther Hillman Furay Band a během své kariéry rovněž vydal několik sólových alb. Roku 1985 založil skupinu The Desert Rose Band, která se rozpadla v roce 1994, ale od roku 2008 je opět aktivní.\n\n\n"}
{"id": "962908", "url": "https://cs.wikipedia.org/wiki?curid=962908", "title": "Alexander (kráter)", "text": "Alexander (kráter)\n\nAlexander je značně rozpadlý kráterový útvar nacházející se severně od Mare Serenitatis (Moře jasu) na přivrácené straně Měsíce. Má průměr 82 km. Zbytky okrajového valu se zachovaly pouze v jižní, západní a severozápadní části kráteru, zatímco východní část je otevřena vůči okolnímu terénu.\n\nV blízkosti Alexandra se nachází několik pojmenovaných kráterů, jsou to: Calippus (západo-jihozápadně), Lamèch (severně) a výrazný Eudoxus (severo-severovýchodně).\n\nPojmenován je podle státníka a vojevůdce Alexandra Velikého, řečeného Makedonský.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "962909", "url": "https://cs.wikipedia.org/wiki?curid=962909", "title": "Michael Clarke", "text": "Michael Clarke\n\nMichael Clarke (3. června 1946 Spokane, Washington − 19. prosince 1993 Treasure Island, Florida) byl americký bubeník. \n\nV roce 1965 spoluzaložil skupinu The Byrds, ze které však roku 1967 odešel, znovu se vrátil v letech 1972 až 1973 a krátce se skupinou vystupoval i v roce 1991. Když poprvé ze skupiny odešel, věnoval se nejprve malířské činnosti, ale brzy poté následoval baskytaristu Byrds Chrise Hillmana a stal se členem jeho nové skupiny The Flying Burrito Brothers.\n\nZemřel na selhání jater v důsledku dlouholeté nadměrné konzumace alkoholu ve svých sedmačtyřiceti letech.\n"}
{"id": "962910", "url": "https://cs.wikipedia.org/wiki?curid=962910", "title": "Fifth Dimension", "text": "Fifth Dimension\n\nFifth Dimension (nebo 5th Dimension) může být:\n\n"}
{"id": "962913", "url": "https://cs.wikipedia.org/wiki?curid=962913", "title": "Fifth Dimension (album)", "text": "Fifth Dimension (album)\n\nFifth Dimension je třetí studiové album americké rockové skupiny The Byrds, vydané v červenci 1966 u vydavatelství Columbia Records. Nahráno bylo od ledna do května téhož roku ve studiu Columbia Studios v Hollywoodu a jeho producentem byl Allen Stanton. Jde o první album skupiny, na kterém nehrál její původní člen Gene Clark.\n\n"}
{"id": "962914", "url": "https://cs.wikipedia.org/wiki?curid=962914", "title": "Akaděmik Šokalskij", "text": "Akaděmik Šokalskij\n\nAkaděmik Šokalskij (rusky \"\", přepisováno také \"Akademik Šokalskij\") je ruská (původně sovětská) loď třídy \"Akaděmik Šulejkin\" upravená pro plavbu v polárních mořích. Jejím domovským přístavem je od počátku Vladivostok a nese jméno po ruském geografovi Julijovi Michajlovičovi Šokalském. \"Akaděmik Šokalskij\" je 71 metrů dlouhý a přes 12 metrů široký. Má kabiny pro 68 cestujících.\n\nByla postavena v Turku ve Finsku. Její kýl byl položen 12. listopadu 1981 a hotova byla 30. října 1982.\n\nV roce 2013 vyplul \"Akaděmik Šokalskij\" směrem k Antarktidě s mezinárodní klimatologickou expedicí složenou z vědců, dobrovolníků a turistů, aby zopakoval po sto letech výzkumnou cestu Douglase Mawsona včetně patřičných měření. Loď vyplula 8. prosince z přístavu Bluff na Novém Zélandě s více než 70 lidmi na palubě. Na Štědrý den ovšem uvízla v ledu v Zátoce Commonwealthu (\"Commonwealth Bay\"), jen několik kilometrů od pobřeží Antarktidy a zhruba 2 800 kilometrů jižně od australského přístavu Hobart (na ostrově Tasmánie). Lodi a jejímu osazenstvu sice nehrozilo a nadále nehrozí bezprostřední nebezpečí, nicméně jí Australský úřad pro námořní bezpečnost poslal na pomoc hned tři blízko se nacházející lodě. Nejblíže byl čínský ledoborec \"Süe-lung\", který se k \"Akaděmikovi Šokalskému\" posléze dostal až na vzdálenost 11 kilometrů, než jej samotného zastavil příliš silný led, ve kterém pak i on sám 3. ledna uvízl. Na pomoc také zamířil francouzský ledoborec \"L'Astrolabe\", ale i on narazil na příliš silný led. Poslední z blízkých lodí, australský ledoborec \"Aurora Australis\", byla počasím donucena svůj pokus o záchranu vzdát 30. prosince 2013 ve vzdálenosti 20 kilometrů od lodi \"Akaděmik Šokalskij\". Ačkoliv byl na palubě dostatek potravin i pohonných hmot pro chod motorů, byla 2. ledna 2014 provedena evakuace badatelů a ostatních cestujících pomocí vrtulníku z čínského ledoborce na tuto loď. Posléze je měl australský ledoborec \"Aurora Australis\" dopravit do Hobartu. Ruská posádka zůstala nadále na \"Akaděmiku Šokalském\". Dalším ledoborcem, který se do záchranné operace počátkem ledna 2014 zapojil, byl ledoborec americké pobřežní stráže USCGC \"Polar Star\". Než však doplul do oblasti, změnilo se počasí a uvázlá plavidla se díky tomu dokázala uvolnit vlastní silou.\n\n"}
{"id": "962915", "url": "https://cs.wikipedia.org/wiki?curid=962915", "title": "Andorra na Zimních olympijských hrách 2010", "text": "Andorra na Zimních olympijských hrách 2010\n\nAndorra se v roce 2010 zúčastnila již devatenácté olympiády, z toho desáté zimní. Země stále ještě nemá svoji první medaili, i přesto, že se olympiád účastní nepřetržitě od roku 1976.\n\n\n\n\n"}
{"id": "962921", "url": "https://cs.wikipedia.org/wiki?curid=962921", "title": "Reiner Gamma", "text": "Reiner Gamma\n\nReiner Gamma je záhadný světlý útvar v západní části Oceánu bouří (Oceanus Procellarum) západně od kráteru Reiner na přivrácené straně Měsíce.\n\nJe oválného tvaru a má průměr cca 73 km. Střední selenografické souřadnice jsou 7,4° S a 59,0° Z.\n\nMá výrazně vyšší albedo než okolí (je tedy světlejší) a jedná se o plochý útvar prostý nerovností. Na přivrácené měsíční polokouli je unikátní. Intenzita magnetického pole Reineru Gamma je 15 nT, měřeno z výšky 28 km, což je jedna z největších magnetických anomálií lokalizovaných na Měsíci. Síla magnetického pole je schopna zformovat mini-magnetosféru, která zabírá na povrchu až 360 km. Solární vítr pak obtéká kolem této oblasti a jelikož je známo, že částice slunečního větru dokáží způsobit ztmavnutí měsíčního povrchu, magnetické pole kolem Reineru Gamma může mít podíl na udržení jeho světlosti.\n\nZápado-jihozápadně se nachází oblast zvaná Planitia Descensus, místo přistání sovětské sondy Luna 9 (první měkké přistání na Měsíci vůbec). Severně se vine měsíční brázda Rima Galilaei.\n\nV raných mapách Měsíce od Francesca Grimaldiho se tento útvar nesprávně objevuje jako kráter. Jeho spolupracovník Giovanni Battista Riccioli jej pak pojmenoval Galilaeus podle Galilea Galilei. Název pak v roce 1935 použila Mezinárodní astronomická unie pro pojmenování kráteru Galilaei ležícího severozápadně od Reineru Gamma.\n\nNázev Reiner Gamma tedy vychází z kráteru Reiner ležícího východně a pojmenovaného podle italského matematika a astronoma Vincentia Reinieriho, jenž byl Galileovým přítelem.\n\n"}
{"id": "962925", "url": "https://cs.wikipedia.org/wiki?curid=962925", "title": "Diecéze Abila Lysaniæ", "text": "Diecéze Abila Lysaniæ\n\nDiecéze Abila Lysaniæ je titulární diecéze římskokatolické církve, založená v 19. století a pojmenovaná podle starověkého města Abila Lysaniæ v dnešní Sýrii. Toto město se nacházelo v provincii Fenicia II. Diecéze byla sufragannou arcidiecéze Damascus.\n\n"}
{"id": "962929", "url": "https://cs.wikipedia.org/wiki?curid=962929", "title": "Acy-en-Multien", "text": "Acy-en-Multien\n\nAcy-en-Multien je francouzská obec v departementu Oise v regionu Hauts-de-France. V roce 2011 zde žilo 798 obyvatel.\n\nBetz, Bouillancy, Étavigny, Réez-Fosse-Martin, Rosoy, Vincy-Manœuvre (Seine-et-Marne),\n\n\"Počet obyvatel\" \n\n\n"}
{"id": "962931", "url": "https://cs.wikipedia.org/wiki?curid=962931", "title": "Tacuhiro Jonemicu", "text": "Tacuhiro Jonemicu\n\nTacuhiro Jonemicu (: ), (* 5. srpen 1986 Fudžijošida Japonsko) je reprezentant Japonska ve volném stylu (zápas). Je majitelem zlaté olympijské medaile.\n\nV roce 2012 získal zlatou medaili na olympijských hrách v Londýně. Ve finále porazil Inda Kumara.\n\n"}
{"id": "962932", "url": "https://cs.wikipedia.org/wiki?curid=962932", "title": "Rosoy-en-Multien", "text": "Rosoy-en-Multien\n\nRosoy-en-Multien je francouzská obec v departementu Oise v regionu Hauts-de-France. V roce 2010 zde žilo 501 obyvatel.\n\n\"Počet obyvatel\" \n\n"}
{"id": "962933", "url": "https://cs.wikipedia.org/wiki?curid=962933", "title": "Polk County (Severní Karolína)", "text": "Polk County (Severní Karolína)\n\nPolk County je okres amerického státu Severní Karolína založený v roce 1855. Hlavním městem je Columbus. Leží v západní části Severní Karolíny u hranic se státem Jižní Karolína. Pojmenovaný je podle plukovníka Williama Polka.\n\n\"Počet obyvatel\"\n"}
{"id": "962938", "url": "https://cs.wikipedia.org/wiki?curid=962938", "title": "Blyšť", "text": "Blyšť\n\nBlyšť ( , 2155 m n. m.) je hora v Západních Tatrách na slovensko-polské státní hranici. Nachází se v hlavním hřebeni mezi vrcholy Klin (2173 m) na západě a Veľká Kamenistá (2127 m) na východě. S Klinem je spojena rozeklaným hřebenem Liliových kop, který je od Blyšti oddělen Bystrým sedlem (1946 m) a od Klinu Gáborovým sedlem (1938 m). Od Veľké Kamenisté je hora oddělena Pyšným sedlem (1792 m). Blyšť představuje svorník, v němž se z jihu k hlavnímu hřebeni připojuje boční hřeben Bystré (2248 m). Ta však není oddělena žádným sedlem, tudíž Blyšť \"de facto\" není vrchol. Na severu spadají až 400 m vysoké srázy do závěru Pyszniańské doliny. Západní svahy spadají do Gáborovy doliny, východní do Kamenisté doliny. Hora je budována žulami a rulami. Roste zde vzácný psineček alpský (\"Agrostis alpina\") a chrpovník nízký (\"Saussurea pygmea\").\n\n\n"}
{"id": "962939", "url": "https://cs.wikipedia.org/wiki?curid=962939", "title": "Podhradie", "text": "Podhradie\n\nPodhradie je název více míst na Slovensku:\n\n"}
{"id": "962946", "url": "https://cs.wikipedia.org/wiki?curid=962946", "title": "Younger Than Yesterday", "text": "Younger Than Yesterday\n\nYounger Than Yesterday je čtvrté studiové album americké rockové skupiny The Byrds, vydané v únoru 1967 u vydavatelství Columbia Records. Nahráno bylo listopadu do prosince předchozího roku ve studiu Columbia Studios v Hollywoodu a jeho producentem byl Gary Usher.\n\n"}
{"id": "962949", "url": "https://cs.wikipedia.org/wiki?curid=962949", "title": "Mineralokortikoidy", "text": "Mineralokortikoidy\n\nMineralokortikoidy jsou hormony, které ovlivňují metabolismus minerálů v těle. Řídí především udržování normální hladiny sodíku a draslíku v krevní plazmě a objemu extracelulární tekutiny.\n\nJsou to steroidní hormony produkované v kůře nadledvin. Všechny kortikosteroidy mají jak mineralokortikoidní, tak glukokortikoidní aktivitu, mezi mineralokortikoidy se proto řadí ty z nich, u kterých mineralokortikoidní aktivita převažuje. Nejdůležitějším je aldosteron.\n\nMineralokortikoidy patří mezi steroidy, jejich chemickým základem je steranové jádro, cyklopentanoperhydrofenantren složený ze 17 uhlíků, s bočními řetězci, které zvyšují počet uhlíků v molekule mineralokortikoidů na 21. V organismu jsou syntetizovány z cholesterolu odštěpením jeho postranního řetězce a vytvoření oxoskupiny na dvacátém uhlíku. Vzniklá molekula pregnenolonu je konvertována na progesteron dehydrogenací na třetím uhlíku a účinkem izomerázy.\n\nVzniklá molekula progesteronu je substrátem pro sérii hydroxylací, při kterých je na přesně dané uhlíky přidávána hydroxylová skupina OH. Hydroxylací na pozici C je potřebná pro mineralokortikoidní i glukokortikoidní účinek. Vzniká 11-deoxykortikosteron, který je aktivním mineralokortikoidem, schopným indukovat zadržování sodíku. Hydroxylací 11-deoxykortikosteronu na pozici C vzniká kortikosteron, který má především glukokortikoidní aktivitu a je jen slabým mineralokortikoidem, s 5 % účinnosti aldosteronu.\n\nVýše popsané procesy mohou probíhat v celé kůře nadledvin. Pouze buňky zona glomerulosa ovšem vytváří enzym, který dovoluje další hydroxylaci na pozici C za vzniku 18-hydroxykortikosteronu. Hydroxylová skupina na osmnáctém uhlíku je následně dehydratována na aldehyd a vzniká aldosteron.\n\nNa druhou stranu, buňkám zona glomerulosa chybí enzym, který umožňuje hydroxylaci na pozici C, což dává vzniklým steroidům vyšší glukokortikoidní aktivitu a vede k syntéze kortizolu, nejsilnějšího lidského glukokortikoidu.\n\nBuňky zona fasciculata a zona retikularis podléhají řízení z hypofýzy prostřednictvím ACTH. Jeho přítomnost spustí uvolnění cholesterolu z tukových kapének uvnitř cytoplasmy buněk kůry nadledvin a jeho konverzi na pregnenolon. Tyto buňky dále syntetizují hormony s mineralokortikoidní aktivitou jen, když nejprve dojde k hydroxalaci na pozici C, protože to brzdí hydroxylaci na C. Vzniká tak 11-deoxykortikosteron a kortikosteron.\n\nBuňky zona glomerulosa jsou regulovány především přes systém renin-angiotenzin-aldosteron, vazbou angiotenzinu II na receptory buněk této zóny kůry. To jednak spustí uvolnění cholesterolu a jeho konverzi na pregnenolon, jednak podporuje hydroxylaci kortikosteronu a vznik aldosteronu. Syntézu aldosteronu podobným způsobem spouští také zvýšení koncentrace draslíku v krevní plasmě.Jen omezeně má na činnost buněk zona glomerulosa vliv také sodík a ACTH.\n\nBuňky v sobě vytvořené hormony nijak neskladují a uvolňují je do krve okamžitě po jejich vzniku. Aldosteron nemá žádný specifický vazebný protein, pouze se slabě váže na albumin. Kvůli tomu je jeho setrvávání v plasmě velmi krátké, je rychle vychytáván játry, kde je přeměněn na tetrahydroaldosteron-3-glukosiduronát, který je vylučován močí. Aldosteron nikdy nedosahuje takové koncentrace v krevní plasmě, aby mohl mít i glukokortikoidní účinky. 11-deoxykortikosteron a kortikosteron se v krevní plasmě váží na transkortin, přičemž plasmatický poločas kortikosteronu je méně než 1 hodina.\n\nGlukokortikoidy jsou steroidní hormony: prostupují buněčnou membránou buněk a váží se přímo v cytoplasmě na specifické receptory. Kortikosteron i aldosteron se s vysokou afinitou váží i na glukokortikoidový receptor, tzv. receptor II. typu ale jejich koncentrace v krevní plasmě je udržována příliš nízko, než aby se jejich glukokortikoidní aktivita mohla nějak projevit. Receptory pro mineralokortikoidy, tzv. I. typu, jsou rovněž obsazovány i kortizolem a kortikosteronem. Aldosteron však v zde získává výhodu tím, že nemá žádný vazebný protein v plasmě, takže veškerý aldosteron je aldosteron volný, který může rychle vstupovat do buněk a vázat se na receptory, druhou pojistkou jeho účinku i v konkurenci ostatních hormonů je pak fakt, že v cílových tkáních jsou receptory I. typu vybavené enzymem, který rozkládá kortizol a kortikosteron, ne však aldosteron, což vytváří jejich absolutní selektivitu. Cílové buňky s receptorem I. typu jsou především v ledvinách, tračníku a příušní slinné žláze, dále v hipokampu a v srdci.\n\nNavázání mineralokortikoidu na receptor v cytoplasmě vytváří komplex hormon-receptor, který má schopnost navázat se na chromatin na specifickou oblast DNA a aktivovat expresi určitých genů. V buňkách ledvin je důsledkem zvýšení počtu sodných kanálů v buněčné membráně přivrácené do ledvinových kanálků, zvyšuje se také aktivita mitochondriálních enzymů včetně citrátsyntázy, čímž se zvýší produkce ATP a zvyšuje se poměr NADH/NAD. To pravděpodobně jednak zvyšuje průnik sodíku z ledvinových kanálků do buněk, jednak zvyšuje schopnost buňky odčerpávat sodné ionty Na/K pumpou na straně odvrácené.\n\nDalší proteiny vzniklé pod vlivem mineralokortikoidů se podílejí na zvýšené sekreci draslíkových, vodíkových a amonných iontů. Aldosteron vykazuje nejsilnější účinek ze všech kortikosteroidů, je 30-50x účinnější než 11-deoxykortikosteron a 1000x účinnější než kortikosteron a kortizol. Protože je však kortizol přítomen v těle v mnohem větších koncentracích než aldosteron, i on se svou mineralokortikoidní, i když slabou, aktivitou podílí na regulaci zadržování sodíku a vylučování draslíku ledvinami.\n\nAbsolutním důsledkem působení mineralokortikoidů je zvýšení zpětné resorbce sodíku z primární moči do extracelulární tekutiny, což s sebou osmoticky strhává i vodu, která je tak společně se sodnými ionty zadržována v organismu.\n\nAldosteron je součástí systému renin-angiotenzin-aldosteron, který řídí výšku krevního tlaku a objem krve. Nadměrné i nedostatečné vylučování hormonů s mineralokortikoidním účinkem vyvolává závažná onemocnění.\n\nPři ztrátě funkce kůry nadledvin vzniká Addisonova nemoc: její projevy jsou dány kombinací nedostatku glukokortikoidů a mineralokortikoidů. Nemocný má kromě jiných příznaků nízký krevní tlak, sníženou glomerulární filtraci, nízkou hladinu sodíku a vysokou hladinu draslíku v krevní plasmě a to je důsledek právě nedostatku mineralokortikoidů.\n\nStav nadbytku mineralokortikoidů se nazývá aldosterismus. Projevuje se hypertenzí a alkalózou organismu s vysokou hladinou sodíku a nízkou hladinou draslíku v krevní plasmě.\n\n\n"}
{"id": "962954", "url": "https://cs.wikipedia.org/wiki?curid=962954", "title": "Růže pro Johanku", "text": "Růže pro Johanku\n\nRůže pro Johanku, s podtitulem \"Panychida za statečné\", je opera o třech dějstvích českého skladatele Otmara Máchy na libreto Josefa Pávka. Jejím námětem je osud atentátníků na Heydricha. Premiéru měla 8. ledna 1982 ve Státním divadle v Brně v budově Janáčkovy opery.\n\nOtmar Mácha se vrátil k opernímu žánru s odstupem zhruba deseti let po úspěšném uvedení své předchozí vážné opery, \"Jezero Ukereve\". Na novém díle, jakési umělecké reportáži o atentátu na Heydricha, pracoval v první polovině 70. let 20. století (uváděny jsou letopočty 1971–1974 nebo 1973–1975). Libretista pojal příběh obecněji, alegoričtěji a psychologičtěji, jako „baladu o věrnosti a zradě“, čemuž odpovídá i hudební zpracování. Opera nemá přímočarý děj: líčí cestu parašutistů os letiště v Anglii až po jejich pobyt a smrt v kryptě kostela sv. Cyrila a Metoděje a jejich marný poslední boj, je však přerušován úvahami, vzpomínkami a halucinacemi hlavního hrdiny Prokopa. V těchto vložených scénách má významnou úlohu ženská postava: jako dívka Džejn byla Prokopovou snoubenkou v Anglii, kde zahynula při náletu, jako Jana zastupuje řadu žen, které parašutistům pomáhaly v Čechách, jako Johanka se nakonec stává jejich mstitelkou.\n\nI hudební zpracování je velmi kaleidoskopické, Mácha používá techniky koláže nebo reportáže, jednotlivé epizody jsou hudebně ostře odlišeny. Často využívá kontrastu mezi dramaticky napjatou hudbou doprovázející bezprostřední akce hrdinů a klidnými, velebnými oratorními pasážemi zpívanými sborem mimo scénu, který reprezentuje pravoslavné mnichy nebo je vůbec ireálným komentátorem. Zaznívá i hudba jiných forem, např. taneční orchestr z baru. Zpěv se pohybuje mezi recitativem a ariosem; náročné zpěvní party se pohybují v širokém rozpětí výrazu od mluvené řeči po vypjatý kantabilní výraz. Jednotlivé postavy jsou tak výrazně individualizovány a psychologicky charakterizovány. Orchestr je většinou tlumen, aby umožnil srozumitelnost zpívaného slova, výbušnými vstupy však zvýrazňuje a osvětluje dějové situace.\n\nPodle Ladislava Šípa je \"Růže pro Johanku\" „hudebně dramatickým vyjádřením a oslavou hrdinství a sebeobětování vůbec“.\n\n3 flétny, 3 hoboje, 4 klarinety, saxofon, 3 fagoty; 4 lesní rohy, 4 trubky, 4 pozouny, tuba; tympán, bicí souprava; 3 kytary, smyčce.\n"}
{"id": "962956", "url": "https://cs.wikipedia.org/wiki?curid=962956", "title": "Markvartice (Široká Niva)", "text": "Markvartice (Široká Niva)\n\nMarkvartice ( \"Markersdorf\", polsky \"Markwarcice\") jsou katastrální území a základní sídelní jednotka obce Široká Niva v okrese Bruntál. Nachází se jihozápadně od Široké Nivy v nadmořské výšce 459 metrů na silnici III. třídy č. 4525. 400 metrů východně od Markvartice se nachází vrch Špičák s nadmořskou výškou 566 metrů.\n\nMarkvartice u Široké Nivy (kód 762652) je také název katastrálního území o rozloze 3,189 km.\n\nPoužívá se množné číslo názvu (v Markvarticích). Vývoj názvu: 1377 Markwardisdorf, 1405 Marquardesdorf, 1531 a 1567 Markelsdorf, 1542-1945 Markersdorf, 1559 Margkersdorf, 1619-1720 Marckersdorf, 1872–1924 Marklovice, poté Markvartice.\n\nPrvní písemná zmínka o obci pochází z roku 1377. V roce 1486 psáno jako ves pustá, v roce 1542 znovu obydlená.\n\nDo roku 1950 byla samostatnou obcí, v letech 1950–1970 se stala osadou Široké Nivy, od 1. ledna 1971 už není jako osada uváděna.\n\nVe sčítání lidu 2001 zde stálo 51 domů a žilo 91 občanů. V roce 1930 zde žilo 488 obyvatel v národnostním složení: 2 Češi a 481 Němců; z hlediska náboženství: 428 římských katolíků a 55 evangelíků.\n\n\n"}
{"id": "962958", "url": "https://cs.wikipedia.org/wiki?curid=962958", "title": "The Notorious Byrd Brothers", "text": "The Notorious Byrd Brothers\n\nThe Notorious Byrd Brothers je páté studiové album americké rockové skupiny The Byrds, vydané v lednu 1968 u vydavatelství Columbia Records. Nahráno bylo od června do prosince předchozího roku ve studiu Columbia Studios v Hollywoodu a jeho producentem byl Gary Usher. Během nahrávání alba ze skupiny odešli David Crosby a Michael Clarke a na dalším albu se podíleli jen Roger McGuinn a Chris Hillman doplněni o nové členy.\n\n"}
{"id": "962964", "url": "https://cs.wikipedia.org/wiki?curid=962964", "title": "Stefano Benni", "text": "Stefano Benni\n\nStefano Benni (* 12. srpna 1947, Bologna) je italský spisovatel. Působil jako redaktor týdeníku \"Panorama\", psal skeče pro televizní pořad italského komika Beppeho Grilla. V roce 1989 natočil filmovou komedii \"Musica per vecchi animali\", v níž hrál hlavní roli Dario Fo. Spolupracoval také s Nickem Cavem a Danielem Pennacem. V jeho básnické a prozaické tvorbě se objevuje nonsensová poetika i adresná satira na italské politické dění. Do češtiny byly přeloženy tři Benniho knihy, ukázky z jeho tvorby vyšly také v Hostu 6/99 a Aluzi 3-4/99.\n\n\n"}
{"id": "962966", "url": "https://cs.wikipedia.org/wiki?curid=962966", "title": "Krkonošské muzeum Jilemnice", "text": "Krkonošské muzeum Jilemnice\n\nKrkonošské muzeum Jilemnice je muzejní institucí, sídlící v krkonošském městě Jilemnici.\n\nMuzeum bylo založeno v roce 1891 při přípravě expozic pro Národopisnou výstavu českoslovanskou v Praze.\n\nPo ukončení výstavy byly navrácené exponáty vystaveny nejprve v prostorách tehdejší dívčí školy (dnes ZŠ Komenského), po několikerém stěhování mezi městskými, státními a soukromými budovami zakotvilo v době První republiky v přízemí tehdejší staré radnice na náměstí (dnes budova A MěÚ Jilemnice). Již v roce 1929 tak vznikly zárodky tří expozičních bloků: historicko-etnografického, lyžařského a galerijního. Pro stále rychlejší shromažďování exponátů, kritický nedostatek depozitářů a pravděpodobně i z politických důvodů muselo být muzeum v době II. světové války dočasně uzavřeno a až poté, co byl částečně vyklizen jilemnický zámek, nalezlo roku 1953 důstojné umístění v této budově. Zámek poté prošel v 70. letech drobnými adaptacemi (zejména v přízemí), aby mohly být instalovány nové expozice a aby se zvýšila propustnost chodeb davům návštěvníků. V roce 1979 bylo muzeum ze správy MěNV Jilemnice převedeno pod Správu KRNAP, od roku 2013 je provozováno jako společné muzeum Města Jilemnice a Správy KRNAP. Mezitím, v roce 2010, bylo rozšířeno o zrekonstruovanou část bývalých hospodářských budov (sýpky) hraběcího pivovaru, kam byly přemístěny některé expozice a zámecká budova se tak částečně uvolnila ve prospěch památníku na dobu pokrokového hraběte Jana z Harrachů (1828–1909).\n\n\nStálé expozice doplňuje každoročně řada výstav a doprovodných akcí.\n\n\n"}
{"id": "962967", "url": "https://cs.wikipedia.org/wiki?curid=962967", "title": "Rudolf Ramek", "text": "Rudolf Ramek\n\nRudolf Ramek (12. dubna 1881, Těšín – 24. července 1941, Vídeň) byl rakouský právník, politik a kancléř.\n\nPo absolvování německého gymnázia v Těšíně byl studentem práv ve Vídni. Následně působil na soudě v Těšíně, od roku 1913 byl advokátem v Salzburgu.\n\nByl členem Křesťansko-sociální strany. V letech 1920–1934 byl poslancem Národní rady. Od 20. listopadu 1924 do 20. října 1926 zastával úřad rakouského spolkového kancléře.\n\nJe pohřben v Salzburgu.\n"}
{"id": "962969", "url": "https://cs.wikipedia.org/wiki?curid=962969", "title": "Dominik Simon", "text": "Dominik Simon\n\nDominik Simon (* 8. srpna 1994, Praha) je český hokejový útočník a reprezentant, který v současné době hraje za tým Pittsburgh Penguins v NHL. V roce 2015 byl nominován trenérem Vladimírem Růžičkou na MS 2015 v ledním hokeji v Praze. Dne 27. června 2015 byl draftován v pátém kole draftu 2015 jako 137. celkově týmem Pittsburgh Penguins, s kterým 15. července 2015 podepsal tříletý dvoucestný nováčkovský kontrakt.\n\nS hokejem začínal ve čtyřech letech ve Velkých Popovicích, od šesti let hrál za Slavii. Od třetí třídy hrál v klubu HC Sparta Praha, kde nastupoval za všechny mládežnické kategorie. 14. září 2012 debutoval v extralize proti Karlovým Varům. O dva týdny později dal svůj první gól v nejvyšší soutěži v zápase proti Plzni. V sezoně 2012/2013 celkově nastoupil k 18 zápasům, v nichž vstřelit jeden gól a na jeden asistoval. Současně hrál i za HC Stadion Litoměřice 1. českou ligu, kde v 25 zápasech získal 19 bodů za 9 branek a 10 asistencí. V draftu pro juniorské soutěže CHL byl v roce 2013 draftován jako číslo 48 klubem Rimouski Océanic, který hraje Quebec Major Junior Hockey League. Zůstal však ve Spartě. Napevno v týmu Pittsburgh Penguins se usadil až po čtyřech letech v AHL.\n\nRovněž hrál za mládežnické celky české reprezentace. Na MS do 18 let v roce 2012 byl vyhlášen jedním ze tří nejlepších Čechů. Simon na šampionátu získal 8 bodů za 4 góly a 4 asistence. Na Turnaji pěti národů reprezentace U19 zastával funkci kapitána. Na Mistrovství světa juniorů v ledním hokeji 2014 byl asistentem kapitána. V zápase základní skupiny proti Kanadě rozhodl zápas v samostatných nájezdech, kdy oklamal brankáře kličkou, kterou používal Peter Forsberg. Na šampionátu nakonec obsadil s českým týmem 6. místo, když ve čtvrtfinále nestačil na Finsko. Simon dal v zápase první branku českého mužstva a u druhé asistoval. Nakonec na juniorském mistrovství posbíral 4 body za 2 branky a 2 asistence.\n\nV roce 2014 si odbyl svoji premiéru za seniorský národní tým na finském turnaji Karjala, který je součástí Euro Hockey Tour. Svůj první reprezentační gól si připsal 20. prosince 2014 v zápase Euro Hockey Tour proti Finsku, kdy po asistenci od Vojtěcha Mozíka trefil z pravého kruhu přesně levý horní růžek branky Mikko Koskinena.\n\nStatistiky reprezentace:\n"}
{"id": "962970", "url": "https://cs.wikipedia.org/wiki?curid=962970", "title": "Vápenný potok (přítok Krížneho potoka)", "text": "Vápenný potok (přítok Krížneho potoka)\n\nVápenný potok (starší německý název Kalkgrund) je potok 5. řádu na Spiši, zčásti v katastrálním území města Podolínec (okres Stará Ľubovňa) a zčásti na území obce Toporec (okres Kežmarok). Je to pravostranný přítok Krížného potoka a měří 1,2 km.\n\nPramení pod vrchem Špičiak v nadmořské výšce 815 m, nejprve teče východním směrem dolinou, která je nazývána Regner. Tato dolina je zalesněná. Vápenný potok nemá významnější přítoky. Přibližně 5 km severně od centra města Podolínec se v nadmořské výšce 715 m vlévá do Krížného potoka. Souřadnice jeho ústí jsou 49 ° 17'59, 09 \"severní geografické šířky a 20 ° 30'32, 97\" východní geografické délky.\n"}
{"id": "962971", "url": "https://cs.wikipedia.org/wiki?curid=962971", "title": "Veľký Lipník (potok)", "text": "Veľký Lipník (potok)\n\nVeľký Lipník je potok na území okresu Stará Ľubovňa, je to levostranný přítok Popradu a má délku 16 km. Někdy se také nazývá Litmanovský potok. Na středním toku prořezává bradlové pásmo skupiny tzv.. Litmanovských skalek. Za obcí Litmanová je tok až po ústí chráněným územím (PP Litmanovský potok). Ochraňuje se koryto horského potoka se zachovaným původním společenstvím ichtyofauny. Na tomto úseku i výrazně meandruje. Na dolním toku byla na bočním rameni vybudována vodní nádrž Vengliska.\n\n\"Pramen:\" v Lubovnianské vrchovině na severozápadním úpatí Eliášovky (1 023,4 m nm) v nadmořské výšce cca 910 m n.. m.\n\n\"Směr toku:\" na horním toku na jihojihovýchod, na středním toku se výrazně esovitě stáčí a znovu pokračuje na jihojihovýchod, na dolním toku na krátkém úseku na jihovýchod\n\n\"Geomorfologické celky:\" 1.Ľubovnianska vrchovina, 2.Spišsko-šarišské medzihorie, podsestava Ľubovnianska kotlina\n\n\"Přítoky:\" zprava Rozdiel, zleva od Eliášovky (1 023,4 m nm) a od Medvedelice (887,9 m nm)\n\n\"Ústí:\" do Popradu na západním okraji města Stará Ľubovňa v nadmořské výšce kolem 522 m n. m.\n\n\"Obce:\" Litmanová, okraj města Stará Ľubovňa\n"}
{"id": "962973", "url": "https://cs.wikipedia.org/wiki?curid=962973", "title": "Sweetheart of the Rodeo", "text": "Sweetheart of the Rodeo\n\nSweetheart of the Rodeo je šesté studiové album americké rockové skupiny The Byrds, vydané v srpnu 1968 u vydavatelství Columbia Records. Nahráno bylo nejprve v březnu 1968 ve studiu Columbia Studios v Nashville v Tennessee a znovu od dubna do května toho roku ve studiu Columbia Studios v Hollywoodu v Kalifornii. Producentem alba byl Gary Usher. Jde o první album skupiny, na kterém nehráli původní členové David Crosby a Michael Clarke, kteří odešli během nahrávání předchozího alba. Po vydání tohoto alba ze skupiny odešel i Chris Hillman a na dalším albu hrál z původní sestavy jen Roger McGuinn.\n\n"}
{"id": "962974", "url": "https://cs.wikipedia.org/wiki?curid=962974", "title": "Nižná Bystrá", "text": "Nižná Bystrá\n\nNižná Bystrá ( , 2163 m n. m.) je hora ve slovenské části Západních Tater. Nachází se v jihozápadní rozsoše vrcholu Bystrá (2248 m), jenž se zde dělí na dvě větve: západní, která se nazývá \"Prostredné\", a jižní, která směřuje k vrcholu Ježová (2043 m). S Bystrou je hora spojena skalnatým hřebenem zvaným \"Grúň\", který kulminuje stejnojmenným vrcholem (2108 m). Severozápadní svahy spadají do Gáborovy doliny, jihozápadní do Račkovy doliny a východní do Bystré doliny. Závěr Bystré doliny pod horou se nazývá Suchý zadok a na jeho dně se rozkládá ledovcové pleso Anitino očko.\n\nI když přechod této rozsochy patří k nejkrásnějším hřebenovkám Západních Tater, není tato oblast díky absenci značených turistických cest dle stanov TANAPu přístupná.\n\n"}
{"id": "962975", "url": "https://cs.wikipedia.org/wiki?curid=962975", "title": "Eliášovka", "text": "Eliášovka\n\nEliášovka může označovat:\n\n"}
{"id": "962976", "url": "https://cs.wikipedia.org/wiki?curid=962976", "title": "Madison County (Severní Karolína)", "text": "Madison County (Severní Karolína)\n\nMadison County je okres amerického státu Severní Karolína založený v roce 1851. Hlavním městem je Marshall. Leží v západní části Severní Karolíny u hranice ze státem Tennessee. Pojmenovaný je podle amerického politika a čtvrtého prezidenta Spojených států amerických Jamese Madisona.\n\n\"Počet obyvatel\"\n"}
{"id": "962977", "url": "https://cs.wikipedia.org/wiki?curid=962977", "title": "Římskokatolická farnost Brandov", "text": "Římskokatolická farnost Brandov\n\nŘímskokatolická farnost Brandov (lat. \"Brandavia\") je zaniklé územní společenství římských katolíků v Brandově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou v místě vedeny od roku 1673. Do roku 1781 bylo území farnosti součástí farnosti Hora Svaté Kateřiny, poté se stalo její lokálií. Farnost byla zřízena v roce 1794.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti Horní Jiřetín.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "962978", "url": "https://cs.wikipedia.org/wiki?curid=962978", "title": "Chráněná krajinná oblast Poľana", "text": "Chráněná krajinná oblast Poľana\n\nChráněná krajinná oblast Poľana ( \"Chránená krajinná oblasť Poľana\") je jedna ze 14 chráněných krajinných oblastí na Slovensku. Patří do geomorfologických celků Poľana a Veporské vrchy a zasahuje do okresů Banská Bystrica, Brezno, Detva a Zvolen. Byla vyhlášena v roce 1981 a má rozlohu 20 079 ha. Patří pod 2. stupeň ochrany.\nPoľana je nejvyšší sopečné pohoří na Slovensku. Na jejím území se nachází sopka s průměrem kaldery 6 km a obvodem téměř 20 km, která patří mezi největší vyhaslé sopky v Evropě. Od roku 1990 patří mezi jednu ze čtyř slovenských biosférických rezervací programu UNESCO \"Člověk a biosféra\".\n\nOd roku 1998 vede v chráněné krajinné oblasti naučná stezka. V roce 2013 byla zrekonstruována správou chráněné krajinné oblasti a Lesy Slovenské republiky. Delší okruh má 17 km, kratší 8,5 km. Rekonstrukce je součástí většího projektu slovensko-maďarské spolupráce \"Společně za zachování přírodních hodnot na území Poľany a Börzsöny\" podporovaného z evropských fondů.\n"}
{"id": "962979", "url": "https://cs.wikipedia.org/wiki?curid=962979", "title": "Adair County (Iowa)", "text": "Adair County (Iowa)\n\nAdair County je okres ve státě Iowa ve Spojených státech amerických. K roku 2010 zde žilo 7682 obyvatel. Správním městem okresu je Greenfield. Celková rozloha okresu činí 1477 km².\n\n"}
{"id": "962981", "url": "https://cs.wikipedia.org/wiki?curid=962981", "title": "Račkova dolina", "text": "Račkova dolina\n\nRačkova dolina je turisticky využívané údolí v\n liptovské části Západních Tater. Je dlouhá více než 5 kilometrů. Její počátek leží v nadmořské výšce 960 m n. m., kde zároveň s ní začíná i sousední Jamnická dolina. Tato dvě údolí rozděluje hřeben Otrhanců, s nejvyšším vrchem Jakubina (2 194 m n. m.). V prostřední části údolí do ní ústí její boční odnož, Gáborova dolina. Celým údolím protéká potok Račková a v nejnižší části údolí vyvěrá minerální pramen kyselky.\n\nDolní část údolí je porostlá smrkovým lesem, to kvůli své nízké nadmořské výšce - 960–1440 m n. m.) Z pravé strany ji ohraničuje jihozápadní rozsocha Ježová, která končí vrchem Kečka. Tuto část údolí tvoří lokality: \"Nižná lúka\" (960–1060 m n. m.), \"Pod dolom\" (1060 až 1220 m n. m.) a \"Prostredná\" (1220 až 1440 m n. m.), jejímž centrem je \"Prostedná poľana\" (1270 m n. m.) Dolní část údolí je ukončena rozcestím \"pod Klinem\", kde od údolí odbočuje severovýchodním směrem již zmiňovaná Gáborova dolina.\n\nHorní část údolí se také nazývá \"Račkov zadok\". Začíná rozcestím \"pod Klinem\" a končí Račkovým sedlem (1994 m n. m.). Tato část doliny je podstatně kratší než dolní, ale je strmější. V závěru doliny v kotli pod sedlem se nacházejí Račkove plesá (1697 m n. m.), jejichž počet závisí na množství vody v pohoří. Tuto část údolí ohraničují masivy Klinu a Jakubiné. Ve výši 1570 m n. m. se na potoce Račková nachází menší vodopád. Horní Račkovo údolí je porostlá kosodřevinou a trávou.\n\nCelým údolím vede žlutá turistická značka č. 8621 od \"Nižné louky\" po Račkovo sedlo. Ze začátku doliny se dá snadno odbočit do \"Jamnícké doliny\" nebo na \"Otrhance\". Na rozcestí pod Klinem odbočuje zelená značka do zmiňované Gáborovy doliny a v Račkově sedle je také možné odbočit buď na Hrubý vrch nebo na Klin.\n\n"}
{"id": "962983", "url": "https://cs.wikipedia.org/wiki?curid=962983", "title": "Aitkin County", "text": "Aitkin County\n\nAitkin County je okres ve státě Minnesota ve Spojených státech amerických. K roku 2010 zde žilo 16 202 obyvatel. Správním městem okresu je Aitkin. Celková rozloha okresu činí 5168 km².\n\n"}
{"id": "962985", "url": "https://cs.wikipedia.org/wiki?curid=962985", "title": "Seznam okresů v Tennessee", "text": "Seznam okresů v Tennessee\n\nAmerický stát Tennessee je členěn do 95 okresů.\n"}
{"id": "962986", "url": "https://cs.wikipedia.org/wiki?curid=962986", "title": "Algebraická rekonstrukční metoda", "text": "Algebraická rekonstrukční metoda\n\nAlgebraická rekonstrukční metoda (anglicky Algebraic Reconstruction Technique – ART) je třída iteračních algoritmů používaných v počítačové tomografii. Tyto algoritmy rekonstruují obraz ze série úhlových projekcí (\"sinogram\", viz ilustrace). Využití pro rekonstrukci obrazu poprvé demonstrovali Gordon, Bender a Herman; v numerické lineární algebře je metoda známá pod názvem Kaczmarzova metoda.\n\nART můžeme považovat za iterační řešení systému lineárních rovnic. Hodnoty pixelů jsou reprezentovány jako data nasbíraná ve vektoru formula_1 a proces sběru dat obrazu je popsán maticí formula_2. Naměřené úhlové projekce jsou uložené ve vektoru formula_3. Jsou-li dány reálná či komplexní \nformula_4 \nmatice \nformula_2 \na reálný či komplexní vektor \nformula_3, vypočte metoda aproximaci řešení lineárního systému rovnic podle následujícího vzorce:\n\nkde \nformula_8,\nformula_9 \nje \"i\"-tý řádek matice \nformula_2, \nformula_11 \nje \"i\"-tá komponenta vektoru\nformula_3, \na\nformula_13 \nje relaxační parametr. Výše napsaný vzorec dává jednoduchý předpis pro iterační proces.\n\nVýhoda ART oproti rekonstrukčním metodám (jako např. inverzní Radonova transformace) je relativně snadné využití předchozí informace do rekonstrukčního procesu.\n\nPro další informace si přečtěte článek Kaczmarzova metoda.\n"}
{"id": "962989", "url": "https://cs.wikipedia.org/wiki?curid=962989", "title": "Otrhance", "text": "Otrhance\n\nOtrhance jsou výrazný hřeben rozštěpený Račkovou a Jamnickou dolinou. Jsou dlouhé přes 6 km a jejich nejvyšším bodem je Jakubina, druhý nejvyšší vrch Západních Tater. Začínají hřebenem Ostredku a končí rozlehlým masivem Hrubého vrchu na slovensko-polské státní hranici.\n\n\nZe všech výše uvedených vrcholů je pěkný výhled na Jamnickou dolinu, Račkovu dolinu a na zbytek hřebene.\n\n\nLetní turistická mapa VKÚ Harmanec 1:25 000, Západní Tatry, Podbanské, Zverovka\n"}
{"id": "962990", "url": "https://cs.wikipedia.org/wiki?curid=962990", "title": "Dol (Středozem)", "text": "Dol (Středozem)\n\nDol je město ve fiktivním světě Johna Ronalda Reuela Tolkiena Středozem. Jeho obyvatelé se živili obchodem s Ereborem.\nMěsto Dol se nachází na západ od Železných hor, na východ od Temného hvozdu, na sever od Dlouhého jezera a města Esgaroth na tomto jezeře a na jih od říše trpaslíků Královsví pod Horou a městem Erebor pod Osamělou horou.\nBohaté město Dol bylo v roce 2770 Třetího věku vypleněno drakem Šmakem, spolu s Ereborem za vlády pána Dolu Giriona a město je opuštěno. Drak byl zabit potomkem pána Dolu Giriona Bardem Lučištníkem, který obnovil město v roce 2944 Třetího věku.\n"}
{"id": "962991", "url": "https://cs.wikipedia.org/wiki?curid=962991", "title": "Jamnícka dolina", "text": "Jamnícka dolina\n\nJamnícka dolina (\" Jamnické údolí\") je údolí pojmenováné podle liptovské obce Jamník. Nachází se v Západních Tatrách a protéká jím Jamnický potok. Spolu s Račkovou dolinou vytvářejí krátkou Úzkou dolinu. Vede skrze ní modře značený turistický chodník z ústí Úzké doliny (ATC) na Volovec (2 063 m nm) a dále až do Oravice. V údolí se nachází Nižné a Vyšné Jamnícke pleso.\n"}
{"id": "962992", "url": "https://cs.wikipedia.org/wiki?curid=962992", "title": "Wojciech Kilar", "text": "Wojciech Kilar\n\nWojciech Kilar (17. července 1932 Lvov − 29. prosince 2013 Katovice) byl polský hudební skladatel. Proslul převážně komponováním filmové hudby.\n\nNarodil 17. července 1932 ve Lvově. Otec byl lékařem a matka Neonilla divadelní herečkou. Jako dítě se s nevelkou chut učil hrát na klavír u paní Reissównové. Po nucené deportaci ze Lvova pokračoval v letech 1946-1947 ve studiu hry na klavír na \"Státní střední škole hudební\" v Řešově. V Řešově také absolvoval střední školu-\n\nJako pianista debutoval v roce 1947 v Soutěži mladých talentů, kde hrál své vlastní skladby \"Dwie miniatury dziecięce\" (Dvě dětské miniatury). V letech 1947–1948 studoval hru na klavír na \"Státní konzervatoři v Krakově\" a v letech 1948–1950 pokračoval na konzervatoři v Katovicích. Vedle toho bral soukromé lekce komposice u Bolesława Woytowicze. Ve studiu pak pokračoval na \"Vysoké škole hudební\" v Katovicích. Jeho učiteli byli: Władysława Markiewiczówna (klavír), Artur Malawski (hudební teorie) a Bolesław Woytowicz (klavír a komposice). Absolvoval s vyznamenáním roku 1955. V témže roce získal na \"Festivalu mládeže\" ve Varšavě druhou cenu za \"Malou ouverturu\" v kategorii symfonických skladeb.\n\nV letech 1955–1958 byl asistentem Bolesława Woytowicze na Vysoké škole hudební v Krakově. V roce 1957 se zúčastnil \"Mezinárodního kurzu Nové hudby\" v Darmstadtu a v roce 1959 získal francouzské vládní stipendium a studoval u Nadiji Boulangerové v Paříži.\n\nV roce 1960 získal za skladbu \"Ode Béla Bartók in memoriam\" Cenu Nadace L. Boulangerové v Bostonu. V letech 1979–1981 byl místopředsedou Svazu polských skladatelů. V roce 1977 se stal zakládajícím členem Společnosti Karola Szymanowského v Zakopaném a po dvě funkční období byl jejím viceprezidentem. Byl členem sdružení polských horalů Związ Podhalan. Po mnoho let navštěvoval paulínský klášter Jasná Hora v polském poutním místě Čenstochová. Byl členem Bratrstva paulínů]]. Na jeho narozeniny se v klášteře slaví tzv. \"Den Kilara\".\n\nAngažoval se i politicky. V roce 2005 byl členem čestného výboru na podporu Lecha Kaczyńského v prezidentských volbách a během kampaně před volbami do parlamentu v roce 2007 podporoval stranu Právo a spravedlnost. Po smrti Lecha Kaczyńského při letecké havárii ve Smolensku v roce 2010 byl čestným předsedou Slezského výboru na podporu Jarosława Kaczyńského v prezidentské volbě.\n\nWojciech Kilar zemřel po několika měsících boje s nádorem na mozku v Katovicích 29. prosince 2013. Pohřeb skladatele se konal 4. ledna 2014 v katedrále Krista Krále Byl pohřben na hřbitově v Katovicích ke své ženě Barbaře, která zemřela o několik let dříve.\n\nKilar debutoval na konci padesátých let na prvních ročnících festivalu \"Varšavský podzim\". Na začátku byla jeho tvorba ovlivněna polským a evropským neoklasicismem. Autor používal klasické formy, melodiku i instrumentaci (\"Mała uwertura\", \"I. a II. symfonie, Sonáta pro lesní roh a klavír\"). Čerpal zejména z děl Béli Bartóka, Igora Stravinského, Dmitrije Šostakoviče a Sergeje Prokofjeva. Za svou \"Ódu na Bélu Bartóka in memoriam\" získal cenu Nadace L. Boulangerové v Bostonu.\n\nOd počátku šedesátých let pokládal, spolu s Krzysztofem Pendereckim a Henryk Górecki|Henrykem Góreckim]], základy nové polské avantgardy. Využíval prvky serialismu a dodekafonie. Důležité skladby tohoto období jsou např.: \"Herbsttag na głos żeński i kwartet smyczkowy\" (1960), jazzový \"Riff 62\" (1962), \"Generique\" (1963) \"Diphtongos\" (1964) pro smíšený sbor a orchestr, dodekafonický \"Springfield Sonnet\" (1965), \"Training 68\" (1968) pro klarinet, trombón, violoncello a klavír a minimalistické \"Upstairs-Downstairs\" (1971) pro dva dětské sbory a orchestr.\n\nV polovině sedmdesátých let Kilar zjednodušil svůj hudební jazyk a začal čím dál tím výrazněji navazovat na tradici. V jeho hudbě se objevily lidové a náboženské inspirace. Nejdůležitějšími díly z tohoto období jsou \"Przygrywka i kolęda\" (1972) pro čtyři hoboje a smyčce, \"Krzesany\" (1974), \"Bogurodzica\" (1975) pro smíšený sbor a orchestr, \"Kościelec\" 1909 (1976), \"Siwa mgła\" (1979) pro baryton a orchestr, \"Exodus\" (1980), \"Angelus\" (1984) pro soprán, smíšený sbor a orchestr, \"Orawa\" (1986) pro komorní orchestr, \"Preludium chorałowe\" (1988) a \"Missa pro pace (A. D. 2000)\" pro sóla, smíšený sbor a orchestr.\n\nKilar byl jedním z nejplodnějších a nejvyhledávanějším skladatelů filmové hudby. Zkomponoval hudbu k více než 140 filmům. Spolupracoval s mnoha polskými (Krzysztof Zanussi, Bohdan Poręba, Andrzej Wajda, Krzysztof Kieślowski, Stanisław Różewicz) a světovými režiséry (Roman Polanski, Francis Ford Coppola, Jane Campion). Na podkladě hudby k filmům vytvořil rovněž řadu orchestrálních suit.\n\n\n\n\n"}
{"id": "962994", "url": "https://cs.wikipedia.org/wiki?curid=962994", "title": "Jamnický potok", "text": "Jamnický potok\n\nJamnický potok je potok na horním Liptově, na území okresu Liptovský Mikuláš. Je to pravostranný přítok Račkové v Západních Tatrách, měří 7 km a je tokem V. řádu. Je typickým tatranským vodním tokem bystřinného charakteru, vytváří četné ostrůvky a v období zvýšeného průtoku vody často mění své koryto.\n\nVytéká z Jamnických ples, z horního (1834 m) přes dolní pleso (1728 m), situovaných pod Jamnickým sedlem (1908 m).\n\nNa horním toku teče na jih, vytváří Jamnickou dolinu, postupně přibírá četné přítoky, zleva od Jakubiné (2193,7 m) a ze skupiny Otrhanců i zprava od Žiarského sedla (1917,1 m) a ze skupiny Baranca (2184,6 m). Postupně se stáčí a na dolním toku teče směrem na jihojihovýchod. Do Račkové ústí severně od obce Pribylina v nadmořské výšce přibližně 955 m.\n"}
{"id": "962996", "url": "https://cs.wikipedia.org/wiki?curid=962996", "title": "Barnstable County", "text": "Barnstable County\n\nBarnstable County je okres ve státě Massachusetts ve Spojených státech amerických. K roku 2010 zde žilo 215 888 obyvatel. Správním městem okresu je Barnstable. Celková rozloha okresu činí 3382 km².\n\n"}
{"id": "963000", "url": "https://cs.wikipedia.org/wiki?curid=963000", "title": "Mezinárodní keltský kongres", "text": "Mezinárodní keltský kongres\n\nMezinárodní keltský kongres (International Celtic Congress) je kulturní organizace, která se snaží podporovat keltské jazyky používané v následujících oblastech: Irsko, Skotsko, Wales, Bretaň, Cornwall a ostrov Man. Organizace je nepolitická a jejím vysloveným cílem je „… zvěčnit kulturu, ideály a jazyky keltských národů a udržovat intelektuální kontakt a úzkou spolupráci mezi příslušnými Keltskými komunitami“.\n\nKeltský Kongres se na rozdíl od Keltské ligy nezabývá politickými záležitostmi. Stejně jako Keltská liga, i Keltský kongres se snaží „uspořádat každý rok mezinárodní kongres v jedné z keltských zemí, pokud možno dle pevně stanovené rotace“. Keltská liga se od Keltského kongresu oddělila v přátelství, aby mohla sledovat politické cíle; mnoho lidí je členy obou organizací.\n\nMezinárodní kongres v roce 2014 bude uspořádán v Cardiffu.\n\nDvě setkání \"Mezi-Keltského Kongresu\" (Inter-Celtic Congress) se uskutečnila 1838 a 1867 a od 1904 měla \"Keltská Asociace\" (Celtic Association) kornskou větev. V roce 1917 vznikl Keltský Kongres ze spojení \"Keltské asociace\" (Celtic Association) a \"Pan-Keltského Kongresu\" (Pan-Celtic Congress), první setkání se uskutečnilo 1917 v rámci Velšského festivalu (Eisteddfod) v Birkenheadu. Kornská větev byla opět reprezentována od 20. let 20. století. Setkání byla před druhou světovou válkou nepravidelná, i když se v 20. letech 20. století angažovala Národní strana Skotska (National Party of Scotland, předchůdce soudobé Skotské Národní Strany - Scottish National Party) a v 30. letech 20. století tehdejší Taoiseach Irska, Éamon de Valera, převzal patronát nad organizací.\n\nPo jedenáctileté přestávce byl uspořádán Kongres v srpnu 1949 ve velšském Bangoru, kde se zúčastnili delegáti jako Sir Ifor Williams a Conor Maguire, předseda Nejvyššího soudu Irska. Od té doby se konala setkání skoro každý rok.\n\n\n"}
{"id": "963004", "url": "https://cs.wikipedia.org/wiki?curid=963004", "title": "Cornish", "text": "Cornish\n\nCornish může být:\n\n"}
{"id": "963005", "url": "https://cs.wikipedia.org/wiki?curid=963005", "title": "Gáborovo sedlo", "text": "Gáborovo sedlo\n\nGáborovo sedlo () je široké sedlo v hlavním hřebenu Západních Tater v nadmořské výšce 1938 m mezi masívy Klina a Blyšťa. Nachází se na slovensko-polské státní hranici.\n\nJe snadno dostupné tak jako ze Slovenska, tak z Polska, výstup do něj trvá jen necelé 4 hodiny. Je závěrem jen 2 km dlouhé Gáborovy doliny, která začíná pod Račkovými vodopády jako boční odnož Račkové doliny. V jejím závěru se při dostatku vody vytvoří Gáborova plesa.\n\nK severu, do Polska, od sedla pokračuje hřeben Ornaku, turisticky dostupný.\n\nZe sedla spadá do Gáborové doliny mírný lavinový žlab a na polskou stranu do části zvané Wielkie Jamy dokonce několik.\n\nOd Gáborova sedla se dá za 1:15 hodiny vystoupit na nejvyšší horu Západních Tater, Bystrá 2248 m.\n\nNa tomto místě jsou pěkné výhledy na polskou stranu, i na masiv Bystré.\n\n"}
{"id": "963006", "url": "https://cs.wikipedia.org/wiki?curid=963006", "title": "Kamenistá dolina (Západní Tatry)", "text": "Kamenistá dolina (Západní Tatry)\n\nKamenistá dolina je cca 7 km dlouhá dlouhá dolina v Západních Tatrách odbočující z dolní části Tiché doliny. \n\nProtéká jí Kamenistý potok. Skrze celou dolinu prochází modře značený turistický chodník z Podbanského až do Pyšného sedla.\n"}
{"id": "963008", "url": "https://cs.wikipedia.org/wiki?curid=963008", "title": "Wizardry", "text": "Wizardry\n\nWizardry je série počítačových her vytvořených a vydaných kanadskou společností Sir-Tech (založenou bratry Sirotkovými českého původu). Jednotlivé díly žánrově spadají do RPG a spojují fantasy prostředí s rámcovým sci-fi příběhem. Na tvorbě této herní ságy se podílel programátor David W. Bradley (až do dílu \"\").\n\nPrvní tři díly tvořily trilogii a sdílely stejný engine sestávající se z velmi jednoduché grafiky a textové interakce. Čtvrtý díl se odlišoval netypickým příběhem. \n\n\n"}
{"id": "963009", "url": "https://cs.wikipedia.org/wiki?curid=963009", "title": "Gram Parsons", "text": "Gram Parsons\n\nGram Parsons (5. listopadu 1946 − 19. září 1973) byl americký hudebník. V letech 1966 až 1968 byl členem skupiny International Submarine Band. Roku 1968 krátce působil ve skupině The Byrds, se kterou však nahrál jen jedno album nazvané \"Sweetheart of the Rodeo\". Ještě toho roku založil skupinu The Flying Burrito Brothers, ze které záhy odešel a vydal se na sólovou dráhu. Své první sólové album \"GP\" vydal v lednu 1973 a druhé \"Grievous Angel\" o rok později. Vydání druhého alba se již Parsons nedožil; zemřel v září 1973 na problémy s drogami ve věku šestadvaceti let. Časopis \"Rolling Stone\" jej zařadil na 87. příčku v žebříčku sta největších umělců všech dob.\n\n"}
{"id": "963011", "url": "https://cs.wikipedia.org/wiki?curid=963011", "title": "Horná Mičiná", "text": "Horná Mičiná\n\nHorná Mičiná je obec na Slovensku v okrese Banská Bystrica. První písemná zmínka o obci pochází z roku 1293.\n\nGotický kostel sv. Michala ze 13. století s částečně odkrytými středověkými freskami a barokním oltářem z roku 1700. U kostela stojí jednoduchá dřevěná zvonice. Další, evangelický kostel byl postaven roku 1785 v klasicistním slohu. Nacházejí se zde i zříceniny renesančního zámečku ze 16. století.\n\n"}
{"id": "963013", "url": "https://cs.wikipedia.org/wiki?curid=963013", "title": "Eight Miles High", "text": "Eight Miles High\n\n„Eight Miles High“ je píseň americké skupiny The Byrds z roku 1966. Napsali ji tři členové skupiny Gene Clark, Jim McGuinn a David Crosby, poprvé vyšla v březnu 1966 jako singl (na její B-straně byla píseň „Why“) a v červenci téhož roku pak jako součást alba \"Fifth Dimension\". Později tuto píseň nahrála řada dalších hudebníků, mezi které patří například skupiny Roxy Music, The Ventures nebo Golden Earring, která nahrála devatenáctiminutovou verzi (původní verze od Byrds má tři a půl minuty) skladby na své album \"Eight Miles High\" z roku 1969.\n"}
{"id": "963019", "url": "https://cs.wikipedia.org/wiki?curid=963019", "title": "Petr Kolařík", "text": "Petr Kolařík\n\nPetr Kolařík (*14. březen 1991, Cheb, Československo) je český fotbalový obránce v současné době hrající za klub SK Slavia Praha.\n\nRodák z Chebu nastoupil ke svému prvnímu zápasu v Gambrinus lize 9. srpna 2013 v dresu Slavie proti Dukle (výhra 1:0).\n\nV Gambrinus lize nastoupil k lednu 2014 ke třem utkáním, branku nevstřelil.\n\n"}
{"id": "963024", "url": "https://cs.wikipedia.org/wiki?curid=963024", "title": "Bystré sedlo (Západní Tatry)", "text": "Bystré sedlo (Západní Tatry)\n\nBystré sedlo je výrazné luční horské sedlo v hlavním hřebeni Západních Tater v nadmořské výšce 1946 m.\n\nNachází se severně od Bystré na slovensko-polské hranici, mezi Blyští 2155 m a Gáborovým sedlem. Na slovenské straně ze sedla spadají travnaté stráně, na polské skalnaté.\n\nPřes toto místo prochází červená hřebenová turistická značka od Sivého vrchu a modrá turistická značka od rozcestí v Gáborově dolině na Bystrou. Na Bystrou se dá ze sedla dostat přibližně za 0:35 hodiny a na sousední Blyšť přibližně za 0:25 hodiny. Na tomto místě jsou pěkné výhledy do polské Pysznianské doliny a do Gáborovy doliny.\n\n\n"}
{"id": "963025", "url": "https://cs.wikipedia.org/wiki?curid=963025", "title": "David Leestma", "text": "David Leestma\n\nDavid Cornell Leestma (* 6. května 1949 v Muskegonu, Michigan, USA), americký vojenský letec a kosmonaut. Ve vesmíru byl třikrát.\n\nV letectva absolvoval námořní akademii a později i postgraduální studium.\nDo NASA vstoupil 7. července 1980.\n\nNa oběžnou dráhu se v raketoplánech dostal třikrát a strávil ve vesmíru 532,5 hodin. Absolvoval i jeden tříhodinový výstup do volného vesmíru.\n\nV roce 1992 získal hodnost kapitána.\nV letech 1992 až 1996 byl zaměstnán u NASA ve výcvikovém středisku JSC v Houstonu.\n\n"}
{"id": "963027", "url": "https://cs.wikipedia.org/wiki?curid=963027", "title": "Viktor Šimeček", "text": "Viktor Šimeček\n\nViktor Šimeček (* 14. červenec 1993, Praha, Česká republika) je český fotbalový záložník v současné době hrající za klub SK Benátky nad Jizerou.\n\nRodák z Prahy nastoupil ke svému prvnímu zápasu v Gambrinus lize 8. března 2013 v dresu Slavie proti Brnu.\n\nV Gambrinus lize doposud nastoupil ke třem utkáním, branku nevstřelil. Poté odešel do třetiligových Záp, kde v lednu 2015 skončil a odešel do Admiry Praha. Odtud se v srpnu 2015 vrátil zpátky do Slavie, ale 23. 9. 2015 odešel na hostování do Unionu 2013, klubu z Nového Bydžova. 4. 1. 2015 zahájil zimní přípravu se slávistickou juniorkou.\n\n"}
{"id": "963029", "url": "https://cs.wikipedia.org/wiki?curid=963029", "title": "Pyšné sedlo", "text": "Pyšné sedlo\n\nPyšné sedlo je nejvýchodnějším hřebenovým sedlem Západních Tater dostupným po červené turistické hřebenové značce nalézající se v nadmořské výšce 1791 m. Je velmi rozlehlé a vzhledem ke své relativně nízké nadmořské výšce je porostlé nejen trávou, ale i kosodřevinou. Stejně jako Bystré sedlo je uzávěrem polské Pysznianskej doliny, která je ve svém konci velmi široká. Na slovenské straně ukončuje Kamenistou dolinu. Ta je asi 7 kilometrů dlouhá a proslulá častým výskytem medvědů. Pod sedlem se nenacházejí žádné plesa, ale během hojných dešťů se na slovenské straně nějaká vytvoří. V sedle končí červená turistická značka i modrá turistická značka vedoucí z Podbanského. Ze sedla také vede i neznačkovaná vyšlapaná stezka na vrch Veľká Kamenistá, který má výšku 2127 m.\n\nMísto má polský název \"Pysznianska Przelecz\" a nabízí nádherné výhledy do Kamenistej a Pysznianskej doliny.\n\n"}
{"id": "963030", "url": "https://cs.wikipedia.org/wiki?curid=963030", "title": "Jiří Vondráček (fotbalista)", "text": "Jiří Vondráček (fotbalista)\n\nJiří Vondráček (* 13. březen 1993 Náchod, Česká republika) je český fotbalový útočník a mládežnický reprezentant, v současné době hrající za klub Slavia Louňovice.\n\nRodák z Náchoda Jiří Vondráček hrál nejprve za SK Náchod.\n\nV roce 2011 přišel do Slavie Praha. Ke svému prvnímu zápasu v Gambrinus lize nastoupil v 14. srpna 2011 v dresu Slavie Praha proti Příbrami. Nastoupil v základní sestavě a odehrál první poločas. Utkání skončilo výsledkem 3:1 pro Slavii.\n\nByl členem české reprezentace U21, ve které debutoval pod trenérem Jakubem Dovalilem 24. dubna 2013 v přátelském zápase v Kroměříži proti Slovensku (výhra 1:0).\n\n"}
{"id": "963032", "url": "https://cs.wikipedia.org/wiki?curid=963032", "title": "Diecéze Abila v Palestině", "text": "Diecéze Abila v Palestině\n\nDiecéze Abila v Palestině je titulární diecéze římskokatolické církve, založená v 18. století nebo roku 1933 a pojmenovaná podle starověkého města Abila v Palestině v dnešním Jordánsku. Toto město se nacházelo v provincii Palestina II. Diecéze byla sufragannou arcidiecéze Scythopolis.\n\n"}
{"id": "963034", "url": "https://cs.wikipedia.org/wiki?curid=963034", "title": "Kamenistý potok (přítok Belé)", "text": "Kamenistý potok (přítok Belé)\n\nKamenistý potok je potok na horním Liptově, v Západních Tatrách. Je to pravostranný přítok Belé a měří 7,6 km. Pramení v Západních Tatrách, v části Liptovské Tatry, pod Pyšným sedlem v nadmořské výšce cca 1760 m. Jihojihovýchodním směrem protéká přes Kamenistou dolinu, v horní části doliny přibírá několik krátkých přítoků. Na dolním toku vstupuje do Liptovské kotliny, stáčí se více na jih a jižně od osady Podbanské se v nadmořské výšce 984 m vlévá do Belé.\n"}
{"id": "963035", "url": "https://cs.wikipedia.org/wiki?curid=963035", "title": "Stodorané", "text": "Stodorané\n\nHavolané (německy \"Heveller\", polsky \"Hawelanie\"), známi též jako Stodorané (německy \"Stodoranen\", polsky \"Stodoranie\") byl mocný kmen Polabských Slovanů (zvaných též jako Wendové), který od 8. století obýval území při řece Havole a dolní Sprévě v dnešním Braniborsku (dnešní východní Německo). Podobně jako ostatní kmeny západních Slovanů se Stodorané usadili v těchto místech někdy během 7. století. Stodorané byli nejjižnější polabský kmen a náleželi ke kmenovému svazu Luticů (Veletů). Jejich hlavním městem bylo hradiště Brena (později přezdívané jako Braniboř, dnešní Branibor nad Havolou, německy Brandenburg an der Havel) v močálech při řece Havole. Stodorané se dlouhou dobu bránili christianizaci a stále se drželi svého původního pohanství. Uctívali boha Trihlava, zřejmě jako své nejvyšší božstvo, střediskem jeho kultu bylo hradiště Brena.\n\nV roce 906 byla stodoranská princezna Drahomíra provdána za českého knížete Vratislava I., přičemž musela zřejmě přijmout i křest. Na přelomu let 928-29 byla Brena obsazena německým vojskem Jindřicha I. Ptáčníka a slovanské území bylo začleněno k východní marce Geronis. Jindřichův nástupce Otto I. zde nechal v roce 948 založit braniborské biskupství, aby tak napomohl k christianizaci dosud pohanského území. V průběhu roku 983 porobení Stodorané společně se sousedními Sprévany a dalšími slovanskými kmeny uchvátili Severní marku mohutným povstáním. Poté mohla znovu vládnout slovanská knížata. Po úspěšné křížové výpravě proti Polabským Slovanům udělil roku 1134 císař Lothar III. území Severní marky německému hraběti Albrechtu Medvědovi. Ten roku 1150 formálně zdědil po posledním stodoranském knížeti Přibyslavovi havolanská území i s městem Braniboř. Teprve až v roce 1157 mohl Albrecht Medvěd území bývalé marky znovu dobýt. Po porážce slovanského odporu se Albrecht prohlásil vládcem nového Braniborského markrabství. V průběhu dalších desetiletí byli Stodorané postupně asimilováni německými osadníky.\n\n"}
{"id": "963036", "url": "https://cs.wikipedia.org/wiki?curid=963036", "title": "Campo", "text": "Campo\n\nCampo (Campo di Brenzone) je malá opuštěná italská vesnice nacházející se nad obcí Brenzone u Gardského jezera. K vesnici vede serpentinitová cesta z hladkých kamenů lemovaná nízkými zídkami a zahradami s olivovníky. Vesnicí vede turistická značka a nachází se zde pramen malého potoka.\n\nVesnice pochází ze 17. století a byla zde vystavěna kvůli prameni potoka. Nachází se zde starý kostel s dřevěnými ikonami a dominuje mu dřevěná socha Ježíše Krista. Ve druhé polovině 20. století byla vesnice opuštěna kvůli nedostatku práce.\n\nV současné době je Campo vyhledávaným turistickým místem a někteří obyvatelé si zde zakládají občerstvení pro turisty a výdělek jde na rekonstrukci vesnice.\n\n"}
{"id": "963039", "url": "https://cs.wikipedia.org/wiki?curid=963039", "title": "Diecéze Abitinæ", "text": "Diecéze Abitinæ\n\nDiecéze Abitinæ je titulární diecéze římskokatolické církve, založená roku 1933 a pojmenovaná podle starověkého města Abitinæ v dnešním Tunisku. Toto město se nacházelo v provincii Proconsolare. Diecéze byla sufragannou arcidiecéze Cartagine.\n\n"}
{"id": "963041", "url": "https://cs.wikipedia.org/wiki?curid=963041", "title": "Chráněná krajinná oblast Záhorie", "text": "Chráněná krajinná oblast Záhorie\n\nChráněná krajinná oblast Záhorie je první nížinná chráněná krajinná oblast na Slovensku vyhlášená v roce 1988. Nachází se v neoficiálním správním obvodu Záhoří na západním Slovensku. Rozloha chráněné oblasti je 275,22 km a je rozdělena na dvě části, západní a severovýchodní. Západní část začíná u obce Kúty na severu, podél hranice s Rakouskem u řeky Morava a končí u města Stupava na jihu. Severovýchodní část je ohraničena vojenským obvodem Záhorie na východě a na jihu. Zasahuje na území okresů Malacky, Myjava, Senica a Skalica.\n\n"}
{"id": "963042", "url": "https://cs.wikipedia.org/wiki?curid=963042", "title": "Gerard van Swieten", "text": "Gerard van Swieten\n\nGerard van Swieten (7. května 1700, Leiden – 18. června 1772, Schönbrunn (Vídeň)) byl nizozemský lékař a osvícenský reformátor, vlivný poradce rakouských císařů a knihovník Dvorní knihovny.\n\nVystudoval chemii a lékařství v Lovani a v Leidenu roku 1725 promoval prací o arteriích. Potom působil jako lékař a zastupoval svého profesora Hermana Boerhaaveho, jako katolík se však v Leidenu nemohl stát profesorem, a tak se stal od roku 1745 dvorním lékařem císařovny Marie Terezie. U dvora měl velký vliv, prosadil reformy rakouského zdravotnictví, ostře vystoupil proti pověrám, zejména proti pronásledování upírů na Moravě. Podnítil založení botanické zahrady a do lékařského vzdělávání zavedl opět klinickou praxi. Výkon cenzury odebral jezuitům a pokusil se ji podřídit císaři a centralizovat. Stal se také členem olomoucké učené společnosti \"Societas incognitorum.\" \n\nJeho syn Gottfried van Swieten byl hudební mecenáš. \n\n\n"}
{"id": "963044", "url": "https://cs.wikipedia.org/wiki?curid=963044", "title": "Hrubý vrch (Západní Tatry)", "text": "Hrubý vrch (Západní Tatry)\n\nHrubý vrch (polsky \"Jarząbczy Wierch\") je hora o nadmořské výšce 2137 m nacházející se v hlavním hřebeni Západních Tater.\n\nVedou na něj značené turistické chodníky z ústí Úzké doliny, Jamnickou dolinou a Račkovou dolinou a hřebenem Otrhanců.\n"}
{"id": "963046", "url": "https://cs.wikipedia.org/wiki?curid=963046", "title": "Samuel Ambrozi", "text": "Samuel Ambrozi\n\nSamuel Ambrozi (používané varianty jména byly i Ambrosius, Duraeus) (22. března 1748, Liptovská Sielnica – 13. února 1806, Banská Štiavnica) byl slovenský publicista a redaktor.\n\nPocházel ze zemanské, učitelsko-páterské rodiny, a vzdělání získával na evangelickém lyceu v Bratislavě a na univerzitě v německé Jeně, která tehdy byla jakousi Mekkou nejen německých, ale i slovenských osvícenců. O jeho touze po vzdělaní a zájmu o současnou filozofii svědčí i to, že se stal roku 1782 členem tamní latinské učené společnosti. Po návratu do vlasti byl jistý čas kazatelem ve Veličné na Oravě, od roku 1787 v Radvani a od roku 1804 v Banské Štiavnici. Zde zastával funkci konsistoria notáře a v tomto městě založil i chlapecký a dívčí vychovatelské ústav. Zúčastnil se i založení zmíněné učené společnosti. Zpočátku vynikal jako básník. Kromě kázání a příležitostných projevů, psaných po německy, vydal i dvě úvahy o činnosti ústavu pro výchovu chlapců a dívek v Banské Štiavnici v letech 1804-1805. Kromě vlastní náboženské a publicistické tvorby byl také v letech 1793-1803 redaktorem novin \"Novi Ecclesiastical-scholastikové Annales evangelicorum augustanae et helveticae Confession in Austriaca Monarchie\".\n\n"}
{"id": "963048", "url": "https://cs.wikipedia.org/wiki?curid=963048", "title": "Seznam okresů v Jižní Dakotě", "text": "Seznam okresů v Jižní Dakotě\n\nAmerický stát Jižní Dakota je členěn do 66 okresů.\n"}
{"id": "963049", "url": "https://cs.wikipedia.org/wiki?curid=963049", "title": "Julie Winterová-Mezerová", "text": "Julie Winterová-Mezerová\n\nJulie Winterová-Mezerová (28. února 1893 Úpice – 2. května 1980 Úpice) byla malířka, zakladatelka a členka výstavního výboru Kruhu výtvarných umělkyň (1921–1953).\n\nOtec František Winter, textilní úředník, pocházel ze Stárkova. Matka Marie pocházela z rodiny úpického perníkáře Kristiána Prouzy (Prouzu zmiňuje Karel Čapek v Anglických listech). Julie Winterová vystudovala v letech 1907–1910 Dívčí lyceum v Hradci Králové a díky svému nadání pokračovala na Uměleckoprůmyslové škole v Praze ve všeobecné škole kreslení u Josefa Schussera (1910–1914). Roku 1914 složila státní zkoušku pro učitele kreslení na tehdejších dívčích středních školách.\n\nJakožto energická a prakticky uvažující žena záhy dostala místo učitelky na Holešovickém dívčím ústavu a několika dalších dívčích školách. Čas na tvorbu a prostředky k cestování získala až po roce 1919, kdy se provdala za Aloise Mezeru, významného funkcionalistického architekta, žáka Josipa Plečnika a autora mnoha správních budov nově vzniklého Československa.\n\nRoku 1921 stála u zrodu českého Kruhu výtvarných umělkyň, jehož byla aktivní členkou a spoluorganizátorkou výstav v Čechách i v zahraničí až do roku 1953.\n\nV roce 1923 podnikla s manželem první cestu do Paříže, kde pak za následujících pobytů její tvorba sklidila větší ohlas a uznání než doma. Od roku 1927 pravidelně s úspěchem vystavovala na pařížských Podzimních salónech. Stala se členkou Salonu des Indépendants, Salonu des Tuileries, Femmes Artistes a dalších uměleckých skupin a roku 1930 měla svou první samostatnou výstavu v Paříži. Roku 1935 se zúčastnila výstavy českého malířství v Galerii Jeu de Paume, kde se kromě v Paříži usazených malířů – O. Kubína, G. Karse, J. Mezerové a F. Kupky přestavili především Josef Šíma, Josef Čapek, Jan Zrzavý, Rudolf Kremlička, Václav Špála, Emil Filla a Karel Dvořák. Kromě Paříže vystavovala ve Vídni, Nice, Moskvě, Bělehradě, Záhřebu, Sofii a Buenos Aires, podnikla studijní cesty po Německu, Itálii, Jugoslávii, Španělsku, Francii, Belgii a Finsku.\n\nSpolu s Aloisem Mezerou se vrátila domů těsně před válkou a pobývala pak střídavě v Úpici a Praze, kde několikrát vystavovala.\n\nPo smrti rodičů a později i manžela (1945) a po únorovém převratu roku 1948 ztratila možnost cestovat do zahraničí, ale přesto dál pravidelně posílala své obrazy na pařížské Podzimní salony , do Amiens nebo Cannes (1972). V Praze měla autorskou výstavu roku 1960 v Nové síni, později vystavovala pouze v regionálních galeriích.\nV 60. a 70. letech žila trvale v Úpici, kde zemřela 2. května 1980.\n\nRaná tvorba dvacátých let je ve znamení něžných a přesto znepokojivých figurálních kompozic (Lyrická krajina, 1924,), které jsou výrazem lásky a úcty k malebné krajině Podkrkonoší. Sevřené, vnitřním světlem budované objemy těl, kopců pastelových barev nezapřou vliv tvorby Jana Zrzavého. Zřejmý je i vliv poválečného neoklasicismu (Rudolf Kremlička, Otakar Kubín, ad.).\n\nObrazy z jejího zralého tvůrčího období prozrazují obeznámenost s moderním francouzským uměním. Projevuje se zde jako bravurní portrétistka modelující tvář i postavu širokými tahy štětce a barevnými plochami. Její krajiny zachycují intenzitu slunce na jihu Francie, dramatická pobřeží, velkolepé horské scenérie i tlumené tóny zvlněné krajiny v okolí Úpice.\n\nZ období 40. let pochází série větších formátů s pražskými motivy (Břevnovský klášter, Nový svět) i drobné studie květin. S velkým citem zachytila v různých ročních obdobích krajinu Podkrkonoší v okolí Úpice, blízké Jestřebí hory a Krkonoše.\n\nMalby divoce rostoucích květin provázejí její tvorbu od samého počátku a kritik Maximilian Gautier srovnal její „zadumané“ květiny s obrazy Odilona Redona. Květiny jsou pro ni i jediným malířským motivem na sklonku života. S postupnou osamělostí na zahradě vilky v Úpici a bez kontaktu s druhým domovem, kterým pro ni ve 30. letech byla Francie, její tvůrčí síla pomalu slábla. Přesto však díky své bravurní malířské technice, lehkosti přednesu, citu pro barvu se všemi jejími nejjemnější odstíny a skutečně originálnímu pojetí květin stále patří k nejlepším malířkám své doby.\n\n\n\n\n\n\n\n\n"}
{"id": "963052", "url": "https://cs.wikipedia.org/wiki?curid=963052", "title": "Koloman Banšell", "text": "Koloman Banšell\n\nKoloman Banšell (26. srpna 1850, Točnica – 27. března 1887, Lučenec) byl evangelický kněz, slovenský básník, literární teoretik, prozaik a novinář. \n\nPocházel z učitelské rodiny, odkud i získal základní vzdělání (chodil do školy, kde učil jeho otec), později navštěvoval školy v různých slovenských městech (Banská Štiavnica, Revúca město), Prešov). Pracoval jako vychovatel v Gerendáši (Maďarsko), po roce však odešel na studijní pobyt do Basileje ve Švýcarsku. V roce 1873 začal pracovat v Budapešti v redakci Slovenských novin, ale již počátkem roku 1873 se vrátil do Gerendáša, kde opět přijal místo vychovatele. Od roku 1874 byl evangelickým farářem v malých vesničkách: Sámsonház (Maďarsko), Veľký Lom a Mašková. V roce 1879 se pokusil o sebevraždu, v letech 1880–85 se léčil v ústavu pro choromyslné v Budapešti. Poslední léta svého života prožil v bídě a zapomnění v Lučenci, kde se v záchvatu nových depresí zastřelil. Pochován je v Lučenci.\n\nSvé první literární díla uveřejňoval v různých, většinou rukopisných časopisech (\"Svit, Zore, Bubon\"). První básně uveřejnil v roce 1867 v časopise \"Sokol\". Jeho tvorba měla hodně novátorských rysů, kterými se odtrhl od postromantické literatury. Jeho básnická tvorba postupně dostávala charakter manifestů a výzev. Svou tvorbou se snažil o rozhýbání mladé generace, ale projevoval se v ní hlavně jeho vlastní neklid, zklamání, rezignace, ztráta ideálů, které vyústily až do jeho pokusů o sebevraždu a tragické smrti. Spolu s P. O. Hviezdoslavem vydával almanach \"Napred\", který stál na počátku slovenského literárního realismu.\n\n\n"}
{"id": "963053", "url": "https://cs.wikipedia.org/wiki?curid=963053", "title": "Mužákův statek", "text": "Mužákův statek\n\nMužákův statek je historický statek ve Voděradech čp. 2 u Frýdštejna v Českém ráji. Jedná se o klasickou ukázku lidové architektury pojizerského typu poloroubeného domu s pavlačí.\n\nMužákův statek je jednou z nejstarších hospodářských usedlostí ve Voděradech. Postaven byl pravděpodobně začátkem 17. století. Statek stojí na místě poplužního dvora, který byl součástí frýdštejnského panství. Již kolem roku 1600 je poplužní dvůr rozdělen na tři části a právě na jedné části vzniká hospodářský statek čp. 2 . Prvními majiteli hospodářství je rod Brožů, kterým statek patřil až do 19. století.\nV roce 1822 převzal statek po svém otci tehdejší frýdštejnský rychtář Jan Brož. Ten hned následující rok nechal postavit studnu u statku, zbořil původní statek a začal se stavbou nového. Stavbu však nedokončil, protože velmi mlád v roce 1824 bezdětný umírá.\nVdovu Marii Brožovou roz. Matoušovou si v v roce 1831 bere Petr Mužák a statek dokončí do současné podoby.\n\nPískovcový portál lemující vchod statku je krásnou ukázkou rozvoje severočeského lidového kamenického řemesla. Nápis na oblouku nahradil záznam na záklopovém prkně. Datum stavby 1832, iniciály stavebníka Petra Mužáka PM a číslo domu 2 uprostřed srdce jsou vytesány do klenáku. Celým portálem prochází oblíbený strom života. Pískovcový portál namaloval český malíř a etnograf Josef V. Scheybal. Kresba je součástí expozice Městského muzea v Železném Brodě.\n\nDeset let před dostavěním školy ve Voděradech roku 1884 fungoval statek jako prozatímní škola, které byla pronajata jedna světnice.\nDcera Petra Mužáka ml. Alžběta se roku 1899 provdala za Viléma Peukerta, ten se na statku kromě zemědělské činnosti věnoval i prodeji školních knih, modlitebních knížek a kalendářů. Aktivní byl též v oblasti peněžnictví – stal se zakládajícím členem a předsedajícím kampeličky ve Voděradech. Spořitelní a záložní spolek pro Voděrady a okolí byl ustavující valnou hromadou založen dne 25. března 1902 a sdružoval celkem dvanáct menších obcí mezi Malou Skalou, Jenišovicemi a Frýdštejnem. Vklady tehdy úročil 4 % a půjčky úrokovou sazbou 5 %. Spolkovou místnost měla tehdy kampelička právě zde na statku.\nV roce 1906 se Vilémovi a Alžbětě Peukertovým narodil syn a pozdější další majitel domu, který zde strávil celý život. Jako významný publicista v oboru numismatiky a dlouholetý předseda České numismatické společnosti v Turnově spolupracoval s turnovským Muzeem Českého ráje, kde byl členem vědecké rady. Díky práci v turnovském muzeu se seznámil s Josefem V. Scheybalem, který byl s touto institucí v pravidelném kontaktu.\nMužákův statek ve Voděradech sehrával v rozvoji vesnice důležitou roli. Dával práci a obživu mnoha lidem, což dokládá i deník vedený Vilémem Peukertem si mezi lety 1901 až 1936, kde podrobně zaznamenával, kolik bylo vyplaceno čeledi a přijednanému dělnictvu, jaké byly výdaje a příjmy za dobytek, obilí, ovoce a další.\n\nOd 18. května 2013 je Mužákův statek jedno ze zastavení naučné stezky Jany a Josefa V. Scheybalových. Naučná stezka se věnuje životu a dílu manželů Scheybalových a propojuje region Jizerských hor s oblastí Českého ráje.\n\n"}
{"id": "963054", "url": "https://cs.wikipedia.org/wiki?curid=963054", "title": "Ján Bayer", "text": "Ján Bayer\n\nJán Bayer (1630 Prešov – 14. května 1674 Spišské Podhradie) byl slovenský spisovatel, filozof a pedagog, nejvýznamnější představitel Prešovské školy, stoupenec Francise Bacona.\n\nStudoval v Prešově a ve Wittenbergu. Zpočátku působil na své alma mater. Po návratu do Prešova (1659) se stal konrektorom a později i rektorem městské školy a ve spolupráci s Izákem Cabanem ji proměnil na lyceum. Rozkvětu lycea se však nedočkal, neboť v roce 1665 ho zbavili profesury. Poté byl činný jako kazatel v Banské Bystrici a Spišském Podhradí. Patřil do skupiny představitelů spišských měst, které odsoudili za údajné spiknutí proti Habsburkům. Přestože trest smrti jim změnili na vyhnanství, Bayer ještě před odjezdem na nucené práce náhle skonal.\n\nPatřil mezi významné filozofy své doby. Jako zastánce učení Francise Bacona zdůrazňoval nutnost vycházet při bádání ze zkušenosti, opírat se o soustavné pozorování a experiment. Filozofie a věda mají sloužit člověku a přispívat ke zlepšení stavu lidské společnosti. Propagoval induktivní filozofii. Díky orientaci na moderní přírodovědu se stal jedním z prvních materialistů na Slovensku. Jako věřící protestant usiloval o spojení vědy a víry, racionálního a empirického pohledu na svět s mystickými spekulacemi. Jako pedagog byl ovlivněn Janem Amosem Komenským, hlavně jeho důrazem na názornost ve vyučování. Tyto zásady v praxi uplatnil při přeměně prešovské městské školy na lyceum. Plánoval zpracovat monografie o problémech metafyziky, psychologie, etiky, ekonomie a politiky, věnoval se také psaní básní a prózy, které uveřejňoval ve sbornících. \n\n\n"}
{"id": "963055", "url": "https://cs.wikipedia.org/wiki?curid=963055", "title": "Scott Hamilton", "text": "Scott Hamilton\n\nScott Hamilton (* 28. srpna 1958, Toledo, Ohio, USA) je bývalý americký krasobruslař, olympijský vítěz z roku 1984 a čtyřnásobný mistr světa.\n\nJeho skuteční rodiče jsou neznámí, adoptovala ho rodina Hamiltonova. V dětství trpěl záhadnou chorobou (patrně šlo o Shwachmanův–Diamondův syndrom), která zastavila jeho růst (měří pouze 163 cm). Krasobruslení se věnoval od roku 1973 díky podpoře dobročinné nadace. Byl vlajkonošem amerického týmu na olympiádě v Lake Placid, kde skončil na pátém místě. V roce 1981 vyhrál své první mistrovství USA a v tomtéž roce se také stal mistrem světa. Až do roku 1984, kdy ukončil amatérskou kariéru, neprohrál ani jeden závod.\n\nPoté vystupoval v ledních revue a působil jako komentátor televize CBS. Účinkoval ve filmu Ledově ostří a seriálech Tatík Hill a Roseanne. V roce 2004 mu byl diagnostikován nádor na mozku, v roce 2010 oznámil, že je úspěšně vyléčen. Vydal autobiografickou knihu \"The Great Eight: How to Be Happy (even when you have every reason to be miserable)\".\n\n"}
{"id": "963056", "url": "https://cs.wikipedia.org/wiki?curid=963056", "title": "František Sedláček", "text": "František Sedláček\n\nFrantišek Sedláček může být:\n\n"}
{"id": "963062", "url": "https://cs.wikipedia.org/wiki?curid=963062", "title": "Krkonošské muzeum Vrchlabí", "text": "Krkonošské muzeum Vrchlabí\n\nKrkonošské muzeum Vrchlabí (KMV) je muzejní institucí, sídlící v krkonošském městě Vrchlabí. Jeho zřizovatelem je Správa Krkonošského národního parku, hlavní budovou je bývalý konvent augustiniánského kláštera (od října 2017 uzavřen kvůli rozsáhlé rekonstrukci), menší expozice jsou umístěny v historické zástavbě.\n\nZákladem muzejních sbírek byla knihovna, založená roku 1881. Samotné muzeum v této převážně německy mluvící části Krkonoš bylo založeno v roce 1883 jako Riesengebirgsmuseum, tj. muzeum rakouského (později německého) krkonošského spolku se sídlem ve Vrchlabí. Prvním kustodem muzea byl zvolen správce knihovny, vynikající botanik a zoolog Viktor von Cypers-Landrecy. Po shromáždění řady exponátů byly první sbírkové fondy otevřeny pro veřejnost v budově bývalého městského špitálu, a to spolu s knihovnou a obrazovou galerií.\n\nBývalé nemocniční prostory ale rychle rostoucímu sbírkovému fondu, ať už expozičnímu nebo archivnímu, za několik let přestaly stačit. Spoluzakladatel muzea dr. Karel Schneider o situaci jednal s úřady, nakonec byla zvolena varianta využití části budov místní komunity řeholníků Řádu obutých augustiniánů: ti sice protestovali proti jednostranně vynucenému aktu, ale poté, co byl páter Johann Fischer zatčen Gestapem, zbaven svěcení a poslán na východní frontu, byl do Vrchlabí převelen nový páter Siegfried Back a ten již nátlaku ustoupil. Roku 1941 tak nalezly muzejní sbírky důstojné a reprezentativní prostory v celém prvním patře augustiniánského kláštera, kde zůstaly i po skončení druhé světové války. Roku 1945 byly spolkové sbírky zestátněny a jejich národním správcem se stal vlastivědný pracovník a redaktor Emil Flégl.\n\nV roce 1950 došlo v rámci Akce K k internování zbylé komunity vrchlabských augustiniánů (pokud nebyli „odsunuti“ již dříve) a zbytek konventu, tj. obytné a hospodářské prostory v přízemí a suterénu, připadly státu. Po převedení budovy na muzeum začala několikaletá adaptace nových místností, přitom však byla zničena velká část původní barokní výzdoby i mobiliáře. Muzeum v nové podobě se pro veřejnost otevřelo v roce 1958: byly zde expozice národopisu, cechů a řemesel, uměleckého průmyslu, ručního tkalcovství, lidového umění, krkonošské přírody, Horské služby a turistiky, dobovou samozřejmostí byla expozice dějin dělnického hnutí a KSČ, své místo nalezla také obrazárna Krkonoš. Roku 1966 přešlo KMV pod Správu KRNAP a vznikla také expozice Krkonošského národního parku.\n\nVzhledem k provozním podmínkám a postupujícímu chátrání bývalého konventu bylo muzeum roku 1967 uzavřeno – posledním impulsem byla stavební havárie poté,co ze střechy kostela sjela na střechu konventu masa sněhu a prorazila jeho střechu i strop. Rekonstrukce budov byla sice důkladná, ale značně zdlouhavá. Jeden z dodavatelů dokonce v době podzimních dešťů opustil budovu s rozebranou střešní krytinou a došlo k poškození sbírek zatékající vodou. Až v roce 1978 byl zprovozněn první funkční celek: pracovny, knihovna a laboratoře v prvním patře. V roce 1980 byly zprovozněny moderní depozitáře v podkroví konventu.\n\nTeprve v roce 1984 došlo i na nejvíce očekávanou část: výstavní prostory v přízemí a suterénu, který byl důkladně odvlhčen. V budově kláštera tak byly dne 28. 4. 1984 otevřeny pro veřejnost expozice, které se staly jedním z největších turistických magnetů východních Čech a za více než 33 let provozu je navštívilo více než 1 milion zájemců:\n\nTéměř čtvrtstoletí trvající opravy klášterního komplexu vyvrcholily dokončením rekonstrukce přilehlého kostela sv. Augustina v roce 1990. Hned v následujícím roce byl v souvislosti s církevními restitucemi klášter vrácen augustiniánskému řádu, ten jej však nehodlal využívat a prodal jej dosavadnímu uživateli, tj. Správě KRNAP.\n\nMezitím také pod KMV přibyl soubor tří štítových domů na Krkonošské ulici, které byly rekonstruovány v letech 1976–80 a v letech 2009–10 doplněny o repliku čtvrtého domu s hrázděným štítem.\n\nKlášterní část muzea je nyní nepřístupná, jeho brány se návštěvníkům naposledy před rekonstrukcí otevřely dne 8. 10. 2017. Následně byly sbírky deponovány a administrativní protsotry přestěhovány tak, aby mohla začít nová rozsáhlá rekonstrukce celého areálu. Na rok 2021 je plánováno znovuotevření coby Návštěvnické centrum Krkonošského národního parku – záměrem je dostat KMV mezi nejlepší a nejnavštěvovanější expozice v Evropě. Nová expozice má mimo jiné dokumentovat příběh Krkonoš s ohledem na soužití člověka s jedinečnou přírodou.\n\nV bývalé klášterní zahradě se od roku 1997 nachází útulek pro poraněná divoká zvířata, jehož provozovatelem je také Správa KRNAP.\n\nV historických domcích sídlí tyto expozice:\n\n"}
{"id": "963063", "url": "https://cs.wikipedia.org/wiki?curid=963063", "title": "Richard Richards", "text": "Richard Richards\n\nRichard Noel Richards (* 24. dubna 1946 v Key West, stát Florida, USA), americký kosmonaut. Ve vesmíru byl čtyřikrát.\n\nStřední školu ukončil v roce 1964, poté absolvoval vysokoškolské studium na Univerzitě of Missouri, nástavbu v letech 1969–1970 na Univerzitě of West Florida.\nDo NASA vstoupil v květnu 1980.\n\nNa oběžnou dráhu se v raketoplánech dostal čtyřikrát a strávil ve vesmíru 33 dní, 21 hodin a 29 minut.\n\nTři roky po svém posledním letu z oddílu astronautů NASA odešel a nastoupil do výcvikového střediska JSC v Houstonu.\n\n"}
{"id": "963066", "url": "https://cs.wikipedia.org/wiki?curid=963066", "title": "Ostredok", "text": "Ostredok\n\nNázev Ostredok nese více vrcholů:\n\n"}
{"id": "963067", "url": "https://cs.wikipedia.org/wiki?curid=963067", "title": "Kasprov vrch", "text": "Kasprov vrch\n\nKasprov vrch (pol. ) je hora s nadmořskou výškou 1987 m v Západních Tatrách na hranici Slovenska a Polska.\n\nVrchol je díky lanovce snadno dostupný a patří tak k nejnavštěvovanějším v Tatrách. V budově lanovky v nadmořské výšce 1959 m se nachází kromě meteorologické stanice i bar a restaurace.\nNázev vrchu pochází podle pověsti od jména majitele lokality, horala Kaspera.\n\nKasprov vrch má studené podnebí. V letech 2000–2013 byla:\n\nV oblasti vrcholu se nacházejí botanicky významné lokality s endemickými rostlinami.\n\n"}
{"id": "963069", "url": "https://cs.wikipedia.org/wiki?curid=963069", "title": "Štrbavý", "text": "Štrbavý\n\nŠtrbavý ( , 2144 m n. m.) je hora ve slovenské části Západních Tater. Nachází se v jihovýchodní rozsoše vrcholu Baranec (2185 m) mezi samotným Barancem a Malým Barancem (2044 m). Jihozápadní svahy spadají do závěru Trnovské doliny zvaného \"Studničky\". Opačné severovýchodní svahy klesají do Jamnícké doliny. Na této straně se nacházejí dva výrazné žlaby pojmenované \"Máseľňa\" a \"Pusté\".\n\n\n"}
{"id": "963071", "url": "https://cs.wikipedia.org/wiki?curid=963071", "title": "Zdeněk Rón", "text": "Zdeněk Rón\n\nZdeněk Rón (23. května 1889, Vysoké nad Jizerou – 13. července 1948 tamtéž) byl vodohospodářský inženýr v Zemském úřadě, prozaik, dramatik, kulturní publicista a básník Podkrkonoší.\n\nNarodil se 23. května 1889 ve Vysokém nad Jizerou v rodině truhlářského mistra Františka Róna. Měl ještě pět sourozenců, sestru a čtyři bratry. Jeho dětství tedy formoval drsný, tvrdý horácký život, který jej naučil odvaze a vytrvalosti při zdolávání překážek, dal mu do vínku skromnost a schopnost uskrovnit se a ukázal mu v rodinné pospolitosti význam soucítění s ostatními, vždy připraveného pomoci druhým a v případě nutnosti pomoc s důvěrou očekávajícího. Rón tak byl zároveň obdařen darem vidění, schopností spatřit lidské utrpení a jeho zřídla a pomoci hledat východiska ze zdánlivě slepých uliček tvrdého osudu. Na tom mají v neposlední řadě zásluhu Rónovi rodiče, kteří přes tíživost poměrů dokázali pro svých pět synů vybojovat možnost studia, takže všichni dosáhli akademického vzdělání.\n\nTato životní škola jej dovedla k pochopení, že musí pro Podkrkonoší a jeho lid něco udělat. Jak a co, to mu poradil jeho literární talent, který se mohl doma opřít o otcovu písmáckou tradici a v širších, společenských souvislostech o kulturní život města (i zde ovšem působil otcův vzor, jak šířeji dokládá Jaroslav Skrbek ).\n\nStřední školu začal studovat na reaálce v Praze na Malé Straně (1902-1905), pokračoval v Ječné ulici (1905-1906) a reálku zakončil v roce 1909 maturitou v Hradci Králové. Ve studiu pokračoval na Pražské technice, kde studoval stavební inženýrství, obor vodní stavby. V roce 1914 byl odveden do armády a v letech 1915-1918 působil jako vojenský stavební technik v Pardubicích. Po skončení války dokončil studia a v roce 1919 získal titul inženýr. Od roku 1920 až do své smrti pracoval v hydrografickém oddělení Zemského úřadu v Praze.\nPublikovat začal už jako čtrnáctiletý – první příspěvek mu otiskli v Národních listech pod pseudonymem Zdeněk Horský. Deset let nato, 23. srpna 1913, byla ve Vysokém sehrána jeho divadelní hra \"Pohádka o štěstí\", již napsal jako student. Směr příští tvůrčí cesty předznamenává první otištěná báseň \"Horácká země\", pocházející z roku 1921. K témuž datu se vážou sociálně cítící verše, v nichž vzpomíná na těžký existenční boj podkrkonošského lidu.\n\nRónovým debutem je útlá sbírka povídek \"Za člověkem\" (1924), přípisem věnovaná rodičům. Už z ní je zřejmé, proč bývá přiřazován ke Karlu Václavu Raisovi, Antalu Staškovi či Josefu Šírovi . Na rozdíl od Raise je však jeho zobrazení horského člověka realisticky krutější, přitom však stejně jako Rais se Rón snaží objevit východisko z tíživé situace. Ukazuje, že v těžkém osudu musejí lidé hledat a najít cestu k sobě navzájem, aby obstáli. Jen to zachrání ztracence z úvodní rozměrnější povídky před sebevraždou (podobný motiv se později objeví v románu \"Průvan v podhoří\" a \"Od jara do jara\"), jen odsud mohou čerpat naději hrdinové dalších tří povídek (jejichž témata naznačují možnost vzájemného sepětí do delší dějové linky). A kdo to nepochopí, zahyne stejně jako hrdina povídky předposlední. Závěrečná próza pak jako hlavní příčinu lidského utrpení ukazuje tupou necitelnost. (V ní obsažený motiv objednávání rakve se inspiračně opírá o fakt, že rakve zhotovoval také Rónův otec.) Celá sbírka je zajímavá tím, že v ní Rón bohatě a v této míře naposled k postižení atmosféry využívá krkonošského nářečí. Kniha byla vydána nákladem Zeyerova fondu České akademie věd a umění pro podporu mladých začínajících autorů .\n\nO něco obsáhlejší rozsahem i tematicky je povídková sbírka \"Proudy a přístavy\" (1926). Oproti předchozí je různorodější. Do čela sbírky je jako předznamenání postavena povídka konfrontující plány o budoucnosti hrdinů s jejich nečekaným tragickým koncem. Rón opět sleduje těžké lidské osudy a fandí těm hrdinům, kteří se ve jménu lidskosti rozhodují neuskutečňovat své plány na pomstu, ukojení žádostivosti ani své sny o štěstí či o cestách do světa, aby místo toho pomohli nebo aspoň neuškodili. Kdo se vzpírá osudu a chce jej obelstít za cenu ztráty cti, je potrestán. Z hlediska dalšího rozvoje Rónova díla jsou zajímavé povídky \"Nebezpečné ráno\" a \"Vývraty\", jež sledováním vlivu válečných událostí na osudy a mravní postoje hrdinů předjímají román \"Průvan v podhoří\". Povídka \"Bitva u Počátek\" pak zase předznamenává jednu tematickou linii románu \"Radost na světě\". Ve sbírce najdeme také povídku, kde se v podstatě apolitický Rón zmiňuje o politických stranách. Sbírka pochází z období šťastného rodinného života Rónova, jak naznačuje jeho věnování některých povídek (ženě a dceři).\n\nV roce 1928 podle povídky \"Vrah\" vyrobila společnost Interfilm němý film s titulky \"Kainovo znamení\" s alternativním názvem \"Ve spárech hříšné ženy\", jehož premiéra se konala 29. 3. 1929. Scénář napsal a film režíroval Oldřich Kmínek. České titulky zpracoval a režii české verze měl Zdeněk Sirový. Roli hostinské ztvárnila Antonie Nedošinská.\n\nV letech 1928 a 1929 se Rón ohlašuje po skromných názvucích povídkových s překvapivě obsáhlou a vyspělou dvojdílnou románovou prací \"Průvan v podhoří\". Jedná se o prožitkový válečný (1. díl \"Průvan v podhoří\") a poválečný (2. díl \"Svěží den\") deník podhorského člověka. Samotné válečné události 1. světové války se zde proto objevují jen jako historické pozadí, zatímco se autor soustřeďuje na líčení osudů obyvatel horské osady Třímany, kteří tu žili v poměrně klidném závětří. Přesto i sem válečný vichr zasáhl, nejen tím, že odváděl syny do válečné vřavy, ale i změnou ekonomické situace horáků, jež se odrazila i v postojích morálních. Příkladem je ústřední příběh máslaře a později hospodského Jiřiče, který se vzmohl jen dík keťasení s máslem a podporou falešných hráčů karet. Jiřiče provází postava rozšafného sedláka Klemeše, který je vylíčen jako příklad podnikavého a přitom vždy čestně jednajícího člověka. Se zájmem sledujeme debaty, při nichž Klemeš Jiřičovi radí, a uvědomujeme si, že o to asi Rónovi šlo: ukázat horalovi, jak je třeba řešit problémy, před něž jej může život postavit. Nehodlá přitom měnit společenskou realitu, nýbrž člověka, jeho postoj vůči společenské skutečnosti, již bere jako samozřejmou, danou. Tímto jsme si zatím povšimli jen jedné dějové linie, ale Rón zalidnil román řadou dalších postav, zachycených s jejich individuální i rodovou historií stejně realisticky a přesvědčivě, a zároveň se snahou vést čtenáře ke konstruktivní mravní i praktické orientaci. Některé typy přitom tematicky předznamenávají další postavy pozdějších prací. Tak např. osudem postižená Bernaska zahajuje řetěz studií zlých lidí, Horel předvádí touhu po dálkách, Spaderna je typ dobrého člověka, který dokáže svými vyprávěnkami ze života utěšit a poradit jako budoucí strýc Ondřej z knihy \"Jasno na horách\". Boj o život v Praze studenta Pavla Jiřiče (po mravní rozepři otcem vyhozeného z domu) se plně rozvine v románu \"Něco vydržíme\", z drobnějších putujících motivů zde najdeme schéma dvojice bratrů, z nichž jeden zůstává doma a druhý odchází do města (na studie), motiv odchodu harfenic do Ruska za obživou, a jiné.\n\nDialogy postav se opírají o podstatnou znalost jejich psychiky. Textem se občas mihne výraz z krkonošského nářečí, dokreslující prostředí hladce plynoucího a přitom dramaticky poutavého vyprávění, jemuž se Rón naučil už ve svých povídkách. Rón za toto dílo obdržel cenu České akademie věd a umění.\n\nPo románu \"Průvan v podhoří\" vrací se Rón znovu (a takto naposledy) k povídkové formě. Objemná sbírka \"Než bude pozdě\" (1931) shromažďuje opět povídky spjaté s Rónovým Podkrkonoším; z jednotlivých pečlivě sebraných kamínků životních osudů horalů skládá obraz jejich života. Co různých řešení života v horách, rozmanitých postaviček tu nalezneme: pískaře, sedláky, obchodníky, železničáře, potkáme tu řezbáře, žebráka, kůžičkáře, tuláka, minéra, muzikanta, slepce, mrzáka, sebevraha, potulného harmonikáře, poběhlici, v klíčových okamžicích jejich osudu. Smysl pro realitu nedovoluje vytvářet idealizované obrazy, prostě se odvíjí děj epizod až k jejich pointě a člověk má pocit, že slyší vyprávět, co se skutečně stalo, vzniká dojem, že Rón se inspiroval skutečnými událostmi. Zobrazuje realitu bez příkras (tak si tu našel své místo i sociálně kritický osten), ale zároveň vyhledává příběhy, v nichž může vydolovat alespoň náznak životního kladu, dát procítit smysl lidské odpovědnosti, morálky. Soustřeďuje se při tom na člověka, na postižení duševních dějů, které jsou nejniternějšími příčinami událostí vnějších. Častým motivem je téma vyrovnávání se člověka s vlastním osudem, ať je to v povídkách, které líčí lidi sudbou postižené, nebo v číslech uvažujících o přijímání dědictví těžkého údělu života v horách, nechybí ani hledání smírných řešení problémů milostných. Co všechno se podařilo Rónovi do těch drobných střípků ukrýt – generační problémy vztahu otec–syn, sny horalů o Praze, o dálkách, rozpor mezi horským venkovem a městem, sousedské neshody, bratrská řevnivost, a pokud je v moci skutečnosti nabídnout východisko, vede vyprávění k očistné pointě, v níž lidství znenadání vyvěrá, když se zdá být nejhůř. Jednotlivé motivy se objevují i v následujících románech.\n\nRealistickou přesvědčivost nelze upřít ani komornějšímu románu \"Něco vydržíme\" (1933), příběhu horalského chlapce těžce se probíjejícího na studiích v Praze podobně jako hrdina o čtyřicet let staršího románu Viléma Mrštíka \"Santa Lucia\". Také Rón studoval v Praze a nic nebrání tomu, abychom se domnívali, že zde Rón čerpá ze své vlastní životní zkušenosti. Na rozdíl od Róna však urputný Toníkův existenční zápas vynucený sociální nerovností končí porážkou – po smrti otce se musí vrátit domů, do hor, aby vypomohl matce a sourozencům.\n\nV této době se Rón přiřazuje ke skupině ruralistů, jež se vytvořila kolem knižnice \"Hlasy země\", kde také později publikuje. Programu skupiny se přiblížil již některými povídkami sbírky \"Než bude pozdě\". Ideu návratu k rodné půdě pak rozpracoval v románu \"Jaro a prameny\" (1936; věnováno ženě). V základu ústředního příběhu leží rozhodování hrdinovo mezi městem a rodnými horami. Petr se zároveň ocitá ve dvou milostných trojúhelnících, kde volí mezi městskou a venkovskou dívkou. Skrytou hrozbu města naznačuje příběh zkaženého Rikiho, který zaviní smrt své milenky. Remarquovský motiv nemocného Françoise slouží Rónovi k předvedení myšlenky, že nadějí společnosti je dobročinnost bohatých. Happy end prózy (návrat do hor a k venkovské milé) je umožněn až náhlou smrtí Petrova bratra, který měl původně převzít rodinné hospodářství.\n\nRón byl občanským povoláním vodohospodářský inženýr. Ze své bohaté životní zkušenosti v tomto směru vytěžil obsáhlý román \"Radost na světě\" (1938; věnováno dceři). (Je zajímavé, že tato závažná inspirace došla využití, opomineme-li dříve zmíněnou povídku \"Bitva u Počátek\" a motiv turbíny z románu \"Průvan v podhoří\", už jen jednou – dala ještě vznik básni \"Inženýr\" ze sbírky \"K pramenům\".) Román je nesen optimismem nové doby: přesvědčením, že všechny sociální problémy budou rozřešeny technickým pokrokem. Právě o tom má román čtenáře přesvědčit. Dramatické napětí v něm vzniká střetáním starého myšlení s novým. Mladý inženýr vytipuje pro hráz budoucí elektrárny místo spjaté pověrou s hrozbou trestu tomu, kdo se je pokusí svým zásahem znesvětit. V blízkém Hučinci žijí ještě příbuzní těch, kdož byli Čertovou skálou “potrestáni” za svou troufalost, a tak se brzy polarizují síly pro a proti elektrárně, pro a proti pokroku, který slibuje lepší život, ale zároveň hrozí zrušením starých, zavedených pořádků. Nejdříve je třeba přesvědčit zúčastněné o prospěšnosti podniku pro horaly. Přesto však práce začínají v atmosféře, kdy opozice je připravena přičíst každé neštěstí za vinu “svatokrádežným” budovatelům elektrárny. Tato scéna dává Rónovi možnost rozehrát řadu dramaticky se vyvíjejících dějových linií, jež vedle postižení řady typů možných postojů vůči elektrárně a industrializaci zároveň tematicky pokrývají všechny možné aspekty budování elektrárny a umožňují čtenáře nejen zaujmout, ale i poučit. Rón zde vytvořil řadu postav a většině z nich přisoudil nějaký příběh. Milostný příběh inženýra Víši a Anuše je provázen příběhem žárlícího Ondřeje a paralelně s budováním elektrárny vede až k optimistickému zakončení románu. Své příběhy mají i přívrženci elektrárny – pro pokrok zapálený nemocný tkadlec Rejmon, zprvu nesouhlasící učitel Brutar, při stavbě zmrzačený Lipen (jemuž v těžkém osudu pomůže solidarita přátel). S nimi se prolínají příběhy odpůrců elektrárny – Zadlabilův, stárkův a Piskačův (který je další Rónovou studií zlého člověka), z nichž každý se musí vyrovnat s novou skutečností – a ti nejsveřepější při tom sami sebe svými činy odsoudí k nejhoršímu.\n\nRomán nachází východisko z tíživých sociálních poměrů horského lidu v technickém pokroku. Zdařilá forma i optimismus zřejmě přispěly k tomu, že byla románu 1. května 1939 přiřčena Baťova literární cena .\n\nDalší Rónův román, \"Muži ve vichřici\", vychází už za okupace (1940), ale pokračuje ve snahách, jež známe z děl napsaných za 1. republiky: také v něm hledá Rón východiska z nepříznivých sociálních podmínek horalů a zde se je snaží najít v dosud neodhalených, neuvědomených vnitřních možnostech podhoří. Bylo by chyba domnívat se, že Rón na změněnou politickou situaci nereagoval. Jak je uvedeno dále, opak je pravdou. V tomto patrně předválečném světě románu (protože konkrétní historické události, okupace, nemohly dojít realistického zobrazení) však za ohlas doby můžeme pokládat jedině název románu a vývoj děje ke konstatování, že i ve vichřici dokážou muži obstát.\n\nRón si v románu dal za cíl přesvědčivě ukázat, kdo a jak dokáže hospodářsky pozvednout podhoří. Jeho řešení spočívá v předpokladu, že ti, kdož z hor vzešli, byli schopní a zbohatli, se mají v roli investujících mecenášů vrátit – mohou financovat např. výstavbu sanatorií, či hotelů a letovisek. Román je rozdělen do dvou částí. V první části hrdina Ivan Ješek hledá, kde by sehnal peníze na vykoupení někdejšího domova – hospody ve Slunečné, a nejen že se mu podaří prodat s nečekaným ziskem obraz svého přítele, ale navíc se tak setká s lidmi, kteří jsou ochotni a rozhodnou se investovat ve Slunečné. Dramatická výstavba druhé části je pak založena na ohrožení plánů se Slunečnou spekulantem Lumkem, který je nakonec poražen vlastní zbraní – Ivan jej nechá při karbanu zruinovat partou falešných hráčů, svých známých.\n\nRomán charakterizuje touha po optimistickém řešení. Nejpřesvědčivější jsou ale záporné postavy (zlý Lumek, nepřizpůsobivý Tarant).\n\nZa okupace (od r. 1940 do r. 1944) vydal ještě dalších osm titulů, tedy v podstatě stejný počet, jako mu jich vyšlo od r. 1924 do r. 1938. V čem lze hledat příčinu tohoto rozhojnění tvorby? Rón patrně pochopil, že nemá smysl psát do šuplíku v době pro český národ tak těžké, že je třeba lidi povzbuzovat. Takový smysl mají skoro všechna jeho díla vydaná za okupace.\n\nJeho básně ze sbírky \"K pramenům\" (1940) vypadají jako lyrika inspirující se horskou přírodou. Věnování Josefu Knapovi by mohlo naznačovat, že jde o tvorbu v rámci ruralismu a název sbírky že evokuje autorův návrat do hor, ke zdrojům jeho osobnosti. Některé básně přitom rozvíjejí motivy z dřívějších prací, název sbírky přímo odkazuje k románu \"Jaro a prameny\". Téma pramenů se jako symbol v řadě básní promítá v mnoha významových, metaforických rovinách. Jednou Rón hovoří o pramenech svého já, o horách, jež jej zformovaly, jindy o zdrojích životní naděje, zvláště na jaře, kdy prameny znovu ožívají a s nimi i celá příroda, nebo zase shledává, že řeky “dolní země” pramení v horách, a tak se báseň od básně význam slova “pramen” prohlubuje a my vidíme, že do čela sbírky bylo postaveno oprávněně. S prameny se tu objevují hory a mění se v symbol výšin, k nimž s úsilím člověk směřuje, objevuje se protiklad země horní a dolní, těžký život na horách však nachází svou paralelu i dole, ovšem Praha a daleké obzory dál zůstávají zdrojem touhy, snů a naděje. Tak přírodní popisy dostávají další, lidský rozměr, druhý význam metaforicky vypovídající o životních hodnotách. Po noci nebo zimě přichází den nebo jaro a odsud lze čerpat naději i pro zvládnutí těžkých chvil v životě – Rón klade čtenáři před oči obraz mostu po povodni, který se nedal, držel a vydržel… A nesmíme zapomenout ani na další rozměr, který sbírce dává i v ní obsažená kouzelná lyrika milostná.\n\nTyto verše mají svůj význam i mimo konkrétní historické souvislosti, mají všeobecně lidskou platnost, ale čtenář za okupace v nich nacházel ještě víc: posilu a naději v těžké době temna. Právě proto umístil na začátek sbírky báseň \"Ty svá, ty má, ty naše!\" – apoteózu vlasti, vyznání lásky rodné zemi. Proto zde nacházíme básně připomínající význačné postavy české kultury – Boženu Němcovou, Antonína Sovu, Karla Hynka Máchu, to oni, jejich knihy jsou prameny, z nichž lze pít “za žárů poledních”, ve chvílích pomnichovské beznaděje. Ostatně verše celé sbírky lze pokládat za jinotajné (metaforicky se vztahující k protektorátní skutečnosti).\n\nV roce 1940 vyšel také román \"Jasno na horách\" a vzápětí se dočkal dalších vydání. Příhody strýce Ondřeje měly úspěch, o jejich hrdinu byl zájem, což určitě souviselo s tím, že pro jeho autora zaujímal strýček Ondřej v plejádě postav, jimiž je jeho dílo zalidněno, zvláštní a klíčové místo: Rón si uvědomil, že právě k tomuto hrdinovi, po řadě náznaků v předchozích prózách, směřovala jeho tvorba, že strýček Ondřej se stal ztělesněním ideálu člověka, o jaký Rón usiloval i svým životem. Takový smysl má jeho vyznání (jež dokládá Jindřich Hybler), že sám by chtěl být strýčkem Ondřejem.\n\nStrýček Ondřej představuje dobrého ducha Krkonoš. Nikoli bytost nadpřirozenou, ale člověka z masa a kostí s tuhým horáckým kořínkem, zapuštěným hluboko do kamenité půdy rodného kraje. Člověka, který v horách vyrostl, zná je, dovede v jejich drsných podmínkách žít, neleká se nesnází, umí je s přehledem zvládat. A to hlavní: smysl svého života našel v pomoci druhým, ať jsou postiženi nepřízní osudu, nebo špatnými činy zlých. Strýček Ondřej dokáže s humorem vždy najít východisko. Zkrátka strýc Ondřej je ten, koho Rón celým svým dílem i životem hledal: dobrý člověk, který rozumí lidem, chce a dovede jim pomoci a ví si vždy rady. Víra v dobro je poselstvím, které nese jak svým současníkům, tak i dnešku a nám všem.\n\nStrýc Ondřej natolik Róna zaujal, že věnoval úvodní kapitolu, nepoměrně obsáhlejší než ostatní, téměř kronikářskému vylíčení Ondřejova původu, aby zachytil i ty nejdrobnější pramínky a zdroje, z nichž se zformovala osobnost tak žádoucí. Rón tím, zdá se, i dokládal, že takový člověk jako strýc Ondřej je možný, že jeho literární postava je jen odleskem lidí skutečných.\n\nPo této realistické expozici následuje řetěz lehce a s humorem vyprávěných příhod, v nichž ústřední roli vždy hraje zásah strýce Ondřeje, který překvapivě prostě a samozřejmě roztíná gordické uzly spletené zlými lidmi či osudem. Ondřejovy příběhy zaujaly protektorátního čtenáře svým nezdolným optimismem, humorem, který dokázal přesvědčit, že zlo může být vytrestáno a dobro může zvítězit, stačí se jen poučit z Ondřejovy moudrosti a jednat. Nebylo myslím bez významu a mohlo mít symbolický smysl, že Rón na závěr knihy povolává právě Žida, aby ten označil a zesměšnil posledního z potrestaných darebáků.\n\nRázovitá postava poctivého horala Ondřeje byla Rónovi natolik blízká, že napsal ještě pokračování Ondřejových příhod Od jara do jara, jež vyšlo v r. 1942. Opět jsme svědky realisticky líčeného života horalů (jak jej známe už z Rónových povídek) a pomocných zásahů Ondřejových. Strýc Ondřej se zároveň projevuje jako dovedný vypravěč příhod ze života.\n\nPodobně jako jiný podkrkonošský spisovatel, Jan Weiss, věnoval Rón také jeden svůj román, vydaný za okupace, svému rodišti, kterým se v práci inspiroval. Rón ve svém románu \"Větrov\" (1941) vychází z kronikářských zápisů o požáru Vysokého nad Jizerou v r. 1834. V rámci příběhu rodiny Karlíčka Habrovce (příběh tvoří svou kronikářsky zpracovanou částí také expozici) sleduje Rón řadu osudů pohořelých, jejich úsilí o znovuvybudování vypáleného Větrova. Rón ukazuje, jak tragická situace vedla k vyburcování toho nejlepšího v lidech, ke vzniku vědomí sounáležitosti a snaze vzájemně si pomoci, k mobilizaci všech sil na udržení a obnovení života ve Větrově. Heslo “Byli jsme a budeme!”, dodávající naději nevzdávajícímu se společenství Větrovských, chce posílit také protektorátního čtenáře a ukázat mu, že i v tíživé společenské situaci lze pomýšlet na lidský život, pokud se lidé solidárně semknou. Přesvědčení, že co nezvládne jedinec, zmůže lidská pospolitost, tu zaznívá podobně jako v \"První partě\" Karla Čapka. Své smysluplné místo zde mají i motivy Ruska, které se pro Habrovcovu dceru, budoucí harfenici, stává příslibem lepší budoucnosti.\n\nV roce 1942 vychází Rónova divadelní hra \"Očistec\", poctěná I. cenou v Dramatické soutěži Máje. Její dramatičnost je postavena na zápletce vycházející z příchodu utajené nemanželské dcery do domácnosti jejího otce sedláka Kristena. Ke smírnému vyřešení možných konfliktů dochází dík suverénnímu zvládnutí situace chápající Kristenovou ženou. Z hlediska zamýšleného působení textu za okupace je zajímavá zřetelně se vydělující pasáž, v níž v závěru hry jedna z postav promlouvá, zdá se, slovy, jež měla posílit protektorátního diváka:\n\nHra byla po válce 30. května 1949 uvedena při příležitosti odhalení pamětní desky Zdeňku Rónovi, a patrně mohla být v nově nastalé situaci po únoru 1948 hrána právě proto, že citovaná pasáž, zejména pak v Rónově případě, byla opět aktuální.\n\nRámcová novela \"Z ruky do ruky\" (1943) spojuje motivem putující tisícikoruny řadu lidských příběhů; podobně byly např. do textu \"Od jara do jara\" řazeny vyprávěnky strýce Ondřeje nebo už do \"Průvanu v podhoří\" příběhy z úst Spadernových. Co do rozměru je výjimkou příběh úvodní, který zabírá polovinu knihy. Rón se v něm soustřeďuje na zachycení duševního světa zlého člověka. Ostatní příběhy jsou drobnější co do rozsahu i významu. Rón v nich postihuje některé typy vztahu k penězům a přitom kreslí rozmanité lidské charaktery.\n\nRónova okupační tvorba pokračuje útlou prací \"Přítel nejvěrnější\" (1944). Její hrdinové jsou dva: dobrý člověk Rydval, a ten nachází smysl života v péči o malého Mašulku, kterého sledujeme od narození přes první slova a krůčky až k prvním setkáním se zlem. Rydvalovy a Mašulkovy příhody nepřímo ukazují, kde hledat útočiště, klid a mír v rozkotaném světě a oč v něm má smysl usilovat.\n\nPoslední Rónovým románem je \"Září\" (1944). Rón v něm staví dobrého člověka (jako v Očistci je to opět žena) proti lidem zlým a dává z jejich střetu vyjít vítězně nesobeckému, obětavému, nezáludnému, čistému lidství. Román se soustřeďuje na psychiku postav, jež líčí v jejich nejhlubších, nejjemnějších a nejskrytějších kořenech, ať je to původ, vliv rodiny a výchovy, osudné životní zážitky, či pudová a citová určenost charakteru.\n\nMladý Václav Málek se jako učitel vrací do hor, kraje, v němž vyrostl jeho otec, a aniž to tuší, stává se tím aktérem dramatu kdysi rozehraného mezi násilníkem Ramešem a Málkovým otcem. Pro Václava se najde světnička u Jányšů. Jányšová, bezdětná v manželství s podivínem Jányšem, přijímá osiřelého Václava jako syna a nachází v péči o něj smysl života. Tím se ale dostává do zorného pole mstivého Rameše a s ním spolčené Pejskarky (podobný tandem nacházíme už v práci \"Z ruky do ruky\"), kteří se snaží poštvat Jányše proti jeho ženě a Václavovi. Na tomto dějovém schématu zakládá Rón dramatické napětí své prózy a cílevědomě je stupňuje až do závěrečné pointy, kdy Jányš pochopí, jak se věci mají, a Rameš zjistí, že svůj život, založený na touze pomstít se za zmrzačení, prohrál.\n\nPříběh se odehrává na pozadí horské přírody, na půdě horské osady. Realisticky líčené prostředí, postavy i děj umocňují jeho přesvědčivost, takže závěr, v němž zlo je v zápase s dobrem poraženo, dodává v době okupace víru, že jakékoli vítězství zla je dočasné.\n\nCo si myslí o okupaci, může Rón otevřeně říci až po válce. Je možná trochu paradoxní, že oproti prózám z protektorátního údobí se vyslovuje dílem tak malého rozsahu, jako je povídka \"PMP a tři hvězdy\" (1946). A možná právě znovunabytá svoboda je příčinou: teď už není třeba lid posilovat, dodávat mu víru v budoucnost, odvahu bojovat. Je-li tu místo pro nějaký úkol, pak je to potřeba dát nastupující generaci srozumitelnou zprávu o těžké době českého národa a ukázat jí, jak bylo třeba se v takových chvílích chovat. Splnit tento úkol se podjala právě próza \"PMP a tři hvězdy\".\n\nPo románu \"Větrov\" plánoval Rón podle Jindřicha Hyblera třídílný román čerpající z historie Semil, smrt mu však znemožnila záměr uskutečnit. Jako každoročně o dovolené přijel i v létě 1948 do rodného Vysokého nad Jizerou, kde 13. července 1948 zemřel a je zde také pohřben.\n\n\n\n\nV článku je použit text Viléma Kmuníčka, který autor laskavě poskytl.\n\n\n"}
{"id": "963072", "url": "https://cs.wikipedia.org/wiki?curid=963072", "title": "Klemens Bachleda", "text": "Klemens Bachleda\n\nKlemens Bachleda přezdívaný Klimek (1849 Kościelisko, Rakouské císařství – 6./7. srpen 1910) byl polský goral, horský průvodce, člen Tatrzańskiego Ochotniczego Pogotowia Ratunkowego, první polský horský záchranář, který tragicky zahynul, když šel na pomoc člověku v Tatrách. Zřítil se ze Zadního Javorového sedla při záchranné akci na severní straně masivu Javorových štítů.\n\nMezi jeho prvovýstupy patřily výstupy na Bradavici (1892), Ganek (1895), který byl dlouho považován za nedostupný, Rumanov štít (1904), Druhý Mních (1904) a další.\n\n"}
{"id": "963075", "url": "https://cs.wikipedia.org/wiki?curid=963075", "title": "Proměny Prométheovy", "text": "Proměny Prométheovy\n\nProměny Prométheovy je televizní opera (televizní hudební drama) českého skladatele Otmara Máchy na libreto Jiřího Kolaříka. Vznikla roku 1981 na zakázku Československé televize a poprvé byla vysílána 4. října 1982.\n\nOtmar Mácha spolupracoval s Československou televizí pravidelně a napsal hudbu k řadě pořadů, zejména k dětským pořadům a k televizním seriálům. V samostatné televizní opeře se věnoval filosofickému tématu odvěkého zápasu lidstva proti temným silám, které na jedné straně brání pokroku, na druhé straně se snaží zneužít jeho výsledků. Ke starověké báji o Prométheovi, který proti vůli olympských bohů ukradl oheň a přinesl jej lidem, za což byl bohy potrestán, jsou připojeny dvě historické paralely: zápas vědce Giordana Bruna s předsudky zastávanými církví a střet Alberta Einsteina s výrobci jaderných zbraní ohledně zneužití nových vědeckých poznatků proti lidstvu. Scénář využívá specifické technické možnosti televize; hudba je expresivní a hutná.\n\nTelevizní inscenaci trvající celkem 48 minut scenáristicky dotvořili a režírovali Adam Rezek a Jan Bonaventura, kameramanem byl Jan Osten. Trojroli Prométhea, Giordana Bruna a Alberta Einsteina zpívá basista Vilém Zítek a hraje Zdeněk Řehoř, jeho protihráče zastupujícího olympské bohy, církev a výrobce atomových zbraní zpívá rovněž basista Karel Berman a hraje Vladimír Ráž, vedle nich vystupuje Jana Štěpánková (zpívá Libuše Márová), Kühnův smíšený sbor a tanečníci různých pražských souborů na choreografii Jana Hartmanna. Hudbu nahrál Symfonický orchestr hlavního města Prahy FOK řízený Jiřím Bělohlávkem.\n\nInscenace byla oceněna 2. místem v prestižní světové soutěži hudebních televizních děl v Salcburku v roce 1983 a v témže roce získala i hlavní cenu televizního festivalu Zlatá Praha. Skladatel s ní však nebyl spokojen; podle jeho pozdějšího vyjádření režisér dílo „svévolně posunul do jiné ideové roviny“.\n"}
{"id": "963076", "url": "https://cs.wikipedia.org/wiki?curid=963076", "title": "Rumanov štít", "text": "Rumanov štít\n\nRumanov štít je dvojvrchol v hlavním hřebeni Vysokých Tater. Do Kačací doliny spadá působivou, přes 600 metrů vysokou severovýchodní stěnou, která je součástí mohutného tzv. „Kačacieho múra“. Mnohem přístupnější je od Zlomiskové doliny, resp. její odnože – \"Rumanové dolinky\", I, avšak jen s horským vůdcem.\n\nŠtít dostal název podle známého horského vůdce 19. století Jána Rumana Driečného.\n\nHlavní, severozápadní vrchol má 2428 m, jihovýchodní 2419 m. Odděluje je \"Rumanová štrbina\". V severovýchodní stěně lze rozeznat tři pilíře. Ve spodní části pravého pilíře se tyčí \"Rumanov Mních.\" Od Ganku ho dělí \"Gánková štrbina\", od Zlobivé \"Vyšná zlobná štrbina\".\n\n\n\n"}
{"id": "963079", "url": "https://cs.wikipedia.org/wiki?curid=963079", "title": "Zväz múzeí na Slovensku", "text": "Zväz múzeí na Slovensku\n\nZväz múzeí na Slovensku skráceně ZMS ( \"Svaz muzeí na Slovensku\") oficiálně vznikl v roce 1990 a působí jako zájmové profesní sdružení muzeí v Slovenské republice. ZMS je samostatnou právnickou osobou a jeho sídlem je Banská Bystrica.\nPosláním ZMS je prosazovat a rozvíjet zájmy muzeí, koordinovat činnost muzeí, podporovat muzejnictví na Slovensku.\n\nČinnost, členství, organizační strukturu, hospodaření a ostatní záležitosti ZMS jsou upraveny stanovami.\n\n"}
{"id": "963080", "url": "https://cs.wikipedia.org/wiki?curid=963080", "title": "Zlomisková dolina", "text": "Zlomisková dolina\n\nZlomisková dolina odbočuje z Mengusovské doliny v délce cca 3 km směrem na severovýchod. \n\nProtéká jí Ľadový potok. Je v ní Ľadové pleso. Směrem na sever z ní odbočují Dračia dolinka s Dračím plesem a Rumanova dolinka, v níž jsou Nižné Rumanovo pleso a Vyšné Rumanovo pleso.\n\nDolní částí doliny vede (Tatranská magistrála) od Popradského plesa na Ostrvu; doba chůze od chaty: 1.30 hod. tam, 0.45 hod. zpět. K Ľadovému plesu vedla dolinou ještě v 70. letech 20. století žlutá turistická značka od Popradského plesa, ale z důvodu ochrany přírody byla zrušena.\n"}
{"id": "963081", "url": "https://cs.wikipedia.org/wiki?curid=963081", "title": "Počítačový útok", "text": "Počítačový útok\n\nPočítačový útok je v informatice jakýkoliv pokus zničit, změnit, ukrást majetek nebo získat neoprávněný přístup či neautorizované použití majetku pomocí počítačové techniky a počítačové sítě.\n\nInternet Engineering Task Force definuje útok v  jako:\n\nÚtok může být aktivní nebo pasivní.\n\n„Aktivním útokem“ se pokoušíme změnit systémové prostředky nebo ovlivnit jejich provoz.\n\n„Pasivním útokem“ se snažíme naučit nebo využít informace ze systému, nemá však vliv na systémové prostředky. (Viz např.: odposlechy)\n\nÚtok může být páchán uvnitř nebo z vně organizace.\n\n„Vnitřním útokem“ je útok, zahájený subjektem uvnitř bezpečnostního obvodu („insiderem“), tj. osobou, která je oprávněna přistupovat k systémovým prostředkům, ale používá je způsobem, který není schválen těmi, kdo udělili povolení.\n\n„Vnější útok“ je zahájen z vně bezpečnostního obvodu, neoprávněnou osobou nebo neoprávněným uživatelem systému. Na internetu, který je potenciální vnější útočnou zónou, se pohybují různí útočníci, od amatérských vtipálků po organizované zločince, mezinárodní teroristy a nepřátelské vlády.\n\nTermín „útok“ souvisí s některými dalšími základními bezpečnostními hledisky, jak je znázorněno na následujícím obrázku:\nZdroje (jak fyzické tak logické), tzv. aktiva, mohou mít jeden nebo více chyb v zabezpečení, které mohou být zneužity. Výsledkem může být potenciální ohrožení důvěrnosti, integrity nebo dostupnosti vlastností zdrojů organizace a dalších zainteresovaných stran (zákazníci, dodavatelé). Základem informační bezpečnosti je tzv. CIA triáda.\n\nÚtok může být aktivní. To když se útočník pokusí změnit systémové prostředky nebo ovlivnit jejich provoz, tedy když dochází k ohrožení celistvosti nebo dostupnosti. „Pasivní útok“ se snaží naučit nebo využít informací ze systému, ale nemá vliv na systémové prostředky, dochází tedy k ohrožení důvěryhodnosti.\n\nHrozba je potenciální porušení bezpečnosti. Nastává v případě zásahů, které by mohly narušit bezpečnost a způsobit škodu. To znamená, že hrozba je možné nebezpečí, zneužití chyby v zabezpečení. Hrozba může být buď „úmyslná“ (tj. od inteligentního subjektu, např. cracker či kriminální organizace) nebo „náhodná“ (např. možnost počítačového poruchy, nebo zásah vyšší moci, jako je zemětřesení, požár nebo tornádo).\n\nÚtok vede k bezpečnostnímu incidentu, tj. bezpečnostní události, která se týká narušení zabezpečení. Jinými slovy, bezpečnostní událost nastane, pokud někdo neuposlechl či jinak porušil bezpečnostní politiku systému.\n\nCelkový obraz reprezentují rizikové faktory rizikového scénáře.\n\nOrganizace by měly dělat kroky k detekci, klasifikaci a správě bezpečnostních incidentů. Prvním logickým krokem je utvořit plán reakce na incidenty a nakonec třeba zřízení týmu reagujícího na mimořádné události, tzv. CERT. (CERT je tým, který je ve svém jasně definovaném poli působnosti zodpovědný za řešení bezpečnostních incidentů, z pohledu uživatelů nebo jiných týmů tedy místo, na které se mohou obrátit se zjištěným bezpečnostním incidentem nebo i jen podezřením.)\n\nAby bylo možné odhalit útoky, lze nastavit řadu protiopatření na organizační, procesní a technické úrovni. CERT, oddělení Informační technologie, bezpečnostní audity a systémy detekce narušení jsou příkladem některých z nich.\n\nÚtoku se obvykle dopouští lidé se špatnými úmysly. Do této kategorie spadají tzv. black hatted útoky.\n\nÚtoky mohou být klasifikovány podle jejich původu, tj. zda jsou vedeny z jednoho nebo více počítačů. V druhém případě se útok nazývá distribuovaný. K provedení distribuovaných útoků se využívá botnet.\n\nDalší rozdělení je podle použitého postupu při útoku nebo dle typu zneužití slabých míst. Útoky mohou být vedeny na síť mechanismů nebo hostitelských funkcí.\n\nNěkteré útoky jsou fyzické, tj. odcizení nebo poškození počítačů a dalších zařízení. Jiné typy útoků jsou pokusy o změnu v logice používané v počítačích či protokolech počítačových sítí, které způsobí nepředvídatelné výsledky (spíš nestandardní chování), jež jsou však pro útočníka užitečné.\n\nSoftware určený k vniknutí nebo poškození počítačového systému se nazývá malware.\n\n\nCelý průmysl se snaží zpracovat pravděpodobnost a následky informačních útoků. Většina organizací se snaží klasifikovat zranitelnost a její důsledky. Mnohé organizace a vlády mají zřízeny speciální týmy, které jsou schopny reagovat na mimořádné události a útoky. Od roku 2011 má takové pracoviště i Česká republika. Národní centrum kybernetické bezpečnosti spadá pod Národní bezpečnostní úřad a spolupracuje s týmy z ostatních zemí světa.\n\nAktivnímu počítačovému útoku odpovídá v trestním zákoníku trestný čin \"neoprávněný přístup k počítačovému systému a nosiči informací\" podle §230. Primární skutkovou podstatou je samotné překonání bezpečnostních opatření sítě a neoprávněný přístup, operace s daty (jejich užití, vymazání, pozměnění nebo padělání) jsou až sekundární podstatou. Pachateli v závislosti na okolnostech a napáchané škodě hrozí trest odnětí svobody až na osm let, zákaz činnosti nebo propadnutí věci.\n\nFormy pasivního útoku lze klasifikovat jako §182 \"porušení tajemství dopravovaných zpráv\" a pachateli hrozí až pětiletý trest odnětí svobody. V případě, že se tohoto trestného činu dopustí jako zaměstnanec vykonávající komunikační činnosti (tj. například zaměstnanec mobilního operátora), jsou sazby ještě přísnější.\n"}
{"id": "963082", "url": "https://cs.wikipedia.org/wiki?curid=963082", "title": "Stredoveký vojenský tábor v Starej Ľubovni", "text": "Stredoveký vojenský tábor v Starej Ľubovni\n\nStredoveký vojenský tábor v Starej Ľubovni ( \"Středověký vojenský tábor ve Staré Ľubovni\") je muzeum v Staré Ľubovni, které poskytuje detailní zobrazení života vojáků ve středověku jakož i podmínek, v jakých žili. V táboře se nachází velké množství atrakcí, připomínajících autenticky život vojáků v táborech. Středověký vojenský tábor se nachází pod Ľubovenským hradem na Zámecké ulici.\n\nTento katapult je největší fungující katapult na Slovensku. Vzdálenost jeho dostřelu je 200 až 300 metrů. Tento katapult je svým druhem nazýván i trebuchet. Ten ľubovenský dostal název \"Elisa Katarina\".\n\n"}
{"id": "963083", "url": "https://cs.wikipedia.org/wiki?curid=963083", "title": "Vida Neuwirthová", "text": "Vida Neuwirthová\n\nVida Neuwirthová, rozená Skalská, (*  Teplice) je česká herečka.\n\nPod svým dívčím jménem hrála princeznu Bosanu ve filmové pohádce \"Tři veteráni\" z roku 1983. Objevila se též ve filmech \"Prodavač humoru\", \"Vesničko má středisková\", \"Píseň o lítosti\" nebo \"Golet v údolí\" či v televizních seriálech \"Největší z Pierotů\" a \"Dobrodružství kriminalistiky\". Podílela se na vzniku česko-německého dokumentu o židovských obětech druhé světové války, k nimž patřili členové její rodiny, s názvem \"Rekviem za ty, kteří přežili\". Dlouhodobě se však věnuje loutkoherectví. Do roku 1999 byla členkou pražského divadla Minor, v roce 2001 režírovala v Divadle v Celetné pro Divadelní spolek Kašpar a zakládala dětské divadlo Feigele (česky ptáček) při pražské židovské obci, které vede od roku 1983. Kromě toho se věnuje průvodcovské činnosti, při níž provází turisty po pražském židovském městě nebo po Terezíně a občas moderuje v rozhlase. Pro malé čtenáře napsala knihy s převyprávěnými biblickými příběhy a židovskými legendami. V roce 1995 ji vyšla kniha s názvem \"Opuštěný palác a jiné židovské pohádky\" a v roce 2003 kniha \"Dobře ukryté poklady aneb příběhy z midraše\".\n\n"}
{"id": "963086", "url": "https://cs.wikipedia.org/wiki?curid=963086", "title": "Zlobivá (Vysoké Tatry)", "text": "Zlobivá (Vysoké Tatry)\n\nZlobivá je štíhlý třívrcholový štít v hlavním hřebeni Vysokých Tater. Do Kačací doliny spadá 400metrovou severovýchodní stěnou, která je součástí mohutného tzv. \"Kačacieho múru\". Patří k hůře dostupným a méně navštěvovaným štítům, i od Zlomiskové doliny je to náročnější II, přístup je možný pouze s horským vůdcem.\n\nNázev pochází z polského a goralského pojmu „zloby“, tedy žlaby. Nedorozuměním byla někdejší snaha poslovenštit ji na „Hnevlivú“.\n\nHlavní ze tří vrcholů (2426 m) je severozápadní, prostřední se nazývá \"Wachterova věž\" a nejnižší jihozápadní \"Zlobná kopa\" (asi 2420 m). Od Rumanova štítu k němu vede dlouhý hřeben začínající ve \"Vyšnej Zlobnej štrbine\", od Západního Železného štítu ho dělí \"Nižná zlobná štrbina.\"\n\n\n"}
{"id": "963087", "url": "https://cs.wikipedia.org/wiki?curid=963087", "title": "Múzeum včelárstva na Slovensku", "text": "Múzeum včelárstva na Slovensku\n\nMúzeum včelárstva na Slovensku ( \"Muzeum včelařství na Slovensku\") je muzeum včelařství v obci Kráľová pri Senci. Iniciátorem jeho založení byl Rudolf Mičieta, autor prvního díla o dějinách včelařství na Slovensku. Muzeum začalo shromažďovat své sbírky v roce 1975. Muzeum shromažďuje materiál a dokumenty o vývoji včelařství a jeho využívání v různých oblastech života člověka.\n\nV expozici nacházející se v areálu Včelárské paseky, založené roku 1930, jsou vystaveny unikátní sbírky úlů, používaných již v sedmnáctém století, bedýnkové úly rozličného typu z osmnáctého století. V budově velkého včelína jsou umístěny medomety, lisy na mezistěny, včelařské pomůcky a potřeby z různých období vývoje slovenského včelařství.\n\n"}
{"id": "963090", "url": "https://cs.wikipedia.org/wiki?curid=963090", "title": "Dom ľubovnianskeho mešťana", "text": "Dom ľubovnianskeho mešťana\n\nDom ľubovnianskeho mešťana ( \"Dům ľubovenského měšťana\") je muzeum, které se nachází na náměstí sv. Mikuláše č. 21 v centru Staré Ľubovně. Expozice muzea demonstruje život střední vrstvy v 19. století. Odkrývá stylové bydlení se zachovanou černou kuchyní, dílnu výroby papíru, modrotisku a mincovnu.\n\n"}
{"id": "963091", "url": "https://cs.wikipedia.org/wiki?curid=963091", "title": "Patti Scialfa", "text": "Patti Scialfa\n\nPatti Scialfa (* 29. července 1953) je americká zpěvačka a kytaristka. Od roku 1991 je manželkou hudebníka Bruce Springsteena, se kterým má tři děti. Již od roku 1984 působí v jeho doprovodné skupině E Street Band. Své první sólové album nazvané \"Rumble Doll\" vydala v roce 1993; následovala alba \"23rd St. Lullaby\" (2004) a \"Play It As It Lays\" (2007).\n\n"}
{"id": "963092", "url": "https://cs.wikipedia.org/wiki?curid=963092", "title": "Stanisław Motyka", "text": "Stanisław Motyka\n\nStanisław Motyka (6. května 1906 – 7. července 1941) byl polský horolezec, horský vůdce, lyžař a instruktor lezení.\n\nRodák ze Zakopaného, nejvíce však lezl na slovenské straně Tater. Jeho častými spolulezci byli např. Štefan Zamkovský a Zoltán Brüll. Pomáhal tak zvedat sportovní úroveň slovenského meziválečného horolezectví, navíc dělal instruktora na horolezeckých kurzech. Byl skvělý lyžař (i skokan), dostal se až na zimní olympiádu ve Svatém Mořici 1928, ale po skialpinistickém úrazu plně přesedlal na horolezectví.\n\nOd r. 1937 si vydělával jako horský vůdce. V r. 1939 se stal ředitelem Školy turistiky a taternictva (alpinismu v Tatrách) na Hale Gasienicowé a po vypuknutí války se zapojil do odboje. Jako špičkový znalec hor převáděl uprchlíky z okupovaného Polska. Když mu gestapo přišlo na stopu, utekl sám. Krátce se skrýval na chatě u Zamkovského, pak prý na Erice pod Kojšovskou hoľí a nakonec se dostal do Maďarska. Stal se státním trenérem maďarských lyžařů. Za nejasných okolností se utopil při koupání v Dunaji u Szentendre.\n\nNejprve zopakoval téměř všechny známé nejtěžší výstupy v Tatrách té doby a od r. 1931 již začal utvářet prvovýstupy. Udělal jich přes 70, např. J stěna Zamarlé Turní, SV stěna Zlobivé, J stěna Malého Ľadového štítu, J stěna Široké věže, J stěna Malého Kolového štítu (VI-, tehdy považována za nejtěžší cestu v Tatrách), JZ stěna Východního Železného štítu, J stěna Čierného štítu, JZ pilíř Pyšného štítu, JZ stěna Ganku a Z stěna Lomnického štítu. Jeho prvovýstupy se vyznačují \"klasickou čistotou linií\" (Dieška) a jsou dodnes oblíbené i kvůli pevné skále.\n\n\n"}
{"id": "963093", "url": "https://cs.wikipedia.org/wiki?curid=963093", "title": "Monastýr Sestoupení Ducha svatého", "text": "Monastýr Sestoupení Ducha svatého\n\nMonastýr Sestoupení svatého Ducha je klášter řeckokatolické církve na Slovensku u obce Krásny Brod v okrese Medzilaborce. Monastýr byl založen ve 14. století.\n\nPro dějiny řeckokatolické církve nejen na Slovensku jsou charakteristické pokusy o obnovení církevního společenství s římskokatolickou církví, které měly v Krásném Brodu specifický průběh. Obyvatelstvo severovýchodního Slovenska si po staletí zachovalo byzantskou (cyrilometodějskou) liturgii, která byla jinde v Uhersku postupně nahrazena liturgií latinskou – římskokatolickou. Od poloviny 15. století začínají pokusy o církevní unie (obnovení jednoty) mezi východními církvemi a římskokatolickou církví (po florentském koncilu např. Brestská unie). Obdobná unie měla být podepsána za asistence jezuitů i na slovenském území. Na podzim 1613 přišel na pozvání Juraje III. Drugeta z Přemyšle do Humenného řeckokatolický biskup Atanáš Krupecký (1610–1652). Měl získat místní duchovenstvo pro unii s římskou církví po vzoru Brestské unie. Uzavření unie se mělo uskutečnit v roce 1614 na svátek sestoupení Ducha v Krásném Brodu, kam byl biskup Krupecký pozván, aby vysvětil nový chrám. Mezi poutníky se však zamíchali odpůrci unie, kteří v předvečer svátku začali podněcovat nepokoje a nakonec vyvolali nepokoje, při kterých byl biskup A. Krupecký napaden a před smrtí ho zachránil pouze zásah Drugetova vojska. Po tomto zásahu provokatéři a část poutníků z Krásného Brodu odešli a přestože Atanáš Krupecký na druhý den chrám posvětil, k uzavření unie nakonec nedošlo. Podařilo se to až 24. dubna 1646 v Užhorodě, kde byla podepsána tzv. Užhorodská unie.\n\nPodle legendy se v Krásném Brodu zázračně uzdravil jistý žebrák – slepec, který tudy procházel v pátek před svátkem Sestoupení svatého Ducha. Promnul si oči vodou ze studánky a vrátil se mu zrak. Brzy na tomto místě lidé postavili kapli a umístili v ní ikonu Bohorodičky, která se v Krásném Brodu nachází dodnes. Šlechtic Teodor Koriatovič dal koncem 14. století postavit větší dřevěný chrám a monastýr, kterému věnoval vesnice Čabiny, Sukov a Krásny Brod. V monastýru začali působit mniši baziliáni.\n\nV roce 1603 dal protestantský hrabě Valentýn Drugeth, nadžupan Zemplínské stolice krásnobrodský monastýr spálit. Baziliáni si stihli zachránit pouze holé životy. Shořely vzácné písemnosti i starodávné ikony. Podařilo se (podle tradice zázračně) zachránit pouze nejdůležitější ikonu Bohorodičky. Po jistém čase však stejný šlechtic nechal monastýr nanovo vystavět. Po Valentýnovi Drugethovi je s Krásným Brodem úzce spojeno jméno Juraje III. Drugetha, který povolal z Polska přemyšlského řeckokatolického biskupa Atanáze Krupeckého. Tehdy byl postaven i nový chrám.\nPodruhé byl monastýr zničen během posledního stavovského povstání, které vedl František II. Rákóczi v letech 1703–1711. V ruinách zůstal dvě desetiletí. Poté byl částečně obnoven, ale pouze dřevěnými stavbami. Až v roce 1752 byla ukončena výstavba kamenného chrámu, jak připomíná staroslověnsky psaný nápis vytesaný do kamene v hlavní lodi: „\"V roce 7260 od stvoření světa (a) od narození Kristova 1752\"“.\n\nDůležitým datem v historii Krásného Brodu je 11. červen 1806, kdy papež Pius VII. obdařil monastýr plnomocnými odpustky, které se od té doby udělují u příležitosti Sestoupení Ducha svatého podle juliánského kalendáře.\n\n17. června 1821 v neděli Všech svatých zde byl vysvěcen první biskup Prešovské eparchie Gregor Tarkovič.\nBěhem první světové války byla oblast Haliče jednou z nejvíce postižených oblastí. To se stalo osudné i monastýru. Válka si vyžádala nejprve zvony, které byly roztaveny na děla. Začátkem roku 1915 byly monastýr i chrám zasažené rakouskými granáty. Šlo o srážku ruských a rakouských jednotek. Z rozvalin monastýru a chrámu se baziliánští mniši stáhli do monastýru v Máriapósci. Některé knihy z knihovny proto byly vyvezeny do Maďarska, kde jsou uloženy dodnes (např. \"Trebnik sireč Molitovnik\", Lvov 1644 se nachází v debrecínské Univerzitní knihovně). Ikonu Krásnobrodské Bohorodičky baziliáni ukryli a později umístili na jižní stěně v chrámu sv. Jana Křtitele v Krásném Brodu.\n\nV roce 1950 ikonu Krásnobrodské Bohorodičky lidé opět museli ukrýt, aby se nedostala do rukou pravoslavné církve, kterou podporoval komunistický režim. Ten se rozhodl řeckokatolickou církev zlikvidovat. Po jejím obnovení v roce 1968 umístili ikonu opět v chrámu sv. Jana Křtitele v Krásném Brodě. V 70. letech byla restaurována akademickým malířem Mikulášem Jordanem.\nKrásnobrodský monastýr se dnes nachází v rozvalinách. Po sametové revoluci se do Krásného Brodu opět vrátili baziliáni, kteří se o toto místo starají. Kaple „Pokrova“ je v dobrém stavu. Ikona Krásnobrodské Bohorodičky se dočasně nacházela v chrámu sv. Jana Křtitele v Krásném Brodě. V roce 2002 baziliáni vysvětili nový monastýr, postavený jen několik desítek metrů od ruin toho starodávného.\n\n\n"}
{"id": "963096", "url": "https://cs.wikipedia.org/wiki?curid=963096", "title": "Príslop (Západní Tatry)", "text": "Príslop (Západní Tatry)\n\nPríslop (též Jalovecký Príslop, , 2142 m n. m.) je hora ve slovenské části Západních Tater. Nachází se v jižní rozsoše Baníkova (2178 m) mezi samotným Baníkovem, který je oddělen bezejmenným sedlem, a Jalovskou kopou (1938 m), která je oddělena Jaloveckým sedlem (1858 m). Západní svahy spadají strmě do doliny Parichvost, východní a jižní do Žiarské doliny. Jihovýchodním směrem vybíhá z hory krátký výběžek oddělující Baníkovský kotol a Šarafiový žľab, kterým protéká Šarafiový potok tvořící Šarafiový vodopád. Príslop je budován převážně žulami. Z vrcholu jsou dobré rozhledy.\n\n\n"}
{"id": "963097", "url": "https://cs.wikipedia.org/wiki?curid=963097", "title": "Jozef Kollár", "text": "Jozef Kollár\n\nJozef Kollár může být:\n\n"}
{"id": "963098", "url": "https://cs.wikipedia.org/wiki?curid=963098", "title": "Běh na lyžích na Zimních olympijských hrách 2014 – kvalifikace", "text": "Běh na lyžích na Zimních olympijských hrách 2014 – kvalifikace\n\nTento článek pojednává o kvalifikačních kritériích pro účast v závodech v běhu na lyžích na Zimních olympijských hrách 2014.\n\nNa Zimních olympijských hrách 2014 v Soči byla stanovena kvóta maximálně 310 startujících závodníků a závodnic. Každý národní olympijský výbor mohlo reprezentovat maximálně 20 závodníků, a to nejvýše 12 v mužské nebo 12 v ženské kategorii.\n\nPro účast v závodech museli závodníci splnit některé z limitů A nebo B. Limit A stanovoval počet získaných FIS bodů (bodů Mezinárodní lyžařské federace) pro účast v jednotlivých typech závodů. Pokud závodník získal maximálně 100 FIS bodů v distančních závodech, mohl nastoupit do distančních závodů nebo sprintů nebo obou typů závodů na olympijských hrách. Pokud závodník získal 120 FIS bodů ve sprintech, mohl nastoupit do závodů ve sprintu a také do závodů na 10 km klasicky (ženy) nebo 15 km klasicky (muži) za předpokladu, že nezískal 300 FIS bodů v distančních závodech.\n\nNárodní olympijské výbory, jejichž závodníci nesplňovali limity A, mohly do závodu nominovat po jednom lyžaři každého pohlaví, a to splněním limitu B. Toto kritérium se označuje jako základní kvóta. Ta předpokládá, že závodník startující podle limitu B získal maximálně 300 FIS bodů nejpozději do 20. ledna 2014. Závodníci se splněným limitem B mohli nastoupit pouze do závodů 10 km klasicky (ženy) a 15 km klasicky (muži). Kvalifikační období pro splnění limitů odstartovalo v červenci 2012 a skončilo 20. ledna 2014.\n\nZákladní kvóta povolovala každému národnímu olympijskému výboru nominovat jednoho závodníka každého pohlaví splněním limitu B.\n\nKaždému národnímu olympijskému výboru bylo přiděleno další místo pro účast v závodech tehdy, jestliže se závodník umístil na seznamu získaných FIS bodů mezi 300 nejvýše postavenými lyžaři. Kritérium platilo shodně pro obě pohlaví.\n\nKaždému národnímu olympijskému výboru bylo přiděleno další místo pro účast v závodech tehdy, jestliže se závodník umístil na seznamu získaných FIS bodů mezi 30 nejvýše postavenými lyžaři. Pokud se některý závodník umístil mezi nejvýše 30 postavenými závodníky ve více disciplínách nebo měl některý národ více lyžařů mezi nejvýše 30 postavenými lyžaři v různých disciplínách, získal možnost startu až dvou dalších závodníků. Kritérium platilo shodně pro obě pohlaví.\n\nZbývající kvóty byly jednotlivým národním olympijským výborům přiřazovány do 20. ledna 2014, a to dokud nebylo dosaženo maximálního počtu 310 startujících lyžařů. Pokud dosáhl některý národ maximálního počtu závodníků, jeho další závodníci byli v seznamu vynecháni.\n\nKaždý sportovec mohl být na seznam startujících závodníků započítán jen jednou. Pokud splnil jeden lyžař některého národu všechna tři kritéria současně, získal národní olympijský výbor pouze jedno místo, nikoliv další tři.\n\nSeznam kvalifikovaných národů platný k 23. prosinci 2013.\n\n"}
{"id": "963099", "url": "https://cs.wikipedia.org/wiki?curid=963099", "title": "Bedihošť (nádraží)", "text": "Bedihošť (nádraží)\n\nBedihošť je železniční stanice nacházející se na jihu obce Bedihošť na adrese Komendova 46. Je mezilehlou stanicí na trati Nezamyslice - Olomouc.\n\nStanice je pětikolejná; dříve byla šestikolejná, během elektrizace byla jedna kolej vytrhána. Stanice má dvě nástupiště umístěné na západní straně od kolejiště. Na jeho západní straně je zbudovaná výpravní budova. V roce 1993 proběhla elektrizace trati. Severně od stanice se na Tovární ulici nachází železniční přejezd zabezpečený závorami. Na nádraží fungovala vlečka pro bývalý cukrovar, která byla z části vytrhána při elektrizaci. Od roku 2009 se zde neprodávají jízdenky. Stanice je obsazená výpravčím a dozorcem výhybek.\n\nV budově je umístěna čekárna a WC.\n"}
{"id": "963100", "url": "https://cs.wikipedia.org/wiki?curid=963100", "title": "Because the Internet", "text": "Because the Internet\n\nBecause the Internet (také stylizováno jako because the internet) je druhé studiové album amerického komika a rappera Donalda Glovera nahrávajícího pod pseudonymem Childish Gambino. Album bylo nahráno u vydavatelství Glassnote Records, distribuováno společnostmi Island Records a Universal Music Group, a vydáno 6. prosince 2013.\n\nAlbum bylo nahráváno od roku 2012 do října 2013. Většinu hudby složil sám Glover ve spolupráci se švédským producentem Ludwigem Göranssonem, který je v USA znám pro skládání znělek televizních seriálů a pořadů.\n\nV červenci 2013 byla k propagaci alba vydána mixtape s názvem \"Royalty\".\n\nNa albu hostují umělci Chance The Rapper, Lloyd, Jhené Aiko a Azealia Banks.\n\nDne 22. října 2013 byl vydán singl \"3005\". Umístil se na 64. příčce v US žebříčku Billboard Hot 100. K písni byl natočen i videoklip, který se celý odehrává na ruském kole. Na YouTube ho prozatím zhlédlo dvacet tři milionů lidí.\n\nDne 7. února 2014 byl vydán druhý singl s názvem \"Crawl\", ten se umístil na 86. příčce v americkém žebříčku Billboard Hot 100.\n\nAlba se v první týden prodeje v USA prodalo 96 000 kusů, čím debutovalo na sedmé příčce žebříčku Billboard 200. V druhý týden se prodalo dalších 24 000 kusů, čím se album propadlo na 24. příčku žebříčku. Ve třetí týden prodej narostl o dalších 33 000 kusů. Celkový prodej za první tři týdny tak činil 157 000 kusů. Celkem se ho v USA prodalo 322 634 kusů.\n\nV únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Jen díky tomu album získalo certifikaci zlatá deska.\n\n"}
{"id": "963101", "url": "https://cs.wikipedia.org/wiki?curid=963101", "title": "Východný Železný štít", "text": "Východný Železný štít\n\nVýchodní Železný štít je plotnami opancéřovaná hora lichoběžníkového tvaru v hlavním hřebeni Vysokých Tater. Jeho charakteristickou siluetu je dobře vidět z některých částí magistrály v Mengusovské dolině. Přestože nepatří k nejvyšším, impozantní je především jeho severozápadní hrana, horolezecky nejtěžší místo v hlavním hřebeni Tater. Bývá řazen k nejkrásnějším tatranským štítům.\n\nLze se setkat i s dalším názvem „Východní štít nad Železnou branou“ (I. Dieška).\n\nOd \"Snežných kop\" na severozápadě ho odděluje výrazné sedlo Východná Železná brána, dávno známý průchod mezi Zlomiskovou a Kačací dolinou, neznačená. \"Zlomisková štrbina\" ho dělí od Popradského Ľadového štítu.\n\n\n"}
{"id": "963103", "url": "https://cs.wikipedia.org/wiki?curid=963103", "title": "Ludvík I. Orleánský", "text": "Ludvík I. Orleánský\n\nLudvík I. Orleánský (francouzsky \"Louis Ier d’Orléans, duc d'Orléans\", 4. srpna 1703, Versailles – 4. února 1752, Paříž) byl jediným manželským synem a dědicem Filipa II. Orleánského.\n\nLudvík se narodil jako jediný syn ze sedmi dětí orleánského vévody a pozdějšího regenta Francie Filipa II. a jeho manželky Františky Marie Bourbonské, legitimizované nemanželské dcery francouzského krále Ludvíka XIV. a jeho oficiální milenky Madame de Montespan. Byl tak jediným pokračovatelem hlavní rodové linie Bourbon-Orléans.\n\nPrincův otec Filip II. Orleánský byl synem vévody Filipa I. Orleánského, mladšího bratra krále Ludvíka XIV., a jeho druhé manželky Alžběty Šarloty Falcké; jako takový byl Ludvíkovým synovcem. Manželství jeho rodičů – homosexuálního, zženštilého a rozhazovačného bratra Krále Slunce a zemité německé princezny – bylo mimořádně nestandardní. Filip se obklopoval svými mužskými favority a svou ženu vyhledával jen aby splnil své dynastické povinnosti; přesto však mezi nimi panovalo přátelství. Do dvorského života Filip I. uvedl svého syna velmi záhy; z mladíka se stal šarmantní muž a svůdník, jenž se rád obklopoval krásnými ženami a trávil noci často mimo domov. Již velmi brzy projevil politický talent, inteligenci a důvtip pro politické obchody a intriky. Ludvík XIV. využíval tohoto talentu svého synovce jen málo a sledoval jeho kritické soudy s nedůvěrou a žárlivostí.\n\nRoku 1692 se Král Slunce přes odpor svého bratra rozhodl, že svou teprve patnáctiletou nemanželskou dceru Františku Marii Bourbonskou provdá za tohoto jejího sedmnáctiletého bratrance Filipa Orleánského. Vystrojil jí nádhernou nákladnou svatbu a obdaroval mladé novomanžele šperky a rozsáhlými majetky. Manželé byli velmi rozdílní a Filip II. se velmi záhy vrátil ke svému dřívějšímu způsobu života. Přesto však přivedla vévodkyně Františka Marie v letech 1693–1716 na svět sedm dcer (z nichž první zemřela jako nemluvně) a jednoho syna, pozdějšího vévodu Ludvíka I. Orleánského\n\nVýchovy se princi dostalo v malé míře od jeho matky Františky Marie Bourbonské a babičky Liselotte, především však spočívala v rukou jeho vychovatele, vzdělaného opata Mongaulta.\n\nOd 30. ledna roku 1718 byl otcem, v té době regentem Francie ve jménu neplnoletého krále Ludvíka XV., uveden do Regentské rady a následujícího dne Válečné rady. Neváhal oponovat některým rozhodnutím svého otce a jeho prvního ministra kardinála Duboise.\n\nRoku 1719 byl jmenován guvernérem Dauphiné a třebaže nesídlil v této provincii, jak bylo tehdy zvykem, vykonával svou funkci s velkým nasazením. Roku 1720 byl jmenován velmistrem Řádu svatého Lazara jako první člen vládnoucí dynastie Bourbonnů. Roku 1721 se stal Colonel général – generálním velitelem pěchoty francouzských vojsk.\n\nJeho duševní a povahový vývoj byl komplikovaný. Jak napsal markýz d'Argenson: \"«... vévoda orleánský ... ve svém mládí měl v oblibě vášnivé ženy, aniž by uvažoval o riziku, jež to znamená pro jeho zdraví. Poté se chtěl postavit do čela husarů a dát se na dráhu studenta medicíny. Později miloval vášnivě lov. Nakonec, oddav se zbožnosti, věnoval se církevním otcům a anakoretům.»\"\n\nUzavření Ludvíkova manželství bylo delikátní záležitostí. Koncem roku 1721 se ruský velvyslanec pokusil dohodnout jeho sňatek s dcerou ruského cara Petra Velikého Alžbětou Petrovnou (pozdější ruská panovnice v letech 1741–1761), avšak na překážku bylo jednak rozdílné vyznání, jednak především to, že Syn Francie by se v případě realizace sňatku musel spokojit s titulem «Nejjasnější výsost», zatímco jeho žena by měla hodnost «Její imperátorské Veličenstvo». Další princezna, o níž se uvažovalo, byla Ludvíkova sestřenice, Alžběta Alexandrina Bourbonská, nejmladší dcera Luisy Františky Bourbonské, starší sestry jeho matky. Dívka však byla také mladší sestrou Ludvíkova největšího rivala, vévody de Bourbon; padla tedy i tato varianta. Když pak Regent, Ludvíkův otec, roku 1723 zemřel, vyvstala potřeba uzavřít sňatek naléhavě. Volba padla na princeznu Augustu Bádenskou (1704–1726), dceru bádenského markraběte Ludvíka I. a Františky Sasko-Lauenburské, jež měla genealogický původ bez poskvrny a jejíž oba rodiče byli znamenití katolíci, což kompenzovalo i relativně malé věno ve výši pouhých 80.000 liber. Manželství v zastoupení bylo uzavřeno 18. června roku 1724 v bádenském Rastattu, vlastní svatba se uskutečnila 13. července v Sarry (Marne). Snoubenci se do sebe zamilovali na první pohled. Z jejich manželství vzešly dvě děti, syn a dcera, ta však v necelých dvou letech zemřela.\n\nManželství trvalo jen krátce. Narození druhého dítěte zaplatila mladá matka životem – zemřela tři dny po porodu, 8. srpna 1726. Ludvík se již nikdy neoženil, třebaže jeho teta Alžběta Charlotta Orleánská, lotrinská vévodkyně, mu navrhovala za ženu jednu ze svých dcer (Alžbětu Terezu nebo Annu Charlottu); Ludvík její nabídku striktně odmítl.\n\nPo smrti svého otce (2. prosince 1723) se stal čtvrtým vévodou orléanským v nové dynastii založené Gastonem Orleánským. Jeho bratranec vévoda Bourbonský, jenž byl prvním ministrem Ludvíka XV., jej z vlády vyloučil, neboť Ludvík usiloval o restauraci převahy orleánského domu; opíral se přitom o svého věrného přítele hraběte d'Argenson, jmenovaného v roce 1723 kancléřem orleánského domu. Jak první Princ královské krve vstoupil do všech rad a výborů a neváhal vyjadřovat své názory k politickým záležitostem.\n\nJeho vztahy s králem Ludvíkem XV. – jenž byl jeho vrstevníkem – byly srdečné a upřímné, včetně domlouvání králi při jeho špatných rozhodnutích. Královna Marie Leszczyńská mu projevovala velké sympatie, stejně jako kardinál Fleury. Přesto však v roce 1740 Ludvík XV. na radu Fleuryho odmítl dát souhlas ke sňatku syna vévody orleánského (Ludvíka Filipa) se svou dcerou Annou Henriettou, třebaže oba mladí lidé byli do sebe hluboce zamilováni. Ludvík XV. měl vedle osmi dcer pouze jediného syna (Ludvík Ferdinand Bourbonský; druhý chlapec, Filip Ludvík, zemřel jako tříleté dítě); v případě jeho smrti by rovnocenné nároky na francouzský trůn mohli vznést jak vévoda orleánský, tak španělský král Filip V., který považoval za neplatné své zřeknutí se práv k francouzskému trůnu, jež obsahovala mírová smlouva z Utrechtu z roku 1713. Manželství královy dcery se synem vévody orleánského by arci dalo v případě sporu velkou výhodu posledně jmenovanému. To by ale znamenalo znepřátelení si Španělska, čemuž se kardinál snažil zabránit.\n\nRoku 1742 se Ludvík Orleánský, jehož zbožnost vzrostla poté, co ovdověl, uchýlil do kláštera Sainte-Geneviève, kde strávil zbytek svého života. Odtud řídil své záležitosti – spravoval svůj majetek, přijímal a podporoval učence a věnoval se charitativní činnosti.\n\nMěl pověst velmi dobrého hebraisty. Vytvořil kabinet přírodní historie a bohatou sbírku medailí; zanechal řadu děl o vzdělávání a zbožnosti, jež zůstaly v rukopise. Byl podezírán, že patří k jansenitům, avšak bez dostačujících důkazů.\n\nKe konci svých dní byl velmi nepokojného rozpoložení. Odmítal věřit tomu, že by mohl zemřít, a podle Besenvala zemřel bez poslední svátosti, neboť odmítal uznat své vnuky, což byla podmínka, již si asistující kněz k udělení posledního pomazání položil. Zemřel 4. února roku 1752 v opatství sv. Jenovéfy (\"Abbaye Sainte-Geneviève\") v Paříži.\n\n\n"}
{"id": "963104", "url": "https://cs.wikipedia.org/wiki?curid=963104", "title": "Popradský Ľadový štít", "text": "Popradský Ľadový štít\n\nPopradský Ľadový štít je uzlový bod v hlavním hřebeni Vysokých Tater. Jeho stěny spadají do tří dolin – Zlomiskové, Kačacie a Batizovské. Při pohledu z turisticky frekventovaných míst nepůsobí příliš výrazně v konkurenci okolních štítů. Ačkoli nejlehčí trasa přes \"Sedlo pod Drúkom\" nemá vysokou náročnost, I, je místy exponovaná (dlouhý překrok) a při zhoršených podmínkách nebezpečná, vhodná jen s horským vůdcem. Vrchol nabízí krásný výhled.\n\nOd Východního Železného štítu ho odděluje \"Zlomisková štrbina\", od Kačacího štítu zas \"Vyšné Kačacie sedlo\". Na jih vysílá výrazný hřeben Končisté, od kterého ho dělí \"Sedlo pod Drúkom\".\n\n\n\n"}
{"id": "963105", "url": "https://cs.wikipedia.org/wiki?curid=963105", "title": "Kevin Kelley", "text": "Kevin Kelley\n\nKevin Kelley (25. března 1943 − 6. dubna 2002) byl americký bubeník. V roce 1964, krátce po jejím vzniku, nahradil Kelley ve skupině Rising Sons jejího dosavadního bubeníka Eda Cassidyho. Následně se hudbě věnoval jen občasně a neměl žádnou stálou skupinu. Počátkem roku 1968 jej jeho bratranec Chris Hillman pozval do skupiny The Byrds, ze které však odešel ještě toho roku. Se skupinou nahrál album \"Sweetheart of the Rodeo\". Po odchodu z kapely pracoval jako studiový hudebník a v roce 1973 se přestal věnovat hudbě. Zemřel z přirozených příčin ve svých devětapadesáti letech.\n"}
{"id": "963109", "url": "https://cs.wikipedia.org/wiki?curid=963109", "title": "Konfident (film, 2012)", "text": "Konfident (film, 2012)\n\nKonfident je český film Juraje Nvoty z roku 2012.\n\n"}
{"id": "963111", "url": "https://cs.wikipedia.org/wiki?curid=963111", "title": "Diecéze aborská", "text": "Diecéze aborská\n\nDiecéze Abora je titulární diecéze římskokatolické církve, založená roku 1933 a pojmenovaná podle starověkého města Abora v dnešním Tunisku. Toto město se nacházelo v provincii Proconsolare. Diecéze byla sufragannou arcidiecéze Cartagine.\n\n"}
{"id": "963112", "url": "https://cs.wikipedia.org/wiki?curid=963112", "title": "Grúň (Západní Tatry)", "text": "Grúň (Západní Tatry)\n\nGrúň ( , 2108 m n. m.) je hora ve slovenské části Západních Tater. Nachází se v jihozápadní rozsoše vrcholu Bystrá (2248 m) mezi samotnou Bystrou a Nižnou Bystrou (2163 m). Severozápadní svahy spadají do Gáborovy doliny, jihovýchodní svahy spadají do Bystré doliny. Tímto směrem vybíhá z hory krátký výběžek zvaný Hrbáč, který rozděluje závěr doliny na dvě ramena: v prvním se nachází Anitino očko, v druhém Bystré plesá.\n\n\n"}
{"id": "963113", "url": "https://cs.wikipedia.org/wiki?curid=963113", "title": "Rusovce", "text": "Rusovce\n\nRusovce ( , , chorvatsky \"Rosvar\") jsou městská část Bratislavy na pravém břehu Dunaje, jižně od městských částí Petržalka a Jarovce v okrese Bratislava V.\n\nRusovce jsou největší bratislavskou městskou částí na jih od Petržalky a svým charakterem připomínají menší město.\n\nNa jejich území se v druhém až čtvrtém století nacházela římská Gerulata a dnes je tam příslušná muzejní expozice. Původně samostatná obec Rusovce se poprvé vzpomíná roku 1266, kdy měla převážně zemědělský charakter. V středověku se sem přistěhovalo mnoho Chorvatů. Koncem 19. století byli všichni obyvatelé Němci (zřejmě poněmčení Chorvati). Roku 1918 se Rusovce nestaly součástí Československa, ale zůstaly spolu s Jarovcemi a Čunovem v Maďarsku, až v roce 1947 byly připojeny k Československu a roku 1972 k městu Bratislava.\n\nRusovce jsou známé četným výskytem historických památek. Z památek sakrální architektury k nim patří římskokatolický kostel sv. Máří Magdaleny z roku 1662, kostel sv. Víta ze 17. století a evangelický kostel a. v. ze začátku 19. století.\n\nNejvýznamnější historickou památkou Rusovců je zdejší kaštel s anglickým parkem, přestavěný v 2. polovině 19. století v tzv. windsorském slohu. V současnosti je delší dobu pro veřejnost nepřístupný.\n\nKromě těchto památek se zde nachází několik památek drobné architektury - sloup Nejsvětější Trojice z roku 1748, morový sloup před kostelem sv. Máří Magdalény z roku 1719, mauzoleum Laury Henckelové (manželky předposledního majitele rusovského panství Huga Henckela von Donnersmarck), postavené v roce 1884 v neogotickém slohu (původně stálo naproti kostelu sv. Víta, od roku 1908 tvoří dominantu místního hřbitova), sloup Piety z roku 1742 i několik křížů.\n\n\n"}
{"id": "963114", "url": "https://cs.wikipedia.org/wiki?curid=963114", "title": "Kačací štít", "text": "Kačací štít\n\nKačací štít leží v hlavním hřebeni Vysokých Tater. Přestože jde o pěkný štít s poměrně krátkými nástupy od jihu, je méně navštěvovaný. Z jedné jeho strany leží pro vysokohorské turisty lákavější a jednodušší Popradský Ľadový štít, z druhé horolezci často obsypaný Batizovský štít s populární jižní stěnou.\n\nJižní stěna štítu spadá do Batizovské doliny, severní do Kačací doliny. Od Popradského Ľadového štítu na západě ho odděluje \"Vyšné Kačacie sedlo,\" od Batizovského štítu na východě \"Nižné Kačacie sedlo\".\n\n\n"}
{"id": "963115", "url": "https://cs.wikipedia.org/wiki?curid=963115", "title": "Království izraelské", "text": "Království izraelské\n\nKrálovství izraelské (: , \"Malchut Jisra'el\"), též známé jako Crifinské podsvětí (hebrejsky: , \"Machteret Crifin\"), byla židovská teroristická skupina aktivní v 50. letech 20. století v Izraeli. Jejím vůdcem byl Ja'akov Cheruti, a členové pocházeli z řad radikální předstátní skupiny Lechi (známé též jako Sternův gang) a potomků revizionistických rodin. Skupina nikdy neměla více než dvě desítky členů.\n\nV letech 1952 a 1953 skupina Království izraelské provedla sérii útoků proti diplomatickým zastoupením Sovětského svazu a Československa v Izraeli, a to na protest proti antisemitským procesům a politikám, jež tyto země východního bloku prováděly (například Proces se Slánským v ČSR či Proces s lékaři v SSSR). Její členové se neúspěšně pokusili o atentát na německého kancléře Konrada Adenauera a příležitostně stříleli po jordánských vojácích umístěných ve východním Jeruzalémě.\n\nV důsledku antisemitských politických procesů v Československu si skupina jako jeden ze svých cílů vybrala československé diplomatické zastoupení v Tel Avivu. První útok provedla 11. srpna 1952, když trojice jejích členů umístila výbušninu do odpadkového koše v těsné blízkosti československého velvyslanectví. Další následoval 5. prosince téhož roku, když do budovy velvyslanectví vhodili ruční granát. Izraelským úřadům se následně podařilo zadržet tři podezřelé. Posledním činem namířeným proti Československu bylo 1. července 1953 neúspěšné zapálení vozidla československého konzula.\n\nMezi jednotlivými útoky proti československé diplomatické misi obrátilo Království izraelské své aktivity rovněž proti Sovětskému svazu a jeho diplomatickému zastoupení. Dne 9. února 1953 skupina umístila více než 30 kilogramů trhaviny do budovy sovětského velvyslanectví. Následná exploze těžce zranila správce velvyslanectví a silně poškodila celou budovu. Další dva zaměstnanci byli lehce raněni, jedna z nich byla manželka sovětského velvyslance. Sovětský svaz v reakci na bombový útok přerušil s Izraelem diplomatické vztahy. Výbušniny ve velvyslanectví umístil Josef Menkes, který později plánoval atentát na Rudolfa Kastnera. Sofistikovanost útoku vedla Isera Har'ela, ředitele izraelské vnitřní zpravodajské služby Šin Bet (Šabak) k přesvědčení, že za ním stáli někdejší členové předstátní radikální skupiny Lechi. Ani intenzívní pátrání však vyšetřovatele na stopu útočníků nepřivedlo.\n\nV dubnu 1953 člen Království izraelského napadl houslistu Jaschu Heifetze a poranil mu ruku kvůli tomu, že měl v Izraeli hrát hudbu německého skladatele Richarda Strausse. Mimo to se členové skupiny neúspěšně pokusili o atentát na západoněmeckého kancléře Konrada Adenauera, kterému poslali dvě dopisové bomby, a to na protest proti reparačním dohodám mezi Spolkovou republikou Německo a Izraelem.\n\nDne 26. května 1953 byli dva členové Blumenthalovy skupiny, jednající z vlastní iniciativy, chyceni při umisťování výbušnin v budově ministerstva školství v Jeruzalémě. Jejich cílem bylo bombovým útokem protestovat proti roli ministerstva ve vládních pokusech o sekularizaci religiózních židovských imigrantů ze severní Afriky. Oba muži sebou měli detailní seznam členů Království izraelského, díky čemuž mohly úřady celou skupinu rychle pochytat.\n\nDohromady šestnáct členů skupiny stanulo před vojenským soudem, kterému předsedal soudce Binjamin Halevy. Státním zástupcem byl Chajim Kohen a obžalované zastupoval Šmu'el Tamir, který se díky procesu stal jedním z předních právníků v politických kauzách v zemi. Ačkoli vláda nedokázala prokázat zapojení skupiny do útoku na sovětské velvyslanectví, soudce Halevy označil skupinu za „závažné riziko pro národní bezpečnost“. Vůdce skupiny Cheruti byl odsouzen k desetiletému trestu odnětí svobody, další z vůdců, Šimon Bachar, na dvanáct let a zbývající členové byli odsouzeni k trestům odnětí svobody od jednoho do sedmi let. O dva roky později však byli omilostněni premiérem Davidem Ben Gurionem (podle jiného zdroje ministrem spravedlnosti Pinchasem Lavonem) a propuštěni.\n"}
{"id": "963116", "url": "https://cs.wikipedia.org/wiki?curid=963116", "title": "Rohohlavec rovnorohý", "text": "Rohohlavec rovnorohý\n\nRohohlavec rovnorohý (\"Ceratocephala orthoceras\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou drobnou rostlinu dorůstající nejčastěji výšky 2–5 cm. Lodyha i listy jsou pavučinatě vlnaté. Listy jsou v přízemní růžici, čepel je 1–2x hluboce členěná v čárkovité úkrojky. Květy jsou jednotlivé na cca 7–30 mm dlouhých stopkách, které se za plodu prodlužují, jsou žluté, mají asi 5–10 mm v průměru. Kališních lístků je 5, jsou zelené, vně pavučinatě vlnaté. Korunních lístků je také 5, jsou delší než kališní, žluté, asi 3–5 mm dlouhé, s nektáriem. Kvete brzy na jaře, v březnu až v dubnu, řidčeji už v únoru. Tyčinek je nejčastěji 5–6. Gyneceum je apokarpní, pestíků je mnoho. Plodem je nažka, na povrchu alespoň v mládí pavučinatě vlnatá, později olysává, s dlouhým víceméně rovným zobánkem. Nažky jsou uspořádány do hlávkovitého souplodí na prodlouženém květním lůžku. Počet chromozomů je 2n=14.\n\nRohohlavec rovnorohý roste přirozeně ve střední, východní a jihovýchodní Evropě a v Asii, na východ po Pákistán, západní Sibiř a provincii Sin-ťiang v západní Číně. Byl člověkem zavlečen i do Severní Ameriky. V České republice se v minulosti vyskytoval v okolí Prahy a na jižní Moravě, ale ve 20. století začal ubývat a zhruba od poloviny 20. století zcela vymizel. Dnes je veden jako vyhynulý druh flóry ČR, kategorie A1.\n\n \n"}
{"id": "963122", "url": "https://cs.wikipedia.org/wiki?curid=963122", "title": "Batizovský štít", "text": "Batizovský štít\n\nBatizovský štít je horský štít o nadmořské výšce 2448 m ve Vysokých Tatrách na Slovensku.\n\nBatizovský štít je mohutný dvojvrcholový štít ležící v hlavním hřebeni Vysokých Tater v závěru Batizovské doliny. Ze severní strany uzavírá Bielovodskou dolinu resp. ční nad její odnožemi: Litvorovou dolinou a Kačací dolinou. Štít je viditelný i z podhůří (z Batizovců a blízkého okolí). Pod štítem, vedle Batizovského plesa vede turistický chodník, Tatranská magistrála. Z ní se naskýtá na štít pěkný pohled, kdy se tento odráží v hladině plesa. Před štítem leží malý vrchol, který se nazývá Kostolík.\n\nBatizovský štít je nejvyšším vrcholem hřebene mezi Zadním Gerlachovským štítem a Popradským Ľadovým štítem. Od Zadního Gerlachu ho oddělují Západné a Východné Batizovské sedlo, mezi nimiž leží hřeben, tzv. Batizovské zuby. Do obou dolin padají ze štítu stěny vysoké od 150 - 300 metrů (Gerlachovské spády na severu), po kterých vede mnoho horolezeckých tras (hlavně na jih, ve směru z Batizovské doliny). Na západ od něj leží Kačací štít, od kterého je oddělen množstvím zubů a štěrbin (např. Batizovská ihla, Prostredná Batizovská štrbina, Batizovská kopa, Kačací hrb, Prostredné Kačacie sedlo a jiné). Štít má dva vrcholy - hlavní: Veľký Batizovský štít a nižší západní: Malý Batizovský štít, které jsou odděleny Vyšnou Batizovskou štrbinou.\n\nZe štítu je možný výhled do Batizovské a Bielovodské doliny, na okolní hřebeny a štíty (Gerlachovský štít, Končistou, Ganek a jiné).\n\nPojmenování štítu je odvozeno od obce Batizovce, v jejímž katastrálním území štít do roku 1947 ležel. Pastýři z této obce v minulosti pásli svá stáda v Batizovské dolině.\n\nVrchol Batizovského štítu není pro turistickou veřejnost přístupný po značkovaných chodnících. Vedou na něj jen horolezecké trasy od obtížnosti III, proto patřil k posledním dosaženým vrcholům Vysokých Tater.\n\n"}
{"id": "963125", "url": "https://cs.wikipedia.org/wiki?curid=963125", "title": "Becki Newton", "text": "Becki Newton\n\nRebecca Sara \"Becki\" Newton (* 4. července 1978, New Haven, Connecticut, Spojené státy americké) je americká herečka. Její nejznámější role jsou Amanda Tanen v \"Ošklivce Betty\" a Quinn v seriálu \"Jak jsem poznal vaši matku\".\n\nNarodila se v New Havenu v Connecticutu a byla vychována v městě Guilford. Je anglického a českého původu. Studovala na University of Pennsylvania, kde získala bakalářský titul v evropské historii. V době na univerzitě byla členkou sesterstva Alpha Chi Omega.\n\nPo maturitě se přestěhovala do New Yorku a získala několik rolí v televizních reklamách, například pro Olive Garden.\n\nZtvárnila Amandu Tanen v komediálním seriálu \"Ošklivka Betty\", v letech 2006 až 2010. Spolu se svým kolegou Michaelem Uriem moderovala \"Official Ugly Betty Podcast\". Také se objevila v internetové verzi \"Mode After Hours\". Seriál byl zrušen po čtyřech úspěšných sériích.\n\nNa konci roku 2009 vystupovala v muzikálu \"Girl Crazy\", který režíroval Jerry Zaks. Ztvárnila roli Molly Gray a vystupovala se svým skutečný manželem Chrisem Diamantopoulem.\n\nZtvárnila jednu z hlavních rolí v seriálu \"Láska bolí\", který vytvořila Cindy Chupack, jež předtím pracovala na seriálu \"Sex ve městě\". NBC si seriál objednala v květnu 2010. Nicméně Newton oznámila své těhotenství, její kolegyně Jordana Spiro byla vázána i k jiným seriálům a Chupack chtěla seriál opustit, díky čemuž se natočila jen polovina série. Seriál se nakonec vysílal v létě 2011 a byl po osmi epizodách zrušen. V listopadu 2011 byla Newton obsazena do seriálu \"Jak jsem poznal vaši matku\" jako dočasná přítelkyně Barneyho Stinsona, kterého ztvárnil Neil Patrick Harris. V roce 2013 si zahrála v seriálu \"The Goodwin Games\". V roce 2018 získala vedlejší roli Jackie Giannopolis v seriálu stanice HBO \"Rozvod\".\n\nSvého manžela Chrise Diamantopoula potkala ve stanici metra v New Yorku a vzali se dne 12. května 2005. Dne 1. července 2010 bylo oznámeno, že pár čeká své první dítě. Newton porodila jejich syna na začátku listopadu 2010. Dceru mu porodila na začátku roku 2014.\n\nJejí starší bratr Matt je také hercem. Hostoval jako přítel Ošklivé Betty ve stejnojmenném seriálu. Její matka Jennifer je též herečkou a její teta Stephanie Chase je houslistkou.\n\n"}
{"id": "963128", "url": "https://cs.wikipedia.org/wiki?curid=963128", "title": "Ján Ruman Driečny", "text": "Ján Ruman Driečny\n\nJán Ruman Driečny, ml. (1840–1879) byl spolu se svým dědečkem nejznámějším slovenským horským vůdcem 19. století. Byl také lovcem kamzíků.\n\nŽil v podtatranské obci Štôla. Byl velký znalec Mengusovské a Batizovské doliny. Uskutečnil několik prvovýstupů - v roce 1874 se známým uherským alpinistou Mórem Déchym a dalším horským vůdcem Martinem Spitzkopfem provedli prvovýstup na Vysokou (2560 m n. m.), vylezl i na Východnou Železnou bránu. V roce 1875 s J. Pasterňákem objevili Batizovskou próbu a provedli slovenský prvovýstup na Gerlachovský štít. V témže roce vylezl na Žabí sedlo (obtížnost IV) a stal se oficiálním vůdcem Uherského karpatského spolku. V roce 1876 vystoupil na Zadný Gerlach. Objevil přechod přes sedlo pod Drúkem.\n\nJsou po něm pojmenovány Rumanov štít, Rumanova dolinka a Rumanovo pleso.\n\nUznávaným horským vůdcem byl i jeho dědeček Ján Ruman Driečny, st. (* 1780), který vedl prvovýstup na Rysy v r. 1840.\n\n\n"}
{"id": "963132", "url": "https://cs.wikipedia.org/wiki?curid=963132", "title": "Dr. Byrds &amp; Mr. Hyde", "text": "Dr. Byrds &amp; Mr. Hyde\n\nDr. Byrds & Mr. Hyde je sedmé studiové album americké rockové skupiny The Byrds, vydané v březnu 1969 u vydavatelství Columbia Records. Nahráno bylo nejprve od 7. do 16. října 1968 ve studiu Columbia Studios v Hollywoodu v Kalifornii, následně 21. října v Columbia Studios v Nashville v Tennessee a následně znovu 4. prosince v Columbia Studios v Hollywoodu. Album produkoval Bob Johnston a vedle Rogera McGuinna, který hrál i na předchozích albech, na něm hraje kompletně vyměněná sestava skupiny.\n\n"}
{"id": "963135", "url": "https://cs.wikipedia.org/wiki?curid=963135", "title": "Herciana Matmuja", "text": "Herciana Matmuja\n\nHerciana Matmuja (* 1. února 1990 Kukës, Kukës Albánie) také známá jako Hersi Matmuja nebo jen Hersi je albánská zpěvačka. Vyhrála 52. ročník Festivali i Këngës, a proto bude reprezentovat Albánii na Eurovision Song Contest 2014 v dánské Kodani s písní \"\"Zemërimi i një nate\"\" česky \"Hněv noci\".\n\nHersi se narodila 1. února 1990 ve městě Kukës v severní Albánii. Ve věku pěti let se se svou rodinou přestěhovala do Tirany. Když jí bylo 8 let, začala zpívat. Působila na mnoha hudebních festivalech pro děti, byla součástí několika hudebních pořadů a byla účastníkem festavilů \"Festivali i Shkodrës\" a \"Celësi i Artë\". Později, když jí bylo 15, zúčastnila se albánské talentové show \"Ethet e se premtes mbrema\", kde se umístila v nejlepší desítce. V roce 2006, ve věku 16 let začala studovat na hudební škole Jordan Misja v Tiraně.\n\nJe pětinásobnou účastnicí albánského kola Festivali i Këngës, a to v letech 2006, 2010, 2011, 2012 a 2013. S výjimkou letošního vítězství dosáhla nejlepšího výsledku v roce 2012, kdy skončila na třetím místě. V mezinárodním klání bude soutěžit s písní \"Zemërimi i një nate\". Vzhledem k velkému pěveckému talentu je považována za jednu z nejlepších zpěvaček Albánie.\n\nHersiana je však soutěživého ducha a v rámci Albánie soutěžila i v další populární soutěži Kenga Magjike, které se účastní od roku 2011 v každoroční periodicitě.\n"}
{"id": "963136", "url": "https://cs.wikipedia.org/wiki?curid=963136", "title": "Ballad of Easy Rider", "text": "Ballad of Easy Rider\n\n„Ballad of Easy Rider“ je píseň, kterou napsal Roger McGuinn, frontman skupiny The Byrds, pro film \"Bezstarostná jízda\". Film měl premiéru v červenci 1969 a o měsíc později vyšel i jeho soundtrack \"Easy Rider\", na kterém se tato píseň rovněž vyskytuje. Verzi pro film nahrál sám McGuinn, ale již v říjnu 1969 vyšla i jako singl skupiny The Byrds; tato verze je oproti McGuinnově hraná v rychlejším tempu. V listopadu 1969 skupina vydala album, které pojmenovala podle této písně: \"Ballad of Easy Rider\". Později svou verzi písně hrála řada dalších hudebníků, mezi které patří Fairport Convention, Bruce Springsteen, Grant McLennan nebo Tom Petty.\n"}
{"id": "963137", "url": "https://cs.wikipedia.org/wiki?curid=963137", "title": "Seznam medailistů na mistrovství světa v krasobruslení mužů", "text": "Seznam medailistů na mistrovství světa v krasobruslení mužů\n\nToto je seznam medailistů na mistrovství světa v krasobruslení mužů, řazený chronologicky. Mistrovství světa v krasobruslení jsou pořádána od roku 1896. Konají se každoročně, se dvěma delšími přestávkami v době světových válek a s jedním přerušením v roce 1961, kdy bylo mistrovství zrušeno v reakci na leteckou nehodu.\n"}
{"id": "963138", "url": "https://cs.wikipedia.org/wiki?curid=963138", "title": "Bystrá dolina (Západní Tatry)", "text": "Bystrá dolina (Západní Tatry)\n\nBystrá dolina leží na jižní straně Západních Tater. Dolinou protéká potok Bystrá. Ohraničuje ji jihozápadní rozsocha Bystré ze západní strany a hřeben Kobyla z východní strany. Dolina začíná nedaleko chatkové osady Hrdovo a končí v ledovcovém kotli Bystrých ples pod srázy Bystré. Dolina je dlouhá asi 5 km.\n\nDolní část doliny v nadmořské výšce 970 až 1380 m je porostlá převážně smrkovým lesem. Výše v nadmořské výšce 1380 až 1690 m se nachází kosodřevinový porost. Na několika místech kolem výšky 1200 m a v alpinském stupni nad 1690 m se nacházejí louky.\n\nDolina se dělí na více částí. Nejspodnější, pod vrchem Suchý Hrádok, v nadmořské výšce 970 až 1100 m se nachází lokalita Žihľavník pod svahy Ježové. Nad ní se rozprostírá oblast Jama (1100 až 1320 m a výše rozsáhlá lučně-lesní lokalita Trsteník (1 230 - 1380 m. Horní partie doliny nemají své specifické názvy.\n\nDolinou protékající potok Bystrá se vlévá do Belé. Po celé délce doliny sbírá několik postranních přítoků ze svahů Kotlové a Ježové. Vytéká z Dolného Bystrého plesa v kotli pod Bystrou. O něco výše se nacházejí další tři plesa Veľké, Dlhé a Malé Bystré pleso. Dále od potoka a ostatních ples se nachází v bočním kotli nad Bystrou dolinou v nadmořské výšce 1840 m ještě jedno pleso Anitino očko.\n\n\n"}
{"id": "963139", "url": "https://cs.wikipedia.org/wiki?curid=963139", "title": "Rohohlavec srpovitý", "text": "Rohohlavec srpovitý\n\nRohohlavec srpovitý (\"Ceratocephala falcata\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou drobnou rostlinu dorůstající nejčastěji výšky 3–10 cm. Lodyha i listy jsou pavučinatě vlnaté. Listy jsou v přízemní růžici, čepel je 1–2x hluboce vidličnatě až dlanitě členěná v čárkovité úkrojky. Květy jsou jednotlivé na dlouhých stopkách, které se za plodu prodlužují, jsou žluté, mají asi 8–15 mm v průměru. Kališních lístků je 5, jsou zelené, vně pavučinatě vlnaté. Korunních lístků je také 5, jsou delší než kališní, žluté, asi 5–9 mm dlouhé, s nektáriem. Kvete na jaře, v březnu až v květnu. Tyčinek je nejčastěji 8. Gyneceum je apokarpní, pestíků je mnoho. Plodem je nažka, na povrchu alespoň v mládí pavučinatě vlnatá, později olysává, s dlouhým za zralosti srpovitě zahnutým zobánkem. Nažky jsou uspořádány do hlávkovitého souplodí na prodlouženém květním lůžku.\n\nRohohlavec srpovitý roste přirozeně v jižní Evropě a v Asii, na východ po Pákistán a provincii Sin-ťiang v západní Číně. Z České republiky byl v minulosti udáván, ale patrně omylem.\n\n \n"}
{"id": "963142", "url": "https://cs.wikipedia.org/wiki?curid=963142", "title": "Římskokatolická farnost Ostrov nad Oslavou", "text": "Římskokatolická farnost Ostrov nad Oslavou\n\nŘímskokatolická farnost Ostrov nad Oslavou je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Jakuba Staršího.\nKostel je v obci připomínán již roku 1370. Po období reformace byl do farnosti uveden opět katolický kněz v roce 1637. Do dnešní podoby byl kostel přestavěn roku 1885. Věž byla postavena roku 1845.\nV letech 1942–1943 byl administrátorem farnosti P. František Pařil, v 50. letech popravený v souvislosti s \"případem Babice\". Sídelního kněze měla farnost do roku 1970. Administrátorem excurrendo je od 1. srpna 2007 R. D. Mgr. František Koukal.\n\nDnem vzájemných modliteb farností za bohoslovce a bohoslovců za farnosti brněnské diecéze je 4. březen. Adorační den připadá na nejbližší neděli po 1. červnu.\n\nVe farnosti se pořádá tříkrálová sbírka. V roce 2016 se při sbírce vybralo v Ostrově 39 008 korun. \n\n"}
{"id": "963144", "url": "https://cs.wikipedia.org/wiki?curid=963144", "title": "Ballad of Easy Rider (album)", "text": "Ballad of Easy Rider (album)\n\nBallad of Easy Rider je osmé studiové album americké rockové skupiny The Byrds, vydané v listopadu 1969 u vydavatelství Columbia Records. Nahráno bylo od června do srpna téhož roku ve studiu Columbia Studios v Hollywoodu a jeho producentem byl Terry Melcher, který produkoval již první dvě alba této skupiny.\n\n"}
{"id": "963145", "url": "https://cs.wikipedia.org/wiki?curid=963145", "title": "Heja", "text": "Heja\n\nHeja (nebo starší německý název Hanselsgrund) je potok na Spiši, zčásti v katastrálním území města Podolínec (okres Stará Ľubovňa) . Je to pravostranný přítok Popradu a měří 3,1 km.\n\nPramení v pohoří Levočské vrchy, pod vrchem Heje v nadmořské výšce kolem 773 m a teče severním směrem dolinou Hanselsgrund. Tuto dolinu pokrývají louky a pole. Heja nemá významnější přítoky. Blízko města Podolínec, pouze 400 m od ústí Lomnického potoka, se v nadmořské výšce 612 m vlévá do Popradu.\n"}
{"id": "963147", "url": "https://cs.wikipedia.org/wiki?curid=963147", "title": "Diecéze abrittumská", "text": "Diecéze abrittumská\n\nDiecéze Abrittum je titulární diecéze římskokatolické církve, založená ve 20. století a pojmenovaná po starověkém městě Abrittum v dnešním Bulharsku. Toto město se nacházelo v provincii Mesia Inferiore. Diecéze byla sufragannou arcidiecéze Marcianopolis.\n\nV současnosti nemá svého titulárního biskupa.\n\n"}
{"id": "963148", "url": "https://cs.wikipedia.org/wiki?curid=963148", "title": "Matucana", "text": "Matucana\n\nMatucana je rod jihoamerických, středně velkých, kulovitých až válcovitých kaktusů. Rostou v horských oblastech Peru. Vyznačují se zajímavými pestrými květy. Patří mezi méně pěstované rody kaktusů. K prozkoumání nalezišť rodu významně přispěl Karel Kníže.\n\nVyskytují se pouze v Peru. Centrem výskytu je department Cajamarca v severozápadním cípu Peru s přesahem do departmentu Amazonas sousedící na východě a na jihu areál několika málo druhy zasahuje do departmentů La Libertad a Ancash. Oblastí protéká Río Maraňón, která pramení v horách středního Peru, odtud teče na severozápad a v departmentu Cajamarca se stáčí na východ a přes department Amazonas spadá do oblasti amazonských nížin na východě. Matukány osídlují dva odlišné typy biotopů. Jednak jsou to vysokohorské náhorní planiny a západní horské svahy. Podnebí je chladnější a sušší, denní teploty nepřekračují 25 °C, noční teploty jsou nízké. Osídlují kamenné lavice a výspy se štěrky nebo chudá travnatá společenství. Z náhorních planin další druhy sestupují do hlubokých údolí řeky Río Maraňón a několika menších řek a na východní svahy And spadající do Amazonie. Zde je podnebí teplejší, v nižších polohách až tropické, s vyššími nočními teplotami. Srážky jsou vyšší, ale s nepravidelnou periodou sucha. Matukány zde rostou na sušších místech svahů údolí. Nejníže sestupuje \"Matucana madisoniorum\" až do 400 m n. m., kde roste na pahorcích tropické Amazonie na východním břehu Río Maraňón.\n\nRozsáhlou oblast výskytu má \"Matucana haynei\". Obývá západní svahy And v dlouhém pásu od Cajamarca na rozhraní severu až po department Arequipa na jihu. Roste převážně v pásmu výšek 3000 - 4000 m n. m., v některých údolích sestupuje až k 2000 m n. m. Byla nalezena u jezera Yanguanuco na svazích Huascaránu ve výšce 4300 m n. m. a patří tak mezi nejvýše rostoucí kaktusy. V této oblasti roste také příbuzný rod \"Oroya\".\n\nJednotlivé druhy jsou solitérní nebo odnožují na bázi. \"Matucana fruticosa\" tvoří až 1 m velké trsy dlouhých, ale úzkých stonků. Stonek je zpočátku kulovitý, u mnoha druhů se později prodlužuje a je oválný, nebo až válcovitý. Velké druhy dorůstají asi 30 cm výšky při průměru 10 - 18 cm. Nejvyšší \"Matucana comacephala\" může dosáhnout výšky až 75 cm.\n\nStonek je rozdělen do 10 až 30 žeber, která jsou tvarově velmi různorodá, Mohou být přímá nebo spirálovitá, plochá, oblá, s výraznými hrboly nebo až rozpadlá do jednotlivých bradavek. Areoly jsou jen málo vlnaté. Otrnění je variabilní, častěji je jen řídké, z málo trnů. Velmi husté a dlouhé otrnění mají \"Matucana comacephala, Matucana haynei, Matucana weberbaueri\", trny rostlinu zcela zahalují. Některé formy \"Matucana madisoniorum\" jsou beztrnné a připomínají peyotl. Trny jsou přímé nebo mírně prohnuté, tenčí šídlovité, většinou špatně odlišitelné na okrajové a střední, převažují světlejší barvy.\n\nKvěty mají charakteristický tvar, na dlouhou vzpřímenou trubku nasedá nepravidelné okvětí. Vyrůstají ze střední části temene stonku. Jsou delší než širší, asi 5 až 10 cm dlouhé a 3 až 7 cm široké. Jsou žluté, oranžové, narůžovělé, červené až s fialovými odstíny. Dlouhá trubka nese šupiny a trochu vlny a je stejné barvy jako vnější okvětní lístky. Okvětní lístky se rozevírají nepravidelně a květy jsou více či méně souměrné - zygomorfní. Vnitřní okvětní lístky mohou být různě barevné na špičce, ve středu a na bázi. Květy opylují drobní kolibříci, případně velké můry. Odlišné květy má \"Matucana aureiflora\" (syn. \"Incaica aureiflora\"), jsou krátce přisedlé a radiálně souměrné, podobné rodu \"Oroya\", který připomíná i tvarem stonku a otrněním. Svým tvarem jsou uzpůsobeny opylování včelami. Plody jsou malé bobule 1 až 2 cm velké. Jsou kulovité až podlouhlé, zelené, červené až nahnědlé, karmínové, u \"Matucana fruticosa\" žloutnoucí. Ve zralosti pukají podélně. Semena jsou 1 až 2 mm velká, značně tvarově různorodá..\n\nRod \"Matucana\" vytvořili Britton a Rose v roce 1922 pro jediný druh \"Echinocactus haynei\", známý již od roku 1849. Jméno rodu je vytvořeno podle města Matucana, kde daný druh roste. V roce 1913 popsal ještě Vaupel druh \"Echinocactus aurantiacus\", do rodu \"Matucana\" byl však zařazen až mnohem později. Další druh byl objeven až v roce 1953 (\"Matucana ritteri\") a objevy pokračovaly v 60. až 80. letech. K prozkoumání nalezišť rodu významně přispěli Karel Kníže, A. B. Lau, Friedrich Ritter.\n\nPro různé skupiny byly vytvořeny samostatné rody \"Submatucana (aurantiaca, aureiflora, formosa, intertexta, paucicostata, ritteri), Eomatucana (madisoniorum, oreodoxa), Incaica (aureiflora)\", ale toto oddělení druhů se neujalo.\n\nNaopak rod \"Matucana\" byl slučován s rody \"Borzicactus, Loxanthocereus, Oreocereus\", \"Cleistocactus\" a dokonce \"Arequipa\". Řazení do rodu \"Borzicactus\" je rozšířené u amerických kaktusářů. Příbuzenské vztahy vykazuje také k rodům \"Oroya\" a \"Denmoza\".\n\nV současnosti je uznáváno okolo 20 druhů a poddruhů. Druhy jsou značně variabilní. \"Matucana haynei\" zahrnuje dalších 16 dříve samostatně popsaných druhů, přitom jednotlivé populace jsou mnohdy odděleny vysokými horskými hřebeny a nemísí se.\n\nDruhy uznané v klasifikaci kaktusů podle International Cactaceae Systematics Group. (Podle: \"Anderson E. F.\", 2001)\n\nHorské matukany ze západních horských svahů jsou odolné rostliny. Vyhovuje jim umístění ve volné kultuře a střídání denního tepla s nočním chladem. Druhy z nižších poloh a tropických oblastí východních svahů jsou více teplomilnější, vyhovuje jim i vyšší zálivka a přezimování při teplotách nad 10 °C. Suché a horké skleníky vhodné pro mexické druhy vedou v létě k zastavení růstu. Matukány pěstují především kaktusáři, v běžných květinářstvích jsou nabízeny jen vzácně.\n\n\n\n"}
{"id": "963149", "url": "https://cs.wikipedia.org/wiki?curid=963149", "title": "Rohohlavec", "text": "Rohohlavec\n\nRohohlavec (\"Ceratocephala\") je rod rostlin z čeledi pryskyřníkovité (\"Ranunculaceae\").\n\nJedná se o jednoleté drobné rostliny dorůstající nejčastěji výšky do 10 cm. Lodyha i listy jsou často pavučinatě vlnaté. Listy jsou jen v přízemní růžici, čepel je 1–2x hluboce vidličnatě či dlanitě členěná v čárkovité úkrojky. Květy jsou jednotlivé na dlouhých stopkách, které se za plodu prodlužují, jsou žluté. Kališních lístků je 5, jsou zelené, vně často pavučinatě vlnaté. Korunních lístků je také 5, jsou delší než kališní, žluté, s nektáriem. Kvetou většinou brzy na jaře. Tyčinek je nejčastěji 5 nebo více. Gyneceum je apokarpní, pestíků je mnoho. Plodem je nažka, na povrchu často alespoň v mládí pavučinatě vlnatá, později olysává, s dlouhým víceméně rovným nebo zahnutým zobánkem. Nažky jsou uspořádány do hlávkovitého souplodí na prodlouženém květním lůžku, za plodu opadává celé souplodí.\n\nJsou známy asi 4 druhy, které přirozeně rostou ve střední, východní a jižní Evropě, severní Africe a v Asii, na východ po Pákistán, západní Sibiř a provincii Sin-ťiang v západní Číně a na Novém Zélandě. Druh \"Ceratocephala orthoceras\" byl člověkem zavlečen i do Severní Ameriky. V České republice se rohohlavec rovnorohý (\"Ceratocephala orthoceras\") v minulosti vyskytoval v okolí Prahy a na jižní Moravě, ale ve 20. století začal ubývat a zhruba od poloviny 20. století zcela vymizel. Dnes je veden jako vyhynulý druh flóry ČR, kategorie A1.\n"}
{"id": "963151", "url": "https://cs.wikipedia.org/wiki?curid=963151", "title": "Hejnice (rozcestník)", "text": "Hejnice (rozcestník)\n\nHejnice je název více míst:\n\n\n"}
{"id": "963152", "url": "https://cs.wikipedia.org/wiki?curid=963152", "title": "Evropský hokejový pohár", "text": "Evropský hokejový pohár\n\nEvropský hokejový pohár (\"European Cup\" či \"Europa Cup\") nazývaný též Pohár mistrů evropských zemí (PMEZ) byla evropská mezinárodní klubová soutěž pořádaná od roku 1965 do roku 1997.\n\nCelkem se odehrálo 32 ročníků. Během poslední sezony 1997 se uskutečnil i první ročník Evropské hokejové ligy, která pohár posléze nahradila.\n\nO pohár hráli vítězové evropských ligových soutěží. Nejvíce 1. míst a to 20 má CSKA Moskva.\n\nSystém soutěže se v průběhu let měnil, ale nejvýraznějšími změnami byly ti základní herní modely, které se ovšem v detailech rovněž ročník od ročníku odlišovaly. Od sezony 1965/66 do sezony 1977/78 probíhal turnaj vyřazovacím systémem, kdy se spolu mužstva utkávala systémem doma-venku nejprve ve čtyřech a později ve dvou zápasech. Vítěze určil větší počet vítězství popřípadě skóre a v případě shodnosti skóre dodatečné prodloužení či nájezdy. Nejlepší týmy byly zpravidla nasazovány až do pozdějších kol turnaje.\n\nMezi sezonami 1978/79 a 1989/90 probíhal turnaj ve dvou fázích. Nejprve se týmy střetly vyřazovacím systéme stejným jako v předešlých ročnících a po té se postoupivší týmy střetly ve finálové skupině hrané v hostitelském městě systémem každý s každým. V posledních třech takto pořádaných ročnících se do finálového turnaje nepostupovalo vyřazovacím systémem, ale ze základních skupin pořádaných stejně jako finálová skupina. Pro nejslabší týmy existovalo ještě předkolo o postup do těchto skupin.\nOd sezony 1990/91 do zániku poháru probíhal turnaj systémem podobným posledním třem ročníkům, kdy se týmy utkávaly v hostitelském městě v základních skupinách každý s každým. Změnou byl systém boje o celkového vítěze, kterého tentokráte neurčila samotná finálová skupina, ale dvě finálové skupiny (v posledním ročníku ještě předcházely semifinálové skupiny), jejichž vítězové se střetly v jediném finálovém utkání o celkové prvenství a týmy na druhých místech o celkové třetí místo.\n       Turnaj proběhl vyřazovacím systémem se zápasy doma-venku.\n\n       Vítěze turnaje určila finálová skupina v hostitelském městě.\n\n       Vítěze turnaje určilo finálové utkání vítězů finálových skupin.\n"}
{"id": "963184", "url": "https://cs.wikipedia.org/wiki?curid=963184", "title": "Maya Jane Coles", "text": "Maya Jane Coles\n\nMaya Jane Coles (* 1988) je britská hudební producentka a DJ, která má kořeny i v Japonsku. Pod svým jménem se věnuje house music, v projektu Nocturnal Sunshine dubstepu a v duu She Is Danger (s kamarádkou Lenou Cullen) electronic dubu. \n\nUž velmi mladá se tahle Londýnská rodačka nadchla pro muziku. V pubertě se rozhodla, že se naučí produkovat hudbu a začala s hip-hopem a trip-hopem. Od roku 2006 už působí na scéně a o dva roky později jí vychází první singl „Sick Panda“. Skutečného průlomu dosahuje v roce 2010 díky čtyř skladbovému EP. O rok později se stala i miláčkem rádia BBC a získala sošku Best Newcomer z DJ Awards pořádaných na Ibize. Od té doby patří ke stálicím evropské taneční scény. \n\nV duu She Is Danger pracuje na remixech od kapel jako jsou Massive Attack, Deplhic nebo Gorillaz. Poslední vyšel v roce 2010. V sólovém projektu Nocturnal Sunshine naposled mixovala v roce 2012. Nejaktivnější je pod svým pravým jménem. V roce 2013 konečně vydává svoje dlouhrající debutové album s názvem Comfort. \n"}
{"id": "963192", "url": "https://cs.wikipedia.org/wiki?curid=963192", "title": "Divadlo Refektář", "text": "Divadlo Refektář\n\nDivadlo Refektář je amatérský divadelní soubor navazující na tradice sokolského divadla v Praze Jinonicích. V roce 2013 oslavil výročí 20 let nepřetržitého fungování v sokolovně v Jinonicích.\n\nHistorie souboru je spojena s jeho zakladatelem – Otto Smrčkem (27. listopadu 1947 – 14. dubna 2012). PhDr. Otto Smrček, CSc (spolu s Dr. Marcelou Efmertovou) založil 29. ledna 1987 zájmově umělecký kroužek při odborové organizaci Ústavu československých a světových dějin ČSAV (Historický ústav AV ČR). Od jeho založení až do poslední chvíle života byl režisérem, propagátorem a hlavním iniciátorem činnosti souboru.\n\nTento kroužek sídlil v Praze v Emauzském klášteře (Na Slovanech)\na jeho členy byli převážně pracovníci akademických pracovišť. Svá první představení sehrál soubor v refektáři kláštera. Odtud tedy pochází jeho název Divadlo v refektáři, později pak Refektář resp. Divadlo Refektář.\n\nNa přelomu let 1992–1993 navázali zbylí členové souboru kontakt s obnoveným TJ Sokolem Jinonice. Počátkem roku 1993 se stali jeho členy a následně začali pracovat jako sokolský divadelní soubor.\n\nDivadelní soubor Refektář má scénu (\"Divadélko Na ochozu\") v malém sálku umístěném v ochozu jinonické sokolovny. Jeviště, hlediště a technické zázemí si vybudovali před léty sokolové-divadelníci svépomocí.\n\nSoubor je členem Amatérské divadelní asociace.\nVe spolupráci s touto asociací organizuje nebo se zúčastňuje pravidelných přehlídek a soutěží amatérských divadelních spolků, pořádaných na různých místech Prahy a okolí. (např.: Chudé divadlo, Jinonická sonáta, Divadelní den, Kaškova Zbraslav, Karlínské jeviště, festival Radotínské Radosti, festival Žižkovská noc, ... atd.).\n\nBěhem divadelních prázdnin (v létě 2014) došlo ke generálnímu přebudování celého \"Divadélka na ochozu\". Původní prostor byl opuštěn a celé divadélko se \"posunulo\" (stále v rámci \"ochozu\") o několik metrů dále.\nPůvodně samostatná technická kabina (pro řízení osvětlení a ozvučení jeviště) se integrovala do zadní části hlediště, další změny doznalo zatemnění oken, hlediště se rozšířilo, ...\n\nV letech 2000 – 2001 byl členem souboru divadla Refektář český herec Jiří Maryško, který nyní (rok 2016) působí v Činoherním studiu Ústí nad Labem.\n\n"}
{"id": "963193", "url": "https://cs.wikipedia.org/wiki?curid=963193", "title": "Rate limiting", "text": "Rate limiting\n\nV počítačových sítích je pojem rate-limiting používán pro omezení rychlosti sloužící k ovládání toku provozu odeslanou nebo přijatou řadičem síťového rozhraní. \n\nTo může být indukována síťového protokolu zásobníku odesílatele v důsledku na přijatou ECN označenou paketu a také sítě plánovače každého směrovače na cestě.\n\nNižší nebo rovna zadané mezní provozu je poslán, zatímco provoz přesahující tento limit je odmítnut nebo zpožděn. Zařízení, které provádí tuto funkci, je omezovač průtoku. Míra omezení je provedeno dopravní policie (odhazovat přebytečné pakety), ve frontě (zpoždění paketů v tranzitu) nebo řízení přetížení (manipulační kontrolní mechanismy přetížení protokol používaný). Policejní a fronty lze aplikovat na všech počítačových sítí. Kontrola přetížení lze použít pouze na síťových protokolů pomocí ovládacích přetížení mechanismů jako je TCP.\n"}
{"id": "963195", "url": "https://cs.wikipedia.org/wiki?curid=963195", "title": "Kuřátka sličná", "text": "Kuřátka sličná\n\nKuřátka sličná (\"Ramaria formosa\") je mírně jedovatá saprofytní houba z čeledi stročkovcovité (\"Gomphaceae\") rostoucí především v listnatých lesích. Patří mezi nejčastěji se vyskytující houby v Evropě a v Severní Americe. V České republice jsou z hlediska ohrožení řazeny do kategorie DD (\"nedostatečné údaje\"). Často bývá zaměňována za jedlé druhy kuřátek žlutých (\"Ramaria flava\") nebo kuřátek zlatých (\"Ramaria aurea\"). Požití kuřátek sličných však může vést k silným zažívacím problémům - nevolnosti, zvracení, křečovitým bolestem břicha a průjmu.\n\nPlodnice dorůstají do výšky až 20 centimetrů. Na šířku mívají i 15 centimetrů. Charakteristický je keříčkovitý vzhled. Typické zbarvení kuřátek sličných je v mládí lososově růžové. Později se mění na žlutorůžovou, žlutou až žlutookrovou barvu. Větvičky mají citronově žlutě zbarvené konce. Dužnina je bílá nebo narůžovělá. Později rezavějící až hnědnoucí. Houby rostou od srpna do října. \n\n"}
{"id": "963199", "url": "https://cs.wikipedia.org/wiki?curid=963199", "title": "Beringie", "text": "Beringie\n\nBeringie je označení zaniklé pevniny v oblasti dnešního Beringova průlivu, která v době ledové před 20 000 lety spojovala Asii se Severní Amerikou. Tehdy byla totiž velká část mořské vody vázaná ve formě ledu, takže hladina světového oceánu byla podstatně níže než dnes. Po tomto suchozemském mostu tedy mohly migrovat organismy, které by se dnes přes vodu nedostaly. Tím se vysvětluje, že se z Ameriky rozšířili koně, kteří do té doby ve Starém světě nežili. Z Asie se zase do Ameriky dostali první lidé, jak dokázal Aleš Hrdlička (i když dnešní vědci připouštějí, že Amerika mohla být částečně osídlena i přes Polynésii nebo severní Atlantik).\n\n"}
{"id": "963201", "url": "https://cs.wikipedia.org/wiki?curid=963201", "title": "General game playing", "text": "General game playing\n\nGeneral game playing je odvětví umělé inteligence, jehož cílem je tvorba programů, které jsou schopné hrát úspěšně více než jednu hru. Pro mnoho her jako jsou třeba šachy, existují speciálně navržené algoritmy, které nemohou být přeneseny do jiného kontextu. Například, program hrající šachy nemůže hrát dámu. General Game Playing system, pokud by byl správně navržen, by byl schopen pomoci i v jiných oblastech, například při poskytování inteligence pro pátrací a záchranné mise. \n\n\"General Game Playing\" je projekt Stanfordské Logic Group, který se snaží vytvořit platformu pro general game playing. Hry jsou definovány množinami pravidel, reprezentovaných v jazyce Game Description Language. V průběhu hry hráči interagují s hostujícím serverem, který kontroluje platnost tahů a udržuje hráče informované o změnách stavu hry. \n\nExistují i další systémy pro general game playing, které pro definici pravidel používají své vlastní jazyky. V roce 1992 vyvinul Barney Pell systém \"Metagame\". Tento systém uměl hrát množství her podobných šachu, jejichž pravidla byla popsána ve speciálním jazyce. V roce 1998 byl Jeffem Mallettem a Markem Leflerem vyvinut komerční systém \"Zillions of Games\", který pro popis herních pravidel používal jazyk podobný LISPu. \"Zillions of Games\" odvozoval evaluační funkci automaticky z herních pravidel, podle pohyblivosti figur, struktury herní desky a cílů hry. Také používal obvyklé algoritmy používané v šachových programech: alfa-beta ořezávání s řazením tahů, transpoziční tabulky, atd. \n \n \n \n"}
{"id": "963202", "url": "https://cs.wikipedia.org/wiki?curid=963202", "title": "Kamenný vrch (Zákupská pahorkatina)", "text": "Kamenný vrch (Zákupská pahorkatina)\n\nKamenný vrch (462 m n. m., německy \"Steinberg\") je vrch v okrese Liberec Libereckého kraje. Leží při severovýchodním okraji obce Heřmanice v Podještědí na příslušném katastrálním území.\n\nJe to suk ve tvaru výrazné nesouměrné kupy, která je hřbetovitě protažená do směrů VJV, kde navazuje vedlejší vrchol (402 m n.m.), a do směru severozápad (428 m n.m.). Vrch tvoří menší pronik subvulkanické bazaltoidní brekcie (severně od vrcholu) v obalu svrchnokřídových křemenných pískovců. Vrch je ve vyšších partiích zalesněný smíšenými porosty a keři, níže jsou louky a pole.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Jablonská pahorkatina a Heřmanické části. Leží u hranice Podještědské pahorkatiny s Cvikovskou pahorkatinou a Lužickými horami.\n\nNejbližší dojezd automobilem je do Heřmanic v Podještědí, odkud se po lesních cestách vyjít na vrchol nebo na hřbetnici. Z Heřmanic vede žlutá  turistická stezka na západ k Jezevčímu vrchu a modrá na sever k vrchu Sokol.\n"}
{"id": "963206", "url": "https://cs.wikipedia.org/wiki?curid=963206", "title": "Foréze", "text": "Foréze\n\nForéze je transport organismu pomocí hostitele (jiného organismu), který forontovi slouží jako dopravní prostředek. \n\nForont (ten, co se nechá vozit) se většinou snaží přemístit do vhodnější lokality, než na jaké je teď, např. kvůli potravě. Někdy ale zůstává s hostitelem trvale a využívá stejné zdroje potravy (krade mu ji), pak se jedná o kleptoparazitismus. Existuje předpoklad, že foréze je předstupněm obligátního (úplného) parazitismu, tedy že se z foréze vyvinul pevný vztah parazit – hostitel. Foront bývá obvykle menší než přepravitel a přichycuje se na něj pomocí různých orgánů – drápů, chelicer, přísavek atd. Forézi najdeme často u členovců.\n\n\"Heterakis gallinarum\" je běžný parazit patřící do nadčeledi Heterakoidea, což jsou střevní paraziti teplokrevných obratlovců, plazů a obojživelníků. Jeho vajíčka nebo larvy se nechávají přenášet žížalami. Další zástupce ze stejné nadčeledi je \"Ascaridia galli\", který používá k forézi kroužkovce.\n\nHlístice z řádu Rhabditida si pro přenos vytvoří speciální larvální stadium – „dauer larvu“. Tyto hlístice žijí v hromádkách trusu na pastvinách, což je bohatý životní prostor i pro mnoho dalších druhů živočichů. Trus je ale jen dočasný habitat, po nějaké době začne vysychat a rozpadat se, což pro většinu organismů není problém – prostě se jen přemístí do jiné hromádky. Pro hlístice ovšem ztráta habitatu spojená s nutností migrace problémem je. Vytvoří tedy speciální (vyschnutí odolné) stadium – „dauer larvu“. Jedná se o 3. larvální stadium, které si ale ponechá kutikulu z 2. larválního stadia, zastaví svůj vývoj a je tak schopno přežít nepříznivé podmínky. Tato larva reaguje na stimuly z okolí a tak, když se ocitne v blízkosti brouka \"Aphodius fimentarius\" (který také žije v hnoji), přichytí se na něj a je transportována do čerstvé hromádky hnoje.\n\nVšenky ze skupiny „Mallophaga“ jsou úzce vázány na svého hostitele. K přenosu z hostitele na hostitele tedy využívají buď tělesný kontakt, nebo forézi pomocí létajícího hmyzu (př. klošů nebo much).\n\nVši jsou sekundárně bezkřídlý hmyz z řádu Anoplura. Jsou to ektoparasité všechna stadia vší sají krev, a proto jsou vázána na své hostitele. K přenosu může dojít buď přímým kontaktem, nebo forézí. \"Sturnidoecus strurni\" je specifická veš špačků a k přenosu využívá hmyz z čeledi Hippoboscidae (klošovití). Když špaček zemře, stane se kloš pro veš buď více atraktivní, nebo méně repelentní a vši se na ní přichytí. Kloš také hledá nového hostitele a tak přenese veš s sebou. Existuje ale riziko, že si kloš najde nového hostitele jiného druhu než špačka, protože není tak hostitelsky specifická. Nicméně špačci jsou společenští ptáci žijící v hejnech, a tak je zde velká šance, že si kloš vybere nového špačka.\n\nHmyz je často přitahován hnízdy a norami ptáků a savců a to z několika důvodů. Nalézají tam vlhké a teplé prostředí, které může být (obzvláště v semiaridních a aridních oblastech) podmínkou jejich přežití. Dále jim tento habitat poskytuje vydatný příjem potravy, čehož využívají i pisivky (řád Psocoptera). Tento drobný hmyz využívá k přenosu po hnízdě foretickou asociaci s ptáky a savci – zavěšuje se na jejich peří nebo srst a nechává se přemisťovat. Může pak i dojít ke spojení foréze a krmení se na svých hostitelích.\n\nRoztoči jsou velmi početní bezobratlí patřící do třídy Chelicerata – klepítkatci. Hrají důležitou roli hlavně v půdních ekosystémech, ale jsou to i dravci, fytofágové a parazité.\n\nRoztoče můžeme najít na včelích nebo čmeláčích královnách, které zakládají novou kolonii. Po jejím založení vystoupí z královny a živí se pylem a další dostupnou potravou. Např. nymfy \"Parasitellus fucorum\" byly nalezeny na královnách druhu \"Bombus terrestris\" nebo \"B. lapidarius\". Roztoči jsou také velmi častí u tropických druhů včel.\n\nV porovnání se včelami není vztah roztočů a mravenců tak dobře prozkoumán. V mnoha případech je čistě foretický, někteří roztoči jsou sociálně parazitičtí – dožadují se od svých hostitelů potravy. Někdy je ale vztah i klasicky parazitický, např. \"Cilibano comato\" žije na mravencích a saje jejich hemolymfu. \n\nMnoho roztočů využívá k přemisťování forézi, jsou tedy závislí na svých vektorech a musí na ně spoléhat. Avšak volba přepravce není pasivní, mnoho foretických stadií roztočů je schopno si svého dopravce vybrat. Roztoči jsou tedy nejspíše vybaveni senzorickými orgány uzpůsobenými k identifikaci vhodného hostitele. \n\nK přenosu do nového hnízda je nejvýhodnější vybrat si novou královnu (u té má roztoč jistotu, že do hnízda doletí, na rozdíl od doprovodných dělnic). Samci jsou vhodní k forézi na královnu, ale jen během páření, proto jsou obecně považování za nevhodné přenašeče. Některé studie ukazují, že většina roztočů nediskriminuje samce ani samice a používá k forézi obě pohlaví stejnou mírou, avšak u samců jsou roztoči často nalézáni v genitáliích, takže při páření může dojít k přenosu na samici.\n\n\n\n"}
{"id": "963209", "url": "https://cs.wikipedia.org/wiki?curid=963209", "title": "Yield", "text": "Yield\n\nYield je v pořadí 5. studiové album americké grungeové skupiny Pearl Jam. Vyšlo v roce 1998 pod vydavatelství Epic Records.\n"}
{"id": "963211", "url": "https://cs.wikipedia.org/wiki?curid=963211", "title": "Josef Klempera", "text": "Josef Klempera\n\nJosef Klempera (30. srpna 1926 Tachlovice, Československo – 19. července 2011) byl český prozaik a autor odborné a naučné literatury.\n\n\n"}
{"id": "963213", "url": "https://cs.wikipedia.org/wiki?curid=963213", "title": "Jizerská nota", "text": "Jizerská nota\n\nJizerská nota je hudební festival trampské a folkové muziky založený roku 1981, který se koná v Hejnicích, městě ve Frýdlantském výběžku Libereckého kraje na severu České republiky. Jeho organizátorem je od samého počátku Pavel Déčko Vinklát. Festival je dvoudenní a vystupují na něm skupiny jak z České republiky, tak ze Slovenska. Součástí festivalu je též Dětská nota určená umělcům do 18 let věku či jejich skupinám. Návštěvníkům přehlídky je distribuován zpravodaj „Notes“, v němž najdou informace o probíhajícím festivalu.\n"}
{"id": "963214", "url": "https://cs.wikipedia.org/wiki?curid=963214", "title": "Charles Walker", "text": "Charles Walker\n\nCharles David Walker (* 29. dubna 1948 v Bedfordu, stát Indiana, USA), americký kosmonaut, 148. člověk ve vesmíru. Ve vesmíru byl třikrát.\n\nStřední školu v rodném Bedfordu ukončil v roce 1966, poté absolvoval vysokoškolské studium na Purdue University. Studium ukončil v roce 1971.\nV týmu astronautů NASA byl v letech 1983 až 1985. Oženil se se Susan, rozenou Flowersovou a mají spolu dceru Catherine.\n\nNa oběžnou dráhu se v raketoplánech dostal třikrát a strávil ve vesmíru 14 dní, 20 hodin a 20 minut. \n\nPo roce 1997 pracoval pro společnost Boeing Co. ve Washingtonu.\n\n"}
{"id": "963216", "url": "https://cs.wikipedia.org/wiki?curid=963216", "title": "Alexander Storch", "text": "Alexander Storch\n\nJméno a příjmení Alexandr Štorch má více známých nositelů:\n\n"}
{"id": "963217", "url": "https://cs.wikipedia.org/wiki?curid=963217", "title": "Seznam etnických skupin", "text": "Seznam etnických skupin\n\nSeznam etnik dle jazykových rodin, zemí výskytu a velikostí populace.\n\n\"Údaje i reference převzaty z článků na anglické Wikipedii.\"\n"}
{"id": "963218", "url": "https://cs.wikipedia.org/wiki?curid=963218", "title": "Alfonz Bednár", "text": "Alfonz Bednár\n\nAlfonz Bednár (19. října 1914, Rožňová Neporadza (dnes Neporadza) – 9. listopadu 1989, Bratislava), byl slovenský prozaik, scenárista a překladatel, který použil novátorské tvůrčí postupy při zobrazování společenské situace po druhé světové válce. Obohatil též literární zpracování Slovenského národního povstání. Je autorem scénáře jednoho z nejuznávanějších snímků slovenské kinematografie \"Slnko v sieti\".\n\nPocházel z rolnické rodiny. Lidovou školu vychodil v Bošianskej Neporadzi. Gymnázium navštěvoval v Nitře (1926-1930) a v Trenčíně (1930 -1934). Po maturitě studoval na Filozofické fakultě v Praze a v Bratislavě. Působil jako středoškolský profesor v Liptovském Mikuláši a v Bardějově. Po roce 1945 pracoval na pověřenectvu informací v Bratislavě, byl lektorem vydavatelství Pravda a redaktorem vydavatelství Slovenský spisovatel. Od roku 1960 pracoval jako dramaturg a scenárista v Československém filmu v Bratislavě.\n\nJiž během války publikoval v odborném tisku několik článků o výuce slovenského jazyka. Do literatury vstoupil po roce 1945 jako překladatel. Věnoval se překladům americké a anglické prózy. V té době vydal i knihy veršů pro děti. Už prvním románem se Bednár představil jako umělecky zralý epický prozaik. Byl autorem, který se dokázal vzepřít hotovým schématům poplatným ideologii padesátých let. Šel svou vlastní tvůrčí cestou.\nBednár při tvorbě románů vycházel z přesvědčení, že člověka různě determinuje minulost (válečné zkušenosti, Slovenské národní povstání), a také v poválečné době ovlivňuje jeho rozhodování a jednání. Umělecky silným způsobem zobrazoval pudové stránky v člověku – i v takovém, který během povstání stál na \"správné\" straně dějin. Tehdejší kritika označovala jeho díla za \"netřídní\" a \"abstraktně humanistická\".\n\nBednár moderním epickým způsobem popisoval slovenskou vesnici v jejím půlstoletém vývoji. Jeho úsilí však bylo brzděno cenzurou, proto komplexní zpracování problematiky vesnice mohlo vyjít až po pádu socialismu – v roce 1992 vyšla jeho románová epopej \"Role\".\n\nV druhé polovině šedesátých let se začal Bednár orientovat na současnost. Svými knihami kladl nepříjemné otázky socialistické přítomnosti. Satiricky a ironicky pranýřoval nedostatky každodenní hovorové slovenštiny, nevhodná slova, zažité slovní mechanismy, nesmyslné slogany a zvláště významovou prázdnotu šlágrových textů. Zvolil si formu alegorie a satiry. Jeho knihy z toho období jsou kritikou lidí moderní doby, kterým chybí pozitivní vnitřní síly a citové rodinné vazby.\n\nNapsal také cestopis a je autorem několika televizních a filmových scénářů. V roce 1963 pořídil Alfonz Bednár první svazek \"Dějin slovenské literatury\", vysokoškolské učebnice, v níž uplatnil osobitý pohled na problematiku a novou koncepci literárních dějin.\n\nV roce 1994 vyšla Bednárově dceři Kateřině kniha o něm pod názvem \"Z rozhovorov alebo Edele a iné veci tohto sveta\".\n\n\n\n\n\n\n"}
{"id": "963221", "url": "https://cs.wikipedia.org/wiki?curid=963221", "title": "Ján Beňo", "text": "Ján Beňo\n\nJán Beňo (* 3. říjen 1933, Slatinka) je slovenský prozaik, publicista, překladatel a autor literatury pro mládež.\n\nNarodil se v rodině železničního dělníka. Vystudoval na Filozofické fakultě Univerzity Komenského v Bratislavě obor slovenština-ruština. V letech 1957-1959 byl asistentem na Vyšší pedagogické škole v Banské Bystrici, krátce redaktorem Československého rozhlasu, v letech 1960-1966 redaktorem deníku Smena a následně redaktor v časopise Romboid. V letech 1974-1976 pracoval jako šéfredaktor vydavatelství Slovenský spisovateľ, později zástupce šéfredaktora. V letech 1993-1995 pracoval na ministerstvu kultury. Po celou dobu se však věnoval i literární práci.\n\nBeňovými prvními literárními počiny byly recenze a kritiky na současnou tvorbu, a také krátké povídky, které uveřejňoval časopisecky. Jeho knižní debut se datuje k roku 1964, kdy mu vyšla sbírka povídek \"Každý den narozeniny\". Věnoval se pak dále psaní novel, povídek, románů, ale také televizních a rozhlasových her, publicistice a literární kritice. Ve svých dílech se snažil poukazovat na ty světlejší stránky a kladné hodnoty života, vyjadřoval v nich svou touhu po životní vyrovnanosti, což však neznamená život bez problémů a zápasů. Jeho postavy jsou neustále hledající, obrácené ne do sebe ale k světu a životu se vším, co jim nabízí a co od nich požaduje. Kromě vlastní tvorby se věnoval také překladům z ruštiny.\n\n\n"}
{"id": "963222", "url": "https://cs.wikipedia.org/wiki?curid=963222", "title": "Kazimír Bezek", "text": "Kazimír Bezek\n\nKazimír Bezek (pseudonymy Ivan Žiar, Peter Blín, Peter Civrun) (31. srpna 1908, Žibritov – 14. prosince 1952, Praha) byl slovenský básník, dramatik a veřejný činitel.\n\nNarodil se v rodině evangelického faráře Jana Bezeka a jeho manželky Ludmily, rozené Cimrákové. Vzdělání získával v Liptovském Mikuláši, na lyceu v Nîmes ve Francii a v letech 1928–1936 na právnické fakultě Karlovy univerzity v Praze. Pracoval u Československých drah v Praze, v letech 1939–1942 působil na Ministerstvu dopravy a veřejných prací. Během 2. světové války byl zatčen za ilegální činnost a během Slovenského národního povstání byl předsedou Revolučního národního výboru v Dolnom Kubíně. Po skončení války se stal presidiálním šéfem pověřenectva (de facto ministerstva) dopravy, v letech 1945–1952 byl poslancem Slovenské národní rady, v letech 1946–1949 působil jako pověřenec dopravy a v letech 1949–1952 jako generální ředitel Československých drah.\n\nPrvní literární díla publikoval ve studentských časopisech (\"Nový rod, Svojeť, Studentský časopis\"), knižně debutoval v roce 1927 sbírkou básní \"Horúci deň\", kterou vydal vlastním nákladem. Ve svých dílech se věnoval sociálním tématům, využíval motivy odporu a vzpoury (jánošíkovské, partyzánské), psal protiválečné básně, ale zejména v závěru svého tvůrčího období se věnoval jak přírodní, tak i milostné a meditativní lyrice. Publikoval většinou časopisecky (\"DAV, Luk, Slovenské smery, Slovenské pohľady, Elán, Tvorba\"). Mnoho jeho děl zůstalo jen v rukopisné podobě. Kromě básní se pokoušel i o divadelní tvorbu. Psal veršovaná dramata a veselohry, ale i v tomto případě většina dodnes zůstala v rukopisné podobě.\n\n\n"}
{"id": "963224", "url": "https://cs.wikipedia.org/wiki?curid=963224", "title": "Teroristické útoky ve Volgogradu v prosinci 2013", "text": "Teroristické útoky ve Volgogradu v prosinci 2013\n\nTeroristické útoky ve Volgogradu v prosinci 2013 byly sebevražedné útoky spáchané ve dnech 29. a 30. prosince 2013 v ruském městě Volgograd.\n\nV neděli 29. prosince 2013 došlo v 12:45 Moskevského času (UTC+4) k výbuchu na hlavním vlakovém nádraží ve Volgogradě. Výbuch způsobil sebevražedný atentátník, který měl výbušninu umístěnou na těle. Síla výbuchu odpovídala 10 kg trinitrotoluenu (TNT). Při incidentu zahynulo 18 lidí (17 obětí a samotná útočnice), 10 bylo zraněno těžce a dalších 34 hospitalizováno.\n\nV pondělí 30. prosince 2013 došlo k sebevražednému atentátu v trolejbusu městské hromadné dopravy ve Volgogradu. Tento atentát si vyžádal 14 obětí (15 obětí včetně atentátníka) a 28 raněných. Použita byla nálož o síle ekvivalentní čtyřem kilogramům TNT. Exploze byla natolik silná, že vytloukla okna v okolních domech.\n\nTeroristický útok odsoudili jak ruští političtí představitelé, tak i evropští a mezinárodní (OSN, OBSE). Ruská duma dokonce požádala o rezignaci představitelů bezpečnostních složek Volgogradské oblasti. V Moskvě mimořádně zasedal národní výbor pro boj proti terorismu a bezpečnostní složky ve Volgogradské oblasti zahájily rozsáhlou kontrolu dokladů mezi přistěhovalci.\n\nNa období od 1. do 3. ledna 2014 byl ve městě vyhlášen smutek za oběti útoku. Byly tak zrušeny všechny plánované novoroční oslavy.\n\nOd začátku byli v podezření ze spáchání atentátu islámští extremisté z kavkazských oblastí Čečensko a Dagestán. K útoku se později přihlásili teroristé ze skupiny Vilájat Dagestán (Provincie Dagestán), odnože irácké skupiny Ansar as-Sunna (Stoupenci tradic), přičemž jako další terč označili Olympijské hry v Soči, kde ale panovala přísná bezpečnostní opatření a k ničemu nedošlo. Cílem útoků je odchod ruských vojsk z oblastí Kavkazu, které si útočníci nárokují pro vytvoření tzv. Kavkazského emirátu. 30. ledna 2014 protiteroristický výbor Ruska uvedl, že identifikoval pachatele: \"Askera Samedova\" a \"Sulejmana Magomedova\". Zatčeni a obviněni z napomáhání k útoku byli bratři \"Magomednabi a Tagir Batirovové\", kteří atentátníkům podle vyšetřovatelů pomáhali s cestou do Volgogradu. Celá čtyřčlenná skupina pochází z Dagestánu. 5. února oznámila BBC, že podle nejmenovaných ruských bezpečnostních zdrojů ruské bezpečnostní jednotky obklíčily dům ve městě Izberbaš. V následné přestřelce byl zabit třicetiletý \"Džamaldin Mirzajev\", který je považován za organizátora útoků. Kromě něj zemřel ještě jeden muž a jeden další se vzdal. Vyšetřování útoků dále pokračuje.\n\n"}
{"id": "963225", "url": "https://cs.wikipedia.org/wiki?curid=963225", "title": "Ivan Bukovčan", "text": "Ivan Bukovčan\n\nIvan Bukovčan (15. září 1921, Banská Bystrica – 25. května 1975, Bratislava) byl slovenský dramatik a filmový scenárista. Používal i pseudonym Buk. Je autorem scénáře oceňovaného snímku \"Medená veža\".\n\nNarodil se v lesnické rodině (otec Vojtech Bukovčan, matka Alenka rod. Buková). Od roku 1932 studoval na gymnáziu v Prešově, od 1935 v Praze, pak znovu v Prešově, kde roku 1940 maturoval, roku 1940–1944 vystudoval právo na Právnické fakultě Slovenské univerzity v Bratislavě.\n\nOd roku 1945 působil jako redaktor v Košicích a v Bratislavě, v letech 1946–1947 jako parlamentní zpravodaj a šéfredaktor filiálky deníku Národná obroda v Praze, od roku 1947 spolupracoval s dramaturgií Československého státního filmu v Bratislavě, kde pracoval až do své smrti jako dramaturg.\n\nV roce 1974 dostal státní cenu SSR a v roce 1975 mu byl udělen titul zasloužilý umělec.\n\nZačínal jako filmový recenzent ještě v době vysokoškolských studií. Vztah k divadelnímu a filmovému umění ovlivnil jeho pražský pobyt (představení E. F. Buriana, Voskovce a Wericha). V první fázi tvůrčí aktivity v poválečných letech se věnoval hlavně publicistice a reportážím z cest, v poválečném období se pokoušel zachytit válkou zničenou Evropu.\n\nJeho dramatický debut – veselohra \"Surovô drevo\" (1954) je poznamenána schematismem. V 60. letech se angažoval hlavně ve filmové a televizní scenáristice, jakož i dramatice, která převládá v poslední etapě jeho tvorby po roce 1967. Zařadil se k hlavním tvůrcům tohoto žánru, přičemž stavěl zejména na psychologicky prokreslených charakterech. Jako dramaturg pracoval na námětech a scénářích, adaptoval cizí náměty ve filmových scénářích i ve vlastních hrách, přepracovával též vlastní prózu na scénáře nebo filmové scénáře na divadelní hry.\n\n\n\n\n"}
{"id": "963227", "url": "https://cs.wikipedia.org/wiki?curid=963227", "title": "Izák Caban", "text": "Izák Caban\n\nIzák Caban (Czaban, Zabanius, Czabányi) (5. července 1632, Brodzany – 18. března 1707, Sibiu, Rumunsko) byl slovenský filozof, teolog a dramatik, představitel Prešovské školy.\n\nNarodil se v rodině evangelického faráře v Brodzanech, okres Partizánske (některé zdroje udávají jako rodiště Brezno). Po studiích v Prievidzi, Soproni a na univerzitě ve Wittenbergu (1655 získal titul magistr) byl rektorem reformační školy v Brezně, kde jako formu poznávání zavedl disputace. Diskutovalo se na nich o metafyzice a teologii, ale objevovala se zde i kritika Aristotela. Od roku 1661 působil v Prešově, kde se spolu s Janem Bayerem zasloužil o přeměnu městské školy na lyceum a o jeho rozkvět. Působil zde jako profesor. Když do Prešova přišli jezuité prosazovat protireformační tendence, musel odejít (1670). Po krátkém pobytu v Tübingenu se vydal do Sibiu (v dnešním Rumunsku), kde ho jmenovali ředitelem gymnázia. Později se zde stal i kazatelem. Jeho syn - královský soudce v Sibini - se zapletl do spiknutí proti králi a byl popraven (1703).\n\nJe prvním představitelem atomismu na Slovensku. Ve spise \"Existentia atomorum\" (1667), který obsahoval 138 listů a byl výsledkem samostatného bádání, formou otázek a odpovědí uvádí 24 argumentů na důkaz existence atomů. Navazuje na Pierra Gassendiho a své učitele Sennerta a Sperlinga. Cabanova rozprava byla sice v mnohém poplatná scholastice, ale obsahovala prvky moderního myšlení a moderní fyziky. Například Caban podobně jako Descartes hlásal, že autority třeba uznávat pouze tehdy, pokud nejsou v rozporu s rozumovým poznáním světa. Při své argumentaci se odvolává na pokusy, jmenovitě na Guerickeho demonstraci vakua. Přestože v knize zůstalo hodně z Aristotelových představ o hmotě i pohybu, Caban se pokusil o atomistické vysvětlení peripatetických forem pohybu. Odmítl skryté vlastnosti a zavedl \"architectonicus spiritus\" jako příčinu všeho. Jeho atomismus tedy nebyl materialistický.\n\n\n"}
{"id": "963231", "url": "https://cs.wikipedia.org/wiki?curid=963231", "title": "Bastille (hudební skupina)", "text": "Bastille (hudební skupina)\n\nBastille (stylizováno jako BΔSTILLE) je britská indie-rocková skupina utvořena v Londýně v roce 2010. Zprvu to byl sólový projekt zpěváka a textaře Dana Smitha, který se později rozhodl utvořit kapelu. Kapela se skládá ze čtyř členů: Dan Smith, Kyle Simmons, Chris \"Woody\" Wood a Will Farquarson. Název kapely pochází z události dobytí Bastily, která se slaví na Danovy narozeniny, 14. července.\n\nV prosinci 2010 EMI Music oznámilo, že skupině nabídlo nahrávací smlouvu s Virgin Records. Jejich debutový singl „Overjoyed“ vydali ale až v dubnu 2012. Jejich druhý singl „Bad Blood“, který má stejný název jako jejich první studiové album, následoval v srpnu 2012. Tento singl měl poměrně malý úspěch ve Velké Británii (obvykle se nacházel na 90. příčce v žebříčcích). Až jejich třetí singl „Flaws“ se umístil v nejlepší 40 a později v nejlepší 21 na Britských ostrovech.\n\nV únoru 2013, před vydáním jejich debutového alba, spatřil světlo světa singl „Pompeii“, který se těšil obrovskému zájmu a v Británii se na několik týdnů umístil i na 2. příčce v hudebním žebříčku. Po vydání jejich alba \"Bad Blood\" se skupina stala ještě známější a uznávanější a umisťovali se na skvělých příčkách všech evropských žebříčků. V Británii se jejich album umístilo na první příčce žebříčku.\n\nK listopadu 2014 Bastille prodali přes 5 milionů kopií v USA a přes 2,5 milionu kopií v UK.\n\nV roce 2014 byli také nominování v kategoriích: Nejlepší kapela, Nejlepší album, Nejlepší singl a Nováček roku v soutěži BRIT Awards. Z těchto čtyř nominací nakonec uspěli pouze v jedné, a to v kategorii Nováček roku. Roku 2015 byla kapela nominována na Grammy v kategorii Nejlepší nový umělec.\n\nKe skupině původně patřili další hudebníci (smyčcové nástroje), ovšem z nezveřejněných důvodů se kapela zmenšovala až do současného složení čtyř hudebníků. Hudebníci, kteří s nimi tehdy hráli, se ale na některých koncertech s kapelou objevují.\n\nProdej desek skupině příliš nevydělával, do doby, než svojí hudbu začali šířit on-line pomocí YouTube nebo MySpace čímž se dostávali větší pozornosti médií. Skupina poté získávala kontrakty a smlouvy na vystoupení na festivalech jako jsou Glastonbury, Isle of Wight, Sziget nebo Coachella.\n\nJejich hudba také byla do značné míry použita v několika filmech a seriálech. Např. The Vampire Diaries, Teen Wolf a Hollyoaks.\n\nPřed vydáním debutového alba Bad Blood vydali dvě kompilace nazvané \"Other People's Heartache, Pt. 1\" a \"Other People's Heartache, Pt. 2\". Obsahují převážně předělávky písní, které doplňují i zvukové ukázky z filmů (např. \"Psycho\", \"Snídaňový klub\"). Obě kompilace byly původně volně ke stažení, ale protože obsahovaly zmiňovaný filmový materiál, musela je kapela znepřístupnit. V roce 2014 Bastille vydali další kompilaci s názvem \"Other People's Heartache, Pt. 3.\"\n\nStudiová alba:\n\nKompilace:\n\nHostující členové pro turné:\n\n"}
{"id": "963238", "url": "https://cs.wikipedia.org/wiki?curid=963238", "title": "Untitled (album, The Byrds)", "text": "Untitled (album, The Byrds)\n\n(Untitled) je deváté studiové album americké rockové skupiny The Byrds, vydané v září 1970 u vydavatelství Columbia Records. Jde o dvojalbum, jehož první část tvoří záznam z koncertů a druhou nové písně nahrané ve studiu. Koncertní nahrávky byly pořízeny 28. února 1970 v Colden Center Auditorium v Queens College v New Yorku a 1. března 1970 ve Felt Forum v New Yorku. Studiová část pak vznikla mezi 26. květnem a 11. červnem v Columbia Studios v Hollywoodu. Oproti předchozímu alba zde hraje nový baskytarista Skip Battin, který nahradil Johna Yorka.\n\n"}
{"id": "963241", "url": "https://cs.wikipedia.org/wiki?curid=963241", "title": "Seznam medailistů na mistrovství světa v krasobruslení žen", "text": "Seznam medailistů na mistrovství světa v krasobruslení žen\n\nToto je seznam medailistů na mistrovství světa v krasobruslení žen, řazený chronologicky. Mistrovství světa v krasobruslení jsou pořádána už od roku 1896, avšak až od roku 1906 byla otevřena také ženám. Konají se každoročně, se dvěma delšími přestávkami v době světových válek a s jedním přerušením v roce 1961, kdy bylo mistrovství zrušeno v reakci na leteckou nehodu.\n\n"}
{"id": "963257", "url": "https://cs.wikipedia.org/wiki?curid=963257", "title": "Římskokatolická farnost Dolní Jiřetín", "text": "Římskokatolická farnost Dolní Jiřetín\n\nŘímskokatolická farnost Dolní Jiřetín (lat. \"Niedergeorgenthalium\") je zaniklé územní společenství římských katolíků v Dolním Jiřetíně a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFara v Dolním Jiřetíně se poprvé připomíná již k roku 1352. Roku 1409 byla v místě plebánie, od které držitelka panství Anna z Koldic oddělila horní část Jiřetína a založila zde novou farnost Horní Jiřetín. Území farnosti pak spadalo až do roku 1855 pod farnost Horní Jiřetín. Matriky jsou v místě vedeny od roku 1685. Roku 1855 byla kanonicky zřízena farnost.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti Horní Jiřetín.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "963261", "url": "https://cs.wikipedia.org/wiki?curid=963261", "title": "Ishar", "text": "Ishar\n\nIshar je série počítačových her vytvořených a vydaných dnes již neexistující francouzskou společností Silmarils pro platformy PC DOS, Amiga, Atari ST a Macintosh. Jedná se o trilogii, která navazuje na hru \"Crystals of Arborea\" z roku 1990 (ačkoliv i tato bývá někdy do série přiřazována). Jednotlivé díly žánrově spadají do RPG, odehrávají se ve fantasy prostředí a mají nádech adventury. Vyšly v době „zlaté éry dungeonů“ na začátku 90. let 20. století, kdy byl tento druh her poměrně rozšířený.\n\nVšechny tři díly patří mezi tzv. „krokovací dungeony“ (pohyb není plynulý, odehrává se po skocích ve čtvercích) a boje probíhají v reálném čase (nejsou tedy tahové). Hráč ovládá družinu max. pěti postav, může vybírat z různých ras a povolání. Jak je u tohoto typu her typické, každá rasa a povolání má své specifické charakteristiky. Probíhalo zde střídání dne a noci, hostince a služby ve městech měly svou otevírací dobu (byla zde mj. i banka, kde si hráč mohl uložit peníze). Kvalitní zvukové i grafické zpracování přispívalo k atmosféře během hraní. První a druhý díl neobsahoval generátor postav, nebylo možné si zvolit parametry a vlastnosti u svých postav. Hráč začínal s jednou předvolenou postavou (princ Aramir v prvním a Zubaran ve druhém dílu) a poté mohl k sobě verbovat další postavy s již danými schopnostmi, na které natrefil v průběhu hraní. Ve třetím dílu série si již hráč mohl družinu vytvořit sám.\n\n\n"}
{"id": "963265", "url": "https://cs.wikipedia.org/wiki?curid=963265", "title": "Antikolonizační teorie", "text": "Antikolonizační teorie\n\nAntikolonizační teorie byla hypotéza o soustavném osídlení Českých zemí germánským obyvatelstvem vypracovaná česko-německým historikem Bertoldem Bretholzem a představená v jeho díle \"Geschichte Böhmens und Mährens bis zum Aussterben der Přemysliden (1306)\" (\"Dějiny Čech a Moravy až do vymření Přemyslovců (1306)\") z roku 1912. Svůj název dostala díky faktu, že popírala dosud široce přijímanou tezi o příchodu hlavní části Němců v rámci kolonizace Českých zemí ve 13. století.\n\nPodle této teorie nepřišlo německé obyvatelstvo Českých zemí za kolonizace ve 13. století, ale již zde žilo souběžně s obyvatelstvem slovanským. České země tak měly mít trvalý česko-německý charakter. Změna v českém státě v 13. st. měla být zapříčiněna přirozeným rozvojem původního germánského obyvatelstva, které začalo získávat převahu. Zákupní, městská a jiná práva byla původně osobními právy již zde žijících Němců, která se v daném období začala přenášet na slovanské obyvatelstvo. Německé právo získalo převahu tehdy, kdy se projevilo, že je „lidštější“ a „svobodnější“ než zvykové právo slovanské.\n\nJelikož neexistovaly žádné přímé důkazy o souběžné existenci většího českého a německého osídlení před 13. stoletím, Bretholz svou teorii zdůvodňoval nepřímo. S kolonizací přišel první František Palacký, který ji měl zkonstruovat na základě padělků Václava Hanky. Naopak svou teorii dokládá existencí franské hrabské soustavy v Čechách v 11. století, která měla mít starší původ již v 9. a 10. století; odkazuje na její původ od zde usídleného germánského obyvatelstva. Přistupuje také k tendenčnímu, značně volnému výkladu pramenů – např. usuzuje silné německé osídlení západní Moravy díky tomu, že roku 1061 získal tuto část Konrád z důvodu, že uměl německy. Hlavní důraz kladl Bretholz na města, která měla být baštami němectví. Města neměla vzniknout umělým způsobem (lokováním, udělením městských práv), ale postupným vývojem z česko-německých podhradí, kde německé právo nabylo vrchu nad slovanským zvykovým právem. Německá osada na dnešním pražském Starém Městě nevznikla jako osada německých kupců, přišlých z Říše, ale byla původním sídlem Germánů.\n\nZpočátku bylo jeho dílo \"Geschichte Böhmens und Mährens bis zum Aussterben der Přemysliden (1306)\" kladně přijato česko-německými (Joseph Loserth, Karl Beer, Oswald Redlich, Karl Uhlirz) i některými německými historiky (Alfons Dopsch, Robert Holtzmann či Rudolf Much). Objevily se však i nesouhlasné hlasy – Bretholze kritizovali Adolf Zycha (\"Über der Ursprung der Städte in Böhmen und die Städtepolitik der Přemysliden\" (MVGDB LII), kritika Bretholzovy teorie vzniku měst postupným převážením německého práva v česko-německých sídlech), Wilhelm Wostry (\"Das Kolonisationsproblem: eine Überprüfung der Theorien über die Herkunft der Deutschen in Böhmen\" (1922)), Ernst Schwarz (\"Zur Namensforschung und Siedlungsgeschichte in den Sudetenländern\" (1927), studium místních jmen, podle něj je nutno klást počátky německého osídlení v českých zemích do 13. století), Karl Berger (\"Die Besiedlung des deutschen Nordmährens im 13. und 14. Jahrhundert\" (1933), zkoumal osídlení severní Moravy) či Otto Peterka (\"Rechtsgeschichte der böhmischen Länder\").\n\nMnozí regionální česko-němečtí badatelé se připojili na Bretholzovu a začali jeho teorii obhajovat a dále rozvíjet. Mezi zastánce patřil např. jihlavský archivář Emanuel Schwab. Karl Schneider ve svém díle \"Die Geschichte der Deutschen Ostböhmens I, Von der ältest Zeit bis zum Beginn der Hussitenstürme\" (1923) zpracoval údajné nepřetržité germánské osídlení Trutnovska (Hesové, Durynkové a Silingové), Hans Schreuer pak v práci \"Germanische und slavische Staatsbildung\" (1928) rozvedl Bretholzovy myšlenky, že veškerý pokrok vychází z recepce germánských právních řádů.\n\nV české historiografii byl jeho přístup jednoznačně odmítnut. Josef Šusta teorii odmítl v článku \"Nový Antipalacký\". Nepopíral jistý německý vliv v 9. až 12. století, avšak podle něj se jednalo spíše o jednotlivce přišlé z Říše (dvůr, duchovenstvo, obchodníci), ne o ucelenou vrstvu usedlého obyvatelstva. František Kameníček mu v recenzi v Časopise matice moravské v roce 1915 vyčetl otevřenou stranickost, ignorování novějších českých prací po Palackém a snahu germanizovat moravskou historii. Nejvýraznějším Bretholzovým oponentem se stal Josef Pekař. Ten vydal devět statí na stránkách Lidových novin, které později vyšly knižně jako \"Objevy Bretholzovy čili od které doby sedí Němci v naší vlasti\" (1922). Vyčítal mu povrchnost, jednostrannost, tendenčnost, národnostní zaslepení („německý pán - český otrok“).\n\nSám Bretholz se obhajoval na stránkách časopisu \"Zeitschrift des deutschen Vereines für die Geschichte Mährens und Schlesiens\" (články \"Meine „Geschichte Böhmens und Mährens“ und ihre Kritiker\", \"Zur Zygaschen Kritik meiner „ Geschichte Böhmens und Mährens“\", \"Palacky‘s „Kolonisationstheorie“\", \"Kolonisations-Polemik\"). Zde se do diskuze zapojili také Alfred Fischel, Anton Rzehak, Anton Mayer či také Robert Holtzmann. Odpověď Pekařovi zveřejnil v pěti článcích, které vyšly ve významných německých novinách (Bohemia, Reichenberger Zeitung, Prager Tagblatt, Tagesbote aus Mähren und Schlesien). Zde poprvé přiznal i politické zájmy: „německý národ by mohl nyní učinit také politické důsledky“.\n"}
{"id": "963266", "url": "https://cs.wikipedia.org/wiki?curid=963266", "title": "Byrdmaniax", "text": "Byrdmaniax\n\nByrdmaniax je desáté studiové album americké rockové skupiny The Byrds, vydané v červnu 1971 u vydavatelství Columbia Records. Nahráváno bylo v několika obdobích od června 1970 do března 1971 ve studiu Columbia Studios v Hollywoodu. Následně pak až do dubna nahrávali ještě orchestrální části skladeb. Album produkovali Terry Melcher a Chris Hinshaw.\n\n"}
{"id": "963269", "url": "https://cs.wikipedia.org/wiki?curid=963269", "title": "Parsons", "text": "Parsons\n\nPříjmení Parsons nosí více různých osob:\n\n"}
{"id": "963273", "url": "https://cs.wikipedia.org/wiki?curid=963273", "title": "Rouvres-en-Multien", "text": "Rouvres-en-Multien\n\nRouvres-en-Multien je francouzská obec v departementu Oise v regionu Hauts-de-France. V roce 2010 zde žilo 482 obyvatel.\n\n\"Počet obyvatel\" \n\n"}
{"id": "963274", "url": "https://cs.wikipedia.org/wiki?curid=963274", "title": "Elena Čepčeková", "text": "Elena Čepčeková\n\nElena Čepčeková, rodným jménem Elena Kaššová. Publikovala i pod jménem po druhém manželovi Elena Benešová a pod pseudonymem Elena Hronská (26. ledna 1922, Dolná Ždaňa – 6. ledna 1992, Bratislava) byla slovenská prozaička, básnířka a dramatička, autorka literatury pro děti a mládež.\n\nNarodila se v rodině malorolníků a vzdělání získávala v Dolní Ždani, Levicích, Banské Bystrici a Zvolenu. Po 2. světové válce začala pracovat jako učitelka v Kostoľanech pod Tribečom, později pracovala jako úřednice v Bratislavě a v Československém státním filmu. V letech 1950-1954 byla vedoucí redaktorkou časopisu \"Ohník\", v letech 1955-1957 časopisu \"Zornička\", krátký čas byla i ředitelkou Domu osvěty v Novém Městě nad Váhom. V roce 1968 byla krátce také redaktorkou obnoveného časopisu \"Slniečko\". Pak se přestěhovala do Bánovců nad Bebravou, kde se věnovala literární činnosti.\n\nVěnovala se výhradně tvorbě pro děti a mládež, a to jak poezii, tak i próze a dramatu. Náměty pro její díla se stal svět přírody, současný život na vesnici i ve městě, rodinné, školní a internátní prostředí, malí i dospívající hrdinové, ale nejvíce se v jejím díle objevují jako hrdinky dívky. Psala veršované pohádky, hrdinskou a životopisná epiku, pohádky, novely a romány; napsala však také loutkové hry a pohádkové seriály pro rozhlas a televizi. Obsáhlá širokou škálu čtenářů od úplně nejmenších až po dospívající mládež.\n\nZa své dílo získala Cenu Fraňa Krále.\n\n\n\n\n\n"}
{"id": "963275", "url": "https://cs.wikipedia.org/wiki?curid=963275", "title": "Václav Krejčí (architekt)", "text": "Václav Krejčí (architekt)\n\nVáclav Krejčí (* , Mělník) je český architekt, který v období socialismu navrhoval a projektoval největší sídliště postavená v Ústeckém kraji (dříve Severočeském kraji). Byl autorem a hlavním projektantem výstavby nového Mostu, několika sídlišť v Ústí nad Labem či rekultivačních úprav lomu Benedikt. Je držitelem stříbrné ceny světového Bienále architektury, udělené roku 1987 v bulharské Sofii.\n\nNarodil se ve středočeském Mělníku a studoval na Českém vysokém učení technickém v Praze, kde absolvoval Fakultu architektury a pozemního stavitelství. Po ukončení studií dostal umístěnku do podniku Stavoprojekt v Ústí nad Labem a ve zdejším projektovém ústavu působil po celý svůj profesní život až do roku 1996 (postupně jako projektant, hlavní architekt a ředitel). Jeho prvním úkolem byly v roce 1952 bytové domy na sídlišti Osada (dříve tzv. Stalinovky) v Litvínově. O sedm let později se společně s kolegou Jaromírem Vejlem zúčastnil soutěže na urbanistické a architektonické řešení centra nového Mostu (původní královské město Most bylo zbořeno kvůli těžbě hnědého uhlí). Tu, jako tehdy jedenatřicetiletý architekt, vyhrál a od roku 1959 vedl jako hlavní projektant dostavbu města.\n\nOd roku 1963 se podílel na výstavbě a proměně Ústí nad Labem, kde vyhrál soutěže na projektování čtvrti Severní Terasa, obvodu Krásného Března a širšího území centra města. Jím projektované sídliště Severní Terasa, nacházející se ve stejnojmenné městské čtvrti, bylo jedním z nejlépe hodnocených československých sídlišť, za něž obdržel ocenění Nejlepší realizace roku.\n\nV roce 1992 začal podnikat a založil projektový ateliér Arch-atelier s.r.o. Při příležitosti svých 80. narozenin vydal v roce 2008 knihu o výstavbě nového Mostu s názvem \"Most: zánik historického města, výstavba nového města\".\n\n\n\n\n"}
{"id": "963276", "url": "https://cs.wikipedia.org/wiki?curid=963276", "title": "Androscoggin County", "text": "Androscoggin County\n\nAndroscoggin County je okres ve státě Maine ve Spojených státech amerických. K roku 2010 zde žilo 107 702 obyvatel. Správním městem okresu je Auburn. Celková rozloha okresu činí 1288 km².\n\n"}
{"id": "963278", "url": "https://cs.wikipedia.org/wiki?curid=963278", "title": "Václav Krejčí", "text": "Václav Krejčí\n\nVáclav Krejčí je jméno více osob:\n\n"}
{"id": "963279", "url": "https://cs.wikipedia.org/wiki?curid=963279", "title": "Varinfroy", "text": "Varinfroy\n\nVarinfroy je francouzská obec v departementu Oise v regionu Hauts-de-France. V roce 2010 zde žilo 237 obyvatel.\n\n\"Počet obyvatel\" \n\n"}
{"id": "963281", "url": "https://cs.wikipedia.org/wiki?curid=963281", "title": "So You Want to Be a Rock 'n' Roll Star", "text": "So You Want to Be a Rock 'n' Roll Star\n\n„So You Want to Be a Rock 'n' Roll Star“ je píseň americké rockové skupiny The Byrds z roku 1967. Jejími autory jsou dva z členů skupiny, Jim McGuinn a Chris Hillman. Píseň původně vyšla jako singl v lednu 1967 (na jeho B-straně byla píseň „Everybody's Been Burned“) a v žebříčku Billboard Hot 100 se umístil na 29. příčce. V únoru toho roku pak vyšla jako součást alba \"Younger Than Yesterday\" (v koncertní verzi vyšla například na albu \"(Untitled)\" z roku 1970). Později píseň nahrála řada dalších hudebníků, mezi které patří Patti Smith, Black Oak Arkansas nebo Tom Petty.\n"}
{"id": "963283", "url": "https://cs.wikipedia.org/wiki?curid=963283", "title": "Ján Simonides", "text": "Ján Simonides\n\nJán Simonides (1648, Spišské Vlachy – 7. květen 1708, Banská Bystrica) byl slovenský spisovatel memoárové a cestopisné prózy.\n\nPocházel z rodiny evangelického kněze, vzdělání získal v Prešově a ve Wittenbergu (1667–1674) a po studiích působil v Brezně jako rektor školy. Po odhalení Vesselényiho spiknutí ho věznili v Leopoldově a byl odsouzen na neapolské galeje. Cestou na galeje ujel spolu s Tobiášem Masníkem, ale po pěti dnech je opět chytili a uvěznili. Na svobodu se dostal díky tomu, že je vykoupil jistý německý kupec.\nProcestoval mnoho zemí (Itálie, Švýcarsko, Německo), než se usadil v Německu, kde žil do roku 1683.\n\nPo návratu do vlasti působil jako evangelický kněz v Banské Bystrici-Radvani (1683–1687), Kráľovej (1688–1690), Hronseku (1691–1695), Banské Bystrici (1695–1708), tam se stal superintendantem (od roku 1704).\n\nJe znám zejména jako autor cestopisných a memoárové děl, ve kterých se věnoval svým zážitkům od odsouzení v Bratislavě až po návrat domů. Vycházel přitom ze svých deníků, které si cestou psal. Ve svých dílech však nepopisoval jen své zážitky, ale věnoval se i popisem krajů, které navštívil, jejich regionálních zvyklostí, etnografických poměrů a architektury (antické památky, klášterní a chrámové stavby).\n\nPoužíval jednoduchý, bezprostřední jazyk, přičemž nevkládal do textu téměř žádné náboženské detaily (biblické texty, příklady, náboženské reflexe), takže jeho dílo je považováno za víceméně světskou prózu, která v té době byla vzácná.\n\nByl též autorem latinské příležitostné poezie, náboženských polemik a náboženských výchovných spisů. Obhajoval význam mateřské řeči, slovakizoval biblickou češtinu, dokladem toho je jeho úvod ke katechismu.\n\n\n"}
{"id": "963288", "url": "https://cs.wikipedia.org/wiki?curid=963288", "title": "Velký útěk", "text": "Velký útěk\n\nVelký útěk byl útěk spojeneckých letců za druhé světové války z německého zajateckého tábora Stalag Luft III, který se nacházel poblíž města Zaháně (dnes Żagań v Polsku). Útěk se uskutečnil v noci z 24. na 25. března 1944.\n\nLetci utekli pomocí 110 metrů dlouhého tunelu nacházejícího se 9 metrů pod zemí, který vykopali pomocí nářadí, jenž si sami vyrobili. Zajatci tunel pojmenovali Harry. Letci původně stavěli tři tunely (Tom, Dick a Harry), ale protože práce pokračovaly příliš pomalu a němečtí strážci začali mít podezření, pokračovali po chvilkové nečinnosti v kopání tunelu Tom. Naneštěstí byl tunel Tom objeven a tak museli letci otevřít znovu tunel Harry. Při kopání jiné skupiny letců padělaly stovky dokladů, roznášely tuny zeminy z tunelu po táboře, vyráběli mapy a kompasy, jiní přešívali uniformy a přebarvovali je krémem na boty a jiní se učili mluvit alespoň trochu německy. Sestavovali si pořadí ve dvoučlenných a trojčlenných skupinách, v jakém uprchnou, podle toho jak moc se zasloužili o přípravu útěku. Rozhodlo se, že se útěk uskuteční 24. března. Organizátorem akce se stal Brit Roger Bushell, který měl za sebou už dva nevydařené útěky ze zajetí.\n\nDatem útěku se stala noc z 24. března na 25. března 1944. Té noci napadl sníh, takže se riziko odhalení velmi zvýšilo. První uprchlík přeběhl do lesa a natáhl lano, za které zatáhl a tím dal signál čekajícím v tunelu, že se stráž na věži nedívá. Když uprchl další zajatec, vystřídal předchozího u lana. Nakonec z původních 200 účastníků uteklo jen 76, protože se nepočítalo s mnoha okolnostmi, jako byl hluboký sníh, který ztěžoval krytí, zřícení části tunelu a jiné události, které se té noci odehrály. Nakonec byl útěk i odhalen, ale i tak je největším útěkem zajatců vůbec. Uprchlíci měli plány uprchnout do Francie, Polska, Švýcarska a Švédska. Asi polovina uprchlíků zamířila na necelé 2 kilometry vzdálené nádraží v Żagańi (tehdy Sagan), zbytek musel jít pěšky. Nicméně ti, kteří zamířili na nádraží, jej nakonec nemohli najít a proto museli čekat až do svítání, což bylo velmi nebezpečné. Někteří se také poté skrývali v lesích, jenže v roce 1944 byl březen jedním z nejstudenějších a z toho důvodu museli tito svůj úkryt opustit. Ti, co šli pěšky, si mezi sebou říkali „Bačkoráři“.\n\nTato událost velmi rozhněvala Adolfa Hitlera především proto, že mezi uprchlíky byli také čtyři Poláci a tři Češi. Uprchlíci byli postupně chyceni a 50 jich bylo na přímý rozkaz Hitlera gestapem na různých místech v Německu bez soudu popraveno. Dalších 23 chycených letců bylo převezeno zpět do tábora. Na svobodu se nakonec dostali pouze tři letci (dva Norové a jeden Holanďan). Zastřelení letci byli tajně spáleni v krematoriích.\n\nZpráva o popravách velmi rozhořčila Velkou Británii, a proto po válce RAF sestavila speciální vyšetřovací tým, který měl vypátrat a zatknout vrahy pilotů. Do čela týmu byl vybrán major Frank McKenna, který začal rekonstrukcí útěku a poté sestavil časový sled událostí. Výbornými důkazy se staly urny s popelem letců a s datem i místem spálení. Vyšetřování trvalo tři roky, bylo obviněno a popraveno několik desítek gestapáků, ale někteří vrazi zůstali nedopadeni, protože McKenna nemohl vyšetřovat v sovětské okupační zóně.\n\nKvůli pátrání po letcích byla vyvražděna česká rodina. Účastníci útěku byli zastřeleni poblíž Mostu a také v Hrabůvce.\n\n\n"}
{"id": "963291", "url": "https://cs.wikipedia.org/wiki?curid=963291", "title": "Jonathan Donahue", "text": "Jonathan Donahue\n\nJonathan Donahue (* 6. května 1966) je americký zpěvák a kytarista. V letech 1989 až 1991 byl členem skupiny The Flaming Lips, se kterou nahrál alba \"In a Priest Driven Ambulance\" (1990) a \"Hit to Death in the Future Head\", které vyšlo až po jeho odchodu v roce 1992. Ještě před příchodem do Flaming Lips založil Donahue soubor Mercury Rev, který však nebyl kvůli aktivitě Flaming Lips příliš aktivní a jeho aktivita byla obnovena až po Donahueově odchodu z Flaming Lips.\n"}
{"id": "963293", "url": "https://cs.wikipedia.org/wiki?curid=963293", "title": "Prokuplje", "text": "Prokuplje\n\nProkuplje (v srbské cyrilici Прокупље) je hlavní město Toplického okruhu v jižní části Centrálního Srbska poblíž hranice s Kosovem. Patří k menším městům; v roce 2011 mělo 27 163 obyvatel. Nachází se na silničním tahu spojujícím města Niš a Podujevo.\n\nSoučástí srbského království se město stalo v roce 1878 po připojení okolí Niše k Srbsku.\n"}
{"id": "963295", "url": "https://cs.wikipedia.org/wiki?curid=963295", "title": "Zdeněk Šimek", "text": "Zdeněk Šimek\n\nZdeněk Šimek (19. dubna 1927 Veselí nad Lužnicí– 27. října 1970 Praha) byl český sochař a malíř. \n\nZdeněk Šimek se během studia na měšťanské škole učil hře na housle, zpíval ve sboru a zajímal se o výtvarné umění a poezii. Silnou a trvalou inspirací pro něj byla příroda a hudba. Po celý život budoval sbírku nerostů, hornin a fosilií, používal optický mikroskop i vlastní hvězdářský dalekohled, zabýval se astronomií, botanikou, morfologií bezobratlých, budoval fonotéku vážné hudby a jazzu. V letech 1941–1946 studoval na učitelském ústavu v Soběslavi, kde jeho třídním učitelem byl spisovatel Jiří Marek a spolužáky pozdější historik umění Jiří Padrta a Jiří Hronek (bohemista, FFUK).\n\nRoku 1946 byl přijat ke studiu na VŠUP, nejprve do ateliéru Karla Dvořáka. Po jeho smrti (1950) dokončil studia v ateliéru Josefa Wagnera, kde se seznámil i se svou budoucí ženou, Dagmar Vinklerovou a navázal přátelství s výtvarníky, kteří roku 1954 zakládali tvůrčí skupinu Trasa (Zdena Fibichová, Vladimír Preclík, Eva Kmentová, Olbram Zoubek, aj.).\n\nV letech 1952–1967 podnikl řadu zahraničních cest (Petrohrad, Moskva, Paříž, Řím, Neapol, Benátky, Florencie). Ze sňatku s Dagmar Vinklerovou (1953) se narodili synové Ondřej (1954) a Lukáš (1957).\n\nV 50. letech pracoval na veřejných zakázkách – sochách pro kašny v Mariánských Lázních a Třeboni a kromě toho se věnoval i vlastní volné tvorbě. V roce 1964 vystavoval se skupinou Trasa a měl první samostatnou výstavu ve Špálově galerii.\n\nOd roku 1965 žila rodina střídavě v Praze a letním domě v Šestajovicích, který Šimek sám postavil a později používal i jako sochařský ateliér. Zdeněk Šimek se zúčastnil prvního sochařského sympozia v Hořicích v Podkrkonoší (1966) a sympozií v Krastalu a Neukirchen (1967).\n\nRoku 1968 vážně onemocněl plicní chorobou a několik měsíců strávil v sanatoriu. Přesto dál pracoval na veřejných zakázkách v Praze, Třeboni a Prachaticích a roku 1969 se zúčastnil sochařského symposia v Oggelshausenu.\n\nV roce 1970 podlehl nemoci a zemřel 27. října, ve věku 43 let.\n\nŠimek byl dobře obeznámen s domácí sochařskou tradicí a za svých cest vstřebal podněty ruské avantgardy, kubismu i pařížské moderny. Ovlivnilo ho kykladské umění i práce Arpa a Brâncuşiho. Od své rané školní plastiky, v níž se suverénně vyrovnal s podněty kubismu (Kubistické torzo, 1948), jeho práce z 50. let ve dřevě a kovu směřují ke stylizaci a zjednodušení tvaru. V 60. letech dospěl ke konstruktivistickým abstraktním kompozicím ve dřevě a monumentálním čistým tvarům v kameni. \n\nVe figurálních plastikách, které tvořil jako veřejné zakázky pro Mariánské Lázně, uplatnil svou znalost přírody i cit pro materiál (Volavky, 1954, rumunský mramor), nekonvenční kompozici (Pramen, 1956, hořický pískovec) a dobře zvládl i monumentální mírně nadživotní sousoší (Roční doby, 1957, bulharský mramor). \n\nJeho volná tvorba z téže doby zahrnuje komorní plastiky v kameni, které jsou charakteristické uzavřenou formou (Dřepící, 1956). Některé přímo svou dedikací odkazují na díla Josefa Wagnera (Nalezený kámen II, 1957), jiné se blíží abstraktnímu tvaru, v proporcích je však stále obsažena lidská figura (Nalezený kámen I, 1957, Torzo, 1960). Komorní plastiky v olovu jsou kompozičními studiemi a nebyly určeny pro vystavení (Akt, 1958). Dřevěné komorní plastiky ženských postav charakterizuje protáhlý tvar, postavy jsou zachyceny v pohybu (Baletka, 1958, Akrobatka, 1958). V sochách ptáků je zřetelný posun směrem k abstrakci (Pták II, 1958). Z roku 1958 pochází jediná Šimkova socha ze sklolaminátu – vznášející se ženská postava s pásem filmu pro filmový klub v Paláci Adria, nyní nezvěstná.\nV polovině 60. let se Šimek věnoval konstruktivistickým kompozicím ve dřevě, prostorovým vztahům jednotlivých prvků a geometrickým průnikům těles (Křídla, 1963, Sloup I,II, 1964, Průnik těles I-IV, Jařmo, Svazek, 1965).\n\nV 60. letech vznikla v kameni série komorních plastik inspirovaných biomorfními tvary, v jejichž objemu sochař zachytil zvláštní vnitřní napětí (Pupen I-III, 1964, Pupen IV, V, 1967, Dvojklín, 1967). Šimkovy abstraktní sochy v mramoru a vápenci odkazují příponou svých názvů k samotnému kameni a jsou metaforou pohybu a zvuku (Mobilit, Fonolit, 1967), jindy název odkazuje ke skrytému jádru hmoty (Karyolit, 1968), nebo pravěkým kamenným nástrojům (Eolit I-III, 1967).\nÚčast na sochařských sympoziích nabídla Šimkovi tvůrčí svobodu a možnost převést své kresebné studie i komorní díla do monumentálních tvarů. Na vrchu Gothard v Hořicích stojí pískovcová Hladina (1966). Vápencová socha Mobilit (1967) ze sympozia v rakouském Krastalu nalezla umístění před budovou PVT v Praze 4. V Neukirchenu, kde úkolem sochařů bylo zpracovat obří žulové balvany, vznikla Plastika (1967). Socha Jako hrozny jsme lisováni (1969) z jurského vápence v Oggelshausenu je přímou reakcí na okupaci v srpnu 1968 a zároveň nejzávažnějším dílem autora.\n\nV letech 1967–1970 vznikly studie i výsledná monumentální dvojice vzájemně komplementárních stylizovaných soch Adama a Evy (Napětí, Arboretum Průhonice).\nRoku 1968 dostal Šimek zakázku na vytvoření slunečních hodin pro Prachatice. Následovala řada kresebných studií i přesných geometrických výkresů, zkoumání exponátů slunečních hodin ve sbírkách NTM a konzultace s astronomem P. Příhodou. Osazení celého komplexu 14 mramorových součástí hodin se uskutečnilo až po sochařově úmrtí (1972).\n\nVyznání Zdeňka Šimka k vlastní tvorbě: \n\n…Mám rád čistotu tvaru, jednoduchost krystalu složenou z čistých ploch. Pryč s hrůzou, pryč s fantazií a vypravěčstvím, jsou to škraloupy na zvracení. Omamná je rovnováha protikladů, symetrie tvaru a klidu, disciplína nekonečna.\nZdeněk Šimek vytvořil v letech 1949–1970 stovky tužkových, pérových a tušových přípravných kreseb k sochám. Z jeho volné tvorby se zachovaly krajinomalby (olej, akvarel, tempera, tuš), studie postav, portréty a několik autoportrétů (1948).\n\n\n\n\n\n\n\n"}
{"id": "963301", "url": "https://cs.wikipedia.org/wiki?curid=963301", "title": "If I Could Only Remember My Name", "text": "If I Could Only Remember My Name\n\nIf I Could Only Remember My Name je první sólové studiové album amerického zpěváka a kytaristy Davida Crosbyho, vydané v únoru 1971 u vydavatelství Atlantic Records. Jde zároveň o jeho poslední sólové studiové album až do roku 1989, kdy vyšlo \"Oh Yes I Can\". Nahráno bylo v letech 1970 až 1971 v losangeleském studiu Wally Heider Studios.\n\n"}
{"id": "963304", "url": "https://cs.wikipedia.org/wiki?curid=963304", "title": "Volgograd 1", "text": "Volgograd 1\n\nNádraží Volgograd 1 () je hlavní železniční stanice ve Volgogradě, hlavním městě Volgogradské oblasti v Rusku. Jezdí z něj vlaky příměstské i dálkové do pěti směrů: na Krasnodar, Rostov na Donu, Moskvu, Saratov a Astrachaň.\n\nStanice zde vznikla už v roce 1862 na Volho-donské železnici, která spojovala Don s Volhou a měla velký vliv na rozkvět Volgogradu, který se tehdy nazýval Caricyn. V letech 1868 až 1870 začal provoz na Grjazijsko-caricynské železnici a v roce 1871 byla na caricynském nádraží postavena zděná budova.\n\nTa byla zničena za druhé světové války během stalingradské bitvy. Nová nádražní budova byla vystavěna v období od července 1951 do května 1954 a uvedena do provozu 2. června 1954. Byla provedena ve stylu socialistického klasicismu a v roce 1997 byla prohlášena za architektonickou památku.\n\nV roce 2013 zde 29. prosince došlo k teroristickému útoku, při kterém zemřelo 18 lidí a desítky dalších byly zraněny.\n"}
{"id": "963305", "url": "https://cs.wikipedia.org/wiki?curid=963305", "title": "Oh Yes I Can", "text": "Oh Yes I Can\n\nOh Yes I Can je druhé sólové studiové album amerického zpěváka a kytaristy Davida Crosbyho, vydané v lednu 1989 u vydavatelství A&M Records. Jde zároveň o jeho první sólové studiové album od roku 1971, kdy vyšlo \"If I Could Only Remember My Name\". Spolu s Crosbym byli jeho producenty Craig Doerge a Stanley Johnson.\n\n"}
{"id": "963312", "url": "https://cs.wikipedia.org/wiki?curid=963312", "title": "Božetěch (opat)", "text": "Božetěch (opat)\n\nBožetěch (činný do roku 1096) byl mnich řádu benediktinů, malíř, sochař a poslední slovanský opat sázavského kláštera.\n\nJediné písemné prameny o opatu Božetěchovi podává Kronika Mnicha sázavského, referující o vzniku sázavského kláštera, a jedna interpolace v textu Kosmovy kroniky od Mnicha sázavského. Božetěch snad získal vzdělání v sázavské klášterní škole, o jeho kariéře není známo. Písemně doloženo je, že byl v roce 1091 po Jimramovi (Emeramovi) zvolen čtvrtým opatem sázavského kláštera. Byl zřejmě oblíbencem českého krále Vratislava a jeho přízně dokázal využívat. S tím snad souviselo, že se rozhodl korunovat krále při jedné slavnostní mši roku 1091, to ale bylo výsostné právo pražského biskupa. Biskup Kosmas Božetěchovi jako trest určil vytvořit plastiku Ukřižovaného v životní velikosti a donést ji do Říma. V roce 1096 byl Božetěch spolu s dalšími mnichy praktikujícími slovanskou liturgii vyhnán z kláštera.\n\nBožetěch byl jedním z prvních jménem známých českých výtvarných umělců, po zlatníku Kojatovi, který se připomíná ve službě kapituly ve Staré Boleslavi. Pravděpodobně původem němečtí iluminátoři Hildebert a Everwin, po kterých se zachoval iluminovaný rukopis, působili až před polovinou 12. století. Avšak o jeho umělecké činnosti víme jen to, co praví kronikář, že uměl malovat, pracovat s drahokamy, vyřezávat ze dřeva a soustruhovat z kosti. Přestavba sázavského kláštera měla být dokončena pod Božetěchovým vedením v roce 1096. Dokončení stavby sázavského chrámu archeologický výzkum nevyloučil, avšak nestavěl se kamenný klášter. Jeho budovy podle archeologických poznatků za Božetěchova vedení zůstaly dřevěné. Doložen a dochován není ani dřevěný kříž s Ukřižovaným, který měl Božetěch vyřezat a donést pěšky do Říma jako akt pokání za to, že se opovážil korunovat krále, což příslušelo jen biskupovi.\n\nBožetěchův odkaz se stal oblíbeným u českých obrozenců 2. poloviny 19. století a počátku 20. století, kteří ho interpretují jako prvního českého umělce, který trpěl kvůli svému „slovanství“. Podle romantického názoru českých obrozenců (Ján Kollár, Karel Vladislav Zap, Jaroslav Vrchlický, Josef Václav Sládek, Bernhard Grueber a další), který dovršil svou prací historik umění, monsignore Ferdinand Josef Lehner, opat Božetěch získal výjimečné postavení mezi českými umělci, byl zakladatelem české malířské školy a pro krále Vratislava I. ilustroval údajně Vyšehradský kodex a skupinu rukopisů s ním související. Tyto iluminace ovšem jsou součástí latinských rukopisů a vznikly v okruhu bavorské benediktinské školy, zatímco Božetěch byl příslušníkem \"nepřátelské\" slovanské školy a jako dědic cyrilometodějského odkazu měl tvořit pod vlivem byzantského umění. \n\nVáclav Tatíček se na základě Lehnerovy knihy pokusil užitím metod beletristické fabulace spojit řadu konkrétních uměleckých děl po celé Evropě s Božetěchem a jeho hutí. Předpokládá existenci sázavské huti pod Božetěchovým vedením, která se měla podílet na dalších projektech své doby, včetně přestavby chrámu sv. Víta.\nJeho hypotetické závěry, že Božetěch byl nejenom první, ale také největší český umělec, nepřijala česká vědecká obec ani poučená veřejnost.\n\n\n\n\n"}
{"id": "963320", "url": "https://cs.wikipedia.org/wiki?curid=963320", "title": "Bad Blood (album)", "text": "Bad Blood (album)\n\nBad Blood je hudební debutové album skupiny Bastille, vydané 4. března 2013. Album bylo nahráno v Londýně a jeho producenty jsou Dan Smith a Mark Crew.\n\nRozšířená verze alba, All This Bad Blood, byla vydána 25. prosince 2013.\n\nVšechny skladby napsal Dan Smith.\n\n\n\n"}
{"id": "963325", "url": "https://cs.wikipedia.org/wiki?curid=963325", "title": "All This Bad Blood", "text": "All This Bad Blood\n\nAll This Bad Blood je reedice předchozího alba Bad Blood skupiny Bastille. Bylo vydáno 25. listopadu 2013 na dvou discích. První disk obsahuje skladby z předchozí verze alba, Bad Blood. Druhý disk obsahuje nové skladby a již dříve vydané cover verse.\n\nTexty k songům a hudbu napsal Dan Smith (kromě Of the Night a What Would You Do, u kterých jsou autoři vypsáni).\n\n\n"}
{"id": "963328", "url": "https://cs.wikipedia.org/wiki?curid=963328", "title": "Římskokatolická farnost Hora Svaté Kateřiny", "text": "Římskokatolická farnost Hora Svaté Kateřiny\n\nŘímskokatolická farnost Hora Svaté Kateřiny (lat. \"Catharinaberga\") je zaniklé územní společenství římských katolíků v Hoře Svaté Kateřiny a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nO historii farnosti před rokem 1604 chybějí zprávy. Od roku 1604 jsou vedeny matriky. Farnost byla obnovena roku 1629.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti Horní Jiřetín.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "963330", "url": "https://cs.wikipedia.org/wiki?curid=963330", "title": "Dnsmasq", "text": "Dnsmasq\n\nDnsmasq je v informatice malý a snadno konfigurovatelný DNS a DHCP server. Je určen hlavně pro malé firemní a domácí sítě používající NAT. Dnsmasq podporuje jak statické tak dynamické DHCP a pro bootování bezdiskových stanic po počítačové síti je podporován i starší protokol BOOTP. Podporovány jsou platformy Linux (glibc nebo uClibc), BSD a macOS.\n\nDnsmasq má následující vlastnosti:\n\nHlavní konfigurační soubor je \"/etc/dnsmasq.conf\". Je velice dobře komentovaný a tak není problém \"dnsmasq\" podle našich představ nastavit.\nPrvní co bychom měli upravit je specifikace rozhraní kde bude \"dnsmasq\" naslouchat. Z hlediska bezpečnosti není vhodné aby byl dostupný z internetu.\nVe výchozím nastavení naslouchá na všech rozhraních:\n\ncodice_1\nRozhraní má více specifikací:\ncodice_2\ncodice_3\n\nKešování DNS a forwarding fungují automaticky. Otestovat to můžeme dotazem na nějakou doménu:\n\"Dnsmasq\" využívá naše resolvery (viz \"/etc/resolv.conf\") a odpovědi kešuje. Integruje také informace z \"/etc/hosts\", tím pádem se nám velice usnadní pojmenování lokálních počítačů – nemusíme tvořit zónový soubor. Například, pokud do \"/etc/hosts\" vložíte záznam:\n10.0.1.15 kremilek.local\n…můžete se po restartu programu \"dnsmasq\" rovnou přesvědčit, že od něj dostanete správnou odpověď (tedy, správnou dle \"/etc/hosts\"):\nVýchozí hodnota pro velikost keše je sto padesát záznamů. Chceme-li kešovat více záznamů, specifikujte příslušnou hodnotu\"cache-size\":\nVlastní DNS nemusíme vkládat jenom do \"/etc/hosts\", ale také do samotné konfigurace :\nVýše uvedená řádka vytvoří A záznam pro jména \"laptop\" a \"laptop.local\" s IP adresou \"10.0.1.60\" a AAAA (IPv6) záznam s IPv6 adresou \"1234::100\".\nPotřebujete-li vložit vlastní MX záznam, můžete použít \"mx-host\":\nVýše uvedený řádek nastaví MX záznam pro doménu \"example.org\" o váze \"10\" s poštovním serverem \"postovniserver.local\".\n\nPodobným způsobem můžete vytvářet i PTR nebo SRV záznamy. Více viz manuálová stránka a komentáře v konfiguračním souboru. Po úpravě konfigurace je třeba \"dnsmasq\" restartovat:\n\nFunkci DHCP serveru je ve výchozím stavu vypnutá \"dnsmasq\". Pro funkčnost stačí specifikovat rozsah adres pro DHCP:\nTato řádka nastaví dynamické přidělování adres v rozsahu \"10.0.1.50\" až \"10.0.1.150\", přičemž přidělená IP adresa bude „pronajatá“ dvanáct hodin. Podobně jako v případě direktivy \"interface\" můžete \"dhcp-range\" specifikovat vícekrát, pokaždé pro jiný rozsah:\nIP adresy můžete specifikovat i staticky, pro konkrétní MAC síťové karty:\nTato řádka přidělí MAC adrese \"11:22:33:44:55:66\" IP adresu \"10.10.10.10\".\n\nKonkrétní rozsahy můžete přidělovat i konkrétním síťovým rozhraním:\nPotřebujete-li specifikovat některé další volby jako router apod., můžete použít \"dhcp-option\":\n\nVýše uvedená řádka sdělí DHCP klientům, že router je na adrese \"10.10.10.10\" a NTP servery jsou na \"10.10.10.20\" a \"10.10.10.30\". Další příklady naleznete v konfiguračním souboru a v manuálu.\n\n"}
{"id": "963337", "url": "https://cs.wikipedia.org/wiki?curid=963337", "title": "Marodér", "text": "Marodér\n\nMarodér (též šnorchář) je označení pro vojáka, který je lehce zraněn nebo své onemocnění předstírá, proto nepostupuje se svou jednotkou. Jde pouze v jejích stopách a přitom rabuje a loupí. \n\nTento název je zkomoleninou francouzského slovesa marauder (plenit, loupit, krást na poli) a odvozen od jména plukovníka Jeana de Merode, v jehož císařském pluku se během třicetileté války nacházelo mnoho nemocných a raněných, kteří se za svým vojskem opožďovali a toulali se krajem v malých tlupách a rabovali. Tlupy bez jakéhokoliv vedení se dál rozrůstaly o polodezertéry. Rabovali mnohem více než spížní oddíly. \n\n"}
{"id": "963339", "url": "https://cs.wikipedia.org/wiki?curid=963339", "title": "Římskokatolická farnost Malý Háj", "text": "Římskokatolická farnost Malý Háj\n\nŘímskokatolická farnost Malý Háj (lat. \"Kleinhana\") je zaniklé územní společenství římských katolíků v Malém Háji a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou v místě vedeny od roku 1784. Od roku 1791 zde byla lokálie. Farnost byla zřízena od roku 1852.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti Horní Jiřetín.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "963344", "url": "https://cs.wikipedia.org/wiki?curid=963344", "title": "Mořic Arnold de Forest", "text": "Mořic Arnold de Forest\n\nMořic Arnold de Forest, křestní jméno též Moritz (9. ledna 1879, Paříž – 6. října 1968, Biarritz), byl automobilový závodník, britský poslanec za Liberální stranu (Liberal Party), poslední soukromý majitel moravských panství Veveří (s hradem Veveří) a Rosice, odpůrce pozemkové reformy v Československu a posléze lichtenštejnský diplomat.\n\nPodle většiny zdrojů byl druhorozeným synem Ferdinanda Raphaela Bischoffsheima a Mary Paineové. Po ztrátě obou rodičů byl spolu se svým bratrem Raymondem adoptován tetou z otcovy strany Clarou, provdanou za šlechtice, podnikatele a filantropa Maurice de Hirsche. Důvodem k této adopci bylo pravděpodobně úmrtí vlastních dětí. V roce 1898 požádala Clara rakouského císaře Františka Josefa, aby byly její adoptivní děti povýšeny do šlechtického stavu. Žádosti bylo vyhověno 22. ledna 1899 a Mořic Arnold obdržel titul svobodného pána de Forest-Bischoffsheim.\n\nV mládí studoval na elitní škole v Etonu a na Oxfordské univerzitě v Anglii, kde se usadil a roku 1900 získal britské občanství. V letech 1911-1918 zastupoval Liberální stranu v britském parlamentu. Po svých adoptivních rodičích zdědil panství Rosice a Veveří na Moravě. Zvláště na hradě Veveří s oblibou pobýval a hostil zde své přátele z Británie. Nejznámějšími byli Winston Churchill, pozdější britský ministerský předseda, a jeho manželka Lady Clementine. Po vzniku Československa v roce 1918 se jeho moravská panství stala předmětem pozemkové reformy a předmětem vleklého právního sporu, který byl definitivně vyřešen až dohodou v roce 1925, kdy jeho majetky získal stát za kompromisní náhradu.\n\nPo první světové válce se Mořic Arnold de Forest-Bischoffsheim sblížil s vládnoucím knížetem Lichtenštejnska, také postiženým československou pozemkovou reformou. Knížete finančně podpořil úvěrem. Roku 1932 získal lichtenštejnské občanství a později obdržel i titul hraběte z Bendernu. Od roku 1935 působil jako lichtenštejnský diplomat, v roce 1936 jako oficiální zástupce země na olympiádě v Berlíně. Zemřel 6. října 1968 ve francouzském letovisku Biarritz. Je pohřben v lichtenštejnském Bendernu.\n\nDe Forest byl nadšenec pro nově vznikající technologie motorových vozidel a letadel. Soutěžil v řadě významných automobilových závodů své doby v Británii, Irsku a Francii. V letech 1903 až 1905 držel putovní pohár deníku Daily Mail, když dosáhl rekordní rychlosti. Účastnil se také závodů Cresta Run ve Svatém Mořici, kde po něm byl pojmenován pohár. Podporoval rozvoj aviatiky v Británii. V roce 1909 nabídl baron de Forest tehdy vysokou prémii 2 000 liber prvnímu Angličanovi, který přeletí přes kanál La Manche v letadle postaveném v Anglii. Po úspěšném přeletu Francouze Louise Blériota v červenci 1909 prémii zdvojnásobil na 4 000 liber. Tuto prémii obdržel Thomas Sopwith v prosinci 1910.\n\nMořic Arnold de Forest uzavřel dva sňatky. První jeho manželkou byla Mathilde Madeleine Menier, rozená Letellien, vdova po čokoládovém magnátovi Albertu Menierovi a dcera francouzského vydavatele novin. Sňatek byl uzavřen v roce 1901 a z tohoto manželství pocházela dcera Mabel Béatrix Clara Mary Magdalen de Forest (* 1902). Toto manželství bylo zrušeno dekretem papeže v roce 1902.\n\nDruhou manželkou se stala Ethel Gerard, dcera Williama Cansfielda Gerarda, druhého barona Gerarda. Svatba se konala v roce 1904. Z tohoto manželství se narodili dva synové, Alaric de Forest (* 1905) a John Gerald de Forest (* 1907), kteří později přijali tituly hrabat z Bendernu. I toto manželství skončilo rozvodem, a to v roce 1911 kvůli nevěře baronky s mladším mužem již v lednu 1910. \n\nJeho vnučka Caroline de Bendern se stala tváří pařížského jara 1968, když byla pod názvem \"Marianne května 68\" uveřejněna fotografie, na které sedíc na ramenou malíře Jeana-Jacquese Lebela mává vietnamskou vlajkou. Kvůli této fotografii byla Mořicem Arnoldem de Forest vyděděna. Jejím manželem byl saxofonista Barney Wilen.\n\nK nemanželskému původu od Mořice Arnolda de Forest se hlásila dánská zpěvačka Emmelie de Forest, protože však nebyla pro své tvrzení schopna předložit žádné doklady, přestala ve svém marketingu tuto historku uvádět.\n\n"}
{"id": "963349", "url": "https://cs.wikipedia.org/wiki?curid=963349", "title": "Silver-lining effect", "text": "Silver-lining effect\n\nSilver-lining effect je výraz pocházející z anglického přísloví. V češtině se používá jako označení investora nebo obchodníka, který utrpí velkou ztrátu a malý zisk. Psychika takového člověka má podle efektu větší hodnotu, než psychika člověka, který utrpí jen ztráty. \n\nOznačení silver-lining efektu pochází z anglického přísloví \"\"Every cloud has a silver lining\"\", které pochází z Anglie 17. století. Českým ekvivalentem je přísloví \"všechno zlé je k něčemu dobré.\" \n\nSilver-lining efekt zkoumá situaci, kdy je investor nebo obchodník vystaven velké špatné zprávě a malé pozitivní zprávě. Otázkou je, jestli je pro psychiku výhodnější tyto zprávy získat postupně (\"separovaně - rozdělí zprávy na pozitivní a negativní\"), nebo naráz (\"integrovaně - chápe informace jako celek\"). \n\nStudie potvrzující silver-lining efekt ukázaly, že většina lidí vnímá zprávy separovaně - tj. rozděluje je na dobré a špatné zprávy. Zpracování negativních zpráv je v takovém případě mnohem jednodušší. Pokud je negativní zpráva doplněna malou pozitivní, je její příjetí mnohem snazší.\n\nPrincip lze vysvětlit na nakupujícím zákazníkovi. Je-li maloobchodní prodejce nucen snížit ceny, může to udělat dvěma způsoby - klasicky sníží ceny, nebo ceny ponechá na stejné úrovni a vrátí část peněz zákazníkovi jako slevu. Výsledek je stejný, ale ve druhém případě má zákazník mnohem lepší pocit.\n\n"}
{"id": "963354", "url": "https://cs.wikipedia.org/wiki?curid=963354", "title": "Tachmasib letí k Saturnu", "text": "Tachmasib letí k Saturnu\n\nTachmasib letí k Saturnu je název českého vydání vědeckofantastického románu ruských sovětských spisovatelů bratrů Strugackých \"Стажёры\" z roku 1962. Ruský název znamená \"Praktikanti\" nebo \"Stážisté\". Jde o třetí díl tzv. \"Bykovovské trilogie\" pojmenované podle jejího hlavního hrdiny, geologa a meziplanetárního letce Alexeje Petroviče Bykova. První dílem trilogie je \"Planeta nachových mračen\" (1959, Страна багровых туч) a druhým \"Cesta na Amalteu\" 1960, Путь на Амальтею).\n\nV románu se opět setkáme se známými hrdiny z předchozích dílů série. Lodi stále velí velí Alexej Bykov, navigátorem je opět Michail Krutikov a palubním inženýrem Ivan Žilin. Vladimír Jurkovskij vystupuje v románu jako generální inspektor Mezinárodní správy kosmických spojů, což je velmi vysoká funkce. Všichni jsou však již staří veteráni kosmických cest a tuší, že zato cesta může být jejich poslední.\n\nJurkovskij chce provést inspekci několika observatoří v oblasti Saturnu. Těsně před odletem planetoletu na něj ještě nastoupí mladý vakuový svářeč Jurij Borodin, který kvůli nemoci své matky promeškal odlet své lodi na Saturnův měsíc Rheu. Aby Bykov odůvodnil jeho účast na letu, bere ho sebou jako praktikanta. Jurij bezmezně obdivuje Jurkovského, neboť jde nejen o vědce s originálními vědeckými hypotézami, ale také o odvážného člověka, který se nebojí ani v nejnebezpečnějších situacích. \n\nV další části románu jsem svědky inspekcí Jurkovského na Marsu, kde pomůže v boji proti agresivním místním tzv. pijavicím, pak na asteroidech Eunomia a Bamberga nebo na Saturnově měsíci Dione, Inspekce ve dvou případech vedou k odhalení podvodů a k odvolání vedoucích pracovníků.\n\nPo přiblížení k Saturnu se Tachmasib zastaví na vesmírné stanici Prstenec-1, odkud se má Jurij Borodin přesunout na stanici Prstenec-2. Jurkovskij chtěl vždycky prozkoumat Saturnovy prstence, protože se domnívá, že jsou umělého původu. Společně s Krutikovem se malou lodi, tzv. kosmoskafem, vydají na průzkum. Během něho objeví kamenný blok, na kterém jsou patrné stopy inteligentní činnosti. Snaží se k nálezu přes příkaz Bykova přiblížit a přitom oba zahynou. \n\nBykov a Žilin se vrátí na Zemi. Když je jim nabídnuta účast v expedici na Transpluto (neboli Cerber), tj. na nově objevenou nejvzdálenější planetu ve Sluneční soustavě, Bylov nabídku bez nadšení přijímá, ale Žilin se rozhodne zůstat již na Zemi, protože na Zemi je to, co je pro něj v životě to hlavní.\n\n"}
{"id": "963357", "url": "https://cs.wikipedia.org/wiki?curid=963357", "title": "389 Directory Server", "text": "389 Directory Server\n\n389 Directory Server (dříve Fedora Directory Server) je v informatice název LDAP serveru vyvinutý společností Red Hat, jako součást Fedora projektu. Název 389 je odvozen od čísla portu pro LDAP (Lightweight Directory Acces Protocol). Red Hat nabízí také verzi Red Hat Directory Server, která vychází z 389, která je součástí Red Hat Enterprise Linuxu. Red Hat Directory Server se od 389 liší v tom, že zahrnuje zákaznický servis a technickou podporu. Cílem projektu 389 je získat rychle nové funkce, bohužel je někdy tento cíl příčinou nestability a nespolehlivosti. Zdrojový kód 389 je dostupný pod licencí GPLv2. Některé komponenty mají výjimku pro plugin kód, zatímco ostatní komponenty používají LGPLv2 nebo APL. Totéž platí pro produkt Red Hat.\n\n389 Directory Server byl postaven na Fedoře, ale podporuje mnoho operačních systémů, včetně Red Hat Enterprise Linux 3 a novější – Debian, Solaris 8 a vyšší a HP-UX 11i.\n\n389 Directory Server je nejnovější podobou projektu, který byl nazván jako slapd a to na univerzitě v Michiganu. V roce 1996 byli vývojáři najati společností Netscape Communications a tím se projekt stal znám jako Netscape Directory Server (NDS). Po získání Netscape, společnost AOL prodala duševní vlastnictví NDS společnosti Sun Microsystems, ale udržela si práva podobná vlastnictví. Sun prodal a vyvinul Netscape Directory Server pod názvem JES/SunOne Directory Server. Práva AOL/Netscape byla získána společností Red Hat a to 1. června roku 2005. Hodně zdrojového kódu bylo vydáno jako Free software pod GNU General Public License (GPL). Dne 1. prosince roku 2005 potom společnost Red Hat vydala jako free software všechen zbývající kód pro všechny komponenty zahrnutý v balíčku vydání (admin server, konzole, atd.) a nadále je udržovala pod příslušnou licencí. V květnu 2009 byl změněn název Fedora Directory Server na 389, aby dal projektu neutrální jméno a podpořil tak jeho portování a používání v jiných operačních systémech.\n\n"}
{"id": "963358", "url": "https://cs.wikipedia.org/wiki?curid=963358", "title": "Jaroslav Hájíček", "text": "Jaroslav Hájíček\n\nJaroslav Hájíček (25. srpna 1899, Hosty – 21. března 1978, Praha) byl československý voják, zpravodajský důstojník a příslušník protinacistického odboje.\n\nNarodil se 25. srpna 1899 v obci Hosty v okrese Týn nad Vltavou. Po získání základního vzdělání vystudoval vyšší reálné gymnázium v Nymburce, které v roce 1917 zakončil maturitou. 20. července 1917 byl jako jednoroční dobrovolník prezentován u pěšího pluku v Budapešti, odkud se přes Székesfehérvár dostal v lednu 1918 na italskou frontu. Krátce nato onemocněl a do podzimu téhož roku se léčil v Pardubicích. Po vyhlášení Československa se 28. října 1918 přihlásil do vojenské služby v Nymburce.\n\nS 2. československým dobrovolnickým plukem byl odeslán na Slovensko, kde se účastnil bojů s maďarskými jednotkami. Po rozpuštění útvaru v hodnosti podporučíka pěchoty sloužil postupně v Prešově, Popradu, Liptovském sv. Mikuláši a Levoči. Začátkem dubna 1921 byl již jako důstojník čs. armády převelen do Turnova a odtud do Heretníku. Po povýšení na poručíka absolvoval devítiměsíční kurz v Komárně. Poté byl odvelen do Bardejova. Po absolvování kurzu pěchotních pozorovatelů z letounů byl převelen do Milovic. V letech 1927 - 1937 sloužil v Milovicích v různých instruktorských funkcích. V tomto období také vystudoval Vysokou školu válečnou v Praze.\n\nOd 31. ledna 1937 byl převelen k 2. oddělení hlavního štábu MNO. Nejprve působil v německé sekci a po povýšení na majora gšt. působil ve funkci přednosty maďarské sekce.\n\nPo německé okupaci se podílel na vzniku Obrany národa a její zpravodajské sekce. Podařilo se mu z objektu Ministerstva národní obrany vynést šifrovací klíče a podílel se na navázání radiového spojení Protektorátu s Varšavou, Londýnem a Paříží, účastnil se odbojové činnosti v Petičním výboru Věrni zůstaneme a podílel se na vydávání ilegálního časopisu V boj. Na podzim 1939 odešel do zahraničí.\n\nV Bělehradu se nejprve podílel na zřízení radiostanice pro spojení s domácím odbojem a poté až do července 1940 působil na předsunuté agenturní ústředně. Krátce se podílel i na usměrňování čs. uprchlíků na francouzském konzulátu v Budapešti. V polovině července 1940 Bělehrad opustil a krátkém a neúspěšném vyjednávání v Istanbulu o zřízení radiostanice dorazil 17. září 1940 do Haify, kde byl u československé vojenské mise zařazen jako styčný a spojovací důstojník.\n\nOd 1. března 1942 nastoupil jako velitel československé zpravodajské expozitury v Istanbulu. Pod jeho velením došlo ke zkvalitnění zpravodajské práce, k významnému rozšíření kurýrní sítě a navázání radiového spojení se Slovenskem. Od 1. října 1944 se stal velitelem Československé vojenské mise v Istanbulu a od 1. září 1945 československým vojenským atašé v Turecku.\n\nNa začátku roku 1946 po návratu do Československa již v hodnosti podplukovníka generálního štábu byl opět zařazen k 2. oddělení HŠ a po půl roce převelen do Tábora, kde se na velitelství okruhu stal velitelem týlového zabezpečení.\n\nDne 25. února 1948 byl odeslán na zdravotní dovolenou a 1. listopadu byl v hodnosti plk. gšt. přeložen z politických důvodů do civilu. 4. června 1949 byl zatčen a posléze odsouzen k 11 měsícům odnětí svobody za nedbalé uchování státního tajemství (v době války bylo při domovních prohlídkách nalezeno vyúčtování finančních nákladů čs. zpravodajské skupiny v Istanbulu). Trest si odpykal a po propuštění pracoval jako dopravní referent v potravinářském velkoobchodu. V květnu 1955 sice podepsal tajnou spolupráci s StB, ale po několika měsících spolupráci odmítl a tak byla ukončena. Podle některých tvrzení v té době spolupráci podepsalo zároveň několik dalších bývalých protinacistických odbojářů a mohlo se jednat o pokus o zpravodajskou hru proti StB.\n\nOpětovně byl zatčen 2. června 1956. Obviněn byl z organizování letákové kampaně na podporu studentských požadavků přednesených na Majáles v květnu 1956. 26. září 1956 byl shledán vinným z trestného činu sdružování proti republice a odsouzen ke 3 letům nepodmíněně.\n\nV roce 1968 svědčil u rehabilitačního soudu s Heliodorem Píkou. Dne 2. června 1970 byl sám rehabilitován, ale až do své smrti byl sledován StB.\n\nByl ženatý.\n\n\n"}
{"id": "963361", "url": "https://cs.wikipedia.org/wiki?curid=963361", "title": "Holičský vrch", "text": "Holičský vrch\n\nHoličský vrch (467 m n. m. je vrch v okrese Liberec Libereckého kraje. Leží asi 1,7 km jižně od vesnice Lázně Kundratice na příslušném katastrálním území.\n\nJe to vrch ve tvaru nesouměrného hřbítku směru východ–západ, přičemž v místě vrcholu je hřbítek pootočen na směr jihozápad–severovýchod. Vrch je součástí širší složité skupiny ve tvaru zhruba pravoúhlého trojhúhelníku. Další dva výrazné body skupiny jsou kóty 464 m n.m. (0,5 km východně) a \"Horka\" 467 m n.m. (0,7 km jihovýchodně). Mezi těmito třemi elevacemi je hluboká srdcovitá rokle, téměř uzavřená západním hřbetovým výběžkem. Skupina je podmíněna žilným systémem melilitických, bazaltických a brekciových hornin v obalu svrchnokřídových křemenných pískovců (tvoří rozptýlené skalky na svazích) a smíšených sedimentů v centrální rokli. Na východě je skupina oddělena hlubokým údolím Zábrdky od sousedního Zábrdského kopce (501 m n.m.). Západně navazuje členitá skupina Ocasovského vrchu (487 m n.m.). Holičský vrch je zalesněn níže jehličnatým, výše listnatým lesem. Četné mýtiny zřejmě umožňují omezené výhledy.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Holičské části.\n\nAutomobilem se dá nejblíže dopravit na parkoviště u silnice do bývalých Holiček severně od vrchu. Odtud se dá po několika lesních cestách vystoupat na vrchol. Na Horku se dá rychleji dojít z východu od Zábrdí.\n"}
{"id": "963362", "url": "https://cs.wikipedia.org/wiki?curid=963362", "title": "Bratři a sestry svobodného ducha", "text": "Bratři a sestry svobodného ducha\n\nBratři a sestry svobodného ducha bylo heretické hnutí působící ve středověku a na začátku novověku.\n\nV heretických hnutích je třeba rozlišovat jednu důležitou skutečnost. Zda duchovně-mystické skupiny následují církev, nebo jde o skupiny, z nichž se ve 14. století staly sekty, odsouzené inkvizicí.\n\nHeretické hnutí „Bratři a sestry svobodného ducha“ se objevuje v pozdním středověku. Původ tohoto hnutí sahá až ke katarům, odsouzeným v Paříži roku 1210 a nepřímo k chiliastickému myšlení Jáchyma z Fiore. V Itálii se stoupenci přidružují k humiliátům a k „bratrstvu chudých katolíků“ v Lombardii a k dalším františkánsky orientovaným pauperistickým hnutím. Ve Francii se hnutí šířilo na severu. V Paříži 1. června 1310 umírá na hranici Markéta Poretová, jejíž kniha \"Zrcadlo prostých duší\" je nejvýznamnějším textem „svobodného ducha“ vůbec.\n\nZe sympatií k tomuto hnutí byli obviněni Eckhart, Tauler, Suso a řada dalších beghardů a bekyň, u kterých převládalo podezření, že žijí podle idejí bratří svobodného ducha.V Německu se proti nim Tauler výslovně postavil slovy: \"„Lidé svobodného ducha došli falešného osvícení a myslí si, že poznali pravdu. Ve své samolibosti a sebeuspokojení se povýšili nad druhé, neudrží své smysly na uzdě, mluví neuctivě o našem Pánu a konají opovrženíhodné věci.“ (Kázání 54, ed. Vetter, s. 250).\" V Holandsku pak Jan Ruysbroeck varuje před nebezpečím jejich nauky, která hlásá, že spojení s Bohem je možné dosáhnout bez ctnostných skutků a bez svátostí, a vystoupit k Bohu lze pouze prostřednictvím lásky. Hlásali rajský stav, v němž už člověk není schopen hříchu.Ve skutečnosti však lze na každé lidské jednání vztáhnout morální měřítka.\n\nJakmile se „bratři a sestry svobodného ducha“ odpojili od nauky velkých mystiků o spojení s Bohem a zbožštění člověka, začali rychle upadat do chybných závěrů, a to tak, že odstraňovali veškerou askezi, oddávali se celkové pasivitě (kvietismus) a toužili po božském osvícení, které ruší veškerou vzdálenost mezi Bohem a člověkem.\n\n\n"}
{"id": "963363", "url": "https://cs.wikipedia.org/wiki?curid=963363", "title": "Ondřej Mézl", "text": "Ondřej Mézl\n\nOndřej Mézl (2. prosince 1887, Klopotovice – 6. září 1968, Los Angeles, Kalifornie, USA), známý také pod krycím jménem Andrej Gak, které používal v době druhé světové války, anebo jako Ondřej Mézl-Gak, byl československý legionář, voják, divizní generál, účastník protinacistického odboje a velitel čs. vojenských misí v zahraničí, a po únorovém převratu v roce 1948 politický exulant.\n\nNarodil se 2. prosince 1887 v Klopotovicích v okrese Prostějov v rodině zemědělce. Vystudoval české reálné gymnázium v Prostějově, kde v roce 1906 maturoval. Poté absolvoval šest semestrů na České vysoké škole technické v Brně. Studia ale přerušil a 1. října 1910 nastoupil v Brně k výkonu prezenční vojenské služby. Po absolvování důstojnické školy působil u svého útvaru až do roku 1911, kdy odešel do civilu. Do vypuknutí I. sv. války pracoval v různých administrativních povoláních a angažoval se i v Sokole.\n\nPo mobilizaci nastoupil 1. srpna 1914 u brněnského pěšího pluku, se kterým odešel na ruskou frontu. 7. dubna 1915 přešel do zajetí a již 15. května vstoupil do československých legií. Do prosince 1916 sloužil ale u srbských legií jako velitel čety a později roty a zúčastnil se bojů v Dobrudži. Od 24. prosince 1916 sice nastoupil k legiím, ale byl odeslán jako emisar pro nábor dobrovolníků v zajateckých táborech. Po návratu v říjnu 1917 byl jmenován velitelem výzvědné roty a účastnil se bojů u Kyjeva a Bachmače.\n\nOd 4. července 1918 se stal velitelem obrněného vlaku s nímž se účastnil bojů proti bolševikům u Omsku a na železniční trati Omsk-Perm. Jako velitel výzvědného oddílílu se poté účastnil dalších bojů proti bolševikům a zároveň působil jako delegát na sjezdech čs. vojska. 17. ledna 1919 byl v hodnosti majora jmenován zástupcem velitele 6. čs. střeleckého pluku. Do Československa se vrátil 20. června 1920 v hodnosti podplukovníka.\n\nDo března 1925 sloužil jako velitel útvarů nejprve ve Vimperku a poté v Českých Budějovicích. Do října 1929 působil jako čs. vojenský atašé v Bělehradu a poté jako velitel pěšího pluku v Místku. Po absolvování kurzu pro vyšší velitele byl povýšen na brigádního generála a působil na různých místech ve vyšších velitelských funkcích.\n\nDne 7. března 1936 byl povýšen na divizního generála a krátce nato byl ustanoven velitelem VI. sboru v Košicích. Po vídeňské arbitráži se podílel na evakuaci československých občanů z území přidělených Maďarsku.\n\nPo německé okupaci se zapojil do činnosti Obrany národa. V lednu 1940 uprchl do Francie, odkud byl odeslán do Bělehradu jako čs. vojenský zmocněnec pro Balkán. Zde se s ním dokonce počítalo jako s velitelem možné čs. jednotky na jugoslávském území. K tomu ale nakonec nedošlo. Od srpna 1940 působil v Jeruzalémě, kde řídil formování čs. jednotek. Od 25. září 1940 byl ustanoven náčelníkem Československé vojenské mise na Středním východě. Po odchodu čs. do Velké Británie se 1. dubna 1944 stal velitelem Československé vojenské mise u SHAEF. Svou činnost tato mise ukončila v květnu 1945. Mezitím 6. dubna 1945 bylo u nové vlády v Košicích rozhodnuto o Mézlově penzionování, k němuž došlo na podzim téhož roku.\n\nPo únorovém převratu odešel s rodinou do exilu; nejprve do Velké Británie a v roce 1952 do USA. Působil v řadě krajanských a exilových spolků. V Československu byl komunistickým režimem degradován na vojína v záloze a zbaven všech vyznamenání.\n\nPlně rehabilitován byl v roce 1991, vrácena mu byla i hodnost divizního generála. Byl ženatý, měl dvě dcery.\n\n\n"}
{"id": "963364", "url": "https://cs.wikipedia.org/wiki?curid=963364", "title": "Rootování Androidu", "text": "Rootování Androidu\n\nRootování Androidu je proces, který umožňuje uživatelům chytrých telefonů, tabletů a dalších zařízení s operačním systémem Android přepnutí do tzv. privilegovaného režimu (z linuxu odkud OS Android vychází je vžit název „root access“).\n\nRootování se provádí s cílem překonat omezení výrobců mobilních zařízení s OS Android. Díky tomu je možné měnit nebo nahradit systémové aplikace a nastavení, spustit specializované aplikace, které vyžadují oprávnění správce, nebo provádět další operace, které jsou pro běžného uživatele nedostupné. Rooting také usnadňuje úpravu nebo úplnou náhradu stávajícího OS – většinou za novější verzi.\n\nProtože OS Android vychází z jádra Linuxu tak se rootování podobá získání oprávnění správce v Linuxu nebo v jiném UNIXovém systému jako je např. FreeBSD nebo OS X.\n\n„Root access“ je často přirovnávám k Jailbreaku zařízení běžících na Apple iOS operačním systému. Nicméně jsou to dvě rozdílné věci, v dobře kontrolovaném \"Apple světě\" technická omezení brání těmto věcem:\n\nVynechání těchto omezení společně tvoří rozsáhlý pojem Jailbreaking zařízení Apple. To znamená, že Jailbreaking musí překonat hned několik zabezpečení iOS současně. Oproti tomu naprosté minimum Androidových zařízení má zamčený bootloader, někteří výrobci, jako například HTC, Asus, Google a Sony přímo poskytují možnost odemknout zařízení a dokonce nahradit operační systém úplně. Podobně u Androidu nepotřebujete oprávnění Root k přenosu aplikací mezi zařízeními (sideload). Takže v podstatě jenom třetí aspekt jailbreakingu se podobá rootingu.\n\nRootování umožní všem uživatelským aplikacím spustit privilegované příkazy, které nejdou spustit při původní konfiguraci zařízení. Rootování je potřeba k některým pokročilejším a potenciálně víc nebezpečným operacím – úprava a mazání systémových souborů, odstraňování aplikací nainstalovaných výrobcem a přístup k hardwaru zařízení na nižší úrovni (kontrola stavu, kalibrace, restartování komponent). Většinou se při rootování nainstaluje i tzv. „superuser“ aplikace, která dohlíží na procesy, které využívají práva správce.\n\nV minulosti se výrobci snažili vyrobit telefony a zařízení, které nepůjdou tzv. „rootnout“ (jako Droid X), ale nakonec se vždy našla nějaká cesta jak práva správce na zařízení získat. I pro nejnovější telefony, nebo zařízení s nejnovějším vydáním Androidu se většinou najde způsob rootnutí najít během pár měsíců. V roce 2011 Motorola, HTC a LG Electronics přidali do svých zařízení bezpečnostní prvky, které měly uživatelům bránit v získání práv správce.\n\nProces rootování se na různých zařízeních liší. Obvykle jde o využití chyby firmwaru (tj. Android) zařízení a zkopírování su binárního souboru (soubor obsahující údaje pro práva \"superuser\") do cesty probíhajícího procesu (např. codice_1) a umožnění spuštění souboru pomocí příkazu chmod. Aplikace pro dohled nad procesy využívající práva správce jako např. SuperUser nebo SuperSU dokáží regulovat chování těchto procesů a popřípadě vyhodnotit a odmítnout spustit potenciálně škodlivé věci. Existuje mnoho jednoduchých průvodců jak rychle a snadno rootnout své android zařízení.\n\nNapříklad krátce po vydání HTC Dream (HTC G1) bylo rychle zjištěno, že to co se napíše na klávesnici je bráno jako příkaz v privilegovaném režimu (root) v shellu. Google sice rychle vydal patch, který tuto chybu opravil, ale unikla původní verze, kterou jsme mohli nainstalovat a získat tak opět práva správce.\n\nRootování je legální za účelem spouštění legálních aplikací\n\nFree Software Foundation Europe tvrdí, že je legální „rootnout“ nebo „flashnout“ jakékoli zařízení. Podle evropské směrnice 1999/44/CE, může uživatel tímto procesem ztratit záruku, pokud prodejce prokáže, že tento proces způsobil závadu, na kterou se chystáte uplatit reklamaci\n\nDne 28. října 2012 US Copyright Office (úřad pro ochranu autorských práv) vydal prohlášení, že rootování je nadále legální.\n"}
{"id": "963367", "url": "https://cs.wikipedia.org/wiki?curid=963367", "title": "Is Having a Wonderful Time", "text": "Is Having a Wonderful Time\n\nIs Having a Wonderful Time je studiové album amerického hudebníka Geoffa Muldaura, vydané v roce 1975 u vydavatelství Reprise Records. Na albu se podílelo více než padesát hudebníků; patří mezi ně například jazzoví hudebníci Lew Soloff, Joe Farrell a Frank Wess nebo také violista John Cale, na jehož albu \"Slow Dazzle\", vydaném rovněž roku 1975, Muldaur zpíval doprovodné vokály.\n\n"}
{"id": "963369", "url": "https://cs.wikipedia.org/wiki?curid=963369", "title": "Diecéze Absa Salla", "text": "Diecéze Absa Salla\n\nDiecéze Absa Salla je titulární diecéze římskokatolické církve, založená roku 1933 a pojmenovaná podle starověkého města Absa Salla v dnešním Tunisku. Toto město se nacházelo v provincii Proconsolare. Diecéze byla sufragannou arcidiecéze Cartagine.\n\n"}
{"id": "963373", "url": "https://cs.wikipedia.org/wiki?curid=963373", "title": "David O'List", "text": "David O'List\n\nDavid O'List (* 13. prosince 1948) je britský kytarista a zpěvák. V roce 1966 se stal členem skupiny The Attack, ze které však v roce 1967 odešel a začal vystupovat s kapelou The Nice, ze které odešel v roce 1968. V roce 1967 vystoupil jako náhrada za Syda Barretta při několika koncertech skupiny Pink Floyd. V letech 1971 až 1972 hrál se skupinou Roxy Music a v roce 1974 hrál na albu \"Another Time, Another Place\" zpěváka této skupiny Bryana Ferryho. Později působil ve skupině Jet a v roce 1977 odehrál evropské turné s Johnem Calem. V roce 1997 vydal sólové album \"Flight of the Eagle\". Druhé sólové album \"Second Thoughts\" následovalo až v roce 2015.\n\n"}
{"id": "963374", "url": "https://cs.wikipedia.org/wiki?curid=963374", "title": "Johann Franz", "text": "Johann Franz\n\nJohann Franz starší (1863 − 17. června 1939) byl horský vůdce a horolezec z Nové Lesné, spišský Němec.\n\nLezl v Tatrách již od 16 let, vedle farmářství se stal již v roce 1896 vyhledávaným horským vůdcem. Dělal i horského záchranáře. Uskutečnil 121 prvovýstupů, z toho 31 v zimě. Jeho 42 prvních výstupů na panenské štíty nikdo nepřekonal. Např. první výstup na Těžký (Český) štít, Mengusovský Volovec a první přelezení celého hřebene Hrubô. Uskutečnil prvovýstup s K. Jordanem na Lomnický štít cestou, nazvanou „Jordánka“ či s E. Dubkem na Prostřední hrot tzv. „Dubkeho lávkou“. Vedl první zimní výstupy např. na Gerlachovský štít, Veľký Mengusovský štít, Satan, Vysokou, dokonce i exponovanou Velkou Vidlovou věž. \n\nBěhem první světové války a po vzniku ČSR se možnosti práce jako horského vůdce zhoršily, protože ubylo klientů. Živil se různými způsoby. Když byl podruhé přistižen s plným pytlem protěže, byl vyloučen z řad horských vůdců. Dále vodil nelegálně až do vysokého věku, zahynul na túře s klientem na Prostredný hrot. Při sestupu za bouřky uklouzl na mokré skále a spadl do jihozápadních srázů štítu.\n\nJeho syn Johann Franz ml., rovněž nadaný horský vůdce a skialpinista, padl na haličské frontě v roce 1915.\n\n\n"}
{"id": "963376", "url": "https://cs.wikipedia.org/wiki?curid=963376", "title": "Mengusovský Volovec", "text": "Mengusovský Volovec\n\nMengusovský Volovec je 2228 m vysoká hora ve Vysokých Tatrách na Slovensku.\nMengusovský Volovec, který se také nazývá Štít Olgy, je štíhlá dvojvrcholová pyramida v Mengusovské dolině, vypínající se nad jejím plochým dnem. Vrchol je viditelný již ze spodní části Mengusovské doliny. Jeho jižní hřeben odděluje Hincovu kotlinu od Kotliny žabích ples.\n\nVrchol Mengusovského Volovce je součástí krátkého, na jih odbočujícího hřebenu z Hincovy veže, která je součástí Mengusovských štítů.\n\nVrchol Mengusovského Volovce viditelně ční nad Mengusovskou dolinou a kotlinou Žabích ples, ve které leží Žabí Plesa a Wachterka, Hincovou kotlinou s Veľkým Hincovým plesem a Satanovými malými plesy a Volí kotlinkou. Vrchol je viditelný i z Kôprovského štítu, který je přístupný po turistickém chodníku.\n\nVrchol není pro veřejnost přístupný po turistickém chodníku, i když výstup na něj je poměrně jednoduchý z Volovského sedla.\n\nPrvní zaznamenané výstupy:\n"}
{"id": "963381", "url": "https://cs.wikipedia.org/wiki?curid=963381", "title": "Veľký Mengusovský štít", "text": "Veľký Mengusovský štít\n\nVeľký Mengusovský štít ( ) je nejvyšší ze tří Mengusovských štítů na slovensko – polské hranici. Na sever do Polska spadá jednou z nejvyšších tatranských stěn – 820 m vysokou (nejvyšší je severní stěna Malého Kežmarského štítu – 900 m. Pilíř mezi východní a severní stěnou má výšku 880 m, šikmou délku přes 1000 m.\nNachází se v hlavním hřebeni Tater, severní stěna je nad kotlinou Mořského Oka, jižní nad Veľkým Hincovým Plesem.\nOd Prostredného Mengusovského štítu ho dělí \"Vyšné Mengusovské sedlo\", od Čubriny \"Hincovo sedlo\". Má dva vrcholy, nižší – východní a hlavní – západní. V západním hřebeni se nachází \"Mengusovská vežička\". 300metrová jižní stěna nad \"Hincovou kotlinou\" je příčně přerušena \"Velkou Mengusovskou lávkou\".\n\n\n\n"}
{"id": "963383", "url": "https://cs.wikipedia.org/wiki?curid=963383", "title": "Čubrina", "text": "Čubrina\n\nČubrina ( ) je štít v hlavním hřebeni Vysokých Tater. Do Polska spadá velkými stěnami, severovýchodní k Mořskému oku má až 850 m. Stěny jsou však přerušeny několika sutinovými terasami, tzv. galeriemi, které jsou snadno schůdné a využívány na nástupy i sestupy. Ze slovenské strany vytváří impozantní závěr Temnosmrečinské doliny, z Mengusovské doliny tvoří součást hřebene Mengusovských štítů a je odtud také přístupná - ovšem pouze s doprovodem horského vůdce.\n\nVrchol je značně rozeklaný, odtud pochází původní název \"Čupřina\" (účes).\nČubrina je uzlový štít, od Velkého Mengusovského štítu ji odděluje \"Hincovo sedlo\" a od Druhého Mnicha \"štrbina pod Druhým mnichem\". Na jihozápad vysstupuje Kriváňská rozsocha, kterou od \"Čubrinky\" ji dělí \"Čubrinská štrbina\". Tři galerie protínající kolmé stěny na polské straně se nazývají \"Veľká, Malá\" a \"Zadná galéria čubrinská\".\n\n\nZe slovenské strany patří k nejtěžším cestám pravý pilíř jihozápadní stěny nad \"Piargovou kotlinkou\" přes převisy, VI A1.\n\n\n"}
{"id": "963387", "url": "https://cs.wikipedia.org/wiki?curid=963387", "title": "Ernst Friedrich Schumacher", "text": "Ernst Friedrich Schumacher\n\nErich Friedrich Schumacher, také Fritz Schumacher (16. srpna 1911 Bonn - 4. září 1977) byl britský ekonom německého původu, který se snažil o zásadní reformu hospodářství podle lidských měřítek a proslavil se knihou \"Small is beautiful\", česky \"Malé je milé\". \n\nJeho otec byl profesor národohospodářství, které E. F. Schumacher také studoval v Bonnu a v Berlíně, později na London School of Economics a v Oxfordu. Na Columbia University v New Yorku obhájil doktorát, po návratu do Německa pracoval v obchodě a v zemědělství a před nacismem uprchl do Anglie. \n\nTam byl jako \"nepřátelský cizinec\" internován a pracoval na statku. Jeho článek \"Multilateral Clearing\" z roku 1943 zaujal J. M. Keynese, který ho vyreklamoval z tábora. Článek potom téměř doslova převzal do svého \"Plánu na mezinárodní clearingovou unii\", který pak vyšel jako oficiální dokument britské vlády a stal se jedním z podkladů pro plánování Eura. Schumacher pak pracoval jako poradce britské vlády při poválečné rekonstrukci a při pomoci Německu. Od roku 1950 byl poradcem \"National Coal Board\", ředitelství tehdy znárodněných britských uhelných dolů. Radil k preferování uhlí před naftou z hospodářských i politických důvodů, protože se obával nestability cen nafty. \n\nRoku 1955 odjel jako ekonomický poradce do Barmy a začal propagovat produkci z domácích zdrojů pro domácí spotřebu jako nejracionálnější ekonomický systém. Byl ovlivněn podobnými myšlenkami Mahátmá Gándhího a později napsal vlivný článek o \"buddhistické ekonomii\". Pak byl redaktorem londýnských \"The Times\", psal do časopisu \"Economist\" a pracoval jako poradce indické vlády, v Zambii a v Barmě. Roku 1973 publikoval soubor esejů \"Malé je milé, ekonomie, které záleží na lidech\", který se stal best-sellerem a podle \"The Times\" jednou ze sta nejvýznamnějších knih 20. století.\n\nSchumacher byl vychován jako ateista a zajímal se o buddhismus, od konce 50. let jej však začala přitahovat sociální nauka katolické církve a roku 1971 konvertoval ke katolicismu. Zemřel ve vlaku na přednáškovém turné po Švýcarsku.\n\nSvým důrazem na \"lidské měřítko\" v ekonomii, které vyjadřoval také pojmy \"střední hospodářství\" a \"střední technologie\", byl jedním z průkopníků myšlenky \"udržitelného rozvoje\" a environmentalismu vůbec. Podporoval také myšlenky distributismu, mikroúvěru, sociálního podnikatelství a komunitního rozvoje. Jeho odkaz rozvíjí \"Schumacher Center\", sdružení několika neziskových organizací a škol ve Velké Británii a v USA\n\n\n\n"}
{"id": "963389", "url": "https://cs.wikipedia.org/wiki?curid=963389", "title": "Mikro (kniha)", "text": "Mikro (kniha)\n\nMikro (v orig. \"Micro\") je poslední rozpracovaný román amerického spisovatele Michaela Crichtona (1942 - 2008). V USA vyšel roku 2011, v Česku pak vydalo knihu s překladem Michala Prokopa nakladatelství Euromedia Group v roce 2013. Autor měl dílo pouze rozvržené a zemřel dříve, než na něm mohl začít pracovat. Proto jej prakticky celé napsal a dokončil další americký autor Richard Preston.\n\nSkupina studentů je nalákána na Havajské ostrovy, kde se mají ucházet o výzkumnou práci v ambiciózní nové společnosti Nanigen. Nanigen vlastní převratnou technologii, dokáže silným magnetickým polem zmenšit předměty i živé bytosti zhruba stonásobně a vypustit je tak do mikrosvěta. Zločinný ředitel společnosti Vin Drake potřebuje zničit důkazy o svých nekalých praktikách a sedm studentů spolu s jedním zaměstnancem podvodem nažene do zmenšovacího přístroje - tenzoru - a následně zmenší na velikost pouhých 13 milimetrů. Chce je poté zahubit, ale malincí lidé uprchnou a musí se pokusit přežít v nepřátelském světě tropického pralesa, plného (nyní) obřího hmyzu a gigantických rostlin. Jen díky svým biologickým znalostem mají šanci přežít...\n"}
{"id": "963390", "url": "https://cs.wikipedia.org/wiki?curid=963390", "title": "Čip (CDMA)", "text": "Čip (CDMA)\n\nČip ( ) v telekomunikacích je impuls pseudonáhodné kódové posloupnosti používané pro kanálový přístup v technikách přímého rozprostřeného spektra (Direct Sequence Spread Spectrum, DSSS) v systémech s kódovým multiplexem ( ).\n\nV systémech s rozprostřením binární přímou posloupností je každý čip obvykle pravoúhlý impuls s amplitudou +1 nebo –1, který se násobí s datovou posloupností (což je také posloupnost +1 nebo –1 reprezentující jednotlivé bity zprávy) a nosnou vlnou pro získání signálu pro vysílání. Čipy jsou proto pouze bitová posloupnost vytvořená generátorem kódu; název čipy se používá, aby se nepletly s bity zprávy.\n\nČipová rychlost kódu je počet impulsů za sekundu (čipů za sekundu), které se používají pro vysílání (a příjem) kódu. Čipová rychlost je vyšší než modulační rychlost, protože jeden symbol je reprezentován několika čipy. Jejich poměr se nazývá \"činitel rozprostření\" ( nebo ):\n\nOrtogonální proměnný činitel rozprostření (OVSF) je implementací CDMA, ve které se signál před vysíláním rozprostírá pomocí účastnického kódu. Účastnické kódy jsou pečlivě zvoleny, aby byly vzájemně ortogonální.\n\nTyto kódy jsou odvozeny z kódového stromu OVSF, a každému účastníkovi je přidělen jiný unikátní kód. Kódový strom OVSF je úplný binární strom, který odpovídá konstrukci Hadamardových matic.\n\n"}
{"id": "963391", "url": "https://cs.wikipedia.org/wiki?curid=963391", "title": "Malý Pyšný štít", "text": "Malý Pyšný štít\n\nMalý Pyšný štít je první výrazný vrchol v členitém hřebeni od \" Baraního sedla,\" v rozsoše Lomnického štítu. Spolu s Pyšným štítem tvoří pěknou a charakteristickou dvojici.\nNa severozápadě ho od Strapaté veže dělí Malá Lastovičia štrbina, na JV od Pyšného štítu zase Lastovičia štrbina. Uprostřed Lastovičí štrbiny stojí 15metrová věžička jménem Loktibrada. JZ stěnou spadá do Mačacího kotle – části Kotliny Pěti Spišských ples, SV stěnou do Veľké Zmrzlé doliny.\n\n\n\n"}
{"id": "963392", "url": "https://cs.wikipedia.org/wiki?curid=963392", "title": "Arno Puškáš", "text": "Arno Puškáš\n\nArno Puškáš (4. února 1925 – 9. června 2001) byl přední slovenský horolezec, publicista, chatař, člen Horské služby.\n\nNa svém kontě měl přes dvě stě prvovýstupů ve Vysokých Tatrách, kde dlouhé roky pracoval jako chatař v objektu Chata pod Rysmi.\n\nDále lezl v Julských Alpách, na Mt. Blanc, Grossglockner. Pyreneje, Atlas, Olymp.\n\nV r. 1969 a 1971 se zúčastnil prvních dvou československých expedic na Nanga Parbat. Na té druhé vylezl na předvrchol Čongru a jihovýchodní vrchol Nanga Parbat (7530 m). Účastnil se též dalších horolezeckých expedic Romsdal, Ahhagar, třikrát Fanské vrchy, Pamír 1979 – Kullai Ismoili Somonij.\n\nSlovenský nejvýznamnější horolezecký publicista – celkem napsal 18 knih, 2 povídky, asi 1200 článků s horolezeckou tematikou. Polyglot, fotograf, grafik. Jeho životním dílem je podrobný desetidílný Horolezecký průvodce Vysoké Tatry, jenž psal a vydával 32 let.\n\n\n"}
{"id": "963393", "url": "https://cs.wikipedia.org/wiki?curid=963393", "title": "Santa Fe de Nuevo México", "text": "Santa Fe de Nuevo México\n\nSanta Fe de Nuevo México (zkráceně pouze Nuevo México, Nové Mexiko) byla jedna z provincií Nového Španělska a od roku 1821 provincií nezávislého Mexika. Existovala od konce 16. století do poloviny 19. století. Rozkládala v horní části údolí řeky Rio Grande a zahrnovala většinu dnešního státu Nové Mexiko. Teoreticky se její hranice v průběhu času měnily (zasahovala až na území dnešního západního Texasu, jih Colorada, jihozápad Kansasu a severozápad Oklahomy, prakticky se však téměř všechna významná města a osady ležela v blízkosti správního centra Santa Fe. \n\nRoku 1836 se část území ležící na východ od řeky Rio Grande stala předmětem teritoriálního sporu mezi Mexikem a vzbouřeneckou Texaskou republikou. O devět let později byla Texaská republika sahající až k řece Rio Grande připojena ke Spojeným státům americkým. Zbytek území Santa Fe de Nuevo México (západně od řeky) přešel v roce 1848 společně s Horní Kalifornií pod svrchovanost Spojených států amerických po mexicko-americké válce a podepsání smlouvy z Guadalupe Hidalgo.\n"}
{"id": "963394", "url": "https://cs.wikipedia.org/wiki?curid=963394", "title": "Kostolík", "text": "Kostolík\n\nKostelík je osamělá věž uprostřed Batizovské doliny. Podle geologů jde o tzv. nunatak - skalní útvar, který kdysi čněl osaměle z ledovce. Dříve se mu říkalo \"Kanceľ\".\n\nJe spojen s jednou z nejznámějších tatranských tragédií, když na něm v r. 1933 zahynul přední polský horolezec W. Stanislawski se spolulezcem.\n\nKuželovitá vyvýšenina v horní části Batizovské doliny (Vyšná Batizovská roveň) naproti Batizovské próbe, jedné z normálek na Gerlach. Není propojen na okolní hřebeny. Má dva vrcholy, vyšší je severní. Horolezecky se kromě hran využívá západní a jihovýchodní stěna, obě jsou asi 100metrové. Pod západní stěnou se nachází Pliesko pod Kostolíkom.\n\n\n"}
{"id": "963398", "url": "https://cs.wikipedia.org/wiki?curid=963398", "title": "Wiesław Stanisławski", "text": "Wiesław Stanisławski\n\nWiesław Stanisławski (15. listopadu 1909 – 4. srpna 1933) byl nejvýznamnější polský meziválečný horolezec v Tatrách.\n\nDo Tater jezdil od svých 16 let. Za svůj krátký život v nich uskutečnil více než 140 prvovýstupů. V r. 1928 s partnerem udělali prvovýstup v dlouho odolávající západní stěně Kościelce, další rok zlezl severní stěnu Žabího koně. \n\nPak se přesunul na Slovensko, prvovýstup v západní stěně Lomnického štítu, Ganku, dále několik prvovýstupů v severních stěnách Javorového štítu, Volí věže a 1932 i v severní stěně Malého Kežmarského štítu. 1930 Severovýchodní stěna (polského) Mnicha. Udělal i několik prvních zimních přechodů. \n\nV den své smrti nejprve vylezl s dvěma druhy severní stěnu Kačacího štítu. Pak zahynul i s jedním spolulezcem na nenápadném Kostolíku uprostřed Batizovské doliny, snad když v lehčím terénu nepovažoval za nutné řádně jistit méně zkušeného W. Wojnara, který se přezouval. Také je možné, že prvolezec vytrhl velký skalní blok, resp. že se skalní lavina uvolnila sama.\n\nNavzdory jeho smrti v 24 letech prakticky v každé větší tatranské stěně existuje Stanislawského cesta, která tam patří mezi nejvýznamnější.\n\n"}
{"id": "963402", "url": "https://cs.wikipedia.org/wiki?curid=963402", "title": "Žabí kôň", "text": "Žabí kôň\n\nŽabí kôň je nejnižší věž o nadmořské výšce 2291 m v pohraničním hřebeni nad Mengusovskou dolinou. Byl považován za jeden z nejhůře dostupných tatranských štítů. Jeho charakteristickou siluetu je často vidět pod vyšší oblačností, zachycenou Mengusovskými štíty a Rysy. Horolezecké výstupy jeho stěnami a i ostrým hřebenem jsou dodnes vyhledávány pro pevnou skálu a expozici na obě strany.\n\nJméno „kôň“ vymyslel K. Bachleda, přívlastek pochází od Žabích ples na slovenské straně. Německý název Simonturm i maďarský Simon-torony pochází od křestního jména prvovýstupce Simona Häberleina.\nNachází se v hlavním hřebeni Tater, severní – polská – stěna je nad kotlinou Mořského Oka. Od Rysů ho odděluje Žabí sedlo, od Žabí veže Vyšné Žabie sedlo.\n\n\n"}
{"id": "963403", "url": "https://cs.wikipedia.org/wiki?curid=963403", "title": "Shel Talmy", "text": "Shel Talmy\n\nShel Talmy (*11. srpna 1937, Chicago, Illinois, USA) je americký hudební producent, skladatel a hudební aranžér známý především jako producent skupin The Who a The Kinks v 60. letech 20. století spolupracoval i s dalšími anglickými hudebníky jako je Cat Stevens nebo kapela Pentangle. Produkoval hity jako \"You Really Got Me\" od The Kinks, \"My Generation\" od The Who a \"Friday on My Mind\" od The Easybeats. Na několika nahrávkách, které produkoval, hrál také na kytaru a tamburínu.\n"}
{"id": "963406", "url": "https://cs.wikipedia.org/wiki?curid=963406", "title": "Veľký Žabí štít", "text": "Veľký Žabí štít\n\nVelký Žabí štít ( ) je výrazný pohraniční uzlový štít v severní rozsoše, vybíhající z Rysů a oddělující Bielovodskou dolinu od polské \"Doliny Rybího potoka\". Přes vrchol prochází i hranice oblasti zákazu horolezectví, týkající se i jeho 500metrové trojúhelníkové severní stěny. \"Žabia Bielovodská dolina,\" do níž stěna spadá, je rezervací s nejvyšším stupněm ochrany. Jižní hranici oblasti zákazu tvoří spojnice Veľký Žabí štít – \"Ťažké (České) pleso\".\n\nČasto bývá nepřesně označován jako \"Vyšný Žabí štít\".\n\nOd Malých Rysů ho odděluje \"Česká štrbina,\" od Mlynára na SV zase \"Mlynárovo sedlo\". Druhá, pohraniční větev na SZ pokračuje přes \"Vyšné Bielovodské sedlo\" na \"Žabí Mnich, Malý Žabí štít\" a \"Sedem Granátov\". Z nich hranice sbíhá do potoka \"Biela voda (Bialka)\".\n\n\nHorolezecky nejzajímavější byla právě 500metrová severní stěna s těžkými cestami, např. Orlowski – Żuławski VI, nebo cesta bratrů Krížových.\n\n\n"}
{"id": "963408", "url": "https://cs.wikipedia.org/wiki?curid=963408", "title": "Vidlový hřeben", "text": "Vidlový hřeben\n\nVidlové věže tvoří krajinářsky velkolepý trojvěžový Vidlový hřeben, který spojuje Lomnický štít s Kežmarským štítem. Přestože jsou viditelně nižší než sousední dva štíty, zaujmou odvážným tvarem. Exponovaný přechod \"vidlí\" patří k nejpůsobivějším hřebenovkám Vysokých Tater.\nHřeben Vidlí začíná jako ostruha z Lomnického štítu v Medené štrbine. Následuje Západní Vidlová věža (2480 m), hluboce zaříznuté Vidlové sedlo (2413 m), Veľká Vidlová věža (2522,8 m), Lieviková štrbina a štíhlá Východná Vidlová věža. Jižní stěny – asi 180 m – spadají do Cmitera (závěr Skalnaté doliny), severní do Medené kotliny nad Dolinou Zeleného plesa.\n\n\nJižními stěnami od \"Cmitera\" i severními z \"Medené lávky\" vede množství cest do obtížnosti V - VI.\n\n\n"}
{"id": "963410", "url": "https://cs.wikipedia.org/wiki?curid=963410", "title": "Zoltán Brüll", "text": "Zoltán Brüll\n\nZoltán Brüll (22. června 1905 Lučenec − 14. ledna 1945 Grúnik) byl slovenský horolezec, horský vůdce a lékař, člen STH IAMES.\n\nZa první republiky byl soukromým lékařem v Spišské Nové Vsi. Kvůli židovskému původu musel po vzniku Slovenského státu tohoto povolání roku 1939 zanechat. Krátce dělal pod Tatrami lázeňského lékaře, ale i to mu bylo znemožněno. Začal tedy pracovat jako nosič na chatě svého přítele a častého spolulezce Štefana Zamkovského. Později pracoval jako železniční údržbář. Posléze byl internován v táboře nucených prací, odkud utekl k partyzánům, kteří se pohybovali v oblasti Koprové doliny a utvořili oddíl \"Vysoké Tatry\". Svůj poslední tatranský výstup uskutečnil 7. listopadu 1944, tedy na výročí VŘSR, když na Kriváni vztyčil navzdory německé okupaci země rudou vlajku. Jako lékař – humanista ošetřil i zajatého zraněného německého vojáka jménem Gerald Schacht. Ten utekl a přivedl německou jednotku. V bunkru pod Kriváněm (Grúnik, pamětní tabule) Zoltán Brüll zahynul spolu se zraněnými, které ošetřoval. Před smrtí ještě si údajně sám obvázal střelnou ránu.\n\nVedle Štefana Zamkovského byl jedním z mála slovenských horolezců, kteří se v meziválečných Tatrách mohli výkonnostně srovnávat s plejádou polských horolezců. V kombinaci se svým povoláním byl výborný horský zachránce. Kromě stovek opakovaných výstupů uskutečnil asi 20 prvovýstupů, např. jižní stěnou Ostrého štítu, jihovýchodní stěnou Ostré, jihovýchodním pilířem Pyšného štítu, jihozápadním pilířem Malého Pyšného štítu, a spolu se S. Motykou, J. Sawickim a Š. Zamkovským západní stěnou Lomnického štítu (hodnotná varianta Birkenmajerovy cesty).\n\n\n"}
{"id": "963417", "url": "https://cs.wikipedia.org/wiki?curid=963417", "title": "Vodní nádrž Amerika", "text": "Vodní nádrž Amerika\n\nVodní nádrž Amerika je hypotetická přehradní nádrž ve Středočeském kraji, jejíž lokalita patří mezi území chráněná pro akumulaci povrchových vod. Nachází se u samoty Amerika, nedaleko Strašic. Dokumentace díla byla vytvořena v roce 1974. Vodní nádrž by byla napájena nejenom Klabavou, ale také Třítrubeckým potokem a potokem Rezervou. Na území, které by nádrž zatopila, se nachází lovecký zámeček Tři Trubky. Nádrž by sloužila jako vodní zdroj, dále také k ochraně proti povodním a nadlepšování průtoků na Klabavě. S výstavbou přehrady ovšem nesouhlasilo ministerstvo obrany, neboť v době zařazení mezi lokality pro akumulaci povrchových vod se území nacházelo ve vojenském újezdu Brdy. Navíc by nádrž zasahovala do EVL Brdy a zatopila by území s výskytem kriticky ohroženého raka kamenáče a silně ohrožených čápa černého, včelojeda lesního, krahujce obecného, holuba doupňáka a žluvy hajní.\n\nhráz je plánovaná jako kamenitá se zemním těsněním. Převažující účel vodního díla je plánován jako vodárenský.\n\n\nkamenitá se zemním těsněním\n\n"}
{"id": "963419", "url": "https://cs.wikipedia.org/wiki?curid=963419", "title": "Seznam kulturních památek ve Vojetíně (Doksy)", "text": "Seznam kulturních památek ve Vojetíně (Doksy)\n\n\n"}
{"id": "963420", "url": "https://cs.wikipedia.org/wiki?curid=963420", "title": "Seznam kulturních památek ve Starých Splavech", "text": "Seznam kulturních památek ve Starých Splavech\n\n\n"}
{"id": "963421", "url": "https://cs.wikipedia.org/wiki?curid=963421", "title": "Daniel Brühl", "text": "Daniel Brühl\n\nDaniel César Martín Brühl González (* 16. červen 1978 Barcelona), známý jako Daniel Brühl, je německý a španělský herec. Svou uměleckou dráhu začal již v mladém věku, když se v roce 1995 začal objevovat v německém seriálu \"Verbotene Liebe\". V roce 2003 si zahrál hlavní roli v tragikomedii \"Good Bye, Lenin!\", která byla jeho velkým průlomem a díky ní se stal známým evropskému publiku. Pracoval na evropských i amerických filmech v několika odlišných jazycích, mezi jeho nejznámější patří například \"Občanská výchova\", \"Dámy v letech\", \"Šťastné a veselé\" a \"Salvador (Puig Antich)\".\n\nPochází z bilingvní rodinny a mluví plynně německy, anglicky, španělsky, francouzsky a katalánsky.\n\nMezinárodnímu publiku se proslavil rolí Frederika Zollera ve filmu Quentina Tarantina, \"Hanebný pancharti\" a také ztvárnil menší roli v akčním filmu \"Bourneovo ultimátum\", posledním dílu trilogie o agentu Jasonu Bourneovi. V roce 2013 si zahrál pilota Formule 1, Nikiho Laudu, ve filmu \"Rivalové\". Za tento výkon byl nominován na Zlatý glóbus za nejlepší mužský herecký výkon ve vedlejší roli.\n\nNarodil se v Barceloně ve Španělsku. Jeho otec byl režisér Hanno Brühl (1937–2010), který se narodil v São Paulu v Brazílii. Jeho španělská matka byla učitelka. Daniel má také bratra Olivera a sestru Miriam. Krátce po jeho narození se rodina přestěhovala do Kolína nad Rýnem v Německu, kde vyrůstal a navštěvoval Dreikönigsgymnasium. Vyrůstal v multikulturní rodině, a tak ovládá němčinu, španělštinu, angličtinu a francouzštinu a rozumí katalánštině.\n\nV roce 2006 se rozešel se svou dlouholetou přítelkyní a později i snoubenkou, herečkou Jessicou Schwarz, se kterou se setkal na natáčení filmu \"Nichts bereuen\". Jeho manželkou je psycholožka a bývalá modelka Felicitas Rombold . V květnu 2016 bylo oznámeno, že pár očekává svého prvního potomka a v říjnu 2016 se jim narodil syn Anton Hanno.\n\nS herectvím začal již v raném věku a jeho první rolí byl Benji v seriálu \"Verbotene Liebe\". Jeho průlomová role přišla v roce 2003 ve filmu \"Good Bye, Lenin!\" nominovaném na Zlatý glóbus. Zde ztvárnil hlavní roli Alexe Kernera a získal za ní ceny evropské filmové akademie. V roce 2004 se objevil ve své první anglicky mluvící roli ve snímku \"Dámy v letech\", po boku hereckých legend Judi Dench a Maggie Smith. V ten samý rok vyhrál cenu People's Choice pro nejlepšího herce za film \"Láska v myšlenkách\" a byl nominován ve stejné kategorii za film \"Občanská výchova\". Průlom v jeho kariéře také znamenal film \"Šťastné a veselé\", kde v roli poručíka Horstmayera zúročil své jazykové schopnosti a mluvil třemi jazyky: francouzsky, německy a anglicky. Film je trojjazyčný a zobrazuje vánoční příměří skotských, francouzských a německých vojáků během první světové války.\n\nV roce 2006 byl pozván do porot krátkých filmů a Cinéfondation na Filmovém festivalu v Cannes. V červnu 2006 se objevil v malé roli ve snímku \"2 dny v Paříži\". Ve stejném roce si zahrál hlavní roli v oceňovaném filmu \"Salvador (Puig Antich)\". Ztvárnil zde katalánského anarchistu Salvadora Puig Anticha popraveného během Frankovy éry. Dále se objevil v menší roli v \"Bourneově ultimátu\" a ve fantasy filmu \"\".\n\nAmerickému publiku se představil v roce 2009 v roli německého válečného hrdiny Frederika Zollera ve filmu Quentina Tarantina, \"Hanebný pancharti\". On a celé obsazení získali cenu Screen Actors Guild Award pro nejlepší výkon herců v celovečerním filmu. Ve stejném roce si také zahrál ve třetím filmu Julie Delpy s názvem \"Čachtická paní\".\n\nV květnu 2009 se rozhodl, že bude aktivní i na jiném, než filmařském poli, a založil produkční společnost Fouronfilm. O rok později si zahrál po boku Johna Malkoviche roli mladého nacistického vojáka ve filmu \"Tranzit\". Také se s Clivem Owenem objevil v hororu \"Nezvaní hosté\", režiséra Juana Carlose Fresnadilla.\n\nV roce 2013 ztvárnil Daniela Domscheit-Berga ve filmu \"WikiLeaks\", který o jejím založení. Ve stejném roce se objevil jako pilot Formule 1, Niki Lauda v životopisném snímku Rona Howarda, \"Rivalové\". Film zaznamenal jak komerční, tak i úspěch u kritiků a za ztvárnění Nikiho Laudy získal mnoho nominací, například na Zlatý glóbus, Critic's Choice Award, Screen Actors Guild Award nebo na cenu BAFTA.\n\nV roce 2016 se objevil po boku Emmy Watsonové a Michaela Nyqvista ve filmu \"Kolonie\", který se natáčel od října do prosince 2014 v Jižní Americe, Německu a Lucembursku. Ve stejném roce ztvárnil hlavní zápornou postavu Barona Zema ve snímku \"\".\n\nV březnu 2016 navštívil Českou republiku v rámci filmového festivalu Febiofest, kde představil film \"Kolonie\" a získal cenu filmových fanoušků z Česko-Slovenské filmové databáze za roli Nikyho Laudy z \"Rivalů\" .\n\n\n\n"}
{"id": "963422", "url": "https://cs.wikipedia.org/wiki?curid=963422", "title": "Seznam kulturních památek ve Žďáru (Doksy)", "text": "Seznam kulturních památek ve Žďáru (Doksy)\n\n\n"}
{"id": "963429", "url": "https://cs.wikipedia.org/wiki?curid=963429", "title": "Vodní nádrž Babí", "text": "Vodní nádrž Babí\n\nVodní nádrž Babí je hypotetická přehradní nádrž v Krkonoších, jejíž lokalita patří mezi území chráněná pro akumulaci povrchových vod. Přehradila by Babí potok (na mapy.cz označován také jako \"Babský\") mezi Babím a Kalnou Vodou, čímž by došlo k zatopení silnice II/300. Kromě Babího potoka by ji napájely také dva přítoky, Březový a Soví potok. Hlavní funkcí této přehrady by bylo zadržovat vody jako rezervu zejména pro vodárenský odběr Temný důl na Úpě. V roce 2008 stálo na území, které by přehrada zatopila, 22 obytných budov, 3 rekreační budovy a další 2 stavení. Navíc je na území evidována jedna kulturní památka.\n\nZ hlediska ochrany přírody se jako problém může jevit zásah vodní nádrže do PO Krkonoše, EVL Krkonoše a také do ochranného pásma KRNAPu. Kromě toho se zde vyskytuje kriticky ohrožená mihule potoční a silně ohrožení čáp černý, včelojed lesní, chřástal polní, sýc rousný, datel černý a lejsek malý. Dalším problém pro nádrž může být výskyt sesuvných území.\n\n"}
{"id": "963432", "url": "https://cs.wikipedia.org/wiki?curid=963432", "title": "Vincenzo Apicella", "text": "Vincenzo Apicella\n\nMons.Vincenzo Apicella (*22. ledna 1947 Neapol) je italský katolický duchovní a biskup diecéze Velletri–Segni.\n\nNarodil se 22. ledna 1947 v Neapoli. V roce 1952 se přestěhoval do Říma a tam také navštěvoval gymnázium, poté roku 1965 nastoupil do Almo Collegio Caprinica. Na Papežské Gregoriánské univerzitě získal licentiát z filosofie a teologie. Dne 25. března 1972 byl vysvěcen na kněze pro diecézi Řím ve farnosti San Clemente Papa tehdejším titulárním arcibiskupem Novigradským Ugem Poletti, který se stal o rok později kardinálem a generálním vikářem diecéze Řím. V letech 1972-1977 sloužil jako farní vikář ve farnosti San Giovanni Battista De Rossi a v letech 1977-1985 v San Filippo Neri alla Pineta Sacchetti. Vyučoval náboženství na středních školách Grazia Deledda a Antonio Rosmini, byl také členem Rady kněžích Římské diecéze. Dne 19. července 1996 ho jmenoval papež Jan Pavel II. pomocným biskupem Římské diecéze a titulárním biskupem Ierafiským. Téhož roku 14. září byl vysvěcen na biskupa v Lateránské bazilice kardinálem Camillem Ruinim a spolusvětiteli byli Cesare Nosiglia titulární arcibiskup Victoriánským a Diego Natale Bona biskup Saluzza. Biskupem Velletri–Segni byl zvolen dne 28. ledna 2006 po rezignaci biskupa Andrea Maria Erby papežem Benediktem XVI.\n\n"}
{"id": "963438", "url": "https://cs.wikipedia.org/wiki?curid=963438", "title": "Smlouva z Guadalupe Hidalgo", "text": "Smlouva z Guadalupe Hidalgo\n\nSmlouva z Guadalupe Hidalgo je mírová smlouva, která ukončila mexicko-americkou válku (1846 – 1848). Podle této smlouvy přenechalo Mexiko Spojeným státům americkým území o velikosti 1,36 milionu km², což představovalo více jak polovinu tehdejší mexické rozlohy. Mexiko uznalo jako hranici mezi svým územím a Texasem řeku Rio Grande a podstoupilo regiony Alta California a Santa Fe de Nuevo México (dnešní státy Kalifornie, Nevada, Utah a části Arizony, Nového Mexika, Colorada a Wyomingu. USA zaplatily Mexiku 15 miliónů dolarů jako náhradu válečných škod. Smlouva byla podpsána 2. února 1848 v katedrále v Guadalupe Hidalgo (dnešní městská čtvrť Gustavo A. Madero) a vstoupila v platnost 30. května téhož roku. \n\nO pět let později, v roce 1853 odkoupily Spojené státy od Mexika další území (jih dnešní Arizony a Nového Mexika) – viz Gadsdenova koupě. Touto smlouvou vznikla současná hranice mezi oběma státy.\n"}
{"id": "963447", "url": "https://cs.wikipedia.org/wiki?curid=963447", "title": "Kruh výtvarných umělkyň", "text": "Kruh výtvarných umělkyň\n\nKruh výtvarných umělkyň (KVU) byl připravován formou volného sdružení uvnitř Ústředního spolku českých žen od roku 1917 a jako spolek ustanoven roku 1920.\n\nKruh byl výsledkem emancipačního vývoje ženského výtvarného umění, na jehož počátku stály v 19. století některé šlechtičny a od roku 1865 Americký klub dam, jehož členkami byly výtvarnice Zdenka Braunerová, Anna Boudová Suchardová nebo Zdeňka Kalašová.\n\nZa rakousko-uherské monarchie mohly ženy v českých zemích studovat umělecké obory pouze na střední škole nebo soukromě, proto některé pokračovaly ve studiu v Paříži nebo Mnichově. Vstup na pražskou Akademii byl ženám umožněn až roku 1918, kdy se vznikem Československé republiky ženy získaly volební právo (1920).\n\nKruh výtvarných umělkyň vznikl v červnu 1920. První předsedkyní byla Valérie Hachla - Myslivečková. Ženské spolky se sdružily v Ženské národní radě (1922) a roku 1924 byl KVU přijat do Syndikátu výtvarných umělců.\n\nPrvní oficiální výstava KVU se konala roku 1921 v pražském Obecním domě. Na Valné hromadě KVU roku 1922 byla předsedkyní zvolena Vilemína (Minka) Podhajská. Spolek vydával vlastní Věstník v rubrice Výtvarné umění časopisu \"Ženský svět\" a roku 1935 u příležitosti členské výstavy v Obecním domě vydal Sborník Kruhu výtvarných umělkyň..\n\nV roce 1933 byla zvolena předsedkyní Kruhu sochařka Karla Vobišová-Žáková.\n\nKVU konal výstavu též v roce 1943, v pražském Hollaru.\n\nSpolek byl zrušen spolu s dalšími spolky výtvarníků v roce 1953.\n\n\n\n"}
{"id": "963461", "url": "https://cs.wikipedia.org/wiki?curid=963461", "title": "Karam Gaber", "text": "Karam Gaber\n\nKaram Mohammed Ibrahim Gaber (: ), (* 1. září 1979 Alexandrie Egypt) je reprezentant Egypta v řecko-římském stylu (zápas). Je majitelem zlaté a stříbrné olympijské medaile.\n\nZápasit začal v 8 letech v rodné Alexandrii.\n\nV roce 2004 se stal v Athénách olympijským vítězem a získal pro Egypt zlatou medaili po 56 letech. Finále proti Gruzínci Nozadzemu ovládl jednoznačně.\n\nPo olympijských hrách se nechal zlákat k profesionálům a ještě ke konci roku 2004 nastoupil ringu v japonské verzi MMA. Po tvrdém k.o., který mu uštědřil domácí borec Fudžita se již v profi ringu neobjevil. Vrátil se k zápasu v řecko-římsku, ale na amatérské úrovni. Naplno se věnoval podnikání, přesto se mu v roce 2008 podařilo kvalifikovat se na olympijské hry do Pekingu. Prohrál ve druhém kole s Albáncem Gurim.\n\nV roce 2012 se účastnil svých třetích olympijských her v Londýně. Startoval v nižší váhové kategorii. Dostal se až do finále, kde podlehl reprezentantu Ruska Chugajevovi. Získal stříbrnou medaili.\n\n"}
{"id": "963462", "url": "https://cs.wikipedia.org/wiki?curid=963462", "title": "Nikagda nězabuděm", "text": "Nikagda nězabuděm\n\nNikagda nězabuděm je občanská iniciativa převážně hudebníků proti návratu nebo adorování komunismu. Vyzývají k účasti ve volbách a varují před návratem komunistů a inklinací k Rusku. Iniciativa pořádá koncerty zejména skupin Lucie, Chinaski, Pražský výběr a Peneři strýčka Homeboye. Postupně se přidávají další hudebníci a hosté. Iniciativu podpořili např. Miloš Forman, Marta Kubišová, Eva Pilarová. Natočený klip \"Nikagda nězabuděm\" získal za první týden přes 50 000 zhlédnutí.\n\nNázev iniciativy inspirovaly verše Karla Kryla reagující na vojenskou okupaci Československa v srpnu 1968: \"Nám zbývá naděje, my byli jsme a budem. Balšóje vam spasíbo bráťja zachvátčiki. Spasíbo bóľšeje, nikagdá nězabúděm! Nikagdá nězabúděm!!!\"\n\n"}
{"id": "963463", "url": "https://cs.wikipedia.org/wiki?curid=963463", "title": "Seznam medailistů na mistrovství světa v krasobruslení – taneční páry", "text": "Seznam medailistů na mistrovství světa v krasobruslení – taneční páry\n\nToto je seznam medailistů na mistrovství světa v krasobruslení tanečních párů, řazený chronologicky. Mistrovství světa v krasobruslení jsou pořádána už od roku 1896, avšak až od roku 1952 byla zavedena soutěž tanečních párů. Konají se každoročně, s výjimkou roku 1961, kdy bylo mistrovství zrušeno v reakci na leteckou nehodu.\n"}
{"id": "963467", "url": "https://cs.wikipedia.org/wiki?curid=963467", "title": "Svensona", "text": "Svensona\n\nSvensona (\"Swainsona\") je rod rostlin z čeledi bobovité. Jsou to byliny nebo polokeře se zpeřenými listy a nápadnými, různě zbarvenými květy. Vyskytují se v počtu více než 80 druhů v Austrálii, jeden druh roste i na Novém Zélandu. Některé druhy nápadně kvetou.\n\nSvensony jsou vytrvalé byliny, řidčeji jednoletky či polokeře. Listy jsou lichozpeřené, složené nejčastěji z mnoha párů spíše drobnějších, kopinatých nebo podlouhlých, celokrajných, vstřícných lístků.\nŘidčeji jsou listy složeny z menšího páru lístků nebo dokonce jednolisté (\"Swainsona unifoliata\"). Palisty jsou ploché, bylinné nebo řidčeji štětinovité. Květy jsou nápadné a ozdobné, oboupohlavné, drobné až středně velké (do 2 cm), nejčastěji purpurové, červené nebo růžové, řidčeji bílé, žluté, modré či různobarevné, uspořádané ve vzpřímených, řídkých, úžlabních hroznech. Kalich je pětičetný, zakončený 5 víceméně stejnými laloky. Pavéza je nejčastěji okrouhlá nebo ledvinovitá a na vrcholu zaoblená nebo vykrojená. Křídla jsou asi stejně dlouhá jako člunek nebo je člunek mnohem delší. Tyčinek je 10. Semeník je přisedlý nebo stopkatý a obsahuje mnoho vajíček. Lusky jsou asi 10 až 65 mm dlouhé, pukavé, kulovité až podlouhlé, stopkaté, s vytrvalým kalichem. Obsahují 7 až mnoho semen. U některých druhů jsou lusky nafouklé. Semena jsou ledvinovitá, zploštělá, asi 4 mm dlouhá.\n\nRod svensona zahrnuje asi 84 druhů. Je rozšířen v Austrálii, jeden druh (\"Swainsona novae-zelandinae\") na Novém Zélandu. Nejvíce druhů se vyskytuje v aridních, semiaridních až pouštních oblastech od tropů po teplý mírný pás. Některé druhy rostou i v keřové vegetaci, řídkých a pobřežních lesích a v horách v alpínském stupni.\n\n\nSvensona sličná (\"Swainsona formosa\", syn. \"Clianthus formosus\") je rostlina známá svými neobvykle tvarovanými červenými květy. Není uváděna ze žádné české botanické zahrady.\n\n"}
{"id": "963468", "url": "https://cs.wikipedia.org/wiki?curid=963468", "title": "Ludmila Seefried-Matějková", "text": "Ludmila Seefried-Matějková\n\nLudmila Seefried-Matějková (* 13. listopadu 1938, Heřmanův Městec) je česká sochařka a malířka žijící v Berlíně.\n\nLudmila Matějková prožila dětství a válečná léta v Heřmanově Městci. Její otec František Matějka byl majitelem pily, matka Ludmila malovala, hrála na klavír a starala se o rodinu a velkou zahradu. Po únoru 1948 byl rodině vyvlastněn majetek a otec byl přeložen do 250 km vzdálených Karlových Varů, matka s dcerami byla šikanována. Tato traumata z doby dospívání se odrazila v díle Ludmily Seefried - Matějkové a prohloubila její citlivost k bezpráví. Později byla celá rodina nuceně přestěhována do Mariánských Lázní. \n\nV letech 1953 – 1956 studovala sochařství u Marie Uchytilové - Kučové na Střední výtvarné škole v Praze a studium ukončila maturitou. Z politických důvodů (buržoazní původ) nesměla studovat na vysokých školách a pracovala nejprve v Praze jako kameník, později v porcelánce v Duchcově. Poslední neúspěšný pokus o přijetí na vysokou školu podnikla v Bratislavě.\n\nV roce 1959 se vrátila do Mariánských Lázní a učila dva roky výtvarnou výchovu na zdejší střední škole, další rok na střední škole v Chebu. Pak dostala nabídku Kulturního a společenského střediska v Mariánských Lázních, aby zde pracovala jako grafička. Aktivně se podílela na vzniku divadla malých forem Kruh. V období politického uvolnění v roce 1964 předložila svazové komisi své kresby a sochařské práce a byla přijata do SČVU. Naskytla se tak možnost ucházet se o zahraniční stipendium a dokončit svá studia na vysoké škole v zahraničí. \n\nV roce 1965 se narodila její dcera Markéta ale manželství se rozpadlo a skončilo rozvodem.\n\nRoku 1967 získala stipendium ve třídě prof. Joe Henry Lonase na Hochschule für Bildende Künste v Západním Berlíně. Školu úspěšně absolvovala mistrovským kurzem (1972/73) a od roku 1973 pracuje jako akademická sochařka ve svobodném povolání. V Berlíně nalezla i životního partnera a rozhodla se usadit natrvalo v Německu, kde získala občanství.\n\nOdmítla podrobit se tlaku, který na ní vyvíjela StB a proto jí bylo opakovaně odmítáno povolení k návštěvě rodičů i v době, kdy byli nemocní a umírali. Její výstavy v Československu byly zakázány.\n\nV roce 1987 se jí naskytla možnost zakoupit staré venkovské stavení v Itálii a vrátit se k sochařské práci v kameni a dřevu.\n\nV devadesátých letech se angažovala jako sochařka ve výtvarných spolcích v Německu. Roku 1990 byla zakládající členkou \"Künstlersonderbund - Realismus in Deutschland\" v Berlíně, 1994 byla přijata do \"Darmstädter Sezession\", roku 1998 byla zakládající členkou internacionální umělecké společnosti \"Pro Arte Vivendi\" v Berlíně a o dva roky později její pobočky v Mariánských Lázních.\n\n(Pro Arte Vivendi - úvod:\n\"Cílem projektů společnosti je demonstrace a využití síly umění jako komunikačního prostředku a příspěvek ke sjednocení evropských národů. Výstavy a kulturní akce obou zemí mají za úkol představit veřejnosti současné umění jak české, tak německé. Významným činitelem jsou několikadenní setkání umělců, které podporují snahy v odbourání politických bariér. Projekty zaštítilo velvyslanectví České republiky v Berlíně a velvyslanectví Spolkové republiky Německa v Praze. Kromě toho jsou podporovány Česko-německým fondem budoucnosti a česko-německou parlamentární skupinou Německého parlamentu.\")\n\nOd ukončení studia (1973) vystavuje pravidelně v Německu a má zde několik realizací ve veřejném prostoru. V Čechách mohla poprvé vystavovat až roku 1992 (Brno, Praha, Mariánské Lázně) a od té doby se sem pravidelně vrací. Její poslední retrospektivní výstava se uskutečnila v Topičově klubu v Praze roku 2013.\n\nŽije a pracuje v Berlíně.\n\nMatějková vystudovala figurální sochařství u Marie Uchytilové. Později modelovala ve volném čase své přátele v divadle malých forem Kruh v Mariánských Lázních. Během studií na vysoké škole v Berlíně (HfBK, prof. Joe Henry Lonas) měla možnost ověřit si výstavbu a nosnost abstraktní sochařské formy. Její sádrové polychromované sochy jsou stylizované figurální (Milenci, 1969) nebo zcela abstraktní biomorfní útvary (Vzestup a pád, 1969).\nBrzy si ale uvědomila limity sdělnosti abstraktních plastik a ještě koncem studia se vrátila k figuraci. Polyesterová hyperrealistická socha Hanna (1973) v životní velikosti předznamenává zralé období sochařské tvorby Ludmily Seefried-Matějkové. Účinek realistického ztvárnění je kromě polychromie často znásoben instalací sochy jako environmentu (Výkřik, 1975/76, Na pokraji, 1976/77, Před dveřmi, 1979/80). Od počátku 80. let se sochařka vrací ke klasickým sochařským materiálům a další plastiky tvoří v terakotové hlíně, bronzu, kameni a dřevě.\n\nJejí portréty zachycují lidské typy většinou vážné nebo zamyšlené (Žena z výstavy, 1996, Žena z kostela 1997). Sochařka často tvoří několik variant určité situace v polychromované hlíně s detailně propracovaným výrazem tváře (Objetí 1998), ale stejné téma provedené v bronzu je silně abstrahované a pracuje se symboly (Obětí 1989).\n\nJako člověk, který přišel do zcela nového prostředí, vnímala velmi ostře lidské typy na okraji společnosti i společenské protiklady a tváře zaznamenávala v sérii rychle načrtnutých skic. Z náhodných setkání vznikly v polychromované terakotové hlíně četné studie lidských typů jako \"volné portréty\" (Chirurg, 1980, Turecká žena, 1983, Bursián, 1996, Bezdomovec, 1998).\n\nDo její umělecké výpovědi se dodnes promítají projevy lidské zlovůle, které poznamenaly její dospívání (Homo homini lupus I, II, 1992/93), pracuje s expresivními symboly (Sémě nenávisti, 1993) a motivy přímého násilí a bolesti (Mučivé myšlenky, 1980, Potrat I-IV, 1980, Škrcení, 1985, Neslyšené výkřiky, 1993).\n\nMapuje svět lidské duše s jeho tichými dramaty, jako je vykořenění, sebetrýzeň, apatie, vyprázdnění, samota (Touha po návratu, 1996, Solitudine, 2004), nebo naopak stav hlubokých niterných prožitků jako je zpytování, sebeuvědomění a kontemplace (Meditace, 1980, 2012).\n\nJejí sochy vycházející z běžné reality jsou transformovanými portréty často konkretních lidí z autorčina života nebo z berlínských ulic (Berlínská zima, 1991, Žebračka, 1997, Metro, 2001-2). Každá má svůj příběh a osud, který umělkyně interpretuje vlastním výtvarným jazykem. Kriticky realistické ztvárnění tváří jiných lidí klade některé omezující limity, proto pro zcela svobodnou tvorbu často využívá autoportrét (Otcův klobouk, 1995).\n\nJako významná představitelka realistického proudu, který má v německém sochařství silnou tradici, je Ludmila Seefried-Matějková úspěšná v soutěžích vypsaných na díla do veřejného prostoru. Poprvé zvítězila v soutěži a získala veřejnou zakázku již roku 1984 (soudní budova v Berlíně) a od té doby má na svém kontě dalších dvanáct realizací. Její nejrozsáhlejší sousoší do veřejného prostoru - Tanec na vulkánu, Berlín (1998), je metaforou vratkosti lidské civilizace. Pozorovateli může připomínat dobře známou katastrofu Titaniku, kde na palubě se ještě hraje a tančí, zatímco loď se potápí.\n\nV letním období obvykle pobývá v městečku Malcesine na břehu Lago di Garda a pracuje zde na kamenných a dřevěných plastikách. Jejich námětem jsou často biblická témata (Lot, 1995, Kristus, 2000, Job, 2003, Zmrtvýchvstání, 2008) nebo literární inspirace (Ophelia, 1997, Somnambul, 2013). Dvojité portréty vytesané v jediném kameni opakují motiv Proměny podle Franze Kafky (Proměna, 1990 (vápenec), 2000 (serpentin)), nebo jsou metaforickým zobrazením stárnutí (Doživotní, 1991, Memento mori (vápenec), 1995), Dne a Noci (1997). V kameni sochařka ztvárňuje složité kompozice postav (Propletení, 1997) nebo samotný proces objevování podoby lidské tváře zahalené tajemstvím (Zrození, červený mramor, 1997).\n\nSamostatnou část díla Ludmily Seefried-Matějkové tvoří její kresby - od situací rychle načrtnutých tužkou na ulici, v hospodě nebo doma až po dokonalé portrétní studie lidských typů malované pastelem, uhlem nebo tuší.\n\n\n\n\n\n\n"}
{"id": "963471", "url": "https://cs.wikipedia.org/wiki?curid=963471", "title": "Kostel Nejsvětější Trojice (Bílý Potok)", "text": "Kostel Nejsvětější Trojice (Bílý Potok)\n\nKostel Nejsvětější Trojice je sakrální stavba stojící v Bílém Potoce, obci na severu České republiky ve Frýdlantském výběžku Libereckého kraje. Po celou dobu je filiálním kostelem hejnické farnosti. Od 21. prosince 1998 je objekt kulturní památkou České republiky.\n\nAč byla obec založena výnosem majitele zdejšího území Melchiorem z Redernu ze dne 13. července 1594 (a jméno vybrané majitelovou manželkou Kateřinou z Redernu dostal až po devíti letech), neměla obec zbudovánu žádnou sakrální stavbu, ač o ni místní stáli. Povolení dostali až od hraběte Kristiána Filipa Clam-Gallase, a to na výstavu kaple. S její výstavbou začali v květnu roku 1774 pod vedením domkáře a pekaře Franze Pragera, jenž na výstavbu dostal dotaci od obce. Hrabě Clam-Gallas přidal na stavbu část stavebního materiálu (10 sudů vápna, 1000 ks cihel a 10 středně velkých stromů). Výstavba kaple trvala rok, nicméně její vybavování se vleklo, takže k jejímu vysvěcení došlo až 1. května 1781.\n\nPostupem času ovšem stíhaly kapli povětrnostní pohromy a objevily se též závady ve stavební konstrukci. Proto musely býti v letech 1819 až 1826 provedeny vynucené opravy. Během roku 1887 se ovšem ve zdivu objevily nové trhliny a místní proto (i s ohledem na vrůstající počet obyvatel obce) rozhodli o výstavbě kostela. Jeho stavbu, která probíhala mezi roky 1888 až 1890, vedl frýdlantský stavební mistr Josef Neisser. Svou prací i finančními příspěvky mu pomáhali místní občané a peněžními dary na stavbu přispěli i dárci ze zahraničí. Vybudovaný kostel byl 28. září 1890 hejnickým farářem Reinhardem Seifertem vysvěcen.\n\nU příležitosti tří stého výročí založení obce (roku 1894) se v Bílém Potoce konala velká slavnost. Během ní před kostelem pronesl slavnostní řeč obecní sekretář Wilhelm Preissler a slavnostní mši celebrovali (vedli) farář Seifert spolu se řádovým knězem Franzem Walterem Krausem. Tou dobou (od roku 1865) již ovšem obec měla jižně od kostela založen hřbitov, na kterém pohřbívala své vlastní občany.\n\nNa počátku 21. století prošel kostel rekonstrukcí. Během ní se opravila vnitřní část kostela, lustr, varhany a posléze též exteriérové části, tedy omítky, střešní krytina a okna.\n\nKostel je v pseudorománském stylu (podle jiných zdrojů v novoklasicistním) a ve stejném duchu je zařízen i jeho interiér. Stavbu zdobí dvě vitráže získaných roku 1917 darem od rodiny Floriana Krause. Je na nich zobrazena svatá Anna s Pannou Marií. Kostel je jednolodní a má hranolovou věž situovanou v ose hlavního (tedy severního) průčelí. Od okolo vedené silnice číslo II/290 vede ke kostelu přístupové schodiště.\n\n"}
{"id": "963472", "url": "https://cs.wikipedia.org/wiki?curid=963472", "title": "Apoštolská církev", "text": "Apoštolská církev\n\nApoštolská církev může být:\n\n"}
{"id": "963474", "url": "https://cs.wikipedia.org/wiki?curid=963474", "title": "Anna Marie Orleánská", "text": "Anna Marie Orleánská\n\nAnna Marie Orleánská, francouzsky \"Anne Marie d'Orléans\" (27. srpna 1669, Saint Cloud, Francie – 26. srpna 1728, Turín, Itálie) byla členka francouzské královské rodiny z rodu Bourbon-Orléans, tedy rodem orleánská vévodkyně, sňatkem pak savojská vévodkyně a sicilská a sardinská královna.\n\n\"Mademoiselle de Valois\", jak byla princezna zvána za svého mládí, se narodila jako nejmladší ze tří dětí vévody Filipa I. Orleánského a jeho první manželky Henrietty Anny Stuartovny. Jejími prarodiči ze strany otce byli Ludvík XIII. a Anna Rakouská, ze strany matky Karel I. Stuart a Henrietta Marie Bourbonská. Její bratr zemřel jako dvouleté dítě, starší sestra Marie Luisa se sňatkem se španělským králem Karlem II. stala španělskou královnou.\n\nPokřtěna byla 8. dubna roku 1670 v kapli Palais Royal (Královského paláce) v Paříži. Matku ztratila dva měsíce poté (Henrietta Anna Stuartovna zemřela 30. června 1670), když jí nebyl ještě ani rok. Její otec se poměrně záhy, 16. listopadu roku 1671, oženil podruhé, a to s Alžbětou Šarlotou Falckou, dcerou falckého lankraběte Karla I. Ludvíka. Nevlastní matka pečovala o Annu Marii i o její starší sestru s dojemnou starostlivostí, jako o své vlastní děti. Díky péči Liselotty i svého strýce, francouzského krále Ludvíka XIV., se dostalo Anně Marii prostřednictvím guvernantky markýzy de Clérambault vychování tehdy obvyklého pro dívky z knížecích domů. Zahrnovalo cestování, stejně jako výuku jazyků, krásná umění, jízdu na koni, ruční práce, zpěv, etiketu, tanec a genealogii. Se svou starší sestrou tvořily nerozlučnou dvojici a desetiletá Anna Marie nesla velmi těžce, když se v roce 1679 Marie Luisa provdala do Španělska a sestry se musely rozloučit.\n\nAnna Marie se bez odporu podrobila státním zájmům a vůli svého strýce Ludvíka XIV., když dohodl její sňatek se savojským vévodou Viktorem Amadeem II. Toto dynastické spojení mělo těsněji připoutat savojské vévodství k francouzské koruně. Teprve osmnáctiletý ženich se nejprve tomuto sňatku bránil a svůj souhlas dal až po mimořádně dlouhém čase na rozmyšlenou, což ukázalo zřetelně, že jde o manželství uzavřené čistě z politického kalkulu. \"Gazette de France\" oznámil plánovaný sňatek dne 28. ledna roku 1684.\n\nO tři měsíce později, 28. dubna 1684, se čtrnáctiletá Anna Marie provdala \"per procurationem\" (v zastoupení) v zámecké kapli ve Versailles. Ženicha zastoupil při obřadu celebrovaném kardinálem Emmanuelem Théodosem de la Tour d’Auvergne bratranec Anny Marie, mladý vévoda de Maine poté, co se den předtím uskutečnily oficiální zásnuby a byla podepsána svatební smlouva. V té bylo mimo jiné mladé nevěstě připsáno státní věno, které činilo 900.000 livrů, jimiž přispěl její královský strýc, a dále šperky v ceně 60.000 livrů z majetku jejího otce. K tomu obdržela Anna Marie 240.000 livrů jako věno své matky. Oproti tomu se zavázala vzdát se jakýchkoli nároků vůči svému otci a na možná práva z dědictví své matky. Ze strany savojského domu obdržela mladá nevěsta svatební dar v celkové ceně 220.000 livrů, včetně šperků, jež samotné měly cenu 80.000 livrů.\n\nIhned po svatebním obřadu odcestovala Anna Marie, doprovázená vybranými dvorními dámami, do Savojska. 6. května přibyla do Le Pont-de-Beauvoisin, malého místa na řece Guiers, jež tvoří hranici mezi provincií Dauphiné a savojským vévodstvím. Zde se setkala se svým ženichem poprvé osobně. V kapli zámku v Chambéry se pak uskutečnil svatební obřad za účasti obou snoubenců, jenž celebroval Étienne Le Camus, biskup z Grenoblu.\n\nZ jejich manželství vzešlo šest potomků, tři dcery a tři synové, jen tři z nich však se dožili dospělého věku. Narození své první dcery teprve šestnáctiletá vévodkyně málem zaplatila životem, přesto ji i ostatní děti vzdor protokolu sama kojila, což v této době bylo v královských rodinách (a šlechtických rodinách obecně) zcela neobvyklé.\n\nAnna Marie zemřela o půl osmé ráno 26. srpna roku 1728 v Turínu, den před svými padesátými devátými narozeninami. Místo posledního odpočinku našla v bazilice Superga u Turína. Její manžel Viktor Emanuel II. abdikoval ve prospěch svého syna Karla Emanuela v roce 1730 a zemřel o dva roky později.\n\nPrinceznina nevlastní matka Liselotte ve své korespondenci popisovala Annu Marii jako \"„pravou počestnou kněžnu, velmi oduševnělou“\". Ve svém 44 let trvajícím manželství stavěla svá přání a potřeby vždy až za přání svého muže. Tak dokázala bez reptání přijmout i dvanáct let trvající vztah svého manžela s Jeanne Baptiste d’Albert de Luynes, hraběnkou von Verrua.\n\nOsoba Anny Marie Orleánské sehrála jistou roli i v turbulencích, jež vznikly kolem trůnu Anglie, Irska a Skotska poté, co z něj byl roku 1688 sesazen Jakub II. Stuart. Zastánci krále, tzv. jakobité, se snažili situaci s pomocí řady evropských panovnických domů, především Francie, zvrátit, ale bezúspěšně. V letech 1714 – 1720 byla nicméně Anna Marie možnou dědičkou práv k trůnu Anglie, Irska a Skotska, která tehdy držel Jakub František Stuart, jediný syn sesazeného krále a jeho druhé manželky Marie Beatrice d'Este; dědická práva na Annu Marii přešla 1. srpna roku 1714 po smrti jeho starší sestry z prvního otcova manželství Anny Stuartovny. Když se 31. prosince roku 1720 narodil syn tzv. Starého pretendenta (Jakuba Františka Stuarta), Karel Eduard Stuart, přešla tato práva na něj.\n\nV roce 1807, téměř osmdesát let po smrti Anny Marie, zemřel v italském Frascati kardinál Jindřich Benedikt Stuart, jako katolický kněz bezdětný mladší bratr rovněž bezdětného Karla Eduarda a poslední potomek Jakuba II. Stuarta (obě jeho dcery z prvního manželství, Anna Stuartovna i Marie Henrietta Stuartovna, zemřely rovněž bez potomků). Jakobitští legitimisté shledali, že legitimním následníkem musí být nejstarší žijící potomek krále Karla I. Stuarta a jejich pretendentem se stal Karel Emanuel IV. Savojský, prapravnuk Anny Marie a Viktora Amadea II., jehož prohlásili Karlem IV., králem Anglie, Skotska a Irska. Podle Zákona o nástupnictví z roku 1701 však na britský trůn nesmí nastoupit osoba katolického vyznání; zákon přímo stanoví, že nárok na britský trůn mají jen protestantští potomci hannoverské kurfiřtky vdovy Žofie (1630–1714), nejmladší dcery ze čtrnácti dětí českého krále Fridricha Falckého a jeho manželky, anglické princezny Alžběty, dcery Karla I. Stuarta.\n"}
{"id": "963475", "url": "https://cs.wikipedia.org/wiki?curid=963475", "title": "Hex (hudební skupina)", "text": "Hex (hudební skupina)\n\nHex je slovenská pop-rocková skupina, která vznikla v roce 1989 v Bratislavě ve složení Peter \"Dudo\" Dudák (zpěv, kytara, klávesové nástroje), Tomáš \"Yxo\" Dohňanský (basová kytara, vokály), Jozef \"Jožko\" Jurička (klávesové nástroje), Peter Slaměný (bicí) a Martin \"Fefe\" Žúži (kytara).\n\nSkupina začala být mediálně známá poté, co se jí ujal producent Martin Sarvaš a po vydání singlu „Dobrý motýl“\" v hudebním vydavatelství Monitor EMI, který se spolu s videoklipem stal prvním hitem kapely díky své vysoké hranosti v médiích. Dne 14. srpna 2019 zemřel po těžké nemoci zpěvák, textař a skladatel skupiny Peter \"Ďuďo\" Dudák. \n\n\n\n\n\n\n\n"}
{"id": "963476", "url": "https://cs.wikipedia.org/wiki?curid=963476", "title": "Římskokatolická farnost Nová Ves v Horách", "text": "Římskokatolická farnost Nová Ves v Horách\n\nŘímskokatolická farnost Nová Ves v Horách (lat. \"Montano-Neudorfium, Gebirgsneudorfium\" – vikariát \"Pontensis\"; něm. \"Gebirgsneudorf\") je zaniklé územní společenství římských katolíků v Nové Vsi v Horách a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou v místě vedeny od roku 1608. Původní \"stará fara\" byla obnovena v roce 1773.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti Horní Jiřetín.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "963477", "url": "https://cs.wikipedia.org/wiki?curid=963477", "title": "Totální škoda", "text": "Totální škoda\n\nTotální škoda je označení poškození motorového vozidla v takovém rozsahu, kdy není jeho oprava možná, nebo by cena za opravu byla tak vysoká, že by se blížila ceně vozidla samotného nebo ji převyšovala. Pokud je oprava možná, jedná se o tzv. parciální škodu.\n\nPoškozenému se vyplácí při likvidaci pojistné události totální škodou obvyklá cena vozu, od které se odečte cena použitelných dílů. Cenu určuje vždy likvidátor pojišťovny. Při totální škodě zaniká havarijní a doplňkové pojištění ale nikoli povinné ručení.\n\nTotální škodu lze rozdělit na ekonomickou a technickou. U technické škody vozidlo již nelze opravit a musí dojít k jeho likvidaci. Při ekonomické škodě je oprava vozidla možná, ale je to finančně nevýhodné.\n\n"}
{"id": "963478", "url": "https://cs.wikipedia.org/wiki?curid=963478", "title": "Students for Liberty CZ", "text": "Students for Liberty CZ\n\nStudents for Liberty CZ (Studenti za svobodu) je nezisková, apolitická studentská organizace, jejímž hlavním posláním je podpora a sjednocování studentů hlásících se k myšlenkám svobody.\n\nJejí vznik se datuje k březnu roku 2013 v Brně. Students for Liberty CZ se inspirují ideami klasického liberalismu a libertarianismu. Hlavními principy, které uznávají jako klíčové, jsou sociální, ekonomická a akademická svoboda, a respekt k soukromému vlastnictví.\n\nOd svého vzniku, na němž se podíleli Jan Škapa, David Stancel, Šimon Harant, Juraj Zamborský a Mirek Jahoda, se členská základna rozrůstá v celé České republice. Na univerzitách plní organizační funkce univerzitní koordinátoři, kteří pod sebe slučují fakultní koordinátory.\nStudents for Liberty CZ byli založeni jako platforma pro šíření myšlenek svobody. Členové organizace v současnosti působí na šesti univerzitách v České republice., kde během semestru připravují program složený z více druhů akcí. Mezi hlavní z nich patří přednášky k tématům společenského významu v oborech jako právo, ekonomie, historie, filozofie a dalších. Během dvou semestrů působení organizace byly uspořádáno několik přednášek zabývajících se tématy jako Bitcoin, Regulace internetu, Decentralizované právo a Duševní vlastnictví. Další aktivitou jsou neformální setkání jako Liberty Eveningy – pravidelně pořádané debatní večery v současnosti pořádané v Brně a Praze. Důležitou součást programu tvoří pravidelná účast na konferencích ve spolupráci se zastřešující mezinárodní organizací Students for Liberty a také distribuce literatury zabývající se tématy svobody z pohledu různých společenských věd.\n\nStudents for Liberty CZ získali v únoru 2014 ocenění za nejlepší studentskou organizaci (skupinu) roku v rámci SFL Awards (Group of the Year). Skupina byla nominována mezi dalšími stovkami jiných studentských skupin z celého světa, následně postoupila do finále, ve kterém se spolu s dalšími třemi finalisty utkala o hlasy veřejnosti a nakonec zvítězila. Na vyhlášení v americkém Washingtongu, D.C., cenu přebrali tři zástupci Students for Liberty CZ.\n\nStudents for Liberty CZ dlouhodobě spolupracují s celosvětovou organizací Students For Liberty a její evropskou odnoží European Students For Liberty, skrz jejichž podporu získávají některé zdroje a materiály. Pravidelně se členové účastní jejich konferencí, které se na různých úrovních (místní, kontinentální, světová) konají po celém světě a které vytvářejí prostor pro debatu, odborné referáty a navazování kontaktů mezi studenty. Students for Liberty CZ sdílí společné zájmy také s některými dalšími českými a zahraničními organizacemi jako jsou Ludwig von Mises Institut, Inštitút ekonomických a sociálnych štúdii (INESS), Mladí Liberáli a SvobodaUčení.\n\n"}
{"id": "963482", "url": "https://cs.wikipedia.org/wiki?curid=963482", "title": "Bruno Benetton Free Band", "text": "Bruno Benetton Free Band\n\nBruno Benetton Free Band je elektronicko/pop rocková skupina založená v roce 2008 v Bratislavě na Slovensku. Zakládajícími členy jsou Michal Novák (Mustafa) a Martin Křížek (kříž). Bruno Benetton Free Band hraje ve složení Tomáš Palonder (zpěv), Michal Novák (kytara, vokály), Martin Krížik (piano, klávesy, vokály) , Juraj Varga (basová kytara, vokály), Michal Danielis (syntezátor, moduly, rhodes), Marek Hradský (sólová kytara) a Michal Uličný (bicí).\n\nV roce 2006 se setkal Michal Novák (baskytarista skupiny Vanilla club) a Martin Krížik (zpěvák skupiny Atellier 11) v obchodě s hudebními nástroji. Krížik zahrál Michalu Novákovi své dvě klavírní písně, které si většinou skládal doma pro potěšení na malých varhanech. Tato událost podnítila vznik unikátního hudebního projektu. Krátce nato začaly vznikat v provizorním domácím studiu první demonahrávky jako: „Vykám“, „Iris“, „Aká reč“, „Šťastie“, „Oua he“. Později, v roce 2007, dvojice oslovila Juraje Podmanického, který tehdy působil v kapele Cliché, aby nazpíval demo k písni „Oua he“. Podobné formy spolupráce pokračovaly i v roce 2008 s Antonem Kajan z kapely Spirit Bar a se zpěvákem Jakubem Gabrielem.\n\nPostupně vznikaly nové skladby, a protože Michal Novák v roce 2009 působil v kapele Zé Dos Frangos amerického skladatele a zpěváka Nathana Livelyho, v té době vznikla skladba „Stars Are Memory“, na které Lively spolupracoval. \n\nKoncem roku 2009 přišel přezpívat píseň „You're My Mate“ Tomáš Palonder, který v té době působil na Slovensku po dvouletém pobytu v Londýně. Tato spolupráce se ukázala jako velmi plodná a konstruktivní, a tak postupně v průběhu půl roku Palonder nazpíval 5 písní na již připravované album \"The Phenomenons of Pop\", které zrálo poslední dva, tři roky. Během masteringu finálního CD získala kapela současnou sestavu. Debutové album vyšlo pod hlavičkou CCL a BBFB Music debutové album kapely 10. listopadu 2010. Ve stejném měsíci kapela vyhrála s prvním singlem z tohoto alba „You're My Mate“ celoslovenskou soutěž pořádanou společností T-mobile v rámci projektu T-mobile Music City, a singl vyšel na kompilaci \"T-Music City volume 1\".\n\n26. ledna 2011 se konal oficiální křest CD. Kmotry se stali manželé Grebeňovci, čili Bibiana Grebeňová Šedivá alias DJ Biba_FM a Kamil Grebeň působící v kapelách Venkov a Hugo D'Gen. Na jaře 2011 se dostaly singly „You're My Mate“ a \"For Sure\" do denního repertoáru Rádia FM a hudební televize Musiq 1.\n\nBruno Benetton Free Band spolupracuje s umělci z Evropy i Spojených států amerických. Jednu takovou spolupráci je možné vidět v písni „Stars Are Memory“, jejíž videoklip byl natočen v USA a režíroval ho Mark Winslett, pocházející z Austinu ve státě Texas. Text písně napsal americký básník Richard Lance Williams. V roce 2012 byly dva singly z debutového alba „You're My Mate“ a \"For Sure\" nominovány na Radio Head Awards - ceny rádia FM, kapela byla nominována i v kategorii kapela roku 2011. Videoklip k písni \"For Sure\" se objevil také v nominacích na nejlepší slovenský videoklip v anketě Slavík za rok 2011. V roce 2012 kapela absolvovala klubové koncerty a také účinkovala na některých festivalech jako například AKM festival, Rock Show Vráble nebo Bratislava New Generation-Day FM Festival\n\n\n\n"}
{"id": "963483", "url": "https://cs.wikipedia.org/wiki?curid=963483", "title": "Paul Castelnau", "text": "Paul Castelnau\n\nPaul Castelnau (Pierre-Joseph-Paul Castelnau, 17. května 1880 – 29. června 1944) byl francouzský fotograf, geograf a filmař. Je známý svými barevnými autochromovými snímky z první světové války a dokumentárními filmy z 20. let 20. století.\n"}
{"id": "963484", "url": "https://cs.wikipedia.org/wiki?curid=963484", "title": "Imre Gábor Bekey", "text": "Imre Gábor Bekey\n\nImre Gábor Bekey (1872 – 17. dubna 1936 Budapešť) byl maďarský fotograf a speleolog.\n\nNarodil se v roce 1872. Je známý především svými fotografiemi ze speleologického prostředí.\n\nByl členem výboru maďarské turistické asociace a jejím viceprezidentem. Asociace byla založena v roce 1910. Byl všestranný turista, který ústně i písemně bojoval za realizaci nápadů. Publikoval celou řadu děl a článků. Podílel se na jeskynních průzkumech a řadě expedic. V roce 1926 založil maďarskou speleologickou společnost.\n\nZemřel 17. dubna 1936 v Budapešti.\n\n"}
{"id": "963485", "url": "https://cs.wikipedia.org/wiki?curid=963485", "title": "Dědictví v Pekle", "text": "Dědictví v Pekle\n\nDědictví v Pekle ( ) je krátký kriminální příběh Květoslava Matějky, který vyšel ve vydavatelství Naše vojsko, v edici Magnet.\n\nPříběh se odehrává na více místech současně. Jedna perspektiva ukazuje události v bavorské obci Pullach im Isartal, další v Praze a posléze se příběh přesune do Libereckého kraje do okolí obce Lázně Libverda a osady Peklo.\n\nPříběh začíná nečekaným násilným usmrcením nenápadné starší ženy (takzvané rezidentky), jež v Československu přijímala a vyhodnocovala informace pro západoněmeckou tajnou službu Bundesnachrichtendienst. Tuto vraždu má – jak se posléze ukáže – na svědomí agent této německé špionážní služby působící v Československu. Generál německé tajné služby, jemuž důvody odmlčení se rezidentky nejsou známy, nařídí vyšetření této událostí a případně nahrazení rezidentky novým člověkem. Než však k nahrazení dojde, je nutné získat železnou schránku s důležitým obsahem, kterou rezidentka kamsi uschovala.\n\nNáhodný redaktor novin, který je do děje příběhu vtažen jen kvůli tomu, že je dědicem rezidentčiny chalupy v osadě Peklo u obce Lázně Libverda, je překvapený ze sledu neočekávaných událostí, jejichž motivem je snaha německé tajné služby získat zmíněnou železnou schránku s tajným obsahem ukrytou ve sklepě novinářem zděděné chalupy. Budovu v noci navštíví neznámý návštěvník a později do ní kdosi násilně vnikne. Současně československá kontrarozvědka odhalí odmlčení rezidenta a šikovnou prací v akci pojmenované „Němý“ vypátrá souvislosti a podezřelé zahraniční osoby operující v Libereckém kraji. Následně započne se sledováním redaktorovy chalupy a počínání sledovaných osob dovede kontrarozvědku ke hledané mrtvé schránce. Tím se poté podaří odhalit strukturu organizační buňky německé tajné služby na území ČSSR. Důležitá mrtvá schránka, jež byla původně uschovaná v komíně redaktorem zděděné chalupy v Pekle, končí v závěru příběhu v rukou československé Národní bezpečnosti.\n"}
{"id": "963501", "url": "https://cs.wikipedia.org/wiki?curid=963501", "title": "Inženýrská geodézie", "text": "Inženýrská geodézie\n\nInženýrská geodézie je část geodézie, která řeší úkoly související s budováním vytyčovacích sítí, vytyčováním a kontrolním měřením prostorové polohy stavebních objektů, vytyčováním a kontrolou geometrických parametrů průmyslových objektů a zařízení, zaměřováním území pro projekt a vyhotovením geodetické části dokumentace skutečného provedení stavebního díla.\n\n"}
{"id": "963503", "url": "https://cs.wikipedia.org/wiki?curid=963503", "title": "Národní dálniční společnost", "text": "Národní dálniční společnost\n\nNárodní dálniční společnost ( , ve zkratce NDS) je slovenská akciová společnost ve vlastnictví státu, založená s cílem správy, údržby, oprav a rozvoje sítě dálnic a rychlostních komunikací na Slovensku.\n\nSpolečnost vznikla 1. února 2005 na základě zákona číslo 639/2004 Sb. o Národní dálniční společnosti a jediným vlastníkem akcií je Slovenský stát zastoupený Ministerstvem dopravy, výstavby a regionálního rozvoje Slovenské republiky.\n\n\nFinancování Národní dálniční společnosti je zajišťováno kromě příspěvků ze státního rozpočtu také prostřednictvím fondů EU, z úvěrů, prodejem dálničních známek a výběrem mýtného.\n\n"}
{"id": "963509", "url": "https://cs.wikipedia.org/wiki?curid=963509", "title": "Seznam medailistů na mistrovství světa v krasobruslení – sportovní dvojice", "text": "Seznam medailistů na mistrovství světa v krasobruslení – sportovní dvojice\n\nToto je seznam medailistů na mistrovství světa v krasobruslení sportovních dvojic, řazený chronologicky. Mistrovství světa v krasobruslení jsou pořádána už od roku 1896, avšak až od roku 1908 byla zavedena soutěž sportovních dvojic. Konají se každoročně, se dvěma delšími přestávkami v době světových válek a s jedním přerušením v roce 1961, kdy bylo mistrovství zrušeno v reakci na leteckou nehodu.\n\n"}
{"id": "963512", "url": "https://cs.wikipedia.org/wiki?curid=963512", "title": "Ľudovítová", "text": "Ľudovítová\n\nĽudovítová je obec na Slovensku v okrese Nitra.\n\nObec leží na jihovýchodní části Nitranské pahorkatiny na terase a v údolí řeky Nitry. Odlesněné území se rozkládá na převážně aluviální rovině a pahorkatině, která zasahuje na východu k úpatí Tribečských vrchů, je tvořena třetihorními usazeninami pokrytými spraší a údolními usazeninami. Převládá zemědělská půda s černozemí, hnědozemí a nivní půdou. Asi 10 ha tvoří rybníky, které vznikly přehrazením ramen řeky Nitry.\n\nArcheologické nálezy ukazují na osídlení v době neolitické.\n\nHistorie obce se odvíjí od 13. století, kdy nitranské opatství vyčlenilo část území Jelšovec a darovalo rytíři Lajosovi (Ľudovítovi) za jeho vojenské služby.\n\nPrvní písemná zmínka o obci pochází z roku 1358, kdy je uváděná jako Layos prope Vichap (Ľudovítová při Výčapech). Další písemné zdroje uvádějí v roce 1389 a 1404 obec Lajosfolua, která patřila drobným zemanům, později (1577) patřila nájemcům. Až do konce 18. století patřila hrabětímu rodu Nyáryů a od konce 18. století rodině Ghylányů.\n\nDalší názvy:\n\n\nMaďarsky Lajos, Lajosfalu, Lajosújfalu. Od roku 1948 nese název Ľudovítová. V roce 1960 byla připojena k obci Výčap-Opatovce a v roce 1994 se osamostatnila.\n\n\n\n\n\n"}
{"id": "963541", "url": "https://cs.wikipedia.org/wiki?curid=963541", "title": "Římskokatolická farnost Fryšava pod Žákovou horou", "text": "Římskokatolická farnost Fryšava pod Žákovou horou\n\nŘímskokatolická farnost Fryšava pod Žákovou horou je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Matouše.\nZdejší kraj byl osídlen až poměrně pozdě, a to v polovině 13. století. Mohl za to neprostupný hluboký prales, drsné počasí a také nadmořská výška (práh kostela je 720 m n. m.). Fryšava a Německé (dnešní Sněžné) byly osídleny německými skláři, hutníky a horníky z Rudohoří, kteří se tu brzy počeštili. Nejstarší písemná zmínka o Fryšavě je z roku 1560. Fryšavský kostel byl postaven roku 1788 za josefínské reformy. Do této doby museli obyvatelé Fryšavy docházet na bohoslužby nejprve do Nového Města a po postavení kostela v Německém (dnešním Sněžném) a zřízení kaplanské expozitury (roku 1736) připadla Fryšava tam. Roku 1765 byla zřízena další kaplanská expozitura, a to v Herálci, ke kterému Fryšava připadla. Následujících sto let patřila Fryšava jako filiálka střídavě do Německého a Herálce. Samostatná farnost byla zde zřízena až roku 1888 jako nejvýše položená farnost brněnské diecéze. Kněží se na Fryšavě také střídali velice rychle, kvůli zdejším drsným podmínkám. \nDo roku 2009 byl administrátorem R. D. Ing. Pavel Svoboda. Od 1. srpna 2009 se stal administrátorem R. D. ICLic. Mgr. Jiří Janoušek, který byl o tři roky později jmenován farářem. Toho od začátku srpna 2017 vystřídal R. D. Mgr. Sylwester Jurczak.\n\nDnem vzájemných modliteb farností za bohoslovce a bohoslovců za farnosti brněnské diecéze je 23. únor. Adorační den připadá na 17. září.\n\nVe farnosti se pravidelně koná tříkrálová sbírka. V roce 2014 se při ní v obcích farnosti vybralo celkem 25 838 korun. O rok později se vybralo ve Fryšavě 12 027 korun, ve Skleném 7 023 korun a ve Třech studních 7 000 korun.V roce 2016 se při sbírce vybralo ve Fryšavě 14 089 korun, ve Skleném 6 757 korun a ve Třech studních 5 964 korun. \n\n"}
{"id": "963543", "url": "https://cs.wikipedia.org/wiki?curid=963543", "title": "Nana Mouskouri", "text": "Nana Mouskouri\n\nIōánna „Nana“ Mouskouri, řecky: Ιωάννα \"Nάνα\" Μούσχουρη, (13. října 1934 Chania) je řecká zpěvačka, jedna z nejúspěšnějších neanglofonních umělkyň v historii populární hudby. Její hudba žánrově zasahuje i do jazzu, folku či world music.\n\nSvé písně nazpívala v řečtině, francouzštině, angličtině, němčině, nizozemštině, italštině, portugalštině, španělštině, hebrejštině, velštině, mandarínské čínštině, korsičtině a turečtině. Největších úspěchů dosáhla ve Francii.\n\nV letech 1994–1999 byla poslankyní Evropského parlamentu za středopravicovou řeckou stranu Nová demokracie (Νέα Δημοκρατία).\n\n\n"}
{"id": "963551", "url": "https://cs.wikipedia.org/wiki?curid=963551", "title": "Exit (ekonomika)", "text": "Exit (ekonomika)\n\nExit je ekonomický termín označující opuštění budoucích transakcí. Příklady exitů jsou například firmy, které uzavírají takové smlouvy o transakcích ve kterých je zakotveno, že je můžou opustit. \n\n\n"}
{"id": "963555", "url": "https://cs.wikipedia.org/wiki?curid=963555", "title": "John Michael Lounge", "text": "John Michael Lounge\n\nJohn Michael Lounge (28. června 1946 Denver, Colorado, USA – 1. března 2011), americký kosmonaut, důstojník, veterán z vietnamské války. Ve vesmíru byl třikrát.\n\nAbsolvoval námořní akademii (obor fyzika/matematika), poté absolvoval vysokoškolské studium na University of Colorado, obor astrogeofyzika.\n\nV týmu astronautů NASA byl v letech 1980 až 1991. Oženil se s Kathryn Havensovou a měli spolu tři dcery – Shannon, Henneth a Kathryn.\n\nNa oběžnou dráhu se v raketoplánech dostal třikrát a strávil ve vesmíru 20 dní, 2 hodiny a 23 minut. Za své výkony byl oceněn řadou medailí.\n\n\nZůstal u NASA i po odchodu z týmu astronautů v roce 1991 a nastoupil do týmu SPACEHAB. \nZemřel 1. března 2011 ve 64 letech na rakovinu.\n\n"}
{"id": "963562", "url": "https://cs.wikipedia.org/wiki?curid=963562", "title": "Seznam medailistů na mistrovství Evropy v krasobruslení – muži", "text": "Seznam medailistů na mistrovství Evropy v krasobruslení – muži\n\nSeznam medailistů na mistrovství Evropy v krasobruslení uvádí chronologický přehled osob od roku 1891, které získaly zlatou, stříbrnou či bronzovou medaili na mistrovství Evropy v krasobruslení.\n"}
{"id": "963564", "url": "https://cs.wikipedia.org/wiki?curid=963564", "title": "Aktuální idealismus", "text": "Aktuální idealismus\n\nAktuální idealismus je forma idealismu, vypracována Giovanem Gentilem, podle něhož všechno jsoucno je výsledkem pohybu myslícího myšlení, které je vždy aktuální, aktivní a jeho tvořivost nesouvisí s podmínkami prostoru a času. Který vyrostl na \"uzemněný\" idealismu, jako kontrast k transcendentálnímu idealismu Immanuela Kanta, a absolutnímu idealismu Hegela.\n"}
{"id": "963567", "url": "https://cs.wikipedia.org/wiki?curid=963567", "title": "Seznam medailistů na mistrovství Evropy v krasobruslení – ženy", "text": "Seznam medailistů na mistrovství Evropy v krasobruslení – ženy\n\nSeznam medailistů na mistrovství Evropy v krasobruslení uvádí chronologický přehled osob od roku 1930, které získaly zlatou, stříbrnou či bronzovou medaili na mistrovství Evropy v krasobruslení.\n"}
{"id": "963568", "url": "https://cs.wikipedia.org/wiki?curid=963568", "title": "Louis Leakey", "text": "Louis Leakey\n\nLouis Seymour Bazett Leakey (L. S. B. Leakey) (7. srpna 1903 – 1. října 1972), britský antropolog, paleontolog, a soc. antropolog, narozený v Africe. Kurátor muzea v Nairobi. Při výzkumech v Tanzanii nalezl pozůstatky více než stovky hominidů. V rokli Olduvai objevil se svou ženou Mary Douglas Leakeyovou (1908 - 1996) kosterní pozůstatky hominina, později nazvaného \"Paranthropus boisei\" a v roce 1960 zachytil první kosterní pozůstatky jedince druhu \"Homo habilis\". V jeho práci pokračuje syn Richard Leakey, snacha Meave Leakey a vnučka Louise Leakey.\n\nLouis se narodil v Keni anglickým misionářům. Nejprve navštěvoval anglickou školu ve městě Weymouth, a pak univerzitu v Cambridgi. Ve svých vysokoškolských letech byl zraněn, když hrál ragby, a proto dočasně přestal studovat. V této době se chopil příležitosti a připojil se k expedici britského muzea, která jela do Tanzanie sbírat zkameněliny. Později dokončil vysokoškolské vzdělání v oboru antropologie a vrátil se do Afriky (1926).\n\nLouis Leakey se zaměřil hlavně na rokli v Olduvai, kde spolu se svou manželkou v roce 1931 objevil milion let staré nástroje. V polovině roku 1950 se jim podařilo najít působivou sbírku zvířecích fosílií a kamenných nástrojů, ale doposud nenašli žádného hominida. Až během expedice v roce 1959 se Mary podařilo najít lebku druhu \"Australopithecus boisei\". V roce 1960 Louis objevil fosilní exemplář \"Homo habilis\", který je cca 2 miliony let starý. Později pracoval na výkopech v Kalifornii. \n\nLouis Leakey zemřel v roce 1972 na infarkt, ale rodina pokračovala ve výzkumech i po jeho smrti.\n\nLouis byl ženatý s Mary Leakey, která mimo jiné odhalila pozoruhodné fosilní stopy v Laetoli nedaleko Olduvajské rokle. Stopy staré asi 3,7 milionu let jsou obtištěny ve vrstvě sopečného popela a jsou nejstarším známým důkazem o vzpřímené bipední chůzi. \n\nLouis je také otcem paleontologa Richarda Leakeye a botanika Colina Leakeye. Jeho bratranec, Nigel Gray Leakey, obdržel během druhé světové války Viktoriin kříž. \n\n\n"}
{"id": "963571", "url": "https://cs.wikipedia.org/wiki?curid=963571", "title": "Mahlerovy sady", "text": "Mahlerovy sady\n\nMahlerovy sady je bývalý park v Praze, nacházející se pod Žižkovským vysílačem, vedle židovského hřbitova na Žižkově. Byl zřízen v 50. letech 20. století na místě zrušené části židovského hřbitova. Na konci 80. let 20. století byl zmenšen v důsledku stavby Žižkovského vysílače a přešel do vlastnictví Českých Radiokomunikací. České Radiokomunikace jej jako soukromý pozemek pronajaly na dvacet let společnosti OREATHEA s.r.o., která na části území parku vybudovala restauraci a následně většinu travnatých ploch parku v roce 2013 vybetonovala za účelem zřízení minigolfu.\n\n"}
{"id": "963575", "url": "https://cs.wikipedia.org/wiki?curid=963575", "title": "Čang Taj", "text": "Čang Taj\n\nČang Taj (, 1597–1689) byl čínský spisovatel a dějepisec přelomové doby úpadku dynastie Ming a nástupu mandžuské dynastie Čching.\n\nČang Taj používal zdvořilostní jméno Cung-c’ () a pseudonym Tchao-an ().\n\nPocházel z bohaté rodiny, nesložil však úřednické zkoušky. Jako mingský loajalista po pádu mingského státu v nastalé anarchii uprchl do hor a skrýval se jako buddhistický mnich. Od té doby žil v chudobě; po návratu z hor našel svůj majetek zničený. Je autorem více než třiceti knih, z nichž se však zachovalo jen několik. Jeho nejznámějšími díly jsou \"Snové vzpomínky z Tchaovy poustevny\" (, \"Tchao-an meng-i\") a \"Hledání Západního jezera ve snech\" (, \"Si-chu meng-sün\") v nichž vzpomíná na svůj bezstarostný život před vpádem Mandžuů a nastolení říše Čching.\n"}
{"id": "963578", "url": "https://cs.wikipedia.org/wiki?curid=963578", "title": "Severská kombinace na Zimních olympijských hrách 2014 – kvalifikace", "text": "Severská kombinace na Zimních olympijských hrách 2014 – kvalifikace\n\nTento článek pojednává o kvalifikačních kritériích pro účast v závodech v severské kombinaci na Zimních olympijských hrách 2014.\n\nNa Zimních olympijských hrách 2014 v Soči byla stanovena kvóta maximálně 55 startujících závodníků. Každý národní olympijský výbor mohlo reprezentovat maximálně pět závodníků. Lyžaři mohli na olympijských hrách startovat za předpokladu, že bodovali v období od července 2012 do 19. ledna 2014 ve světovém nebo kontinentálním poháru. 50 nejvýše postavených závodníků na seznamu kvalifikovaných sportovců respektoval maximální počet pěti závodníků jednoho národního olympijského výboru, včetně hostujícího Ruska. Hostující národ měl nárok na účast minimálně jednoho závodníka v každém závodu, a to také v týmovém závodu za předpokladu, že jeho sportovci byli na seznamu kvalifikovaných národů. Při dosažení počtu 50 kvalifikovaných závodníků byly další kvóty přiděleny národním olympijským výborům, které nesplňovaly kritérium pro start čtyř lyžařů v týmovém závodě, a to nejvýše pro naplnění hodnoty 10 startujících národů v týmovém závodě.\n\nSeznam kvalifikovaných národů platný k 23. prosinci 2013.\n\n"}
{"id": "963583", "url": "https://cs.wikipedia.org/wiki?curid=963583", "title": "Březina (rozhledna)", "text": "Březina (rozhledna)\n\nRozhledna Březina stojí v ploché krajině asi 200 m severozápadně od vsi Žandov. Na telekomunikační věži je ve výšce 23 m umístěna vyhlídková plošina.\n"}
{"id": "963586", "url": "https://cs.wikipedia.org/wiki?curid=963586", "title": "Neufchelles", "text": "Neufchelles\n\nNeufchelles je francouzská obec v departementu Oise v regionu Hauts-de-France. V roce 2011 zde žilo 368 obyvatel.\n\nCrouy-sur-Ourcq (Seine-et-Marne), Mareuil-sur-Ourcq, Montigny-l'Allier (Aisne), Rouvres-en-Multien, Varinfroy\n\n\"Počet obyvatel\" \n\n\n"}
{"id": "963588", "url": "https://cs.wikipedia.org/wiki?curid=963588", "title": "Seznam starostů obce Metylovice", "text": "Seznam starostů obce Metylovice\n\nSeznam starostů obce Metylovice a předsedů MNV Metylovice.\n\n\n\n\n"}
{"id": "963589", "url": "https://cs.wikipedia.org/wiki?curid=963589", "title": "Jan Norbert z Neuberka", "text": "Jan Norbert z Neuberka\n\nJan Norbert rytíř z Neuberka (též \"z Neubergu\", 11. srpna 1796 Čejetičky – 3. srpna 1859 Čejetičky) byl český šlechtic, úředník, národní buditel, sběratel umění, spoluzakladatel a mecenáš Národního muzea v Praze.\n\nNarodil se jako syn Jana Františka, rytíře z Neuberka a osiřelé Karolíny, rozené hraběnky z Trauttmannsdorffu. Byl dědičně úředníkem rakouské monarchie, stal se Nejvyšším písařem Království českého. Roku 1833 se oženil s Žofií z Wiedersperku a na Trpístech, která se narodila roku 1805 a zemřela 3. ledna 1884. Žofiina bratra c.k. důstojníka barona Wiedersbergera znal jiný český buditel, rytíř, písmák, důstojník a sběratel bohemik Jan Jeník z Bratřic, jehož Neuberk v Praze také znal. Norbert s ní vyženil sbírky rodiny Dobřenských (po její babičce) a někdejší palác Dobřenských, dále zvaný Neubergovský palác, čp. 891 v Panské ulici č. 5 na Novém Městě pražském. Tam se scházel kroužek učených aristokratů - zakladatelů Vlasteneckého muzea. Kromě toho Neuberkovi žili také v domě čp. 1233/II na Novém Městě pražském. Norbert po otci zdědil zámek Neuperk v obci Čejetičky u Mladé Boleslavi, kde trávil ve stáří většinu času; jako venkovské sídlo zakoupil i zrušený Sázavský klášter.\n\nZdědil a rozmnožil rodinnou sbírku starožitností, z níž jeho jediný syn Jan Eduard z Neuberka (+1892) roku 1892 některé předměty odkázal Uměleckoprůmyslovému museu v Praze, avšak bez nejcennějších kusů, které dříve prodal do zahraničí. Cennou knihovnu a sbírku zbraní Jan Norbert odkázal Knihovně Národního muzea.\n\nJan Norbert měl po otci vřelý vztah k českému národnímu životu, do rodinné společnosti bývali zváni František Martin Pelcl či Josef Dobrovský. Vstoupil do řad šlechtických zakladatelů Vlasteneckého muzea v Praze. Jeho podíl na formování muzea je zásadní. Spolu s hrabětem Františkem Josefem z Klebelsbergu roku 1818 sepsal jeho první stanovy, účastnil se většiny schůzí, jakožto dobrý úředník a rozený praktik byl všestranně činný. Roku 1841 se stal kurátorem Matice české, jejíž publikace spolufinancoval (například \"Starožitnosti\" Jana Erazima Vocela). Roku 1843 byl zvolen předsedou Archeologického sboru muzea.\n\nBěhem revolučního roku 1848 byl i politicky aktivní. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Beroun v Čechách. Uvádí se jako statkář. Patřil ke sněmovní pravici.\n\nPo angažmá v národním politickém hnutí roku 1848 byl vyšetřován policií a znechucen brzy z dosavadních úřadů odstoupil. V červenci 1852 se vzdal funkce předsedy výboru muzea.\n\nZemřel dne dne 3. srpna 1859 v Čejetičkách a byl pochován v mladoboleslavském kostele svatého Havla. \n"}
{"id": "963592", "url": "https://cs.wikipedia.org/wiki?curid=963592", "title": "Akeem Adams", "text": "Akeem Adams\n\nAkeem Elijah Adams (* 13. dubna 1991, Point Fortin, Trinidad a Tobago – 30. prosince 2013, Budapešť, Maďarsko) byl fotbalový obránce z Trinidadu a Tobaga, který naposledy hrál za maďarský klub Ferencváros Budapešť.\n\nJeho bratrem je fotbalista Akini Adams.\n\nVe své rodné zemi hrál Adams za kluby W Connection FC, T&TEC SC, United Petrotrin FC a Central FC.\n\nV říjnu 2010 byl na testech v klubu americké soutěže Major League Soccer Seattle Sounders FC, za nějž odehrál 12. října 2010 v Seattle druhý poločas střetnutí s mexickým klubem CD Guadalajara (výhra 3:1).\n\nOd srpna 2013 působil v maďarském klubu Ferencváros Budapešť. 25. září 2013 utrpěl infarkt myokardu a od té doby se jeho zdravotní stav zhoršoval. V říjnu mu byla amputována levá noha a 30. prosince 2013 zesnul v nemocnici v Budapešti.\n\nAkeem reprezentoval Trinidad a Tobago na Mistrovství světa hráčů do 17 let 2007 v Jižní Koreji, kde tým skončil na poslední (nepostupové) příčce v základní skupině F. Byl také členem týmu U20 na Mistrovství světa hráčů do 20 let 2009 v Egyptě, zde se Trinidad a Tobago umístil se ziskem 1 bodu opět na čtvrté poslední příčce základní skupiny.\n\nV A-mužstvu Trinidadu a Tobaga debutoval 19. března 2008 proti Salvadoru (výhra 1:0). Jeho posledním zápasem bylo přátelské utkání s Finskem 22. ledna 2012 (prohra 2:3). Celkem odehrál v národním týmu 9 zápasů, gól nevstřelil. Mimo přátelských zápasů hrál i kvalifikaci o postup na MS 2014 v Brazílii.\n\n"}
{"id": "963594", "url": "https://cs.wikipedia.org/wiki?curid=963594", "title": "Alchemy Tour", "text": "Alchemy Tour\n\nAlchemy Tour bylo koncertní turné kanadského hudebníka Neila Younga a skupiny Crazy Horse. Turné začalo 2. srpna 2012 v Albuquerque v Novém Mexiku v USA a až do počátku prosince 2012 pokračovalo dál po USA a Kanadě. Následovala pauza a v březnu 2013 odehráli devět koncertů v Austrálii a na Novém Zélandu. Od června až do srpna pak odehráli řadu koncertů v Evropě. Poslední proběhl 7. srpna 2013 v Oslu a bylo naplánováno ještě dalších sedm koncertů v Evropě, ale ty byly zrušeny kvůli zlomené ruce kytaristy Franka Sampedra. Turné mělo od konce srpna do počátku září ještě pokračovat v Severní Americe, ale i tyto koncerty byly nakonec zrušeny.\n\nV prosinci 2013 bylo oznámeno, že v červenci a srpnu 2014 proběhnou náhradní koncerty za zrušené ze srpna 2013. Náhrada za turné po Severní Americe oznámena nebyla. Krátce před zahájením přesunutých koncertů však Billy Talbot, baskytarista skupiny, utrpěl mrtvici a nebyl schopen koncertování. Tentokrát však koncerty zrušeny nabyly, ale jako náhrada posloužil baskytarista Rick Rosas, který již dříve s Youngem spolupracoval. Jelikož se Talbot podílel také na doprovodných vokálech; v tomto případě jej nahradily zpěvačky Dorene Carter a YaDonna West. Při této části turné měla skupina vystoupit také v Izraeli, ale koncert byl kvůli obavám ohledně bezpečnosti během vojenských konfliktů zrušen.\n\n"}
{"id": "963596", "url": "https://cs.wikipedia.org/wiki?curid=963596", "title": "Samorostlík evropský", "text": "Samorostlík evropský\n\nSamorostlík evropský neboli ploštičník evropský (\"Actaea europaea\", syn. \"Cimicifuga europaea\") je druh rostliny z čeledi pryskyřníkovité (\"Ranunculaceae\").\n\nJedná se o zapáchající vytrvalou rostlinu dorůstající nejčastěji výšky 80–200 cm s krátkým silným oddenkem. Lodyha přímá, zpravidla lysá, řidčeji trochu chlupatá a žláznatá. Listy jsou řapíkaté, horní krátce řapíkaté až přisedlé, zvláště dolní listy jsou velké, 2x–3x zpeřené, lístky jsou na okraji pilovité, zvláště koncové pak trojklané. Květy jsou v květenství, v bohatém terminálním větveném hroznu, květy jsou malé, krátce stopkaté. Kališních lístků je 5 (řidčeji 3–4), jsou zelenavé, podlouhle vejčité až podlouhlé, asi 3–4 mm dlouhé a 2–2,5 mm široké, brzy opadávají. Korunních lístky jsou 4 (řidčeji 3–5), jsou zelenavé, nálevkovité, na spodu s nektariem. Kvete v červenci až srpnu. Tyčinek je nejčastěji 15–20, jsou delší než kališní a korunní lístky. Gyneceum je apokarpní, pestíků je několik. Plodem je měchýřek, na vrcholu zakončený krátkým zahnutým zobánkem. Měchýřky jsou v souplodí. Počet chromozomů je 2n=16.\n\nSamorostlík evropský roste přirozeně ve střední až východní Evropě, zhruba od České republiky po střední Ukrajinu. V Asii je nahrazen příbuzným druhem \"Cimicifuga foetida\". V České republice roste jen na několika málo lokalitách, hlavně na Znojemsku, v Moravském krasu, v okolí Moravské Třebové a poblíž Bouzova. Proto je veden jako kriticky ohrožený druh flóry ČR.\n\n \n"}
{"id": "963600", "url": "https://cs.wikipedia.org/wiki?curid=963600", "title": "Taktický plán", "text": "Taktický plán\n\nTaktický plán je v managementu a marketingu součást hierarchického žebříčku plánování, ve kterém zaujímá druhou pozici.\n\nNa 1. místě je plánování strategické, které se používá např. při rozvoji města aj. a využívá intuice nejvyššího managementu. Je dlouhodobý. Na 2. místě je plánování taktické a má na starosti zajištění různých operací na nižších úrovních, např. výroba, služby. Časový horizont je zde kratší. Na 3. místě je plánování operativní. Využívá se u projektů, kde editujeme konkrétní kroky k dosažení cíle. Časový horizont je nejkratší (dny, týdny).\n"}
{"id": "963601", "url": "https://cs.wikipedia.org/wiki?curid=963601", "title": "Kôprová dolina (národní přírodní rezervace)", "text": "Kôprová dolina (národní přírodní rezervace)\n\nKôprová dolina je národní přírodní rezervace v Tatranském národním parku na Slovensku. Jedná se o údolí Kôprovského potoka nacházející se na jižní, slovenské straně Vysokých Tater severně od Cesty svobody jež zahrnuje stejnojmennou dolinu. Vyznačuje se zajímavou příkrovovou stavbou pohoří a klasickou glaciální modelací Tater s mimořádně cenným komplexem morén pocházejících ze tří zalednění. V rezervaci se také nacházejí cenné subalpinské, alpinské až subnivální společenstva s množstvím vzácných taxonů. V minulosti bylo v Koprové dolině rozšířené hornictví. Vstup je povolen pouze po značených turistických stezkách.\n\nNachází se na rozhraní Západních a Vysokých Tater jižně od hlavního hřebene Vysokých Tater mezi horskými hřbety Liptovských kop a Kriváně. Na jihu dosahuje až k silnici 2. třídy II/537 mezi Tremi studničkami a Nadbanským. Nachází se v katastrálním území Štrbské Pleso města Vysoké Tatry v okrese Poprad v Prešovském kraji.\n\nÚzemí bylo vyhlášeno v roce 1991 Slovenskou komisí pro životní prostředí na rozloze 3220,92 ha. Zároveň byl zaveden 5. stupeň ochrany. Ochranné pásmo nebylo stanoveno.\n\n\n"}
{"id": "963603", "url": "https://cs.wikipedia.org/wiki?curid=963603", "title": "Ashe County", "text": "Ashe County\n\nAshe County je okres amerického státu Severní Karolína založený v roce 1799. Hlavním městem je Jefferson. Leží v západní části Severní Karolíny. Pojmenovaný je podle amerického guvernéra Samuela Ashe.\n\n\"Počet obyvatel\"\n"}
{"id": "963604", "url": "https://cs.wikipedia.org/wiki?curid=963604", "title": "Spálená dolina", "text": "Spálená dolina\n\nSpálená dolina odbočuje z Roháčské doliny směrem na jihozápad. Protéká jí Spálený potok, který v dolní části doliny vytváří Roháčský vodopád.\n\nJejí dolní částí vede modře značený turistický chodník z rozcestí Adamcuľa k Roháčským plesům a její horní částí vede zeleně značený turistický chodník od Roháčských ples do Baníkovského sedla. Spadají do ní strmé severní stěny Baníkova (2 178 m n. m.).\n\n"}
{"id": "963605", "url": "https://cs.wikipedia.org/wiki?curid=963605", "title": "Andorra na Zimních olympijských hrách 2006", "text": "Andorra na Zimních olympijských hrách 2006\n\nAndorra se v roce 2006 zúčastnila již sedmnácté olympiády, z toho deváté zimní. Země na tyto hry vyslala tři sportovce ve dvou sportech.\n\n\n\n"}
{"id": "963610", "url": "https://cs.wikipedia.org/wiki?curid=963610", "title": "Žiarska dolina", "text": "Žiarska dolina\n\nŽiarska dolina je situována na jižní straně Západních Tater. Protéká jí potok Smrečianka a vede do ní asfaltová cesta spolu s modře značeným turistickým chodníkm ze Žiaru do Smutného, Žiarského nebo Baníkovského sedla. V horní části doliny stojí zrenovovaná Žiarska chata, v ústí doliny je vybudováno rekreační středisko (chaty, lyžařské vleky, salaš).\n\n\n"}
{"id": "963611", "url": "https://cs.wikipedia.org/wiki?curid=963611", "title": "Ploštičník", "text": "Ploštičník\n\nPloštičník (\"Cimicifuga\") je rod rostlin z čeledi pryskyřníkovité (\"Ranunculaceae\"). V posledních letech však rod není většinou autorů uznáván a druhy jsou řazeny do rodu samorostlík (\"Actaea\"), viz Compton 1998, popř.\n\nJedná se o vytrvalé páchnoucí byliny s oddenkem. Lodyhy jsou většinou statné, lysé nebo chlupaté. Listy jsou řapíkaté, horní pak až přisedlé, složené, 1–3 x zpeřené. Květy jsou oboupohlavné, malé, zpravidla v bohatých větvených nebo nevětvených hroznech. Kališní lístky jsou drobné, zpravidla jich je 4–5. Koruna jsou drobné, někdy na vrcholu se sterilními prašníky a někdy nesou nektaria. Tyčinek je mnoho. Plodem je měchýřek, měchýřky jsou uspořádány po několika v souplodí.\n\nAsi 12–18 druhů je rozšířeno převážně v mírném pásu Evropy, Asie a Severní Ameriky.\n"}
{"id": "963613", "url": "https://cs.wikipedia.org/wiki?curid=963613", "title": "Smrečianka", "text": "Smrečianka\n\nSmrečianka je říčka na středním Liptově, na území okresu Liptovský Mikuláš. Je to pravostranný přítok Váhu, měří 18 km a je tokem III. řádu. Je to vysokohorský typ řeky s prudkým spádem na horním toku a četnými ostrůvky na dolním toku. Největší průtoky dosahuje v obdobích jarního tání sněhu, zatímco na konci léta výrazně ztrácí vodu. Na horním toku teče územím TANAP-u.\n\nPramení v Západních Tatrách, jihozápadně od Žiarského sedla v nadmořské výšce přibližně 1670 m.\n\nZpočátku teče prudkým spádem na jihozápad a vytváří Žiarskou dolinu. Pod Žiarskou chatou přibírá významnější přítok zprava zpod Baníkova, který tvoří Šarafiový vodopád. Dále vstupuje na území jehličnatých lesů, stáčí se na jih a přibírá několik přítoků zprava zpod Kozích hřbetů i sleva zpod Barance.\n\nV prostoru mezi Starou Stávkou a Kečkou se opět stáčí na jihozápad, přibírá delší pravostranný přítok z doliny Lučivník, opouští Liptovské Tatry a vstupuje do Liptovské kotliny. Dále teče rekreační oblastí v ústí Žiarské doliny a značně rozšiřuje své koryto. Protéká obcemi Žiar a Smrečany, zde přibírá pravostrannou Vrbičku. Mezi těmito obcemi se na krátkém úseku rozvětvuje na dvě ramena, přičemž hlavní koryto napájí malou vodní nádrž. Pak už teče víceméně jižním směrem převážně odlesněnou kotlinou. Protéká kolem Vitálišovců na levém břehu, zatímco na pravém břehu obtéká zalesněné území vrchu Háje. Následně protéká územím města Liptovský Mikuláš, nejprve sídlištěm Podbreziny a potom okrajem Okoličného, kde ústí do Váhu.\n\n\n\nSmrečianka se v centrální části Liptovské kotliny, na katastrálním území města Liptovský Mikuláš (městská část Okoličné), vlévá v nadmořské výšce 597 m do Váhu.\n\n"}
{"id": "963614", "url": "https://cs.wikipedia.org/wiki?curid=963614", "title": "Žiarska chata", "text": "Žiarska chata\n\nŽiarska chata je vysokohorská chata ve střední části Žiarské doliny v nadmořské výši 1285 m. n. m. vzdálena asi 5,2 km od jejího ústí. Je velmi často navštěvována turisty, protože je vynikajícím východiskem na různé túry do oblasti Baníkova a Barance. \n\nKolem ní prochází modrá turistická značka vedoucí od ústí Žiarské doliny, přes Smutné sedlo na Ťatliakovu chatu a zelená turistická značka vedoucí z Otrhanců, Hrubého vrchu a Jamnícké doliny na Baníkov a do Roháčské doliny.\nOd chaty se dá jít dál do Smutného sedla (1,50 hodiny), Žiarského sedla (1,45 hodiny) na Baranec (3,30 hodiny), Plačlivé (2,20 hodiny), Ostrý Roháč (3,25 hodiny), Baníkov (2,45 hodiny) a Volovec (4,20 hodiny).\n\nV chatě je možnost občerstvení, ubytování, prodeje suvenýrů a výpůjčky koloběžky, se kterou se dá pohodlně svézt po asfaltové cestě do ústí doliny. U chaty je i parkoviště, ale není použitelné pro běžné turisty. Do Žiarské doliny se totiž autem nesmí (výjimku tvoří zásobování a horská služba).\n\nBlízko chaty je dětské hřiště, zimní sklad, pietní místo obětem Západních Tater a stanoviště Horské služby. 15 minut cesty od chaty po zelené turistické značce je vidět Šarafiový vodopád.\n\n\n"}
{"id": "963615", "url": "https://cs.wikipedia.org/wiki?curid=963615", "title": "Caldwell County (Severní Karolína)", "text": "Caldwell County (Severní Karolína)\n\nCaldwell County je okres amerického státu Severní Karolína založený v roce 1841. Hlavním městem je Lenoir. Leží v západní části Severní Karolíny. Pojmenovaný je podle amerického pedagoga Josepha Caldwella.\n\n\"Počet obyvatel\"\n"}
{"id": "963616", "url": "https://cs.wikipedia.org/wiki?curid=963616", "title": "Výbuch v autobusu ve Volgogradu v říjnu 2013", "text": "Výbuch v autobusu ve Volgogradu v říjnu 2013\n\nVýbuch v autobusu ve Volgogradu 21. října 2013 byl způsoben sebevražednou atentátnicí \"Naidou Siražudinovnou Asijalovovou\" ( , 25. října 1982, Bujnaksk — 21. října 2013, Volgograd), která na sobě přímo v autobuse odpálila pás s 500 až 600 g TNT. Výbuch usmrtil kromě ní 7 lidí a zranil nejméně 36 dalších.\n\nTřicetiletá uprchlice z Dagestánu Naida Asijalovová byla manželkou \"Dmitrije Sergejeviče Sokolova\" ( , 10. července 1992 — 16. listopadu 2013), ozbrojence z Machačkaly, hlavního města Dagestánu. Ten konvertoval k islámu pod jménem Abdul Džabar.\n\nÚřady Volgogradské oblasti vyhlásily třídenní smutek. Obyvatelé průběžně darovali krev pro oběti.\n\n22. října odsoudila útok Čína.\n\n16. listopadu zabily ruské bezpečnostní síly pět povstalců včetně manžela útočnice, Dmitrije Sokolova.\n\n\n\n"}
{"id": "963619", "url": "https://cs.wikipedia.org/wiki?curid=963619", "title": "Kamelie (duo)", "text": "Kamelie (duo)\n\nKamélie (v Německu známé jako Hana und Dana) je ženské pěvecké duo tvořené českými zpěvačkami Hanou Buštíkovou a Danou Vlkovou. Kamélie byly populární zejména v 80. letech 20. století. Založeny byly roku 1980.\n\nTvůrčí zázemí dua tvořili Petr Dvořák a Pavel Růžička (neboli Petr a Pavel Orm). Velkou část textů pro ně napsal Eduard Krečmar. Hodně vystupovaly i v zahraničí, natočily pro svá zahraniční turné i tři desky v angličtině a dvě v němčině (v Německu zpívali však povětšinou ve stylu country, český divák znal Kamélie spíše jako duo popové a diskotékové). V Československu vydaly sedm LP.\nObě se poznaly jako doprovodné zpěvačky v koncertním programu Josefa Laufera. Hana Buštíková vystupovala před vznikem Kamélií též ve dvojici s Jiřím Kornem.\n\nDana Vlková se proslavila též rolí paní Irmy v Kachyňově filmu \"Smrt krásných srnců\". Objevila se i ve filmech \"Anděl s ďáblem v těle\" či \"Prodavač humoru\". V Andělu s ďáblem v těle hrála i Hana Buštíková, objevila se též jako Kalinova dcera v hudební komedii \"Trhák\", zpívá pěvecký part Jany Brejchové v Sequensově psychologické krimi \"Pokus o vraždu\" z roku 1973.\n"}
{"id": "963621", "url": "https://cs.wikipedia.org/wiki?curid=963621", "title": "Žiarske sedlo", "text": "Žiarske sedlo\n\nŽiarské sedlo je výrazné sedlo v nadmořské výšce 1917 m jižní rozsoše Plačlivého 2125 m. Je významné, často navštěvované turisty kvůli své turisticky výhodné poloze a díky blízkosti několika vrcholů. Tvoří závěr Žiarské doliny, ve kterém se nachází pleso pod Žiarským sedlem ve výšce 1833 m.\n\nPřes sedlo prochází zelená turistická značka od Žiarské chaty pokračující do Jamnícké doliny a na Hrubý vrch a žlutá turistická značka jdoucí z Plačlivého na Baranec a do ústí Žiarské doliny.\n\nV oblasti sedla ze strany Žiarské doliny je také lokalita výskytu endemitického sviště tatranského horského. Naopak v oblasti sedla ze strany Zahrádek se vyskytuje další endemit kamzík horský tatranský.\n\nZe sedla je pěkný výhled na obě doliny i na Baranec.\n\n\n"}
{"id": "963622", "url": "https://cs.wikipedia.org/wiki?curid=963622", "title": "Peripteros", "text": "Peripteros\n\nPeripteros (řecky: ὁ περίπτερος <ναός> - dokola okřídlený) je jeden z půdorysů starověkých řeckých chrámů. Ze všech stran jsou sloupy a ve středu jednotlivé části chrámu, kde nezbytnou součástí prostoru jsou opět sloupy. Je to typ starověkého chrámu, ve kterém je cella obklopena řadou sloupů („peristasis\"), která ohraničuje jeho ochoz („pteron\"). Na stejném principu je i půdorys zvaný dipteros, který ovšem využívá dvakrát více sloupů.\n\nPeripteros je pravděpodobně nejznámější a nejrozšířenější formou řeckého chrámu. Jeho naos je téměř vždy vytvořen jako antentempel nebo doppelantentempel. Obvykle má proto i pronaos a případně také opistodom. Ty jsou běžně tvořeny předsunutými bočními zdmi, antami, s obvykle dvěma sloupy mezi nimi. Peripteros má obvykle šest sloupů na čelní i zadní straně. Počet sloupů na podélných stranách se však může velmi lišit. Především v archaických dobách byl jejich počet vyšší (Heraion v Olympii (Řecko) se 6 × 16 sloupy). V klasických dobách se ustálilo pro dórský chrám řešení s 13 sloupy na podélných stranách. Chrámy se 6 × 15 sloupy (chrám Apolla v Delfách) nebo 6 × 14 (chrám Athena Alea v Tegea) však nadále existovaly, i když pouze jako reminiscence archaických modelů. Na přechodu k helenismu může být poměr i jiný, jak dokazuje chrám Asklépia v Epidauru se 6 × 11 sloupy nebo chrám Atheny v Pergamonu se 6 × 10 sloupy. Zvláštní formu mezi dórskými chrámy představuje Parthenón na Akropoli v Athénách se svými sloupy 8 × 17. Nicméně i zde je dodržen klasický poměr dispozice sloupů podle schématu čelní sloupy/boční sloupy = n/(2n + 1).\n\nPeripteros ionského řádu byl obvykle o něco menší a ve svém sloupovém vztahu sevřenější. Chrám boha Dia v Labraundě měl pouze 6 × 8 sloupů, chrám Apolla v Alabandě pouze 6 × 9 sloupů, athénin chrám v Priene 6 × 11 sloupů. Současně mohly mít ionské chrámy z archaického času 6 × 18 sloupů (Héraion na Samu).\n\nVe Velkém Řecku peripteroi (množné číslo slova \"peripteros\") často chyběly. Kromě klasických řešení (chrám Athény v Paestu se 6 × 13 sloupy), měly četné chrámy proporce 6 × 14 nebo 6 × 15 sloupů. Jejich vznik tedy sahá až do starověku. V Paestu však byly i chrámy s lichým počtem předních sloupů, jako chrám Héry I (t.zv. Bazilika) se svými 9 × 18 sloupy, které však nelze považovat za pseudodipteros. V tomto chrámu, na rozdíl od všech zvyklostí, byly osové vzdálenosti předních sloupů ve srovnání s bočními zkráceny, zatímco u klasického řešení by mělo být spíše opačné provedení nebo stejné osové vzdálenosti všech sloupů.\n\nV jižní Itálii obecně existuje mnohem větší nezávislost jednotlivých částí budov. Zatímco chrámy původní vlasti nebo Ionie pevně integrovaly naos do rytmu polohy sloupů, kdy se mezery mezi sloupy a mezi stěnami zjevně vztahovaly k sobě, části velkých řeckých budov v peripteru různě plují. Často nebyly ani stěny celly nějakým způsobem zarovnány s předními sloupy a ani anty nekončily linií, určené z dolního průměru sloupu nebo z osových vzdáleností. Několik málo chrámů v jižní a střední Itálii, které lze považovat za peripteros, mělo sloupové vztahy sevřenější, jako Apollónův chrám v Pompejích (6 × 10 sloupů), chrám A v oblasti sacra di Largo Argentina v Římě (6 × 9 sloupů) nebo chrám Castortempel na Fórum Romanum v Římě (6 × 11 sloupů).\n\nI ve starověkém Egyptě byly stavěny chrámy podobné chrámům s ochozem. Příkladem je chrám Amenhotepa III. na ostrově Elefantina na Nilu.\n\nPokud jsou sloupy podélných stran naosu vytvořeny jako polosloupy, jedná se o pseudoperipteros. Peripteros s dvojitým sloupovýn obvodem se nazývá dipteros. Tato stavební forma má svou modifikaci pseudodipteros, když jsou vynechány vnitřní sloupy.\n\n\n\n"}
{"id": "963624", "url": "https://cs.wikipedia.org/wiki?curid=963624", "title": "Holý vrch (Západní Tatry)", "text": "Holý vrch (Západní Tatry)\n\nHolý vrch je vrch pyramidálního tvaru v jihozápadní rozsoše Barance. Je porostlý kosodřevinou. Blízko vrcholu se nachází menší skupina skal a na sever od ní kosodřevina přechází do pásma holin.\n\nZ Holého vrchu spadají do oblasti Žiarské doliny dva významnější žleby. Jeden spadá do lokality Pod Suchým a druhý do oblasti Esíčka. Do východní Trnovské doliny spadají jen strmé a nevýrazné žleby.\n\nZ Holého vrchu jsou kvůli kosodřevinovému porostu jen omezené výhledy, a to na jihovýchodní rozsochu Barance.\n\nNa Holém vrchu se setkává modrá značka z Jakubovan a žlutá značka z ústí Žiarské doliny. Obě tyto trasy procházejí relativně strmým terénem. Z vrchu se dá dále pokračovat na Baranec (1:45 hodiny).\n\n\n"}
{"id": "963625", "url": "https://cs.wikipedia.org/wiki?curid=963625", "title": "Jan Koblasa", "text": "Jan Koblasa\n\nJan Koblasa (5. října 1932 Tábor – 3. října 2017) byl český sochař, malíř, grafik, scénograf, básník, hudebník, emeritní profesor sochařství v Kielu, žijící od roku 1968 v zahraničí.\n\nJan Koblasa se narodil v Táboře v rodině profesionálního hudebníka. Jeho matka byla dentistkou, později novinářkou. V dětství ho zajímal skauting a příroda, proto se na klasické gymnasium přihlásil původně s úmyslem stát se biologem (prof. Šebor). Studovat začal během války, brzy však převážily jiné zájmy – zejména literatura, hudba a zpěv, divadlo a výtvarné umění. Otec po návratu z totálního nasazení dostal nabídku stát se členem nově založeného symfonického orchestru v Teplicích a rodina se tam odstěhovala na konci roku 1945. Zde Jan Koblasa pokračoval ve studiu, navštěvoval LŠU a divadelní a výtvarný kroužek na gymnasiu.\nOd 16 let zpíval nejprve ve sboru, studoval klasický zpěv a později účinkoval již jako sólista s tanečním orchestrem a v chrámovém sboru. Po prvním místě v sólovém zpěvu r. 1951 na soutěži mladých umělců získal první místo i jako sólový zpěvák na krajské soutěži roku 1952 a zároveň možnost zpívat v teplické opeře. Od školních let si Jan Koblasa vedl deníky, kam kromě osobních záznamů zapsal i své první literární pokusy. Se spolužáky na gymnasiu (Karel Trinkewitz, Dušan Třeštík, Petr Steiner, ad.), kteří se stejně jako on zajímali o filosofii a zakázanou literaturu založil klub (KSB) a vydávali vlastní časopis.\nV roce 1950 přestoupil z osmiletého humanistického na pedagogické gymnasium, kde měl možnost pokračovat v sochařském školení díky podpoře Karla Švarce (žák K. Lidického) a také v ateliéru teplického sochaře Lahody. Po složení maturity v roce 1952 se přihlásil ke studiu na AVU v Praze, úspěšně složil talentové zkoušky a navzdory nepříznivým kádrovým posudkům a chybějícímu doporučení školy byl přijat ke studiu.\n\nAteliér profesora Laudy na AVU, kam Jan Koblasa nastoupil v roce 1952, měl vychovat příští tvůrce režimních socialistických pomníků. Atmosféru školy utužovalo špiclování komunistických studentů, intenzivní výuka marxismu, dějin VKSB (Všesvazové komunistické strany bolševiků) a pravidelná vojenská příprava. Pod stálou hrozbou pracovního nasazení v továrně nebo zemědělství byl diplom jedinou cestou ke svobodnému povolání.\nV říjnu 1953 se Janu Koblasovi podařilo přestoupit do ateliéru Otakara Španiela, kde panovala poněkud liberálnější atmosféra, ale po smrti prof. Španiela v roce 1954 byl nucen školu dokončit v ateliéru prof. Karla Pokorného.\nStal se pravidelným návštěvníkem koncertů soudobé vážné hudby, přednášek existencialistického klubu, promítání filmů na FAMU, aktivně hledal informace o soudobém světovém výtvarném umění a skládal libreta k baletům. V roce 1954 se svými spolužáky (Karel Nepraš, Bedřich Dlouhý, František Mertl, Theodor Pištěk, Ladislav Placatka), studenty HAMU (Jan Klusák, Jan Bedřich, Rudolf Komorous) a herci (Luděk Munzar, Jiří Sehnal, Ladislav Fialka, Eva Klepáčová) uspořádali dadaistický večírek Malmuzherciáda v klubu Unitářů (Londýnská 30, Vinohrady). V následujícím roce někteří z nich založili pánský klub a začali se pravidelně scházet. Tvorba Jana Koblasy získávala mezitím různá ocenění (1956, školní cena za portrét Marie, cena za nejlepší baletní libreto roku). Pozvání ke studiu v Berlíně (prof. Seitz) vedení školy zamítlo. Soustavně se zabýval sochařským portrétem, v soukromí maloval a kreslil, psal poezii, tiskl grafické listy a monotypy.\n\"(JK:“padesátý sedmý rok začal spleenem přecházejícím v chandru a nato v docela sprostou depresi“\".)\n\nV roce 1957 jsou zbylými členy klubu Karel Nepraš, Bedřich Dlouhý, Jan Koblasa a skladatel Rudolf Komorous. Po menším konfliktu a krizi přijmou název Šmidrové. V dubnu uspořádají společnou výstavu na Střeleckém ostrově s četbou básní (Václav Havel, Jiří Paukert, JK), prózy (Milena Tobolová) a provedením hudebních skladeb Rudolfa Komorouse, Jana Klusáka, Rudolfa Daška a Luboše Fišera. Škola je nečekaně prodloužena o další rok a zatímco soukromě se tvorba Jana Koblasy i pod vlivem poslechu současné hudby posunuje k abstrakci, jako školní práce musí dál odevzdávat realistické sochy. Jeho závěrečná práce – ženský akt – je odmítnuta a hrozí vyloučení ze školy, nakonec zachrání diplom třemi realistickými portréty, obdrží školní cenu a stipendium.\nV červnu 1958 složil přijímací zkoušky na DAMU a stal se studentem scénografie u prof. Tröstera. Vystavuje kresby a portréty v galerii Díla v Teplicích, se Šmidry zakládá dechovku, píše operní libreto Proces dle F. Kafky, ale připravuje se také na ilegální přechod hranic a emigraci. V témže roce získává svůj první pražský ateliér v suterénu Riegerovy vily na Letné, seznámí se s Vladimírem Boudníkem a naváže hluboký přátelský vztah s Mikulášem Medkem. V následujícím roce končí z vlastního rozhodnutí po dvou semestrech studia DAMU.\nV roce 1959 se plán na emigraci stává nereálný.\nJK spolupracuje na Vláčilově filmu Holubice, uspořádá dvě výstavy svých prací ve vlastním ateliéru a na konci roku se Šmidry uspořádá parodickou inscenaci Paličovy dcery ve studentském klubu. Jeho \"Portrét slečny D\" získává bronzovou medaili na výstavě Junge Kunst ve Vídni.\n\nPočátkem roku 1960 u Jana Koblasy připravují mladí výtvarníci skupinovou výstavu Konfrontace. Neoficiální výstavy v ateliéru Jiřího Valenty a Aleše Veselého mají pozitivní ohlas mezi přáteli, do Prahy přijíždějí teoretici umění a galeristé ze západní Evropy, Jan Koblasa dostává nabídku vystavovat v Bruselu, ta je ale zdejšími úřady zamítnuta. V červnu uspořádají Šmidrové a přizvaní hosté v Redutě parodii na oficiální obřady – slavnostní večer k uctění památky básníka V.S.Plumlovského, v listopadu natáčí Libor Pešek o skupině amatérský film.\n\nNa počátku roku roku 1961 probíhá série zatýkání a výslechů, členové skupiny jsou odposloucháváni, JK přichází o tvůrčí stipendium, všechna pozvání na zahraniční stáže a výstavy úřady zamítají. V létě vypukla kubánská krize a JK je povolán do vojenské služby na Libavou, drží tajně hladovku než se po dvou týdnech zhroutí. Zbytek roku stráví v nemocnici.\n\nRok 1962 provázejí další zákazy výstav v zahraničí i v Praze, pohroma v bytě, podezřelá návštěva nezvaných hostů a demolice ateliéru, výslech na StB a přiznání dřívějších spolužáků z gymnázia, že byli informátory StB. Neoficiálně je zastoupen na výstavách ve Washingtonu (Art since 1950) a ve Varšavě (Argumenty 62). Jan Koblasa v Teplicích vytvořil první sochy ve dřevě a připravuje návrh interiéru pro kostel v Jedovnicích.\n\nRoku 1963 dostal spolu s Mikulášem Medkem povolení vystavit v jízdárně Teplického zámku sochy a obrazy. Výstava se stala přelomovou kulturní událostí. Ve spolupráci s architektem Filsakem získal zakázky na realizace v architektuře (hala ČSA Košice – s Mikulášem Medkem, kancelář ČSA Varšava) a instaloval oltářní reliéf s obrazem Mikuláše Medka v Jedovnicích. Zároveň je informován, že MV vydalo zákaz vývozu jeho děl i zákaz nákupu do sbírek galerií. Je vyzván k účasti na výstavě Documenta v Kasselu, ale nesmí se zúčastnit.\n\nV roce 1964 založili Šmidrové hokejový klub Paleta vlasti, ale JK účast brzy vzdal. Je povolena výstava soch v Litoměřicích a Výstava D v Nové síni, ale její repríza v Ostravě i výstava imaginativního umění na Hluboké zakázány, zabaven pas. JK vyhrál soutěž na reliéfní stěnu pro halu ČSA v Praze. Podílí se jako výtvarník na Vláčilově filmu Markéta Lazarová, režisér Otomar Krejča ho přizval jako tvůrce masek pro inscenaci hry Josefa Topola Konec masopustu v Národním divadle.\n\nNa počátku roku 1965 získal JK povolení k zahraničním výstavám v Berlíně a Baden Badenu, je zastoupen na výstavách v Mnichově, Lutychu a Aquileji, další výstavy ale byly zamítnuty (Paříž, Mánes), na zásah ÚV KSČ má být anulována soutěž na halu letiště v Ruzyni, byl prodloužen zákaz vývozu jeho soch i cestování do zahraničí. Národní galerie zakoupila sochu Krále, Otomar Krejča pro nově založené Divadlo za branou objednal výpravu pro Maškary z Ostende.\n\nV roce 1966 se Jan Koblasa oženil s Klárou Gočárovou. Několikrát přepracovaná verze modelu pro Ruzyň (Věčný život) je nakonec schválena k realizaci, v síni Čs spisovatele je otevřena jeho první samostatná výstava. Po nečekané návštěvě důstojníka StB v ateliéru získává podmínečně pas a povolení k cestě na svou výstavu do Bochumi, podniká svou první třítýdenní cestu po Evropě. Ze skupinových výstav v zahraničí je ale nadále vyloučen.\n\nV první polovině roku 1967, kdy práci na ruzyňském reliéfu zdržují problémy se sháněním materiálu, zařizuje byt a ateliér. Dokončuje práce pro Jedovnice, zúčastní se sochařského sympozia na Slovensku, kreslí masky pro Krejčovu režii v Burgtheateru, leptá cyklus grafik k Apokalypse, v létě pobývá na Vysočině se Zbyškem Sionem a u Václava Havla na Hrádečku. Na podzim vyjíždí na zahájení své výstavy do Münsteru a potom podniká cestu vlakem po galeriích a památkách v Německu, Švýcarsku, Itálii a Rakousku. Artcentrum nadále odmítá vývoz jeho obrazu do Vídně.\n\nV roce 1968 začal prací na reliéfech pro halu ČSA v Rabatu, dokončováním interiéru kostela v Kotvrdovicích, zakázkou na Čs misi při OSN v Ženevě a plány na stavbu vlastního domu. V květnu odjíždí do Německa na pracovní pobyt a tvoří sochy pro autorskou výstavu v Kielu v rámci Kielerwoche a pro následující výstavu v Hamburku. Odtud podniká prázdninový výlet do Itálie, kde jej zastihne zpráva o okupaci Československa vojsky Varšavské smlouvy. Návrat do Prahy odkládá na neurčito a snaží se nalézt možnosti práce v Itálii.\n\nNejprve tiskne cyklus grafik „Jonáš a velryba“v galerii a nakladatelství Il Bisonte (Florencie), později si pronajímá dílnu v Miláně a tvoří sochy pro slíbené výstavy v Miláně, Janově a Legnanu.\n\nPočátkem roku 1969 žije s manželkou v provizorním bytě v Miláně, kreslí kompletní výpravu pro představení \"Lorenzaccio\" v Divadle za branou (200 kostýmů a masek) a zkoumá možnosti emigrace do USA nebo Kanady. Kromě Itálie vystavuje v Německu (Celle, Hannover), podniká cesty do Paříže, odtud do Ženevy aby realizoval zadání v Čs misi při OSN. Úřad velvyslance se chová nepřátelsky, zároveň vyprší platnost víz a není možné odjet. V červenci 1969 nakonec dostává víza z Německa a během příprav na emigraci do USA přichází nabídka založit sochařskou školu na Muthesius Hochschule v Kielu.\n\nPo přestěhování manželů Koblasových do Kielu Československo v říjnu zavřelo hranice, odmítlo prodloužení víz a pohrozilo trestním stíháním.\n\n\"…tak jako člověk, jemuž se naráz potopil člun, musí začít plavat… \"\n\nPočátky působení Jana Koblasy na \"Muthesius Hochschule\" v Kielu provázely problémy se získáním politického azylu a se studenty, kteří ještě prožívali ohlasy levicové revolty z roku 1968 a hnutí hippies. V roce 1969 založil Koblasa svůj sochařský ateliér a začal přednášet pro studenty architektury, následujícího roku byl jmenován řádným docentem a vystavoval v několika zemích.\n\nRoku 1971 podnikl cestu do USA. V Československu byl odsouzen na devět let vězení za nedovolené opuštění republiky, jeho díla byla ukryta do depozitářů a zčásti zabavena. Vystavoval své kresby v Benátkách, francouzském kantonu Vence, Brescii a obdržel cenu na bienále grafiky v Lublani.\n\nV roce 1972 byl jmenován profesorem a po získání azylového pasu se rozhodl trvale usadit v Německu. Koupil dům v Tökendorfu, podnikal časté cesty po Evropě a získal první významné veřejné zakázky. Jeho privátní tvorba se ještě vyrovnávala s traumaty emigrace (Ecce homo, Zeď nářků).\n\nI v následujících letech se obtížně vyrovnával s levicovými náladami mezi studenty, zatímco sám prožíval deprese a děsivé emigrantské sny a snažil se udržet kontakt s přáteli, kteří byli rovněž v zahraničí (Věra Linhartová, Jiří Valenta, Jan Kotík, Ivan Nosek, František Mertl, Milan Stuchlík, Ladislav Holý, Antonín Málek, Arsén Pohribný, Peter Spielmann).\n\nRoku 1974 byl ve škole navržen do funkce děkana, ale dal přednost výuce a vlastní tvorbě. Se studenty podnikal cesty do Berlína, Řecka či Paříže; pořádal pro ně sochařská sympozia v Anröchte a založil s nimi galerii Lornsenstraße v Kielu.\n\nJeho rodinná krize skončila roku 1977 rozvodem. Poté si Koblasa si vyřídil na tři roky profesorskou dovolenou. V Evropě nenacházel klid a soustředění, proto v následujícím roce odlétěl do New Yorku, kde ho zastihla zpráva o smrti otce. V první polovině roku 1979 připravil představení dramatu Alfreda de Musseta \"Lorenzaccio\" pro divadelní festival v Avignonu (režie Otomar Krejča) a později ještě inscenaci Čechovových \"Tří sester\". Znovu cestoval do USA, neúspěšně se pokusil prodloužit si volno ze školy. Od roku 1980 ho trápily zdravotní problémy, vnitřní neklid, osamělost i nemožnost získat německé občanství.\n\nV následujícím roce koupil dům s dílnou v Hamburku a roku 1982 se tam přestěhoval. V soutěžích získával významné veřejné zakázky na sochy v několika městech v Německu (Dietrichsdorf, 1982, Lübeck 1983, Flensburg, soudní budova Norderstedt 1984, Elmshorn 1985, Kiel 1986, 1988, 1989, Neumünster, Swisttal, 1989) a na sochu svatého Jana Nepomuka Neumanna v národní kapli ve Washingtonu.\n\nV 80. letech často cestoval, v létě pracoval na sochařských sympoziích (Brøby ve Švédsku), v Carraře nebo se studenty v Anröchte. Roku 1984 byl jmenován vedoucím katedry umění v Kielu.\n\nZúčastnil se výstavy exilových výtvarníků v Berlíně (1986) a výstavy ke 20. výročí okupace Československa (Brusel, 1987).\n\nJeho trest vězení v Československu, po amnestiích snížený na 2,5 roku mu v roce 1988 stále brání získání německého občanství. Počátkem roku 1989 se Koblasa zúčastnil sochařského sympozia v Izraeli a se studenty podnikl zájezd po egyptských památkách. Ve svém dosavadním hamburském ateliéru již neměl dostatek místa a koncem roku se přestěhoval do bývalé malé továrny na měřicí přístroje v sousedství.\n\nBěhem sametové revoluce v Československu se Koblasa pokusil získat vízum k cestě do Prahy, ale ještě v prosinci 1989 mu bylo sděleno, že jeho trest dosud nebyl amnestován. Nakonec se mohl do vlasti vrátit až v červnu 1990.\n\nV 90. letech se Jan Koblasa pravidelně zúčastňoval sochařských sympozií v Čechách (Hořice, vystavoval své sochy jako \"Velká oběť\", 1990, Deštné v Orlických horách, \"Konec totality\", 1993, České Budějovice 1996, Klášter Hradiště nad Jizerou 1999), ale s trvalým návratem už nepočítal. Své německé studenty seznamoval s českým barokem. Jeho nabídka vyučovat na AVU v Praze byla odmítnuta (1990) a teprve v roce 2002, po smrti profesora Karla Nepraše, převzal na dobu tří let jeho ateliér.\n\nJeho první výstava soch v Praze po více než dvacetileté odmlce se konala roku 1991 v Letohrádku královny Anny (Belvederu) pod záštitou prezidenta Václava Havla. Ještě téhož roku byla přenesena v rámci společného projektu Praha - Hamburg do Německa.\n\nRoku 1992 poznal v Německu ruskou malířku Soňu Jakuševovou, která s ním začala spolupracovat na některých projektech a následujícího roku se za něj v Dánsku provdala. Při společné dovolené na Ibize roku 1995 přijali nabídku zřídit zde druhý ateliér, kde pak vznikla řada obrazů a menších soch.\n\nRoku 1995 pobýval Jan Koblasa jako čestný host německé Akademie v jejím středisku \"Villa Massimo\" v Římě. V roce 1998 Jan Koblasa ukončil pedagogickou činnost v Kielu. Nadále vytvářel monumentální sochy během pobytů v zahraničí - v Asuánu (2000), venezuelské Méridě (2002), Anröchte (2002, 2005), ve Schleswicku (2005). U příležitosti tisíciletého výročí biskupství v Bamberku vytvořil z kamene \"Pět úzkých bran života\" ve Forchheimu.\n\nV Čechách v roce 2000 navrhl spolu se Soňou Jakuševovou interiér kaple v Bílce (architekt Ivan Nosek) a následně (2002) realizoval mezinárodní sochařský projekt \"Cesta přátelství\" (pod záštitou prezidenta Havla): čtrnáct monumentálních kamenných soch. Zúčastnil se sympozia \"Cesta mramoru\" (Dobřichovice 2003) a v letech 2004-2010 navrhl pomník a celkovou koncepci parku Gustava Mahlera v Jihlavě.\n\nV roce 2007 byla k jeho 75. narozeninám uspořádána retrospektivní výstava „Dialogy s hmotou“ v Oblastní galerii Vysočiny v Jihlavě a Oblastní galerii v Liberci. Po roce 2010 opustil dům a ateliér na Ibize. Byl nucen podstoupit operaci kloubu. Dokončil dřevěné barevné sochy v Německu a pracoval na portrétu Rainera Marii Rilkeho.\nRoku 2012 byla pod záštitou prezidenta Václava Klause otevřena velká retrospektivní výstava k 80. narozeninám Jana Koblasy v Jízdárně Pražského hradu a výstava jeho prací ze 60. let (\"Falešní proroci\") v Novém muzeu (\"Neues Museum\") v Norimberku.\n\nJan Koblasa je zakladatelskou osobností českého poválečného umění. Zvládl mistrně nejrůznější sochařské techniky a vyznačuje se mimořádnou citlivostí k povaze použitého sochařského materiálu. Jeho trvalý dialog s hmotou, filosofické vnímání světa a nelehké osobní osudy vedly k vytvoření děl s hlubokým myšlenkovým obsahem. V kontextu doby, v níž české moderní umění bylo zasaženo sérií dramatických dějinných zvratů a zároveň konfrontováno s odlišnými výtvarnými tendencemi západního světa, je cenné zejména jeho literární svědectví o subjektivních pocitech umělce i době samotné.\nBěhem studií na AVU napsal JK několik libret k baletům (Leda se saxofonem, 1955), libreta oper dle Borcherta (1958) a Kafky a cykly veršů k písním pro Jana Bedřicha (Tiché milování, 1953) a Jana Klusáka (Honzovy toulky, 1955).\n\n\nNa teplickém gymnasiu (Nuda, 1952) i později během studia na AVU se Jan Koblasa věnoval modelování portrétů (Syfilitická dívka, 1953, Autoportrét, 1954, Marie, 1956). Jako nesporný talent získával ocenění školy, cenu na výstavě mladých sochařů ve Vídni a po absolvování i tvůrčí stipendium. V protikladu ke školním úkolům, kde převažovala realistická tvorba, jeho volné portréty odrážely trvalý pocit osobního ohrožení tehdejším stalinistickým režimem a měly silně existenciální podtext (Jsme v tom až po krk, 1957, Ten, který má strach, 1957, Salome - aneb jak snadné je přijít o hlavu, 1957). Od realistických portrétů rychle směřoval k zjednodušení tvaru (Ztracený syn, 1958) a přechodně až k abstrakci (Hlava, 1959, Magdalena 1959, reliéfy Labyrint světa, 1958).\nK modelaci se pak vrátil v sériích soch, jimiž se snažil vyrovnat s traumatem emigrace (Lamenta, 1970, Plazit jazyk, 1970, Žlutá řeka, 1971, Ecce homo, 1972).\nČastým tématem je divadlo (Hamlet, 1974) nebo literární díla - Zeď nářků (1974), inspirovaná knihou Odysseus Jamese Joyce.\n\nPo ukončení studia se JK věnoval pouze malbě a grafice a k sochařské práci, tentokrát ve dřevě, se vrátil roku 1962. Díla vznikala v prudkém impulzivním zápasu s hmotou o nový expresivní tvar - od řezání, sekání, vrtání a práci s dláty až po závěrečnou očistu ohněm a moření.\nV intenzivním soustředění tak v následujících letech vznikly cykly figurálních plastik (Trpaslíci 1962, Králové 1962, Madony, 1964, Štěpení, 1965, Proroci, 1966 Falešní proroci 1966, Chvála zapomnění 1968) i abstraktních symbolů (Terč 1963, Pomazaná hlava, 1963, Zlé znamení, 1964). Nadživotní Niké (Černý anděl) je z roku 1967. V roce 1968 během několika týdnů vytvořil sérii 30 soch pro výstavu v Kielu (Muž a žena,) a koncem téhož roku sochy pro výstavu v Miláně (David) a Legnanu (Velké mlčení). V Kielu vznikla řada menších dřevěných modelů variabilních soch bez pevné základny (Touha obejmout, 1969).\nOd roku 1973 jsou busty a hlavy někdy polychromované (Janus 1973-77), Herci (Komik, 1973, Dafne, 1975, Berenice, 1981).\nPro sochy inspirované biblickými motivy (Velké Pašije, 1976, Poslové, 1976, 1978, 1986, Levitace, 1976, Strážce, 1978) je typická zdůrazněná vertikalita, kterou se JK hlásí k dědictví gotiky.\nOd konce 70. let let zkoumal JK meze abstraktního zobrazení v sérii minimalistických stél (Kůly, 1978) a soch s kontrastními pruhy bílé barvy nahrazujícími světlo. Vznikla tak prostorová instalace Rituál (Bonn, 1981) a reliéf Mrtvé dřevo. Téma smrti stromu bylo znovu pojednáno v roce 1983 v instalaci Les a o rok později jako Agónie a Mrtvý luh.\nOd poloviny 80. let Koblasa stále častěji dokončuje dřevěné sochy výraznou polychromií (Přestárlý punk, Okřídlený posel, 1985, New Charles Bridge, 1988, Sharon, USA).\nNa přelomu 80. a 90. let vznikají komorní (Bolesti hlavy, 1987) i monumentální a robustní kompozice z mořeného dřeva, Návrat ztraceného syna, 1989, Oběť (Abrahám a Izák), 1989, Mrtvá matka (obrácená Pieta), 1991, Monsieur la Guerre, 1994, Vzpomínky, 1994, Fly, 1994). Šest dubových soch Meistersinger je z roku 2001.\nInstalace z roku 1997 – Dva přátelé pozorují měsíc (podle C.D Friedricha) kombinuje polychromované sochy (240 cm) s digitálním obrazem.\nZ roku 2000 je rozměrná plastika Exodus, kde bílé a černé znaky na šedém podkladu násobí plastický dojem.\nPolychromie často slouží ke zdůraznění expresivního účinku skulptur, jako např. v sérii Běsi 20. století (2006/7) a je typická pro Koblasovu tvorbu po roce 2004 (Vodník a Rusalka, Zlaté tele, 2004, Carmen, 2006, La Traviata, 2007, Ráj – Adam, Eva a had, 2010). Spoluautorkou některých polychromovaných soch byla malířka Sonia Jakuschewa (Andělé, 2008–2013).\n\nPrvním dílem v kameni je opukové mužské Torso, vytvořené během studia roku 1955.\nK sochařské tvorbě v kameni se pak JK dostal téměř po dvaceti letech, jako pedagog v Kielu a vítěz veřejných soutěží na objekty ve veřejném prostoru.\nPo komorních sochách v dolomitu (Pokus o úsměv, 1974) a alabastru (Buddha, 1974) následovala monumentální mramorová socha Buddha (1976) pro park v Kielu. Na sochařském symposiu v Lübecku (1983) vznikly sochy Arabella (mramor) Dvojice, Adam a Eva (dolomit).\nOd počátku 80. let se práci v kameni věnuje soustavně jako pedagog (Sochařské symposium Gottorf, 1982, Brøby, 1984, socha Vnitřek kamene, Anröchte, 1986, socha Posel, Anröchte, 1987, 1988, 1989, socha Strážce, pískovec), i během letních pobytů v Carraře (1984, 1985, socha Nike, Elmshorn) a v Norsku (Dobrá zpráva, 1985, diabas, Flensburg, Velký krok-balance, 1988–1998, žula, 4,5 m, Kiel).\nPočátkem roku 1989 pracuje v Eilatu na monumentálních Strážcích (travertin a mramor, 5 m) a téhož roku na sochařském symposiu v Neumünsteru (1988) vytvořil sochy David a Goliáš (diabas, 230 cm). V září a říjnu 1989 v Anröchte vznikly tři sochy pro Swisttal (Denní a noční hlídka, 2,5 m) a obelisk a sedm soch pro úřad práce v Kielu.\nV roce 1990, při prvním návratu z emigrace, se Koblasa účastní hořického symposia a tvoří pískovcovou Velkou oběť (Pocta Václavu Havlovi).\nNa přelomu devadesátých let vznikly sochy Divák (1998, veronský mramor), Prorok Jeremiáš (1999, anröchtský dolomit, 410 cm) a Small temple (2000, egyptská žula, 270 cm, Asuán). Monumentální Velký divák (slivenecký mramor) byl vytvořen na sochařském symposiu v Dobřichovicích roku 2003, Velký orel pro Schlesswick roku 2005, Pět úzkých bran života pro Forchheim v roce 2007, Křtitelnice pro kostel v Ellerau roku 2011.\n\nNa počátku práce s kovem roku 1962 byl náhodný nález fragmentů starého železa, které zpracoval jako asambláže (Životy mučedníků), ale v polovině 60. let začal používat elektrický agregát a vytvořil několik figurálních svařovaných soch (Hlava, 1965, Mládenec v květu, Velká proroka, Pocta Ptolemaiovi 1966). Ke svařovaným plastikám se znovu vrátil v roce 1986 (Posel anděl) a roku 2005 sérií ocelových plastik Templ.\n\nV 60. letech se podařilo Janu Koblasovi odlít některé školní práce, (Nuda, Portrét slečny D, Idiot) včetně aktu, který měl být jeho absolventskou prací, ale z ideologických důvodů nebyl přijat a volné plastiky z konce 50. let (Svatý Šebestián, 1958, Hlava, 1959).\nRoku 1965 navrhl svícny pro oltář v Jedovnicích (cín, galvanizace rhodiem).\n\nPro odlití v bronzu vytvořil některé komorní plastiky při přípravě výstavy roku 1968 v Německu (Andělík I-IV, Ropucha) a nový cyklus Andělé v 90. letech.\nZ roku 1972 je monumentální bronzová socha Soused před Matričním úřadem v Kielu, z roku 2012, Corpus, Blankeneser Kitche am Markt, Gemeindehaus, Hamburk.\n\nOd 17. listopadu 2013 je v chrámu sv. Víta na Pražském hradě umístěna jeho pozlacená bronzová plastika \"Vzkříšení\", kterou vytvořil v roce 1981. Předtím byla (od roku 2012) umístěna na vnější stěně kostela sv. Jiljí v Nymburce.\n\nNěkteré plastiky vznikaly za obtížných podmínek krátce po emigraci a také jejich téma si vyžádalo specifické ztvárnění. Patří k nim série Lamenta, Plazit jazyk, 1970 a instalace Ecce homo (Velký blič), 1972, Zeď nářků - původně jako modely v hlíně, později odlité do umělé hmoty. Také prostorové instalace Past (1971) a The last round a Happy end (1973) jsou v kolorovaném plastu.\nNěkteré pozdější sochy kombinují plast a polychromované dřevo (Hamlet-Polonius, Intimita, 1974).\nKomorní plastiky (Lamenta, Plazit jazyk) byly odlity do bronzu, stejně jako Zeď nářků (1974)\n\nKeramická hlína jako snadno dostupný materiál zprvu pomáhá překonat první období emigrace (Žlutá řeka, Léthé, Ptáci 1971, drobné plastiky v glazované hlíně Buddha, 1973). Ve spolupráci s keramiky později vznikly ryté kresby na keramických vázách (1974) a malované vázy (1975).\nK pálené engobované hlíně se vrátil v sériích Golem (1983), Exodus (1996) a instalaci pro keramické sympozium Klenová roku 2012.\n\nKontrastní užití více materiálů v Koblasově tvorbě představuje skrytá sdělení a reflexi mezních situací, jako např. v sérii tří rozměrných soch ze dřeva a kamenných zátěží uložených na kovovém břitu s tématem Balance (1972).\nKov a dřevo kombinuje v sochách Velká závislost (1968), Hommage a MM (1974), Agonie (1984), Mr. Liberty (1993). Kombinace dřeva a kamene byla použita v sérii Golem (1981, 1983), dřevo a jiné přírodní materiály v sérii Herci (1975-79), kovové krychle zasazené v kameni (diabas-litina, žula-železo, jako Těžká hlava (1990, 1991). Ke zdůraznění sakrálního významu symbolu používá zlacení (Ležící, 1987, náhrobek J. Valenty, 2004, Andělé, 2010).\n\nPrvní reliéfní návrh – vrata s tématem „The family of man“ (1958) vznikl již během studií.\nKoblasova schopnost ovládnout i monumentální prostor se uplatnila při návrhu na nový interiér kostela v Jedovnicích (spolu s Mikulášem Medkem, 1963), kde dominuje oltářní obraz Mikuláše Medka a Koblasova asambláž s částí zničených starých oltářů.\nNásledovala stavba mozaiky pro budovu ČSA v Košicích (1963), zeď z prefabrikovaných elementů v Ostravě (1964) a v roce 1967 první místo v soutěži a zakázka na reliéf pokrývající celou vnitřní čelní stěnu nové budovy letiště v Ruzyni (4,1 x 45 m). Svou zdůrazněnou vertikalitou je reliéf přímým odkazem k dědictví gotiky, citlivá modelace připomíná české radikální baroko.\nRoku 1968 vytvořil návrhy reliéfů pro budovu ČSA v Rabatu a velvyslanectví v Brasilii.\n\nPozději v Německu dostal JK příležitost realizovat reliéf Moře pro Pracovní úřad v Kielu (1971), reliéfní vstupní dveře a sloupy pro soudní budovu v Norderstedtu (1985), skupinu betonových soch Tanec a koncepci atria poštovního úřadu se sochami ve Flensburgu (1983, 1985) velké plastiky Ukřižovaný (Dietrichsdorf, 1981), oltář, kříž a okna v Lübecku (1991) a rozměrný kříž z glazované keramiky (5x5 m) v Neumünsteru (1997).\n\nV roce 1976 připravil spolu s architekty projekt nového hřbitova v Brémách, roku 2000 novou kapli v Bílce (s arch. Ivanem Noskem) a v letech 2004 až 2010 sochy a celkovou koncepci Mahlerova parku v Jihlavě.\nV Německu Prorok Jesaja, Königstraße, Hamburg, 2013 (spolupráce Sonia Jakuschewa), Dva rajští ptáci, hřbitov Blankenese, Hamburg, 2013.\n\nPánský klub Koblasa, Nepraš, Dlouhý (pozdější Šmidrové) si v kresbách vypěstoval zvláštní poetiku, kde se humor mísil s absurdní realitou (Pohřeb clowna). Z pozdějších Koblasových kreseb se prvek humoru vytratil (Damoklův meč 1958, kresby k Apokalypse, 1965). Některé geometrizované figury (Dian na lovu, Ležící žena) byly zároveň převáděny do trojrozměrné dimenze (dráty, sádra) a barveny.\nPrvní grafické listy jsou dřevořezy (Uvázaný pes, 1956) a suché jehly (do roku 1958). S přechodem k abstrakci vzniká nejprve série tašistických monotypů (Abel a Kain, Labyrint světa, 1958), později několik sérii informelních grafik jako čárové lepty, někdy kombinované s akvatintou (Základy geometrie, 1959, Základy zeměměření, 1961). Podle přípravných kreseb tiskl v letech 1966/68 23 listů na téma Apokalypsa (lept s akvatintou), později kresby a serigrafie Staré ženy (1969). Litografie Jonáš a velryba vznikly roku 1969 ve Florencii.\nFigurální motivy pokračují v cyklech Hlavy (1969/74, 1980) a zejména v rozsáhlých cyklech leptů (Sabat, Čarodejnice, Intimita, Malé a Velké Pašije, aj.) a serigrafií (Plazit jazyk, Totentanz) z roku 1972.\nKoblasa se ke grafice vrací v tématech, která nelze zpracovat sochařsky (Nářek, 1976, Jogging, 1978, One, Two, Fly, 1986), ale i paralelně se sochařskou tvorbou (Hory, 1974/80, Pieta, 1980).\nBěhem pobytu ve Vence (1975) maluje dvě stě tušových kreseb. Soubory barevných kreseb Kocovina. Zvěstování a Zápas s andělem jsou z roku 1977.\nZa pobytů v USA vznikly kresby s tématem Král Ubu a rozsáhlý cyklus kombinovaných technik The making of Americans (Hommage á Gertrude Stein, 1978) a Jeremiášova proroctví (1979). Textové znaky se znovu objevují v sérii kreseb Deníky (1999/2000). V 80. letech maloval soubor barevných kreseb nazvaný Cherchez la femme (1987-88).\nRoku 1989 vznikl monumentální čtyřdílný barevný lept Poslední večeře (64x198 cm), roku 1995, současně s bronzovými plastikami, barevné lepty Andělé.\nSamostatnou součástí grafického díla jsou ilustrace (Máj, 1995, Gilgameš, 2002, Ze života básníka, 2007, Shakespearovy sonety, 2008).\nSoubor figurálních koláží Panatomie z trhaných kreseb na papíře vznikl roku 1963, koláže kombinované s kresbou Melancholie-Shit in the head roku 1992.\nOd konce roku 2003 se Jan Koblasa zabýval také počítačovou grafikou.\n\nPo získání ateliéru (1958) JK intenzivně maluje (Zahrada rozkoší, 1959, Já a Lolita, 1960) a rychle přechází k abstrakci a strukturální malbě s tématem oběti (Mrtvý muž, 1960, Veroničina rouška, 1961) a existenciální úzkosti (Noli tangere circulos meos, 1960, Finis terrae, 1961 Co je dole je i nahoře, 1961). Tento cyklus abstraktní malby ukončují rozměrná plátna nazvaná Transcendence (1961).\nV polovině šedesátých let se v Koblasově malbě objevuje stylizovaná figurace v obrazech reflektujících nejčastěji privátní téma (Citový život, 1965).\nV emigraci se vrací k malbě až koncem 70. let v období osobní krize a při nemožnosti pracovat v sochařském ateliéru (Tanec, Padlí andělé, 1977, Mein Schatz hat grün so gern, 1980).\nKoblasa experimentuje s výtvarnými technikami a často se v cyklech maleb věnuje tématu Země (Horizonty, 1998) a živlů (Vítr, 2001).\nRoku 2008 vznikají obrazy Pohovor s ďáblem, Psi, Králíci.\n\n\n\n\n\n\n\n\n\n\n\n\n"}
{"id": "963626", "url": "https://cs.wikipedia.org/wiki?curid=963626", "title": "Mládky", "text": "Mládky\n\nMládky jsou při pohledu z Liptovské kotliny výrazný horský vrchol v jihovýchodní rozsoše Barance. Mají víceméně holinatý charakter, který ustupuje skalám pouze ve východní části masivu. Z Mládek vybíhá na jihozápad další rozsocha.\n\nZ Mládek spadá do Jamnícké doliny, konkrétně do části zvané Repa, široký lavinový žleb. Na opačnou stranu spadá do centrální části Trnovské doliny žleb o něco mírnější a kratší.\n\nZ Mládek jsou pěkné výhledy zejména na Liptovskou kotlinu, Holý vrch, Baranec a do Jamnícké doliny.\n\nPřes Mládky vede zelená turistická značka č. 5613 z ústí Úzké doliny, která pokračuje dále na Baranec. Cesta z Mládek na Baranec trvá přibližně 1:15 hodiny.\n\n\n"}
{"id": "963628", "url": "https://cs.wikipedia.org/wiki?curid=963628", "title": "Úzka dolina", "text": "Úzka dolina\n\nÚzká dolina horská dolina v Západních Tatrách vzniklá spojením Jamnické a Račkovy doliny. \n\nProtéká jí potok Račková. Vede skrze ní modře značený turistický chodník z jejího ústí od autokempu na Volovec a dále do Račkova sedla nebo na Jakubinu.\n"}
{"id": "963631", "url": "https://cs.wikipedia.org/wiki?curid=963631", "title": "Brunswick County (Severní Karolína)", "text": "Brunswick County (Severní Karolína)\n\nBrunswick County je okres amerického státu Severní Karolína založený v roce 1764. Hlavním městem je Bolivia. Leží v jižní části Severní Karolíny. Pojmenovaný je podle bývalého vévodství Brunswick-Lüneburg. 18,59% okresu tvoří voda.\n\n\"Počet obyvatel\"\n"}
{"id": "963632", "url": "https://cs.wikipedia.org/wiki?curid=963632", "title": "Račková", "text": "Račková\n\nRačková je horský potok bystřinného charakteru na horním Liptově. Je to významný pravostranný přítok Belé a měří 12,6 km.\n\nVzniká v Západních Tatrách, v části Liptovské Tatry, vytéká z Račkových ples v nadmořské výšce 1 697 m n. m., na jižním úpatí Končisté (1 998,5 m n. m.). Na horním toku teče severojižním směrem, zleva přibírá Gáborov potok a zároveň formuje Račkovu dolinu. V jejím střední části přibírá několik krátkých přítoků z obou stran a stáčí se na jihozápad. Zprava dále přibírá významný Jamnický potok a značně rozšiřuje své koryto. Protéká Úzkou dolinou s malou vodní nádrží a vstupuje do Liptovské kotliny. Zde protéká rekreačním střediskem (chaty, lyžařské vleky, autokemp, minerální pramen) a postupně se stáčí více na jihojihovýchod. Na dolním toku vytváří četné ostrůvky a v období zvýšených průtoků vody často mění své koryto. Protéká ještě vedle skanzenu, zleva přibírá Krivuľi a u obce Pribylina ústí v nadmořské výšce 772 m n. m. do Belé.\n"}
{"id": "963633", "url": "https://cs.wikipedia.org/wiki?curid=963633", "title": "Vodní nádrž Bednárec", "text": "Vodní nádrž Bednárec\n\nVodní nádrž Bednárec je hypotetická přehradní nádrž v Jihočeském kraji, jejíž lokalita patří mezi území chráněná pro akumulaci povrchových vod. Nacházela by se na řece Žirovnici mezi Hostějevsí a Pajdlovou Rosičkou, kterou by částečně zatopila. Zasahovala by až téměř ke Kamennému Malíkovu. Hráz by stála u bezejmenného přítoku z lokality \"U Svaté Anny\", nedaleko PP Lipina. Hlavním úkolem VN by bylo nadlepšování průtoků a protipovodňová ochrana na Žirovnici a Nežárce.\n\n"}
{"id": "963635", "url": "https://cs.wikipedia.org/wiki?curid=963635", "title": "Nelson County", "text": "Nelson County\n\nNelson County je název tří okresů ve Spojených státech amerických:\n\n"}
{"id": "963636", "url": "https://cs.wikipedia.org/wiki?curid=963636", "title": "Hampshire County", "text": "Hampshire County\n\nHampshire County je název dvou okresů ve Spojených státech amerických:\n\n"}
{"id": "963637", "url": "https://cs.wikipedia.org/wiki?curid=963637", "title": "Butea", "text": "Butea\n\nButea (\"Butea\") je rod rostlin z čeledi bobovité (\"Fabaceae\"). Jsou to opadavé keře a stromy s trojčetnými listy a nápadnými, velkými, žlutými, oranžovými nebo červenými květy, rozkvétajícími v bezlistém stavu. Rod zahrnuje 3 druhy a je rozšířen v tropické Asii. Druh \"Butea monosperma\" je pěstován v příhodných oblastech tropů jako okrasná dřevina. Poskytuje také barvivo, vlákna a má využití v tradiční indické medicíně. Někdy je do rodu \"Butea\" vřazován rod \"Meizotropis\" (2 druhy v tropické Asii).\n\nButey jsou opadavé popínavé keře nebo stromy dorůstající výšky až 15 metrů. Jsou to pomalu rostoucí dřeviny. Borka je šedá. Listy jsou trojčetné, hedvábně chlupaté, zpočátku měkké, později kožovité. Palisty jsou drobné a opadavé. Květy jsou velké a nápadné, žluté, oranžové nebo červené, uspořádané v hustých převislých hroznech skládajících svazky nebo laty. Kalich je velký, zvonkovitý, zakončený 5 trojúhelníkovitými laloky z nichž horní dva jsou srostlé v horní pysk. Pavéza je vejčitá, na vrcholu špičatá, asi stejně dlouhá jako srpovitá křídla a člunek. Člunek je ostrý až tupý, mohutný a silně zahnutý. Tyčinky jsou dvoubratré. Semeník je přisedlý nebo krátce stopkatý a obsahuje 2 vajíčka. Plody jsou asi 10 cm dlouhé, žlutohnědé. Horní část plodu je tlustá, obsahuje 1 semeno a je pukavá, zatímco spodní část je tenká, plochá a připomíná křídlo.\n\nRod butea zahrnuje 2 nebo 3 druhy. Je rozšířen v oblasti od Indie, Sri Lanky a jižní Číny po Indočínu a zasahuje i do Indonésie. Původnost výskytu v Indonésii však bývá považována za spornou. Tyto dřeviny rostou v sezónně suchých lesích do výšky kolem 1000 až 1200 metrů nad mořem.\n\nRod \"Butea\" je v současné taxonomii bobovitých řazen do tribu \"Phaseoleae\". Někteří taxonomové vřazují do rodu \"Butea\" příbuzný rod \"Meizotropis\", zahrnující 2 druhy rozšířené v jižní Asii, Číně a Indočíně.\n\nKvěty butey jsou bez vůně, obsahují mnoho nektaru a jsou opylovány ptáky.\n\n\"Butea monosperma\" obsahuje flavonoidy, z glykosidů zejména butin, butrin, isobutrin a palastrin. V květech je obsažen butrin,\nkoreopsin, monospermosid a jejich deriváty a také sulfurein.\n\nDruh \"Butea monosperma\" je znám podle tvaru květů jako papouščí strom (\"Parrott tree\") nebo také jako plamen lesa (\"Flame of the forest\"). Tento vcelku nenápadný strom s velkými listy rozkvétá v bezlistém stavu množstvím velkých červených květů podobně jako některé zarděnice (\"Erythrina\") a je v tropech pěstován jako okrasná dřevina. Oblíben je zejména v Indii a je zmiňován již ve staroindických védách. Stromy opadávají na krátký čas v zimním období a kvetou na přelomu zimy a jara. Mimo Indie je vysazován např. v jihovýchodní Asii a na Floridě. Je znám i žlutokvětý kultivar.\n\nZ kmene \"Butea monosperma\" vytéká při poranění červená pryskyřice, která je používána jako léčivo v indické medicíně a také k barvení. Také z květů je získáváno barvivo. Do velkých listů se v Indii balí potraviny nebo se používají jako talíře. Z vláken z kořenů se vyrábějí provazy a sandály. Druhy \"B. monosperma\" i \"B. superba\" jsou využívány v tradiční indické medicíně zejména jako anthelmintikum a adstringens.\n\n"}
{"id": "963641", "url": "https://cs.wikipedia.org/wiki?curid=963641", "title": "Římskokatolická farnost Blatno u Chomutova", "text": "Římskokatolická farnost Blatno u Chomutova\n\nŘímskokatolická farnost Blatno u Chomutova (lat. \"Plattna\") je zaniklé územní společenství římských katolíků v Blatně u Chomutova a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nV letech 1252-1404 byla v Blatně u Chomutova komenda řádu německých rytířů. Před reformací je v místě doložena existence farnosti. Matriky jsou v místě vedeny od roku 1638.\nFarnost existovala do 31. prosince 2012 jako součást jirkovského farního obvodu. Od 1. ledna 2013 zanikla sloučením do farnosti děkanství Jirkov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "963642", "url": "https://cs.wikipedia.org/wiki?curid=963642", "title": "Pálenica (sedlo)", "text": "Pálenica (sedlo)\n\nSedlo Pálenica je hluboko pokleslé sedlo o nadmořské výšce 1570 m v hlavním hřebeni Západních Tater na Slovensku. Nachází se v porostu kosodřeviny. Je závěrem Bobrovecké doliny v blízkosti Bobroveckých ples. Odděluje geomorfologické okrsky Sivý vrch, ležící na západě, a Roháče, které leží na východě od sedla.\n\nDá se z něj snadno dostat např. na Sivý vrch (0:55 hodiny), Brestovou (1:10 hodiny), do Zuberce (2:30 hodiny) nebo do Jalovce (3:25 hodiny). Tímto sedlem končí kosodřevinový hřeben Holáně. Asi 15 minut cesty směrem na Zuberec se, nedaleko náhorní louky Zadné Košariská, nachází pramen vody.\n\nVýhled ze sedla je velmi omezený nebo žádný.\n\n\n"}
{"id": "963643", "url": "https://cs.wikipedia.org/wiki?curid=963643", "title": "Kalymnos", "text": "Kalymnos\n\nKalymnos (druhý pád \"Kalymnu\") ( ) je řecký ostrov, který leží v Egejském moři východně od Kréty. Je čtvrtý největší v Dodekanech po Rhodu, Karpathu a Kósu. Spolu s blízkými ostrovy Pserimos (80 obyv.), Telendos (94 obyv.), Kalolimnos (2 obyv.), Plati (2 obyv.) a pěti neobydlenými ostrůvky tvoří stejnojmennou obec. Ostrov Kalymnos má rozlohu 110,581 km² a obec 134,544 km². Nachází se západně od tureckého poloostrova Bodrum (starověký Halikarnassos), mezi ostrovy Kós (12 km jižně) a Leros (2 km severně). Obec je součástí stejnojmenné regionální jednotky Kalymnos.\n\nV roce 2011 žilo v obci 16 179 obyvatel, z čehož připadalo 16001 na hlavní ostrov Kalymnos a 94 na Telendos, 80 na Pserimos a po 2 na Plati a Kalolimnos. Hlavním a největším městem ostrova je město Pothia (oficiálně Kalymnos). Celý ostrov tvoří jednu obec, která se nečlení na obecní jednotky a komunity a skládá se přímo z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\nVlastní ostrov Kalymnos je přibližně obdélníkového tvaru, o délce 21 km a šířce 13 km. Má velmi nepravidelné pobřeží s mnoha chráněnými zátokami. Ostrov je hornatý.\n\nNa ostrov jezdí trajekty ze sousedního ostrova Kós, z přístavu Mastichari. Velký trajekt jede necelou hodinu, malý trajekt 25 minut. Na ostrově jezdí taxíky, několik autobusových linek a individuální doprava. Autobusy nejezdí v neděli. Fungují zde půjčovny skútrů, čtyřkolek, aut a jízdních kol. Letiště na Kalymnu je menší. Hlavní město Pothia má největší přístav na ostrově. Menší přístavy jsou ještě Panormois a Myrties odkud plují lodi na sousední ostrov Telendos.\n\nOstrov je převážně neúrodný, kromě dvou úrodných údolí Vathi a Pothia, kde se pěstují olivy, pomeranče a vinná réva. Turistická centra jsou na západním pobřeží od obce Myrties přes Masouri po Armeos. Zde je mnoho ubytovacích kapacit, restaurací, kaváren i obchodů.\n\nVe 21. století se ostrov stal významným střediskem sportovního lezení, když se na něm konalo několik lezeckých festivalů včetně Petzl Rock Trip. V roce 2010 zde bylo vybaveno jištěním 64 skalních sektorů s 1700 lezeckými cestami a nové cesty i sektory stále přibývají i na sousedních ostrovech Telendos a Leros. V roce 2015 zde již bylo 2700 lezeckých cest. Díky lezení se turistická sezóna rozšířila prakticky na celý rok, nejvhodnější podmínky k lezení jsou na jaře a na podzim. Většina cest je jednodélkových, ale Kalymnos nabízí i cesty vícedélkové. Nejtěžší lezeckou cestou je Los Revolucionarios s obtížností 9a od českého lezce Adama Ondry, který ji jako první přelezl ve svých 16 letech v roce 2009..\n\nPotápění má na ostrově velkou tradici. Před nástupem rozmachu sportovního lezení byl ve světě známý jako dodavatel mořských hub. Mořské houby se ze dna vynášejí stále, ale dnes již spíše jako atrakce pro turisty. Průzračné moře kolem ostrova dává možnosti sportovního potápění.\n\nNa ostrově jsou značené turistické cesty a jedna via ferrata. Dobré turistické trasy jsou též na ostrově Telendos.\n\n\n"}
{"id": "963644", "url": "https://cs.wikipedia.org/wiki?curid=963644", "title": "Bobrovecká dolina (Západní Tatry)", "text": "Bobrovecká dolina (Západní Tatry)\n\nBobrovecká dolina je severní větví Jalovecké doliny.\n\nProtéká jí Polianský potok. V její horní části jsou Čierne a Biele Bobrovecké pliesko.\n\nDolina byla dříve využívána obyvateli Bobrovce k pastvě a z toho vznikl její název.\n\nNachází se v hlavním směru Jalovecké doliny a pokračuje až k vrcholu Brestová (1934 m) v hlavním hřebeni, který končí v karu zvaném \"Zadné Kotliny\". Její pravé úbočí končí na hřebeni od Brestové k Sivému vrchu a dále k Ostré, Velké a Malé kopě. Svahy na levé straně vytvářejí vyvýšeninu rozprostírající se v jihozápadním směru přes Jaloveckou horu, Veľký a Malý Lysec. Na levém úbočí Bobrovecké doliny jsou žleby Brezovčik a Podválovec, který je největší větví údolí. Dnem údolí protéká Polianský potok, který se vlévá do Jalovčanky.\n\nÚdolí je ledovcového původu. Ledovec se sem rozšířil v pleistocénu od severu. V horní části údolí se vyskytují usazené horniny: vápence a dolomity a leží tu Bobrovecké plieska. Větší část údolí se skládá z rul a krystalických břidlic.\n\n\nStezka je jednou z nejméně navštěvovaných turistických tras v Tatrách.\n"}
{"id": "963646", "url": "https://cs.wikipedia.org/wiki?curid=963646", "title": "Jalovecká dolina", "text": "Jalovecká dolina\n\nJalovecká dolina (starší název: Jalovská dolina)je dlouhá dolina na jižní straně Západních Tater. \n\nProtéká jí Jalovčanka (Jalovský potok). V horní části se větví na Bobroveckou dolinu a dolinu Parichvost. \n\nDolinou prochází žlutě značený turistický chodník z Jalovce přes Bobroveckou dolinu až do sedla Pálenica.\n"}
{"id": "963647", "url": "https://cs.wikipedia.org/wiki?curid=963647", "title": "Štefan Kukura", "text": "Štefan Kukura\n\nMUDr. Štefan Kukura CSc. (27. července 1914 Krompachy – 1. května 1984 Michalovce) byl slovenský lékař, přední odborník v chirurgii.\n\n\nPo ukončení studia v roce 1940 pracoval jako asistent normální anatomie na chirurgické klinice, později na ortopedické klinice. V roce 1946 získal specializaci ve všeobecné chirurgii.\n\nJako plně kvalifikovaný chirurg nastoupil 1. dubna 1946 do Michalovské nemocnice, kde jako primář chirurgického oddělení pracoval až do odchodu 1. května 1984 – celkem 38 let.\n\nŠtefan Kukura byl průkopníkem v chirurgii. Převážnou část své profesionální kariéry působil v nemocnici v Michalovcích. Zúčastnil se i několika studijních pobytů v zahraničí (Francie, Belgie, Spojené království, Švýcarsko) a vypracoval přes 20 vědeckých prací.\n\nOd 13. září nese nemocnice v Michalovcích jeho jméno.\n\n\n"}
{"id": "963648", "url": "https://cs.wikipedia.org/wiki?curid=963648", "title": "Jalovčanka", "text": "Jalovčanka\n\nJalovčanka (starší název Jalovský potok) je potok na středním Liptově, na území okresu Liptovský Mikuláš. Je to pravostranný přítok Váhu s délkou 16,7 km a je tokem III. řádu.\n\nProtéká dolinami Parichvost a Jaloveckou. Na horním toku má výrazně vyvinuté levostranné přítoky, u obce Bobrovec obtéká na pravém břehu menší vodní plochu, která vznikla vyhloubením štěrků. Na dolním toku se tok vícenásobně vlní.\n\nPramení v Západních Tatrách na západních svazích Baníkova (2 178,0 m nm) v nadmořské výšce přibližně 1 810 m n. m.\n\nNa horním toku teče převážně na západ, na středním toku (Jalovecká dolina) na jihojihozápad, na dolním toku po obec Trstené na jih a odtud k ústí na jihozápad.\n\n\n\nVlévá se do vodní nádrže Liptovská Mara na území města Liptovský Mikuláš (městská část Liptovská Ondrašová) v nadmořské výšce 563 m n. m.\n\n"}
{"id": "963649", "url": "https://cs.wikipedia.org/wiki?curid=963649", "title": "Parichvost", "text": "Parichvost\n\nDolina Parichvost je východní větví Jalovecké doliny. Protéká jí Jalovčanka (Jalovský potok). Dolinou vede modře značený turistický chodník z Jalovce do Baníkovského sedla.\n\n18. března 1995 zde pod lavinou zahynul český ekolog a politik Josef Vavroušek s dcerou Petrou.\n"}
{"id": "963650", "url": "https://cs.wikipedia.org/wiki?curid=963650", "title": "One Night's Anger", "text": "One Night's Anger\n\nOne Night's Anger (v albánskem originále \"Zemërimi i një nate\", česky \"Hněv noci\") je píseň albánské zpěvačky Hersi. Byla vybrána k reprezentaci Albánie na Eurovision Song Contest 2014 v Dánsku po vítězství v 52. ročníku Festivali i Këngës — národním albánském výběru.\n"}
{"id": "963657", "url": "https://cs.wikipedia.org/wiki?curid=963657", "title": "The Jesus Lizard (EP)", "text": "The Jesus Lizard (EP)\n\nThe Jesus Lizard je třetí EP americké rockové skupiny The Jesus Lizard, vydané v únoru 1998 u vydavatelství Jetset Records. Nahráno bylo v roce 1997 ve studiu Chicago Recording Company. Album produkovali Jim O'Rourke, John Cale a Andy Gill. Píseň „Needles for Teeth“, kterou produkoval Cale, vyšla v roce 2012 na kompilaci \"\".\n\n"}
{"id": "963661", "url": "https://cs.wikipedia.org/wiki?curid=963661", "title": "Umělecké studio (divadlo)", "text": "Umělecké studio (divadlo)\n\nUmělecké studio, byla divadelní scéna založená v roce 1926 režisérem Vladimírem Gamzou.\n\nRežisér Vladimír Gamza založil toto avantgardní studio v roce 1926 a shromáždil osmičlenný divadelní soubor. Při provozování divadla využil svých zkušenosti z krátkého působení v Divadle na Vinohradech, v brněnském Národním divadle a z putovní divadelní společnosti České studio (založena v Brně v roce 1924 Gamzou a Josefem Bezdíčkem pod patronací Jiřího Mahena, zaniklo v roce 1925). Pro Umělecké studio pronajal Gamza Uměleckou besedu na Malé straně v Praze a divadlo zahájilo činnost premiérou hry \"Dětský karneval\" dne 13. října 1926.\n\nGamza se hlásil ke stylu Moskevského uměleckého divadla a k režiím J. B. Vachtangova. Styl uplatňovaný v divadle lze charakterizovat jemnou hravou lyričností, dušezpytnými zámlkami, symbolickými snovými melancholickými stavy a hlubinnou psychologií s ironickými tóny. Postavy byly duševně propracované a inscenacím vládla přísná kolektivní souhra. V divadle působili kromě Vladimíra Gamzy herci Ilona Kubásková, Světla Svozilová, Emilie Hráská, Viktor Očásek, Bohuš Záhorský, Václav Trégl a Ladislav Boháč. Divadlo bylo řízeno kolektivně, herci měli právo žádat o režírování her. Kromě herců v divadle z finančních důvodů nikdo další nepůsobil, všechny potřebné činnosti vykonávali sami herci.\n\nPoslední premiérou byla Shakespearova hra \"Večer tříkrálový\" v Gamzově režii dne 18. dubna 1927. V květnu pak divadlo ukončilo činnost z finančních důvodů. Po ukončení činnosti divadla odešel Vladimír Gamza do pražského Národního divadla.\n\n\nLadislav Boháč\n\n"}
{"id": "963662", "url": "https://cs.wikipedia.org/wiki?curid=963662", "title": "Vodní nádrž Fořt", "text": "Vodní nádrž Fořt\n\nVodní nádrž Fořt je hypotetická přehradní nádrž v Královéhradeckém kraji, jejíž lokalita patří mezi území chráněná pro akumulaci povrchových vod.\n\nVodní nádrž by vznikla přehrazením řeky Čisté, ale napájena by byla také Lázeňským potokem a řadou drobných přítoků. Hráz by stála v nynějším průmyslovém areálu na okraji Terezína a dosahovala až ke vsi Fořt. Zatopena by tak byla osada Lázně Fořt, část obce Rudník a většina silnice spojující Fořt a Terezín. V možném zatopeném území v roce 2008 stálo 11 obytných budov, jedna průmyslová budova a jedna další budova.\n\nVodní nádrž by sloužila jako rezervní zdroj vody pro obce v okolí nádrže a také k nalepšování průtoků v Čisté a na Labi před VN Les Království. Zároveň by měla chránit před povodněmi zástavbu u Čisté mezi Rudníkem a Hostinným. Z ekologického hlediska se jako problém může jevit výskyt kriticky ohrožené mihule potoční.\n\n"}
{"id": "963664", "url": "https://cs.wikipedia.org/wiki?curid=963664", "title": "Giewont", "text": "Giewont\n\nGiewont je horský masiv v polských Západních Tatrách dlouhý 2,7 km. Jeho hlavní vrchol Wielki Giewont má nadmořskou výšku 1895 m je nejvyšším vrcholem v polské části pohoří. Kromě Wielkého Giewontu jsou součástí masivu i méně výrazné vrcholy Mały Giewont 1728 m a Długi Giewont 1867 m.\n\nGiewont je pro svou typickou siluetu považován za jeden ze symbolů Polska, díky čemuž někdy bývá přirovnáván k slovenskému Kriváni. Vrch je oblíbeným turistickým cílem.\n\n"}
{"id": "963666", "url": "https://cs.wikipedia.org/wiki?curid=963666", "title": "Goya Dress", "text": "Goya Dress\n\nGoya Dress byla skotská hudební skupina tvořená zpěvačkou, kytaristkou a klávesistkou Astrid Williamsonovou, baskytaristou Terrym de Castrem a bubeníkem Simonem Pearsonem. Své první EP skupina vydala v roce 1995 a neslo název \"Bedroom Cinema\". Své první a jediné řadové album nazvané \"Rooms\" skupina vydala v roce 1996 a než stihla zahájit práce na dalším albu, rozpadla se. Po jejím rozpadu Williamsonová vydala několik sólových alb.\n\n"}
{"id": "963667", "url": "https://cs.wikipedia.org/wiki?curid=963667", "title": "Vodní nádrž Hlubocká Pila", "text": "Vodní nádrž Hlubocká Pila\n\nVodní nádrž Hlubocká Pila je hypotetická přehradní nádrž v Karlovarském kraji, jejíž lokalita patří mezi území chráněná pro akumulaci povrchových vod. Kromě řeky Liboc by ji napájela také řada přítoků, mezi nimi Kozlovský a Dolinský potok. Hráz by se nacházela v lokalitě \"Hlubocká pila\" a celá přehrada by se rozkládala pod Trmovským vrchem ve Vojenském újezdu Hradiště. Nádrž by zasahovala do EVL Hradiště.\n\nVodní nádrž by sloužila jako rezervní zdroj vody pro zásobování pitnou vodou v oblastech Žatecka a územích na rozhraní Karlovarského a Ústeckého kraje. Již v současné době bývají na Žatecku, především v letních měsících, akutní nedostatky vody ve vodních tocích. \n\n"}
{"id": "963668", "url": "https://cs.wikipedia.org/wiki?curid=963668", "title": "Baranie sedlo", "text": "Baranie sedlo\n\nBaranie sedlo je výrazné sedlo ve Vysokých Tatrách mezi masivem Baranie rohy a Spišským štítem v nadmořské výšce 2384 m, turisticky dosažitelné. Turistická značka sem od 70. let 20. století nevede, přestože se uvažuje o opětovném otevření této spojnice mezi chatou pri Zelenom plese a Téryho chatou.\n\nOd roku 1904 přes sedlo vede turistická cesta zajištěná řetězy. V současnosti není vyznačená a pro turisty je sem zakázaný vstup. Na severní straně visí řetěz k usnadnění výstupu. Baranie sedlo je oblíbeným skialpinistickýcm přechodem.\n\nV některých pramenech je výše sedla udávána 2393 m n. m., někde 2389 m n.n. Baraním sedlem vede nejlehčí přechod mezi Dolinou Zeleného plesa (horní část pod Baraním sedlem se jmenuje Velká Zmrzlá dolina) a Malou Studenou dolinou (horní část se nazývá Kotlina Pěti Spišských ples). Z Téryho chaty je to do sedla asi 1 a ½ hodiny chůze, z Chaty pri Zelenom plese 2-3 hodiny.\n\n"}
{"id": "963671", "url": "https://cs.wikipedia.org/wiki?curid=963671", "title": "Vodní nádrž Hořička", "text": "Vodní nádrž Hořička\n\nVodní nádrž Hořička je hypotetická přehradní nádrž v Pardubickém kraji, jejíž lokalita patří mezi území chráněná pro akumulaci povrchových vod. Napájena by byla řekou Ležák a jejím přítokem Oběšinkou. Nádrž by zatopila rozsáhlé území mezi obcemi Miřetice a Smrček s množstvím samot a osad. K roku 2008 zde bylo registrováno 14 obytných budov, 5 rekreačních a 2 další stavení. Kromě toho by zatopila i trojici chovných rybníků Žďár, Hořička a Petráň, spolu s nimi i menší rybník Kutín a zřejmě i vrch Hořička, ležící mezi stejnojmenným rybníkem, rybníkem Žďár a obcí Smrček. Pod vodou by skončila i většina silnice spojující Smrček a Žumberk s Miřeticemi, Havlovicemi a Loukou a také silnice II/337 v úseku mezi Miřeticemi a Dubovou. V Generelu území chráněných pro akumulaci povrchových vod je zaznamenáno, že obec Miřetice s výstavbou přehrady nesouhlasí.\n\nVodní nádrž by sloužila jako zdroj vody pro nadlepšování průtoků v Novohradce. Z ekologického hlediska může být problémem výskyt kriticky ohroženého raka říčního a silně ohrožených vydry říční, skokana zeleného, ledňáčka říčního, slepýše křehkého a rosničky zelené.\n\n"}
{"id": "963673", "url": "https://cs.wikipedia.org/wiki?curid=963673", "title": "Baranie rohy", "text": "Baranie rohy\n\nBaranie rohy patří k nejsnáze dostupným, ačkoli neznačeným tatranským štítům nad 2500 m, a proto jsou hojně navštěvované turisty i skialpinisty. Normální výstup vede přes Baranie sedlo, na které se dá vystoupit od chaty pri Zelenom plese přes \"Velkou zmrzlou dolinu\" (řetězy), nebo od Téryho chaty přes \"Kotlinu pěti spišských ples,\" s horským vůdcem.\n\nExistuje návrh zpřístupnit Baranie sedlo z obou stran turisticky značeným chodníkem. Podrobný rozpis horolezeckých cest v jihozápadní stěně lze nalézt v externích odkazech. Další cesty jsou i ve východní stěně (např. J. Brandobur, F. Kele, M. Meres, R. Presler a A. Puškáš, IV, 1952).\nRozložitý štít na začátku mohutné rozsochy Lomnického štítu. Leží jen asi 100 m od hlavního hřebene, v něm se nachází Vyšná Barania strážnica. Od ní je oddělen \"Baraní priehybou,\" od Spišského štítu výrazným \"Baraním sedlom\". Má dva vrcholy, které dělí \"Barania spára\". Charakteristická je rozsáhlá vrcholová sutinová plošina, někdy nazývaná \"Barania galéria\" (nad jižní stěnou).\n\n\n\n"}
{"id": "963676", "url": "https://cs.wikipedia.org/wiki?curid=963676", "title": "Spišský štít", "text": "Spišský štít\n\nSpišský štít je zubatý vrchol v rozsoše Lomnického štítu. V konkurenci vyšších sousedů příliš nevyniká, v jeho masivu je několik výrazných skalních věží.\nMá dva vrcholy, hlavní severozápadní a nižší jihovýchodní. Za ním se ještě nachází \"Spišská ihla\". Od Baraních rohů ho odděluje \"Baranie sedlo\", od \"Ovčiarské veže\" zase \"Ovčiarska lávka\". Z hlavního vrcholu vybíhá jihozápadní hřeben: \"Vyšná Mačacia štrbina, Zadná Mačacia veža, Mačacia štrbina\" a \"Mačacia veža\", pod ní je \"Mačací hrb\".\n\n\n\n"}
{"id": "963677", "url": "https://cs.wikipedia.org/wiki?curid=963677", "title": "Diecéze abthugnijská", "text": "Diecéze abthugnijská\n\nDiecéze Abthugni je titulární diecéze římskokatolické církve, založená roku 1933 a pojmenovaná po starověkém městě Abthugni v dnešním Tunisku. Toto město se nacházelo v provincii Proconsolare. Diecéze byla sufragannou arcidiecéze Cartagine.\n\n"}
{"id": "963678", "url": "https://cs.wikipedia.org/wiki?curid=963678", "title": "Ara Abra'amjan", "text": "Ara Abra'amjan\n\nAra Abra'amjan (* 27. července 1975 Leninakan) je bývalý původem arménský zápasník – klasik, stříbrný olympijský medailista z roku 2004, který reprezentoval Švédsko od roku 1998.\n\nZápasení se věnoval od 8 let. V rodném Gjumri (dříve Leninakan) se specializoval na řecko-římský styl pod vedením Gevorga Ovanesjana. V polovině devadesátých let dvacátého století se přesunul do švédského Stockholmu, kde v roce 1998 obdržel občanství. V roce 2000 startoval na olympijských hrách v Sydney ve váze do 76 kg. Z vyrovnané základní skupiny postoupil do čtvrtfinále, ve kterém prohrál s Muratem Kardanovem z Ruska 1:3 na technické body.\n\nOd roku 2002 startoval ve váze do 84 kg, ve které se v roce 2004 kvalifikoval na olympijské hry v Athénách. Ze základní čtyřčlenné skupiny postoupil jako favorit z prvního místo přímo do semifinále, ve kterém porazil Turka Hamzu Yerlikayu 3:0 na technické body. Ve finále se utkal s Rusem Alexejem Mišinem. Od úvodu pasivní finále skončilo po regulérní hrací době 1:0 ve prospěch Mišina, který bodoval po nařízeném klinči začátkem druhého poločasu. Zápas však kvůli minimálnímu rozdílu pokračoval prodloužením, ve kterém srovnal na 1:1 po nařízeném druhém klinči. Tímto výsledkem 1:1 na technické body zápas skončil a vítězem se stal jeho soupeř Mišin, který měl o jedno napomenutí méně v poměru 1:2. Získal stříbrnou olympijskou medaili.\n\nV roce 2008 se po olympijských hrách v Pekingu ve švédských bulvárních médiích objevila výpověď tehdy již bývalého švédského představitele mezinárodní zápasnické federace Pelle Svenssona, který si všimnul jak předseda rozhodcovské komise Michail Mamijašvili posunky usměrňuje rozhodčího zápasu komu udělit penalizaci. Finálový zápas rozhodoval zkušený německý rozhodčí Fredi Albrecht. Výpověď Svenssona přišla po jeho vystoupení na olympijských hrách Pekingu.\n\nNa své třetí olympijské hry v Pekingu odjížděl s ambicemi na jednu z medailí. V prvním kole porazil minimálním bodovým rozdílem jižního Korejce Kim Čong-sopa 2:1 na sety. Ve druhém kole po podobně vyrovnaném průběhu Kubánce Yuniora Estradu 2:1 na sety. Ve čtvrtfinále porazil Denyse Forova reprezenetujícího Arménii 2:1 na sety a v semifinále se utkal s Italem Andreou Minguzzim. Zápas rozhodly nepřesnosti švýcarského rozhodčího Jean-Marca Petouda, který v parteru jednou přehlédl Italovo pochybení a při stejném prohřešku jeho penalizoval. Ital vyhrál oba sety minimálním bodovým rozdílem. Po skončení zápasu se u jury se dožadoval přezkoumání verdiktů rozhodčího, ta však protest zamítla. Později nastoupil do boje o třetí místo proti Francouzi Méloninu Noumonvimu a po výhře 2:0 na sety získal bronzovou olympijskou medaili. Při slavnostním ceremoniálu bronzovou olympijskou medaili převzal, ale posléze jí pořadatelům na protest vrátil položením do středu hrací žíněnky. Tento incident měl následnou dohru, kdy ho Mezinárodní olympijský výbor diskvalifikovala z celého turnaje za pohrdání olympijskými myšlenkami. Tím přišel o olympijskou medaili, byl vyškrtnut ze seznamu medailistů a dostal doživotní zákaz startu na olympijských hrách. Celý incident se nakonec dostal před Mezinárodní sportovní arbitráž (CAS). Švédský zápasnický svaz požadoval jeho jménem na Mezinárodní zápasnické federaci zřízení komise, která by pružně reagovala na protesty při sporných situacích. Švédský zápasnický svaz soud vyhrál a Mezinárodní zápasnická federace musela zřídit komisi, která začala řešit protesty v průběhu utkání. Zákaz startu na turnajích mu byl zrušen v srpnu roku 2009 verdiktem CAS, zpět do výsledkových listin zapsán nebyl. Mezinárodní olympijský výbor jeho místo ve výsledkových listinách nechal prazdným.\n\nV roce 2012 se neúspěšně pokoušel kvalifikovat na své čtvrté olympijské hry v Londýně. Následně ukončil sportovní kariéru.\n\n\n"}
{"id": "963679", "url": "https://cs.wikipedia.org/wiki?curid=963679", "title": "Uhlištiatka (národní přírodní rezervace)", "text": "Uhlištiatka (národní přírodní rezervace)\n\nNárodní přírodní rezervace Uhlištiatka je národní přírodní rezervace, která byla vyhlášena v roce 1991. Její rozloha je 386 hektarů. Nachází se přibližně 1 km jihozápadně od osady Vyšné Hágy, v nadmořské výšce mezi 875-1234 metrů. Její severní a východní hranici tvoří řeka Poprad.\n\nNa jejím území se nacházejí dva vrchy: Osikový vrch (1 133 m n. m.) a Varta (1 060 m n. m.). Pod ochranou rezervace je komplex různověkých lesních porostů s přirozeným druhovým složením. Jsou zde vzácná bažinná a pramenná společenstva slatin, vrchovišť a přechodných rašelinišť s hojným počtem vzácných, endemických a ohrožených rostlinných a živočišných druhů.\n\nVeřejnosti je vstup do rezervace zakázán.\n\n"}
{"id": "963681", "url": "https://cs.wikipedia.org/wiki?curid=963681", "title": "Royal Hunt", "text": "Royal Hunt\n\nRoyal Hunt je dánská progresivní metalová skupina, kterou v roce 1989 založil hráč na klávesové nástroje André Andersen. V původní sestavě pak dále byli ještě bubeník Kenneth Olsen a baskytarista Steen Mogensen. Později se ve skupině vystřídala řada hudebníků a jediným stálým členem zůstal Andersen. Své první album \"Land of Broken Hearts\" skupina vydala v roce 1992.\n\n\n\n"}
{"id": "963683", "url": "https://cs.wikipedia.org/wiki?curid=963683", "title": "Štôlska dolina", "text": "Štôlska dolina\n\nŠtôlska dolina je malé údolí ve Vysokých Tatrách. Její dno je tvořeno skalní sutí. Začíná v Lúčném sedle, otevírá se směrem na jih a hraničí:\n\n Červeně značená Tatranská magistrála z Popradského plesa přes Sedlo pod Ostrvou k Batizovskému plesu.\n Žlutě značená trasa z Vyšných Hágů vedoucí Štôlskou dolinou do Batizovské doliny k Batizovskému plesu. Čas přechodu: 2:25 h, ↓1:55 h\n\nŠtôlska dolina je národní přírodní rezervace v oblasti TANAP. Nachází se v katastrálním území města Vysoké Tatry v okrese Poprad v Prešovském kraji. Území bylo vyhlášeno či novelizováno v roce 1991 na rozloze 739,96 ha. Ochranné pásmo nebylo stanoveno.\n\n"}
{"id": "963685", "url": "https://cs.wikipedia.org/wiki?curid=963685", "title": "Tupá (Vysoké Tatry)", "text": "Tupá (Vysoké Tatry)\n\nTupá je snadno dostupný, ale neznačený, vrchol se širokým sutinovým hřbetem z jihu a strmými srázy na severu. Je často navštěvovaný bez povolení, protože leží blízko magistrály a má všechny hřebeny schůdné; krásný výhled, zvláště na konec Zlomískové doliny.\n\nHorolezecké terény se nabízí na severu, oblíbené jsou v zimě, protože k nim vedou od Popradského plesa krátké nástupy a túry jsou mixové (tedy kombinace skály, ledu, sněhu a trávy). Jižní travnato-suťové svahy jsou v zimě nebezpečně lavinézní.\n\nMezi Tupou a \"sedlem pod Ostrvou\" leží ještě předvrchol \"Tupý hrb\". Na jih vybíhá dlouhý hřbet, který vytváří samostatný vrchol \"Klin\" (2183 m) za \"Tupou Priehybou\". Svahy \"Klinu\" traverzuje Tatranská magistrála. Trochu kratší hřeben vede z Tupé na východ na \"Lúčne sedlo\", dělící ji od Končisté.\n\n\n"}
{"id": "963688", "url": "https://cs.wikipedia.org/wiki?curid=963688", "title": "Chris Difford", "text": "Chris Difford\n\nChris Difford, rodným jménem Christopher Henry Difford (* 4. listopadu 1954) je britský zpěvák a kytarista. V roce 1974 spolu se zpěvákem a kytaristou Glennem Tilbrookem, klávesistou Joolsem Hollandem a bubeníkem Paulem Gunnem založil skupinu Squeeze. Se skupinou vystupoval až do roku 1982, kdy se rozpadla. Následně spolu s Tilbrookem založil projekt Difford & Tilbrook a od roku 1985 opět hrál s obnovenými Squeeze. Ze skupiny odešel v roce 1999 a nedlouho poté se skupina rozpadla. V roce 2003 vydal své první sólové album nazvané \"I Didn't Get Where I Am\" a o čtyři roky později pak \"South East Side Story\". Roku 2007 byla rovněž obnovena skupina Squeeze a Difford mimo aktivit skupiny nahrál další sólová alba \"The Last Temptation of Chris\" (2008) a \"Cashmere if You Can\" (2011).\n\n"}
{"id": "963689", "url": "https://cs.wikipedia.org/wiki?curid=963689", "title": "Andrea Minguzzi", "text": "Andrea Minguzzi\n\nAndrea Minguzzi [Andrea Minguci], (* 1. únor 1982 Castel San Pietro Terme Itálie) je reprezentant Itálie v řecko-římském stylu (zápas). Je majitelem zlaté olympijské medaile.\n\nZ poměrně nevýrazného zápasníka se během let 2007 a 2008 vypracoval až v olympijského vítěze. Za jeho výkonnostní skok můžou především změny v pravidlech, které se v tomto období udály tzv. tahání (losování) míčků.\n\nNa olympijských hrách v Pekingu se dostal do finále střední váhy, ve kterém porazil Maďara Fodora.\n\n"}
{"id": "963691", "url": "https://cs.wikipedia.org/wiki?curid=963691", "title": "Glenn Tilbrook", "text": "Glenn Tilbrook\n\nGlenn Tilbrook (* 31. srpna 1957) je britský zpěvák a kytarista. V roce 1974 spolu se zpěvákem a kytaristou Chrisem Diffordem, klávesistou Joolsem Hollandem a bubeníkem Paulem Gunnem založil skupinu Squeeze. Se skupinou vystupoval až do roku 1982, kdy se rozpadla. Následně spolu s Diffordem založil projekt Difford & Tilbrook a od roku 1985 opět hrál s obnovenými Squeeze, se kterou hrál až do jejího rozpadu v roce 1999; od roku 2007 je opět jejím členem. Své první sólové album nazvané \"The Incomplete Glenn Tilbrook\" vydal v roce 2001 a druhé \"Transatlantic Ping Pong\" pak v roce 2004.\n\n"}
{"id": "963693", "url": "https://cs.wikipedia.org/wiki?curid=963693", "title": "Antonín Kalina (1902–1990)", "text": "Antonín Kalina (1902–1990)\n\nAntonín Kalina (17. února 1902, Třebíč – 26. listopadu 1990, Praha) byl československý občan, vězněný během druhé světové války z politických důvodů v koncentračním táboře Buchenwald. Tam se mu podařilo různými způsoby zachránit život více než devíti stům židovských dětí, za což mu byl v roce 2012 in memoriam udělen titul Spravedlivý mezi národy, jenž označuje lidi nežidovského původu, kteří přispěli k záchraně Židů před holocaustem. O dva roky později byl in memoriam vyznamenán medailí Za zásluhy.\n\nNarodil se v Třebíči jako jedno ze dvanácti dětí v rodině obuvníka, a tomuto řemeslu se později sám vyučil. S rodinou žil a vyrůstal v chudé třebíčské čtvrti Kočičina, což se patrně projevilo na jeho levicovém komunistickém smýšlení. Jako předválečný komunista a funkcionář byl po nástupu nacistů k moci v roce 1939 z politických důvodů zatčen, a následně až do konce druhé světové války postupně vězněn v koncentračních táborech Dachau a Buchenwald. Nutno podotknout, že byl zatčen díky českému četnictvu, které vedlo všechny extrémisty, mezi nimi i aktivní komunisty ve své evidenci a tak se dostalo do nacistických rukou na pět tisíc jmen.\nS postupem Rudé armády na východní frontě začali Němci likvidovat koncentrační a vyhlazovací tábory ve východní Evropě, a v nich dosud živé vězně posílat na pochody smrti. Část z nich mířila do koncentračního tábora Buchenwald v Německu, kde byl v té době rovněž vězněn Kalina. V posledních měsících války, tj. od konce roku 1944, takto do Buchenwaldu přišlo na 100 tisíc vězňů. Mezi židovskými vězni bylo také velké množství dětí, chlapců ve věku 12 až 16 let, z celé Evropy.\n\nV táboře v té době již existoval tajný podzemní, komunisty vedený odboj, který mimo jiné organizoval a vedl zvláštní baráky pro mládež. Ty byly tajně zřizovány v karanténní oblasti koncentračního tábora, kam Němci chodili jen neradi. Kalina, jenž tehdy již měl v táboře slušné postavení, se stal „starším bloku“ číslo 66 (tomu se začalo říkat , tedy „dětský blok“), v němž se baráky nacházely. Spolu se svým zástupcem, polsko-židovským komunistou Gustavem Schillerem, a dalšími spolupracovníky chlapce do této části tábora soustřeďoval. Snažil se, aby jeho chráněnci strádali pokud možno co nejméně. Nemuseli třeba, na rozdíl od ostatních vězňů, každý den na apel (nástup), a sčítali se v baráku. Rovněž tak nemuseli pracovat a nebyli fyzicky trestáni. Kalinovi se pro chlapce podařilo zajišťovat kvalitnější přikrývky a občasně příděl jídla navíc. Rozšiřoval jim též obzory vyprávěním příběhů, písněmi, ale i výukou matematiky, dějepisu a dalších předmětů. Když bylo v souvislosti s blížící se frontou nařízeno svolání všech Židů vězněných v Buchenwaldu, nechal všem židovským dětem přešít žluté nášivky, značící, že jsou Židé, a „papírově“ z nich udělal křesťany. Když si pak příslušníci SS přišli pro židovské vězně, oznámil jim, že v bloku 66 již žádní Židé nejsou.\n\nPo osvobození a konci války se vrátil do Československa, kde žil a pracoval v Praze. Za jeho činy se mu za jeho života nedostalo uznání. To bylo částečně dáno tím, že se o svých skutcích nešířil, dílem též proto, že děti, které zachránil, nechtěly o svých zážitcích za války hovořit. Zemřel ve věku 88 let v Praze, kde je pohřbený v jednoduchém hrobě spolu s manželkou a nevlastním synem.\n\nPočátkem 21. století zahájilo několik přeživších „dětí“, v té době již osmdesátiletých mužů, a americký historik Kenneth Waltzer proces, aby byl Kalina za své činy uznán Spravedlivým mezi národy. Impulsem k tomu bylo i natáčení dokumentárního filmu \"\", který vypráví příběh zachráněných dětí z Buchenwaldu, ale i jejich zachránce Antonína Kaliny. Dne 3. července 2012, 67 let od konce holocaustu a 22 let po jeho smrti, byl Kalina památníkem Jad vašem označen in memoriam za Spravedlivého mezi národy. Slavnostní ceremonii, při níž byla za přítomnosti tří přeživších „Kalinových dětí“ předána jeho příbuzným pamětní medaile a certifikát, uspořádalo 17. prosince 2013 v Praze velvyslanectví Státu Izrael v České republice.\n\nV roce 2012 ocenil Památník Yad Vašem Antonína Kalinu titulem Spravedlivý mezi národy. Tento titul je udělován osobám, které jsou nežidovského původu a přispěli k záchraně Židů před holocaustem.\nV roce 2013 o něm vyšla publikace od Stanislava Motla s názvem Děti Antonína Kaliny.\nV roce 2014 mu byla 28. října, u příležitosti udílení státních vyznamenání v den výročí vzniku Československa, prezidentem republiky Milošem Zemanem in memoriam udělena medaile Za zásluhy I. stupně (za zásluhy o stát). K poctě Antonínovi Kalinovi byla v roce 2015 odhalena pamětní deska na budově bývalé židovské školy v Třebíči, v únoru roku 2017 byla v Galerii Ladislava Nováka v Třebíči otevřena pamětní síň Antonína Kaliny. Část expozice je věnována i lékaři Jindřichu Flusserovi, ten Kalinovi se záchranou dětí asistoval. Dne 29. srpna 2017 obdržel ocenění Anděl pro lepší svět, cenu vytvořily děti ze Školičky základů umělecké práce v Malé Morávce.\n\nDne 21. února 2019 byla otevřena expozice Děti Antonína Kaliny, je součástí Pamětní síně Antonína Kaliny v Galeriie Ladislava Nováka. Součástí je i tzv. Strom života s 900 listy, které symbolizují zachráněné děti. Je kovářskou a pasířskou prací studentů třebíčské průmyslové školy.\n\n\n"}
{"id": "963694", "url": "https://cs.wikipedia.org/wiki?curid=963694", "title": "Antonín Kalina", "text": "Antonín Kalina\n\nAntonín Kalina je jméno vícero osob:\n\n"}
{"id": "963696", "url": "https://cs.wikipedia.org/wiki?curid=963696", "title": "Kantorská dolina", "text": "Kantorská dolina\n\nKantorská dolina je údolí na severní straně Velké Fatry.\n\nProtéká jí Kantorský potok. Ze Sklabinského Podzámku vede údolím zeleně značený turistický chodník na Jarabinu a žlutě značený turistický chodník na Kľak. Údolím prochází asfaltová silnice a zeleně značená cyklostezka. Nachází se v ní obec Sklabinský Podzámok a do Turčianské kotliny vyúsťuje při Turčianské Štiavničce.\n"}
{"id": "963697", "url": "https://cs.wikipedia.org/wiki?curid=963697", "title": "Dwayne Burno", "text": "Dwayne Burno\n\nDwayne Burno (10. června 1970 Filadelfie − 28. prosince 2013 New York) byl americký jazzový kontrabasista. Jeho matka byla klavíristka. Hudbě se profesionálně začal věnovat v roce 1989, kdy začal hrát se saxofonistou Donaldem Harrisonem, brzy poté přešel k Jessemu Davisovi a v roce 1990 začal hrát se zpěvačkou Betty Carter. Po roce a půl členství v její kapele odešel a začal hrát s různými hudebníky jako sideman a rovněž rozvíjel svou kariéru jako leader vlastního tělesa. Během své kariéry spolupracoval s mnoha hudebníky, mezi které patří Herbie Hancock, Steve Turre, Mulgrew Miller, Wynton Marsalis nebo Freddie Hubbard. Zemřel v roce 2013 ve svých třiačtyřiceti letech na onemocnění ledvin.\n"}
{"id": "963700", "url": "https://cs.wikipedia.org/wiki?curid=963700", "title": "Jarabiná", "text": "Jarabiná\n\nJarabiná je zalesněný vrch o nadmořské výšce 1314 m v hlavním hřebeni Velké Fatry. Leží na trase Veľkofatranské magistrály. Vedou na něj značkované turistické chodníky ze Sklabinského Podzámku, Sklabině a z Belé-Dulic.\n\n\n"}
{"id": "963701", "url": "https://cs.wikipedia.org/wiki?curid=963701", "title": "Kľak (Velká Fatra)", "text": "Kľak (Velká Fatra)\n\nKľak o nadmořské výšce 1394 m je nejvyšším vrchem turčanské větve hlavního veľkofatranského hřebene. Z vrcholu je krásný kruhový rozhled.\n\n\n"}
{"id": "963703", "url": "https://cs.wikipedia.org/wiki?curid=963703", "title": "Veľký Šturec", "text": "Veľký Šturec\n\nVelký Šturec je sedlo v hlavním hřebeni Velké Fatry v nadmořské výšce 1010 m mezi Křížnou a Zvolenem. Odděluje dva podcelky Velké Fatry: Zvolen na východě a Hôľnou Fatrou na západě.\n\nSedlem vede horská silnice v minulosti spojující Liptov s Pohroním. Zároveň spojuje Revúckou dolinu (povodí Váhu) se Starohorskou dolinou (povodí Hronu).\n\nDnes je doprava odkloněna na Donovaly. Silnice překonává mnoha ostrými serpentinami značný výškový rozdíl a spojuje obec Liptovské Revúce s Motyčkami. Přejezd v zimě je spojen se značným rizikem a vozovka je v zimě neudržovaná.\n\nPřes sedlo prochází značená turistická trasa, součást Cesty hrdinů SNP (E8) mezi Zvolenem a Křížnou.\n\n"}
{"id": "963706", "url": "https://cs.wikipedia.org/wiki?curid=963706", "title": "Revúcka dolina", "text": "Revúcka dolina\n\nRevúcka dolina odděluje Velkou Fatru od Nízkých Tater. \n\nÚdolím protéká říčka Revúca a je významná z hlediska dopravy, protože její dolní částí prochází silnice I. třídy I/59. V jejím závěru se nachází město Ružomberok, ve střední části obec Liptovská Osada a v horní Liptovské Revúce. Horní částí prochází silnice III. třídy přes sedlo Veľký Šturec do Motyček.\n\n"}
{"id": "963708", "url": "https://cs.wikipedia.org/wiki?curid=963708", "title": "Esther Williams", "text": "Esther Williams\n\nEsther Jane Williams (8. srpna 1921 Inglewood – 6. června 2013 Los Angeles) byla americká plavkyně a herečka. Již od útlého věku se věnovala plavání. Roku 1941 ji objevil hledač talentů ze společnosti MGM a o rok později dostala svou první roli ve filmu \"Andy Hardy's Double Life\". Později hrála v mnoha dalších filmech, mezi které patří \"Ziegfeldův kabaret\" (1945) nebo \"Million Dollar Mermaid\" (1952) a v roce 1963 ukončila svou filmovou kariéru.\n\n"}
{"id": "963709", "url": "https://cs.wikipedia.org/wiki?curid=963709", "title": "Územní dělení starověkého Řecka", "text": "Územní dělení starověkého Řecka\n\nKraje starověkého Řecka byly oblasti, které rozeznávali už geografové a dějepisci starověkého Řecka jako oblasti, na které se členil starořecký svět a jejich názvy se vyskytují i v řecké mytologii.\n\nNeexistuje žádný koncept, který by pojednával o struktuře těchto oblastí. Někde, zvláště na Peloponésu, je lze chápat v prvé řadě jako zřetelné geofyzikální jednotky s přirozenými hranicemi, jakými jsou horské hřebeny či řeky. Tyto oblasti si zachovávaly svoji identitu, třebaže se během Temného období měnila identita zde žijícího obyvatelstva. Pro změnu členění Středního Řecka na Bojótii, Fókidu, Dóridu a tři části Lokridy nelze chápat jako logický důsledek přírodního členění, ale spíše jako důsledek existence starořeckých kmenových celků. Nicméně zároveň přežily převratné změny Temného období, což ukazuje, že získaly méně politických konotací. Mimo Peloponés a středního Řecka docházelo postupem doby ke změnám geografického členění, což ukazuje na úzké propojení s kmenovou identitou. Nicméně postupně získaly všechny tyto oblasti geopolitický význam a bylo obvyklé, že jejich název přejímaly v klasickém období útvary spojující městské státy příslušné oblasti (například Arkadský spolek). \n\nNa tyto tradiční celky dnes navazuje správní systém moderního Řecka, přičemž mnoho malých celků (především ve středním Řecku) již v něm netvoří správní jednotky a časté jsou různé odchylky od tradičních hranic i u těch celků, které i v současnosti představují správní jednotky. Pro plné pochopení dějin starověkého Řecka jsou nezbytné detailnější popisy těchto tradičních krajů.\n\nPeloponés se člení na tyto tradiční kraje:\n\n\n\n\n\n\n\n\n"}
{"id": "963710", "url": "https://cs.wikipedia.org/wiki?curid=963710", "title": "Identifikátor skupiny", "text": "Identifikátor skupiny\n\nV systémech na bázi Unixu může být více uživatelů roztříděných do skupin. POSIX a běžné Unixové oprávnění filesystémů jsou uspořádány do tří skupin: \"vlastník\" (user), \"skupina\" (group) a \"ostatní uživatelé\" (others). Využití skupin dovoluje organizovanou správu oprávnění přidělovaných uživatelům, jako je například přístup na disky, k tiskárnám a nebo jiným periferiím. Tato metoda také dovoluje správci počítače, aby přiřadil některé administrativní úlohy běžným uživatelům, podobně jako skupina \"Administrátor\" ve Windows NT.\n\nIdentifikátor skupiny (GID, ) je číselná hodnota používaná pro reprezentaci určité skupiny. Rozsah hodnot pro GID je jiný pro každý systém. Nejmenší rozsah je od 0 do 32 767 s jediným omezením: skupina pro správce počítače musí mít hodnotu 0. Tato číselná hodnota odkazuje na skupiny v souborech codice_1 a codice_2. Soubor stínových hesel a Network Information Service se také odkazují na číselné GID. GID je nezbytnou součástí Unixových filesystémů a procesů.\n\nOmezení číselného rozsahu pro skupiny vychází z velikosti volné paměti, do které se ukládají. Původně se používal znaménkový 16bitový integer (rozsah od −32 768 do 32 767). Protože záporné číslo není platným označením skupiny, bylo tedy používání znaménkového integeru zbytečné a tedy se začal používat integer neznaménkový (rozsah od 0 do 65 535).\n\nDnešní operační systémy už obvykle používají neznaménkový 32bitový integer (rozsah od 0 do 4 294 967 295), i když to není potřeba. Tento přechod z 16bitového neznaménkového integeru na 32bitový byl zaveden z důvodu, aby se do budoucna předešlo potřebám na zvětšení rozsahu, kdy už by mohla být implementace složitá.\n\nV Unixových systémech musí být každý uživatel členem nejméně jedné skupiny, která se identifikuje podle číselného GID z uživatelova záznamu v codice_1. Tato skupina se nazývá \"primary group\" neboli \"výchozí\" a její číselné označení je \"primary group ID\". V souboru codice_2 můžou být dodatečné záznamy, ve kterých je uživatel označen jako člen dalších skupin. Jejich číselné označení (zkráceně ID) se označují \"supplementary group IDs\".\n\nStejně jako UID je i GID rozdělen na reálné (GID) a efektivní (EGID) ID. V podstatě vše, co funguje pro GID, funguje i pro UID.\n\nKaždý proces obsahuje obě tyto ID (tedy efektivní i reálné). Efektivní ID používá kernel (jádro) a to z důvodu efektivity. Standardně se jeho hodnota nastavuje na hodnotu vlastníka procesu (je však možné ji kdykoli změnit) a proto je ve většině případech shodné s reálným. Reálné GID je skutečné označení skupiny (v případě UID uživatele), takže nemůže dojít k záměně identity (nelze jej změnit). Kernel na základě těchto ID usoudí, zdali má proces spustit či nikoli.\n\nJako jednoduchý příklad lze uvést změnu hesla. Kernel spustí proces pro úpravu souboru codice_1 s efektivním ID 0 (správce počítače – může tedy upravovat všechny záznamy), ale povolí úpravu záznamu pouze u uživatele se stejným ID, jako je reálné ID uživatele, který proces spustil.\n\n"}
{"id": "963712", "url": "https://cs.wikipedia.org/wiki?curid=963712", "title": "Centrosema", "text": "Centrosema\n\nCentrosema (\"Centrosema\") je rod rostlin z čeledi bobovité (\"Fabaceae\"). Jsou to vytrvalé popínavé byliny povětšině s trojčetnými listy a nápadnými motýlovitými květy různých barev. Rod centrosema zahrnuje asi 36 druhů a je rozšířen v tropické a subtropické Americe. Různé druhy mají význam zejména jako krmné rostliny schopné snášet i sušší podmínky.\n\nCentrosemy jsou popínavé byliny, často s dřevnatějící bází vyrůstající z vytrvalého dřevnatého podzemního orgánu (xylopodia). Listy jsou řapíkaté, nejčastěji trojčetné, řidčeji lichozpeřené nebo dlanitě složené, skládající se ze 3 až 7 celokrajných, řapíčkatých, vejčitých až eliptických lístků. Palisty jsou vejčité až trojúhelníkovité, vytrvalé. Květy jsou velké a nápadné, otočené o 180° (spodkem nahoru), nejčastěji purpurové, fialové, růžové, namodralé nebo bílé s purpurovými žilkami. Květy jsou uspořádané v řídkých, úžlabních, dlouze stopkatých hroznech, v nichž se květy často rozvíjejí po jednom. Kalich je krátce zvonkovitý, s horními 2 laloky srostlými a spodními 3 prodlouženými. Pavéza je okrouhlá, na vrcholu vykrojená, na bázi nehetnatá, s krátkou ostruhou. Křídla jsou srpovitě obvejčitá, nad nehtem ouškatá. Člunek je zahnutý, stejně dlouhý nebo o něco kratší než křídla. Tyčinek je 10, horní tyčinka je volná nebo na bázi srostlá se zbylými 9 tyčinkami. Semeník je téměř přisedlý a obsahuje mnoho vajíček. Čnělka je zahnutá, u vrcholu rozšířená a pod vrcholovou bliznou vousatá. Lusky jsou víceméně přisedlé, čárkovité, zploštělé, zakončené zobanem vzniklým přeměnou vytrvalé čnělky. Pukají 2 chlopněmi. Hřbetní i břišní šev lusků jsou ztlustlé, u některých druhů je spodní šev úzce křídlatý. Semena jsou kulovitá až podlouhlá, s krátkým míškem. Semena jsou v plodu částečně oddělena přehrádkami.\n\nRod \"Centrosema\" zahrnuje asi 36 druhů. Je rozšířen v tropických a subtropických oblastech Ameriky od východních oblastí USA po Jižní Ameriku. Nejvíc druhů se vyskytuje v Brazílii. Do USA zasahuje jediný druh, \"Centrosema virginianum\". Některé druhy byly introdukovány i do jiných částí světa, kde zdomácněly. Zplaňují zejména na písčitých a dobře propustných hlinitých půdách.\n\nCentrosemy jsou důležité krmné rostliny, snášející i extrémní podmínky, jsou však citlivé na sešlap. Pěstují se jako krmivo, zelené hnojení, k ochraně půdy, jako krycí rostliny na tropických plantážích. Mimo Ameriky je jejich pěstování rozšířeno zejména v jihovýchodní Asii a v Austrálii.\n"}
{"id": "963713", "url": "https://cs.wikipedia.org/wiki?curid=963713", "title": "František Kele", "text": "František Kele\n\nRNDr. František Kele ml. PhD. (21. března 1936 Bratislava− 19. října 2014 Vysoké Tatry) byl slovenský horolezec, cestovatel, pedagog, publicista a geograf.\n\nFrantišek Kele se věnoval hledání stop působení Mórice Beňovského, Martina Kukučína a zejména Milana R. Štefánika ve světě .\n\nOd roku 1990 se angažoval v Společnosti Milana Rastislava Štefánika. Na téma Štefánik a jeho působení ve světě přednesl téměř 300 přednášek spojených s promítáním CD a DVD. Společnost Milana Rastislava Štefánika navrhla Keleho na státní vyznamenání. V roce 2011 získal nominaci na nejvyšší státní vyznamenání – řád Ľudovíta Štúra 1. stupně.\n\nZnámým horolezcem a tatranským chatařem byl jeho otec František Kele st.\n\nManželka Ľudmila Keleová je spoluautorkou tří cestopisů (Cesty snov, Dni a noci pod Južným krížom) a dvou samostatných publikací (Úsmevy písané kriedou a Ošklbané detstvo).\n\nDcera Tatiana Keleová - Vasilková píše romány.\n\nPřes 550 výstupů v Tatrách, z toho 50 prvovýstupů. Jeden letní, dva zimní (1955) přechody hlavního hřebene Tater. Výstup na Mont Blanc 1955. Působil na výpravách Ahhagar 1973, Hindúkuš 1974, Kilimandžáro 1977 (vrchol Kibo), Patagonie 1982 - 3 (Fitz Roy). Vedl expedici na Mount Everest 1984, na Severní pól 1993, byl zástupcem vedoucího expedice na Karákóram 1988. Vystoupil i na Aconcaguu, Elbrus, Chimborazo, Popocatépetl. Nejaktivnější slovenský cestovatel 20. století, navštívil všechny kontinenty včetně Oceánie a Arktidy. Provedl tři cesty kolem světa.\n\nUskutečnil přes 70 výprav a cest, např.:\n\n\n1996: Posel Slovenska '96 - za zásluhy o Slovensko a jeho dobré jméno ve světě\n1996: Zlatý podnikatelský Biatec za rok 1996 - za vytrvalé šíření dobrého jména Slovenska v zahraničí\n2011: Křišťálové křídlo za celoživotní dílo roku\n\n\"Autor a spoluautor 35 publikací (stručný výběr - literatura s horolezeckou tematikou).\"\n\n\n\n"}
{"id": "963714", "url": "https://cs.wikipedia.org/wiki?curid=963714", "title": "Münzbach", "text": "Münzbach\n\nMünzbach je městys v rakouské spolkové zemi Horní Rakousy, v okrese Perg.\n\nV roce 2013 zde žilo 1 717 obyvatel.\n"}
{"id": "963717", "url": "https://cs.wikipedia.org/wiki?curid=963717", "title": "Andrej Kurajev", "text": "Andrej Kurajev\n\nProf. PhDr. Andrej Vjačeslavovič Kurajev, Th.D. (rusky \"Андрей Вячеславович Кураев\", * 15. února 1963, Moskva) je ruský religionista, spisovatel, publicista a protodiakon v Ruské pravoslavné církvi, bývalý profesor Moskevské duchovní akademie.\n\nNarodil se 15. února 1963 roku v ateistické rodině v Moskvě. V dětském věku několik let bydlel v Praze. Vystudoval filosofii na Filozofické fakultě Moskevské státní univerzity. V roce 1994 získal titul „kandidát filosofických věd“ obhajobou disertační práce ve Filosofickém ústavu RAV. Působí jako vědecký pracovník Filozofické fakulty Moskevské státní univerzity, kde vede semináře a praktická cvičení. Andrej Kurajev je nejen vysokoškolský pedagog, ale i aktivní misionář, který se hodně zabývá misionářskou prací. 14. prosince 2006 roku ve Varšavě otec Kurajev byl vyznamenán polskou katolickou církví řádem sv. Alberta za „misionářskou činnost na území SNS“.\n\nKurajev občas soukromě navštěvuje Prahu, 27. dubna 2015 zde měl i veřejnou přednášku v chrámu sv. Cyrila a Metoděje.\n\n\n\n"}
{"id": "963719", "url": "https://cs.wikipedia.org/wiki?curid=963719", "title": "Paul Smith (klavírista)", "text": "Paul Smith (klavírista)\n\nPaul Smith (17. dubna 1922 − 29. června 2013) byl americký jazzový klavírista. Na klavír začal hrát v osmi letech a již na střední škole vedl jazzovou kapelu. Profesionální kariéru zahájil v roce 1941 jako člen doprovodné skupiny Johnnyho Richardse. V letech 1943 až 1945 sloužil v armádě a později hrál s kytaristou Les Paulem (1946−1947) a pozounistou Tommyem Dorseyem (1947−1949). Následně začal pracovat jako studiový hudebník. Od konce padesátých do počátku devadesátých let blízce spolupracoval se zpěvačkou Ella Fitzgeraldovou. Během své kariéry nahrál řadu alb jako leader a spolupracoval s dalšími hudebníky, mezi které patří Dizzy Gillespie, Anita O'Day, Buddy Rich nebo Bing Crosby. Zemřel na srdeční selhání ve svých jedenadevadesáti letech.\n"}
{"id": "963721", "url": "https://cs.wikipedia.org/wiki?curid=963721", "title": "Poľská Tomanová", "text": "Poľská Tomanová\n\nPolská Tomanová je holinatý vrchol v pohraničním hřebenu Západních Tater o nadmořské výšce 1977 m blízko Červených vrchů. Je turisticky nepřístupný.\n\nNa několik stran z něj spadá několik větších lavinových žlabů, např. Široký žlab, Suchý žlab, Javorový žlab nebo Suchý Tomanowský žlab v Polsku.\n"}
{"id": "963723", "url": "https://cs.wikipedia.org/wiki?curid=963723", "title": "Jean-Pierre Melville", "text": "Jean-Pierre Melville\n\nJean-Pierre Melville, rodným jménem Jean-Pierre Grumbach (* 20. října 1917 Paříž – 2. srpna 1973 Paříž) byl francouzský filmový režisér a herec.\n\nNarodil se v roce 1917 v Paříži jako potomek rodiny alsaských Židů. Po nastolení režimu vichistické Francie v roce 1940 vstoupil do národního hnutí odporu Résistance a přijal jméno „Melville“, podle svého oblíbeného autora Hermana Melvilla. Během války bojoval v operaci Dragoon a po válce si ponechal své umělecké příjmení a nadále jej používal.\n\nPo skončení války si požádal o licenci jako pomocný režisér, jeho žádost ale byla zamítnuta. Rozhodl se proto natáčet filmy ze svých vlastních prostředků a stal se nezávislým filmařem. Své filmy dokonce vyráběl ve svém vlastním filmovém studiu. Brzy se stal se známým tvůrcem, hlavně díky svým tragickým a minimalistickým kriminálním dramatům ve stylu film noir, jako například \"Práskač\" (1962), \"Samuraj\" (1967) nebo \"Osudový kruh\" (1970). Při tvorbě těchto filmeů byl ovlivněn americkou kinematografií, zejména gangsterskými filmy třicátých a čtyřicátých let 20. století. Používal v nich například podobné zbraně, nepromokavé pláště nebo klobouky typu „fedora“.\n\nJeho nezávislý, až reportážní styl filmové tvorby (byl například jedním z prvních režisérů, kteří ve svých filmech používali skutečné lokace) měl vliv na hnutí francouzské nové vlny. Rovněž Jean-Luc Godard jej obsadil do malé role ve svém klíčovém filmu \"U konce s dechem\" (1960). Když měl Godard potíže se zpracováním filmu, Melville mu poradil, aby se omezil pouze na nejlepší části záběru. Ten ho uposlechl a toto řešení jej pak inspirovalo k použití inovativní techniky skokového střihu, která přispěla k jeho filmařské proslulosti.\n\nV roce 1963 byl členem poroty na třináctém Berlínském filmovém festivalu. Na konci šedesátých let vytvořil drama \"Armáda stínů\" (1969) z období okupace Francie nacistickým Německem, ve kterém realistickým způsobem vykreslil fungování francouzského hnutí odporu Résistance, jehož se sám účastnil. Film je dodnes kriticky ceněný a je patrně jeho umělecky nejhodnotnějším snímkem.\n\nZemřel v roce 1973 v Paříži na infarkt myokardu ve věku 55 let.\n\n\n"}
{"id": "963727", "url": "https://cs.wikipedia.org/wiki?curid=963727", "title": "Fred Katz", "text": "Fred Katz\n\nFred Katz (25. února 1919 New York − 7. září 2013 Santa Monica, Kalifornie) byl americký violoncellista. Měl klasické hudební vzdělání (studoval u Pabla Casalse) a na počátku své kariéru hrál s několika symfonickými orchestry. V letech 1955 až 1958 byl členem kvinteta bubeníka Chica Hamiltona. Své první album jako leader nazvané \"Soul Cello\" vydal v roce 1957. během své kariéry spolupracoval i s dalšími hudebníky, mezi které patří Dorothy Ashby nebo Carmen McRae. Zemřel ve svých čtyřiadevadesáti letech na selhání ledvin spojené s rakovinou jater.\n"}
{"id": "963728", "url": "https://cs.wikipedia.org/wiki?curid=963728", "title": "Tatranský národní park (Polsko)", "text": "Tatranský národní park (Polsko)\n\nTatranský národní park, (zkr. TPN) je národní park v jižním Polsku u hranic se Slovenskem. Byl vyhlášen v roce 1954 na ploše 215,56 km², ale v současnosti je menší, 211,64 km².\n\nPrvní návrhy na ochranu Tater se objevily koncem 19. století. V roce 1925 vznikly první snahy na vytvoření národního parku ve spolupráci se Slovenskem. Formálně park vznikl v roce 1937, na ploše, která patřila státním lesům. Po druhé světové válce v roce 1947 byla vytvořena oddělená správní jednotka, \"Tatranský park\". V roce 1993 se TPN a jeho slovenský ekvivalent se stejným místním názvem Tatranský národní park staly lokalitou světového přírodního dědictví UNESCO světového významu.\n\n"}
{"id": "963731", "url": "https://cs.wikipedia.org/wiki?curid=963731", "title": "Karel Sedláček", "text": "Karel Sedláček\n\nKarel Sedláček může znamenat:\n\n"}
{"id": "963732", "url": "https://cs.wikipedia.org/wiki?curid=963732", "title": "Regina Resnik", "text": "Regina Resnik\n\nRegina Resnik, rodným jménem Regina Resnick (30. srpna 1922 – 8. srpna 2013) byla americká operní pěvkyně − mezzosopranistka. Narodila se v newyorském Bronxu do židovské rodiny rodičům, kteří se tam krátce předtím přestěhovali z Ukrajiny. Své první veřejné představení měla v deseti letech. Svou profesionální kariéru zahájila v roce 1942, kdy zpívala roli Lady Macbeth ve Verdiho opeře Macbeth. Později, když již ukončila svou aktivní kariéru, se věnovala pedagogické činnosti. zemřela v roce 2013 ve svých devadesáti letech.\n"}
{"id": "963733", "url": "https://cs.wikipedia.org/wiki?curid=963733", "title": "Kamzík horský tatranský", "text": "Kamzík horský tatranský\n\nKamzík horský tatranský (\"Rupicapra rupicapra tatrica\") je endemický poddruh kamzíka horského, který žije pouze na území Tater (Slovensko, Polsko) a Nízkých Tater.\n\nJe součástí loga obou národních parků na území Vysokých Tater.\n\nKamzík horský tatranský žije ve všech částech Tater: Západní Tatry (Slovensko a Polsko), Východní Tatry a Belianské Tatry. Tyto části jsou chráněnými národními parky obou zemí. V roce 2006 byl slovenský Tatranský národní park domovem pro 371 kamzíků, z čehož bylo 72 jehňat. V polském Tatranském národním parku žilo 117 jedinců a z toho 27 jehňat. V roce 2010 populace vzrostla na 841 jedinců (z toho 74 jehňat), 699 (57 jehňat) na Slovensku a 142 (17 jehňat) v Polsku. Tento počet se přiblížil k populačnímu vrcholu z roku 1964, kdy bylo v Tatrách více než 900 jedinců.\nPro obavy z přežití kamzíků ve svém původním pohoří, byl tento druh v letech 1969 - 1976 uměle zaveden i do Nízkých Tater. Zavedeno 30 jedinců a současná populace představuje přibližně 100 jedinců.\n\nVýsledky sčítání:\n"}
{"id": "963736", "url": "https://cs.wikipedia.org/wiki?curid=963736", "title": "Křesťanská teologie", "text": "Křesťanská teologie\n\nTermín teologie pro vědecké zkoumání, představení a proniknutí veškerých skutečností světa a člověka v perspektivě Zjevení na Západě se prosadilo až ve 12. století. Nauka víry byla do té doby chápana jako protiklad \"teologie\" (jako všeobecného označení falešné pohanské nauky o Bohu). Teprve sv. Augustin hovoří o teologii takto: \"... \"a proti ní je křesťanská nauka o Bohu a Kristu \"pravou teologií a filozofií\"\".\n\nAugustin zmiňuje trojí používání termínu teologie: 1. mýtická teologie básníků, 2. politická teologie (to znamená také státní ideologie), a 3. filozofická nauka o Bohu. Řeč o Bohu, která je poznamenaná filozoficky interpretovaným mýtem (Platón, pol. 379) tvoří u Aristotela jako teologie jednu ze tří filozofických věd po matematice a fyzice.\n\nRecepce \"teologie\" jako odborného termínu se uskutečnila na pozadí podstatné změny ve významu obou součástí tohoto pojmu, \"Theos\" se v protikladu k predikativnímu užití v \"řecko - římské mytologii\" stává označením Boha biblického Zjevení, který je sám o sobě osobou a subjektem. \"Theos\" se stává jménem oné osobní skutečnosti, která stojí vůči světu jako Stvořitel (Gn 1,1), jako původně nositel \"dějin spásy\" (Ex 3, 14) a v Novém zákoně se zjevuje jako Otec, Syn a Duch (\"Gal 4,4, - 6,\" \"Mt 28,10\" a jinde). Řeč o Bohu je proto také explikací Božího Logu (Jan 1,14) tím, že Bůh, který je každému myšlení nedostižný, se sám vyslovuje ve SLOVÉ a v Duchu (Klement Alexandrijský, Origenes), U Athanasia, Basila z Cesareje, Řehoře Naziánského a Řehoře z Nyssy jsou důležitá rozlišení mezi \"teologií\" jako učení o \"theos\", Otci jako původu božství a jeho jednotě se Synem a Duchem, to je nauka o imanentní Trojici) a \"oikonomia\" – nauka vtělení Slova a seslání Ducha, tj. soustředění na ekonomickou Trojici, na sebezpřístupnění Boha v dějinách spásy. U Eusebia z Cesareje je označení \"církevní teologie\" užito pro pravou křesťanskou nauku o Bohu v protikladu k pohanství a heretickým pojetím. V 6. století rozlišuje Diónýsius Areaopagita mystickou symbolickou teologii, která s Bohem vnitřně sjednocuje, od vnějškové, demonstrativně-argumentační teologie. Afektivněji a existenciálněji zaměřený typ teologie vidí centrum spíše ve vůli a lásce (\"theologia cordis\"), v teologii intelektuálnější je těžištěm poznání (\"theologia intelektualis\"). Tomu odpovídá scholastická otázka, zda se má teologie řadit spíše mezi teoreticko – spekulativní vědy, podobně jako u teologů více orientovaných na Aristotelův vědecký ideál (Albert Veliký, Tomáš Akvinský) či v duchu augustiniánsko-františkánské tradice spíše mezi vědy praktické.\n\nObsahové určení teologie vychází z reflexe o její nutnosti jako funkce církve. Poslání církve zvěstovat evangelium všem lidem (Mt 28,19) zahrnuje i úkol zprostředkovat Zjevení odpovídající formou ve vyjadřování a dosvědčování, aby ho člověk mohl v daných duchovních, psychických a kulturních podmínkách přijmout. Teologie jako úsilí o teoretické osvojení a uplatnění Zjevení patří podstatně k univerzálnímu učitelskému úřadu církve.\n\n\n"}
{"id": "963737", "url": "https://cs.wikipedia.org/wiki?curid=963737", "title": "Kravinec španělský", "text": "Kravinec španělský\n\nKravinec španělský (\"Vaccaria hispanica\") je jediný druh monotypického rodu kravinec, plevelnaté byliny z čeledě hvozdíkovitých.\n\nJe variabilní druh ve kterém bývá rozeznáváno několik poddruhů. V přírodě České republiky byl poznán pouze nominátní poddruh kravinec španělský pravý (\"Vaccaria hispanica\" subsp. \"hispanica\"), na Slovensku ještě i poddruh kravinec španělský velkokvětý (\"Vaccaria hispanica\" subsp. \"grandiflora\") (uváděný někdy jako (\"Vaccaria hispanica\" subsp. \"vaccaria\")).\n\nNěkteří odborníci na taxonomii u kravince žádné poddruhy neuznávají a výše uvedené kladou nejvýše na úroveň variet.\n\nPůvod kravince španělského je situován do stepních oblastí z okolí Středozemního moře a z rozhraní mezi Asií a jihem Evropy; v současnosti je v Evropě rozšířen také v její západní, střední a východní části. Mimo Evropu se dostal na Sibiř, do Střední Asie i Číny a na Dálný východ do Koreje a Japonska. Jeho šíření je pravděpodobně způsobováno špatně vyčištěným osivem a takto byl pravděpodobně zavlečen i do Severní a Jižní Ameriky, na jih Afriky, do Austrálie i na Nový Zéland. Je považován za příležitostně se vyskytující archeofyt který se do České republiky dostal neúmyslně.\n\nRoste nejčastěji jako plevel na polích, úhorech, mezích a okolo cest. Na polích zapleveluje obvykle obilniny, len, proso a vinohrady. Dává přednost teplejším oblastem s těžkými, jílovitými půdami.\n\nStředně vysoká, lysá, sivozelená, jednoletá rostlina s poměrně nehluboce sahajícím vřetenovitým kořenem. Její přímá lodyha dorůstající do výše 30 až 70 cm bývá v hořejší části vidličnatě větvená. Je porostlá vstřícnými, poloobjímavými, celokrajnými listy dlouhými 60 až 85 a širokými 10 až 25 mm které jsou tvaru úzce elipsovitého nebo kopinatého se zaobleným vrcholem a mají výraznou středovou žilku; směrem vzhůru se listy zmenšují.\n\nKvěty na stopkách až 3 cm dlouhých vyrůstají v hustých vidlanech složených obvykle z 15 až 50 květů bez listenů. Jejich nahoře zúžený kalich je tvořen pěti srostlými lístky které vytvářejí šedozelenou trubku až 15 mm dlouhou, dole nafouklou a nahoře zakončenou širokými trojúhelníkovitými zuby s blanitým lemem. Pětičetná koruna s náhle do dlouhého nehtu zúženými plátky o délce 18 až 23 mm je barvy růžové nebo řidčeji fialové. V květu je dále deset tyčinek s podélně se otvírajícími prašníky, jednodílný semeník s mnoha vajíčky a dvě čnělky s bliznami mírně vyčnívající z květu. Ploidie kravince španělského je 2n = 15. Rostlina vykvétá od května do srpna, opylována bývá hmyzem nebo samosprašně.\n\nPlody jsou v trvalém kalichu uložené pukající, vejčité tobolky až 10 mm velké se čtyřmi zuby. Obsahující průměrně deset a více téměř kulatých, bočně zploštělých, černohnědých, bradavičnatých 2 mm semen.\n\nTento druh, jednoletá nebo ozimá rostlina, se rozmnožuje výhradně semeny. U rostlin rostoucích v obilovinách se převážný díl semen sklidí obvykle s obilím, neboť semena z tobolek vypadávají jen obtížně. Menší část ze semen vysypaných na půdu vyklíčí ještě na podzim, ale za nepříznivých podmínek jich hodně přes zimu vymrzá. Další část semen klíčí až na jaře a zbytek přetrvává po několik let v životaschopném stavu v půdě, na nová stanoviště se semena rozšiřují větrem nebo lidskou činností.\n\nSemena, obsahující mj. saponin, jsou ve větším množství při zkrmování pro zvířata jedovatá a jako příměs způsobují hořkost mouky. Kravinec se často v Asii používá jako močopudná léčivka a dále na podporu tvorby mateřského mléka, mírnění menstruačních problémů, při nádorech prsů jakož i při kožních infekcích.\n\nV minulosti byl tento druh řazen mezi plevelné rostliny, v současnosti je díky vysévání vyčištěného osiva v Evropě téměř vymýcen.\n\nV České republice rostl v minulosti kravinec španělský relativně hojně, nyní však již po několik desetiletí nebyl vůbec zaznamenán. V \"Červeném seznamu cévnatých rostlin České republiky z roku 2012\" je řazen do kategorie (A2) – mezi druhy nezvěstné. Je předpoklad, že z české flory vymizel. Na Slovensku je situace o málo lepší, tato rostlina ( kraviarka ihlanovitá) je tam řazena mezi druhy kriticky ohrožené.\n\n \n"}
{"id": "963739", "url": "https://cs.wikipedia.org/wiki?curid=963739", "title": "Kravinec", "text": "Kravinec\n\nKravinec může být:\n\n"}
{"id": "963742", "url": "https://cs.wikipedia.org/wiki?curid=963742", "title": "Csézy", "text": "Csézy\n\nCsézy, vlastním jménem Erzsébet Csézi (* 9. říjen 1979 Mezőkövesd, Borsod-Abaúj-Zemplén, Maďarsko) je maďarská popová zpěvačka.\n\nDne 8. února 2008 byla vybrána prostřednictvím maďarského národního výběru \"Eurovíziós Dalverseny 2008\" jako reprezentant Maďarska na Eurovision Song Contest 2008 v Bělehradě s písní \"Szívverés\" (Tlukot srdce). Skončila poslední v druhém semifinále 22. května s pouhými šesti body. Píseň \"Szívverés\" napsal Viktor Rakonczai, který se Eurovize zúčastnil v roce 1997 jako člen skupiny V.I.P.\n\nTaké vystudovala univerzitu v Miskolci.\n\n\n"}
{"id": "963743", "url": "https://cs.wikipedia.org/wiki?curid=963743", "title": "Cordyla", "text": "Cordyla\n\nCordyla je rod rostlin z čeledi bobovité (\"Fabaceae\"). Jsou to opadavé stromy a keře s lichozpeřenými listy a bezkorunnými květy. Jsou výjimečné množstvím nápadných tyčinek v květech a zejména pro bobovité netypickými plody s měkkou dužninou, připomínajícími peckovici. Rod zahrnuje 5 druhů a je rozšířen výhradně v subsaharské Africe. Plody \"Cordyla africana\" jsou jedlé.\n\nV minulosti byly součástí rodu i dva madagaskarské druhy, které byly v roce 2005 přeřazeny do samostatného rodu \"Dupuya\".\n\nZástupci rodu \"Cordyla\" jsou beztrnné, opadavé stromy nebo keře. Listy jsou lichozpeřené, složené ze střídavých až téměř vstřícných, řapíčkatých lístků. Na ploše lístků bývají průsvitné tečky nebo linie. Palisty jsou úzce kopinaté, opadavé. Květy jsou uspořádány v krátkých, hustých, úžlabních hroznech nebo ve svazečcích na uzlinách starších větví. Kalich je kuželovitý, v poupěti celistvý a v průběhu rozvoje květu pukající na 3 až 5 laloků. Koruna chybí. Tyčinek je mnoho (až 300) a jsou volné nebo na bázi krátce srostlé. Semeník je dlouze stopkatý, s mnoha vajíčky a krátkou kónickou čnělkou zakončenou drobnou vrcholovou bliznou. Plody jsou velké a stopkaté, elipsoidní až podlouhlé nebo válcovité. Plody připomínají peckovici, z vnějšku jsou kožovité, uvnitř s dužninou. Obsahují 4 až 6 semen.\n\nRod \"Cordyla\" zahrnuje 5 druhů a je rozšířen výhradně v subsaharské Africe. Většina druhů se vyskytuje ve východní polovině Afriky, s výjimkou druhu \"Cordyla pinnata\", který má rozsáhlý areál v rovníkové západní a středozápadní Africe. Velký areál má také \"Cordyla africana\", rozšířená od Keni až po Jihoafrickou republiku.\n\nRostliny se nejčastěji vyskytují v sezónně suchých lesích a v keřovité vegetaci, často na svazích kopců, též na aluviálních půdách v povodí větších řek.\n\nRod v minulosti zahrnoval i dva druhy, vyskytující se na Madagaskaru. Oba byly v roce 2005 na základě morfologie přeřazeny do nového rodu \"Dupuya\".\n\nKvěty \"Cordyla africana\" jsou opylovány strdimily, které láká sladký nektar. Plody s měkkou dužninou jsou vyhledávány slony, kteří následně rozšiřují semena po rozlehlých územích.\n\nDruh \"Cordyla africana\" má žluté plody s měkkou, sladkou a jedlou dužninou s vysokým obsahem vitamínu C. V Africe se plodům místně říká pralesní mango (\"bush mango\"). Jedlé jsou i plody \"C. richardii\", mají však nepříjemný zápach. Vyhledávají je zejména sloni i jiná divoká zvířata. Duté kmeny starých stromů slouží k výrobě bubnů a kánoí. Ve větévkách a nezralých plodech je obsažen bílý latex, z něhož se místně získává guma.\n\n\n"}
{"id": "963747", "url": "https://cs.wikipedia.org/wiki?curid=963747", "title": "Římskokatolická farnost Nové Sedlo nad Bílinou", "text": "Římskokatolická farnost Nové Sedlo nad Bílinou\n\nŘímskokatolická farnost Nové Sedlo nad Bílinou (lat. \"Neudorfium,\" něm. \"Neundorf a. d. Biela\") je zaniklé územní společenství římských katolíků v Novém Sedle nad Bílinou a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž v roce 1352 se zde nacházela plebánie. Matriky jsou v místě vedeny od roku 1664.\nFarnost existovala do 31. prosince 2012 jako součást jirkovského farního obvodu. Od 1. ledna 2013 zanikla sloučením do farnosti děkanství Jirkov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti. Některé cenné objekty byly před zánikem obce přeneseny do Chomutova, Liberce a Údlic.\n\n\n"}
{"id": "963749", "url": "https://cs.wikipedia.org/wiki?curid=963749", "title": "MTR", "text": "MTR\n\nMTR (My traceroute, původně pojmenovaný Mattův traceroute) v informatice je počítačový program, který kombinuje funkcionalitu programů traceroute a ping do jednoho síťového nástroje.\n\nMTR postupně prochází routery na cestě od zdroje k cílové adrese. Tento průchod realizuje limitováním počtu skoků (tj. položky TTL v hlavičce IP datagramu), které mohou jednotlivé pakety vykonat, a nasloucháním odezev jejich vypršení. Tento proces MTR opakuje periodicky, obvykle v intervalu jednou za sekundu, a udržuje si informace o časech odezvy skoků na dané cestě.\n\nPůvodní MTR program (známý jako \"Mattův traceroute\") napsal Matt Kimball v roce 1997. V říjnu 1998 převzal údržbu MTR (přejmenovaného na \"My traceroute\") Roger Wolff.\n\nMTR je licencován pod GNU General Public License (GPL) a lze ho spustit na všech moderních unixových operačních systémech. Implicitně pracuje v konzolovém režimu, volitelně nabízí také grafické rozhraní založené na GTK+.\n\nMTR primárně závisí na dvou typech ICMP paketů, \"time exceeded\" (typ 11, kód 0) posílaný zpět routery při vypršení času TTL, a \"echo reply\" (typ 0, kód 0), pokud paket dorazil na místo určení. MTR také podporuje UDP mód (spustitelný příkazem \"-u\"), který vysílá UDP pakety, s hodnotou TTL v IP hlavičce inkrementovanou pro každý pokus o přechod na následující router až k cílové adrese. V UDP módu závisí MTR na paketech ICMP typu \"destination port unreachable\" (typ 3, kód 3).\n\nMTR také podporuje IPv6 a pracuje na prakticky totožném principu, avšak závisí zde na protokolu ICMPv6.\n\nNástroj se často používá k řešení síťových problémů. Zobrazením seznamu prošlých routerů s průměrnými časy odezva-odpověď a ztrátou paketů pro každý router, umožňuje uživateli analyzovat stav mezi dvěma konkrétními routery odpovědnými za část z celkové doby odezvy či ztráty paketů. To pak napomáhá k identifikaci problému spojených s přetížením sítě.\n\nNásledující ukázka zobrazuje MTR při sledování cesty od hostitelského počítače (example.lan) k webovému serveru Yahoo! (p25.www.re2.yahoo.com).\n\nDalší příklad níže ukazuje MTR běžící na FreeBSD. MPLS štítky jsou zobrazené při spuštění s parametrem \"-e\".\n\nWinMTR je ekvivalentní nástroj pro platformu Windows a byl vyvinut firmou Appnor. WinMTR má velmi podobnou funkcionalitu jako MTR, avšak po stránce zdrojového kódu tyto dva nic nesdílí.\n\n\n"}
{"id": "963751", "url": "https://cs.wikipedia.org/wiki?curid=963751", "title": "Phantom Power", "text": "Phantom Power\n\nPhantom Power může být:\n\n"}
{"id": "963753", "url": "https://cs.wikipedia.org/wiki?curid=963753", "title": "Malolučniak", "text": "Malolučniak\n\nMalolučniak ( , 2105 m n. m.) je hora v Západních Tatrách ve skupině Červené vrchy na slovensko-polské státní hranici. Nachází se v hlavním hřebeni mezi vrcholy Kondratova kopa (2005 m), který je oddělen Malolučniackým sedlem (1924 m), a Kresanica (2122 m), který je oddělen Litvorovým sedlem (2037 m). Jižní svahy spadají do Javorového žľabu, který ústí do Tomanovské doliny. Severozápadním směrem vybíhá z hory rozsocha zvaná Czerwony Grzbiet, která odděluje Dolinu Małej Łąki a Dolinu Miętusia. Malolučniak je budován převážně vápenci a dolomity, místy vystupují k povrchu i krystalické břidlice. Vrcholové partie pokrývají nízké trávy, mezi nimiž převažuje sítina trojklaná (\"Oreochloa disticha\") a bika chlupatá (\"Juncus trifidus\"). Místy roste i v Tatrách vzácná rostlina upolín nejvyšší (\"Trollius altissimus\"). Ve svazích hory se nachází také mnoho jeskyní, například Velká Sněžná jeskyně (nejdelší a nejhlubší polská jeskyně), jeskyně Sněžná studně a jeskyně Šedý kostel.\n\n\n"}
{"id": "963756", "url": "https://cs.wikipedia.org/wiki?curid=963756", "title": "Phantom Power (album, Super Furry Animals)", "text": "Phantom Power (album, Super Furry Animals)\n\nPhantom Power je šesté studiové album velšské rockové skupiny Super Furry Animals, vydané v červenci 2003 u vydavatelství Epic Records. Nahráno bylo v předchozím roce ve studiích AV Happenings v Cardiffu, Rockfield Studios a Monnow Valley Studios v Monmouthu a Wings for Jesus v Tiger Bay. Album produkovali členové skupiny.\n\n"}
{"id": "963758", "url": "https://cs.wikipedia.org/wiki?curid=963758", "title": "Sphaerophysa", "text": "Sphaerophysa\n\nSphaerophysa je rod rostlin z čeledi bobovité. Jsou to byliny a polokeře s červenými květy a silně nafouklými plody. Rod zahrnuje 2 druhy a je rozšířen v Asii od Turecka po Mongolsko a Sibiř. Rostliny jsou využívány v medicíně a jako krmivo.\n\nZástupci rodu \"Sphaerophysa\" jsou vytrvalé byliny až polokeře. Listy jsou lichozpeřené, složené ze 3 až mnoha celokrajných lístků. Palisty jsou drobné. Květy jsou červené, uspořádané v úžlabních hroznech. Kalich je zvonkovitý, zakončený 5 zuby z nichž horní 2 jsou těsně přilehlé k sobě. Pavéza je okrouhlá, na okrajích ohrnutá. Křídla jsou srpovitě podlouhlá. Člunek je na vrcholu zatočený a tupý. Tyčinek je 10 a jsou dvoubratré. Semeník je dlouze stopkatý, s mnoha vajíčky a zahnutou čnělkou zakončenou hlavatou bliznou. Plody jsou nafouklé, dlouze stopkaté, tenké až kožovité, opožděně pukající. Obsahují mnoho hnědých, hladkých, ledvinovitých semen.\n\nRod \"Sphaerophysa\" zahrnuje pouze 2 druhy. Druh \"Sphaerophysa kotschyana\" se vyskytuje pouze v asijské části Turecka, \"S. salsula\" je rozšířen od Střední Asie po Sibiř, severní Čínu a Mongolsko. Oba druhy jsou halofyty. Rostou na kontinentálních stepích, v keřové vegetaci a polopouštích.\n\nZ druhu \"Sphaerophysa salsula\" byl poprvé izolován alkaloid sferofysin, látka blokující nervová ganglia.\n\nDruhy rodu \"Sphaerophysa\" mají využití jako krmivo a v medicíně. \"Sphaerophysa salsula\" je obtížný plevel.\n\n"}
{"id": "963759", "url": "https://cs.wikipedia.org/wiki?curid=963759", "title": "Jan Andruško", "text": "Jan Andruško\n\nMgr. Jan Andruško (* 11. října 1971 Varnsdorf) je český právník. Je jedním ze zakladatelů advokátní společnosti Kotrlík Bourgeault Andruško (KBA). Od 1. ledna 2011 až do 31. října 2013 působil jako generální ředitel Nova Group.\n\nAndruško se narodil ve Varnsdorfu. Vystudoval gymnázium v Rumburku, po kterém nastoupil na Právnickou fakultu Univerzity Karlovy, kterou ukončil v roce 1999 a získal titul magistra. Poté působil jako advokát a byl mezi zakládajícími členy advokátní kanceláře Kotrlík Bourgeault Andruško, ve které se specializoval na fúze firem, mediální právo nebo mezinárodní arbitráže.\n\nJako právník působil v CME již po jejím rozchodu s Vladimírem Železným. Od roku 2005 působil jako hlavní externí právní poradce pro CET 21. Dne 1. ledna 2011 byl překvapivě dosazen na post generálního ředitel Nova Group. Za jeho působení byla Nova Group rozšířena o několik dalších tematických kanálů.\n\nPo odchodu z postu generálního ředitele, na který podal rezignaci ke dni 31. říjnu 2013, se vrátil zpět ke své původní profesi do advokátní kanceláře KBA.\n\nAndruško je ženatý, s manželkou Alenu Andruškovou má dvě děti.\n\n"}
{"id": "963760", "url": "https://cs.wikipedia.org/wiki?curid=963760", "title": "Charlemagne", "text": "Charlemagne\n\nCharlemagne může být:\n\n"}
{"id": "963761", "url": "https://cs.wikipedia.org/wiki?curid=963761", "title": "Skip Battin", "text": "Skip Battin\n\nSkip Battin (18. února 1934 − 6. července 2003) byl americký zpěvák a baskytarista. V padesátých let byl spolu s Garym Paxtonem členem dua Skip & Flip. V letech 1969 až 1973 hrál s kapelou The Byrds a od roku 1974 do 1976 byl členem skupiny New Riders of the Purple Sage. V roce 1976, znovu od roku 1978 do 1980 a 1984 až 1986 byl členem skupiny The Flying Burrito Brothers. V roce 1969 hrál na albu \"Wanted Dead or Alive\" písničkáře Warrena Zevona. Zemřel v roce 2003 ve svých devětašedesáti letech na následky Alzheimerovy choroby.\n"}
{"id": "963765", "url": "https://cs.wikipedia.org/wiki?curid=963765", "title": "My Back Pages", "text": "My Back Pages\n\n„My Back Pages“ je píseň amerického písničkáře Boba Dylana z roku 1964. Poprvé vyšla v srpnu 1964 na albu \"Another Side of Bob Dylan\". Svou verzi písně vydala i skupina The Byrds; vyšla v únoru 1967 jako součást alba \"Younger Than Yesterday\" a o měsíc později pak i jako singl (na B-straně byla píseň „Renaissance Fair“). Později píseň nahrála řada dalších hudebníků, mezi které patří skupiny Ramones, The Hollies nebo The Box Tops.\n"}
{"id": "963768", "url": "https://cs.wikipedia.org/wiki?curid=963768", "title": "John York", "text": "John York\n\nJohn York (* 3. srpna 1946 White Plains, New York, USA) je americký hudebník. Svou kariéru zahájil v roce 1965 jako člen skupiny The Bees. V roce 1966 krátce hrál se skupinou Sir Douglas Quintet, nahrál s ní jeden singl. V září 1968 nahradil Chrise Hillmana ve skupině The Byrds, kde zůstal do září 1969. York také vydal tři sólová alba nazvaná \"Sacred Path Songs\" (1991), \"Claremont Dragon\" (1998) a \"Arigatou Baby\" (2006).\n"}
{"id": "963772", "url": "https://cs.wikipedia.org/wiki?curid=963772", "title": "Farther Along", "text": "Farther Along\n\nFarther Along může být:\n\n"}
{"id": "963784", "url": "https://cs.wikipedia.org/wiki?curid=963784", "title": "Abdou Razack Traoré", "text": "Abdou Razack Traoré\n\nAbdou Razack Traoré (* 28. prosince 1988, Abidžan, Pobřeží slonoviny) je fotbalový útočník z Burkiny Faso a původem z Pobřeží slonoviny, který je v současné době hráčem tureckého klubu Karabükspor. Je také reprezentantem Burkiny Faso.\n\nTraoré působil v klubech Raja Casablanca (Maroko), Rosenborg BK (Norsko), Lechia Gdańsk (Polsko), Gaziantepspor (Turecko), Karabükspor (Turecko). S Rosenborgem získal dvakrát ligový titul (2009, 2010).\n\nV seniorské reprezentaci Burkiny Faso debutoval v roce 2011.\nZúčastnil se Afrického poháru národů 2012 v Gabonu a Rovníkové Guineji, kde burkinafaský národní tým skončil v základní skupině B na posledním čtvrtém místě bez zisku bodu. Na Africkém poháru národů 2013 v Jihoafrické republice byl členem burkinafaského týmu, který se probojoval až do finále proti Nigérii, kde podlehl soupeři 0:1.\nZúčastnil se i Afrického poháru národů 2015 v Rovníkové Guineji.\n\n"}
{"id": "963788", "url": "https://cs.wikipedia.org/wiki?curid=963788", "title": "Římskokatolická farnost Boleboř", "text": "Římskokatolická farnost Boleboř\n\nŘímskokatolická farnost Boleboř () je zaniklé územní společenství římských katolíků v Boleboři a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž v roce 1357 se zde nacházela plebánie. Do roku 1702 bylo filiálkou Boleboře území farnosti Kalek. Matriky jsou v místě vedeny od roku 1775.\nFarnost existovala do 31. prosince 2012 jako součást jirkovského farního obvodu. Od 1. ledna 2013 zanikla sloučením do farnosti děkanství Jirkov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\n\n"}
{"id": "963790", "url": "https://cs.wikipedia.org/wiki?curid=963790", "title": "Kleny v Kostelní Bříze", "text": "Kleny v Kostelní Bříze\n\nKleny v Kostelní Bříze jsou památné stromy v Kostelní Bříze, jihozápadně od města Březová v severozápadní části CHKO Slavkovský les.\n\nDva javory kleny (\"Acer pseudoplatanus\") stojí v oplocené zahradě ve svahu na severozápadním okraji obce Kostelní Bříza v nadmořské výšce 605 m. Větší z klenů má obrovské kořenové náběhy a hluboce rozbrázděný dutý kmen, na který nasedá bohatá paprsčitá koruna. Menší z klenů je rovněž dutý a korunu utvářejí do lyrovitého tvaru tři silné kosterní větve.\nOba kleny jsou chráněny od roku 1984.\n\n"}
{"id": "963791", "url": "https://cs.wikipedia.org/wiki?curid=963791", "title": "Gene Parsons", "text": "Gene Parsons\n\nGene Parsons (* 4. září 1944) je americký hudebník. V letech 1967 až 1969 byl členem skupiny Nashville West a od roku 1968 do roku 1972 působil ve skupině The Byrds. Své první sólové album nazvané \"Kindling\" vydal v roce 1973. Později krátce působil ve skupině The Flying Burrito Brothers a roku 1979 vydal druhé sólové album \"Melodies\". Dále také byl členem projektu Parsons Green, ve kterém jej doprovázela zpěvačka Meridian Green.\n"}
{"id": "963794", "url": "https://cs.wikipedia.org/wiki?curid=963794", "title": "Battin", "text": "Battin\n\nPříjmení Battin nosí více různých osob:\n\n"}
{"id": "963795", "url": "https://cs.wikipedia.org/wiki?curid=963795", "title": "Mohamed Oulhaj", "text": "Mohamed Oulhaj\n\nMohamed Oulhaj (arabsky محمد أولحاج, narozen 6. ledna 1988, Casablanca, Maroko) je fotbalový obránce a reprezentant Maroka, který působí v marockém klubu Raja Casablanca.\n\nV A-mužstvu Raja Casablanca působí od července 2006. Zúčastnil se Mistrovství světa ve fotbale klubů 2013, kde se Raja dostala do finále proti německému týmu FC Bayern Mnichov, v němž podlehla 0:2. Oulhaj odehrál kompletní finálový zápas.\n\nMohamed Oulhaj debutoval v seniorské reprezentaci Maroka 14. června 2008 v Kigali v utkání s Rwandou, které skončilo porážkou Maroka 1:3. Nastoupil v základní sestavě, ale již ve 36. minutě byl střídán.\n\n"}
{"id": "963796", "url": "https://cs.wikipedia.org/wiki?curid=963796", "title": "Lípa u kostela (Kostelní Bříza)", "text": "Lípa u kostela (Kostelní Bříza)\n\nLípa u kostela je památný strom v Kostelní Bříze v severozápadní části CHKO Slavkovský les. Lípa se nachází naproti kostelu, přímo u silnice na výjezdu z obce. Mohutná dutá lípa s vysoko nasazenou korunou, roste v nadmořské výšce 610 m. Jedná se o mohutnou dutou lípu s vysoko nasazenou korunou. Je nápadná zploštělým, podélně rozbrázděným kmenem. Prostorná dutina byla konzervována a lze do ní nahlédnout úzkým otvorem, který se zezadu kmene rozevírá jako lusk.\nKoruna stromu sahá do výšky 28 m, obvod kmene měří 599 cm (měření 2010). Chráněna je od roku 1984 jako strom významný stářím a vzrůstem, historicky důležitý strom a krajinná dominanta.\n"}
{"id": "963797", "url": "https://cs.wikipedia.org/wiki?curid=963797", "title": "Expendables: Postradatelní 3", "text": "Expendables: Postradatelní 3\n\nExpendables: Postradatelní 3 je třetí pokračování filmové série, jejíž předchozí části tvoří \"\" a \"\". Film režíroval Patrick Hughes a scénář napsali Creighton Rothenberger, Katrin Benedikt, a Sylvester Stallone.\n\nVe třetím pokračování akční série musí Barney Ross (Sylvester Stallone) čelit hříchům z minulosti - Conrad Stonebanks (Mel Gibson), který spolu s Barneym spoluzaložil tým Expendables, chce pomstu. Stonebanks se totiž stal nemilosrdným obchodníkem se zbraněmi a Barney ho měl zlikvidovat, ale to se mu nepovedlo. Nyní čeká Expendables nejosobnější bitva, jaké museli kdy čelit.\n"}
{"id": "963799", "url": "https://cs.wikipedia.org/wiki?curid=963799", "title": "Komorník (film)", "text": "Komorník (film)\n\nKomorník (: ) je americké historické drama z roku 2013, volně založené na životě Eugena Allena, afroamerického komorníka v Bílém domě, který se v průběhu svého třicetičtyřletého působení v této pozici v letech 1952 až 1986 stal svědkem řady klíčových událostí 20. století. Toho, ve snímku pojmenovaného Cecile Gaines, ztvárnil Forest Whitaker. Režisérem filmu byl Lee Daniels, autorem scénáře Danny Strong.\n\n"}
{"id": "963801", "url": "https://cs.wikipedia.org/wiki?curid=963801", "title": "Sto múch", "text": "Sto múch\n\nSto múch je slovenská funk rocková hudební skupina pocházející z Banské Bystrice, která vznikla v roce 2005. Sami sebe považují za „ekologický funky-underground, v němž dominují horehronsko-Podpolianske vlivy“. Dle vlastních slov rovněž dávají důraz na zpěv ve slovenštině, jeho srozumitelnost a malebnost zvuku. Do roku 2014 vydala kapela celkem tři studiová alba \"Z hrušky dole\" (2007), \"Fšehochuť\" (2008) a \"Skorotlčúce\" (2011). Nejznámější skladbou je „Kúpil som si Rhodes“, který byl vydán již na první desce z roku 2007, v roce 2012 byl k písni natočen videoklip.\n\nV roce 2012 se kvůli neshodám se směřováním kapely rozhodla zpěvačka Maca Vilhanová z kapely odejít a nahradila ji Lenka Koštialová, nicméně během roku 2013 se ke kapele vrátila.\n\n\n\n"}
{"id": "963802", "url": "https://cs.wikipedia.org/wiki?curid=963802", "title": "Dietmar Grieser", "text": "Dietmar Grieser\n\nDietmar Grieser (*  Hannover) je rakouský spisovatel literatury faktu, novinář, autor příspěvků do rozhlasu a televize.\n\nOd roku 1957 žije ve Vídni.\n\n\nMj. je nositelem Eichendorffovy ceny (1987) a ocenění \"Artis Bohemiae Amicis\" (2013).\n\n"}
{"id": "963804", "url": "https://cs.wikipedia.org/wiki?curid=963804", "title": "Sedlo pod Ostrvou", "text": "Sedlo pod Ostrvou\n\nSedlo pod Ostrvou je horské sedlo ve Vysokých Tatrách v nadmořské výšce 1966 metrů mezi Ostrvou a Tupou. Přes sedlo vede Tatranská magistrála spojující Chatu u Popradského plesa se Slezským domem.\n Červeně značená Tatranská magistrála, směřující z Popradského plesa přes Sedlo pod Ostrvou a Štôlskou dolinu k Batizovskému plesu.\n\n"}
{"id": "963805", "url": "https://cs.wikipedia.org/wiki?curid=963805", "title": "Ostrva", "text": "Ostrva\n\nOstrva je nevýrazný, ale velmi hojně navštěvovaný tatranský vrchol. Tvoří široký závěr jihozápadního hřebene, ve kterém dominuje Končistá. Krásný výhled do Mengusovské doliny, na skupinu Vysoké a do doliny Zlomísk. Červená značka - Tatranská magistrála - vede na Sedlo pod Ostrvou, z něj si mnozí turisté odskočí na vrchol nápadným krátkým, ale neznačených chodníkem. Prvními návštěvníky byli pytláci a lovci kamzíků. První stezka na vrchol byla vybudována z Vyšných Hágů roku 1886, stezku vybudoval Uherský Karpatský spolek. Název \"Ostrva\" rozumí dřevěnou konstrukci na seno, obvykle trojnožku z klád. Pod západními srázy leží Symbolický hřbitov obětem Tater.\nK Popradskému plesu a do Mengusovské doliny spadá strmými stěnami, na jihovýchod klesá pozvolna, s širokým pásmem kosodřeviny. Na severovýchodě sutinového hřebenu pokračuje na Tupou. Výrazným samostatným prvkem je Ihla v Ostrve (asi 1890 m vysoká, pouze horolezecky dostupná štíhlá věž (exponovaná II).\n\n\nK horolezci nejvyhledávanějším tatranským terénům patří Galéria Ostrvy, kolmá stěna nedaleko Symbolického hřbitova. Využívána je typicky lezecky, po přelezení něco přes 100 m zajímavého terénu se obvykle nepokračuje na vrchol, ale slaňuje se či slézá. Nejtěžší cestou je \"Posledný súd\", klasifikace 9, patří k technicky nejnáročnějším na slovenské straně Tater.\n\n\n"}
{"id": "963806", "url": "https://cs.wikipedia.org/wiki?curid=963806", "title": "Symbolický hřbitov obětí Tater", "text": "Symbolický hřbitov obětí Tater\n\nSymbolický hřbitov u Popradského plesa pod strmou skalní stěnou Ostrvy je místem, kde jsou na památku obětem Vysokých Tater umístěny pamětní desky se jmény lidí, kteří zahynuli ve Vysokých Tatrách, ale kde není nikdo pohřben.\nAutorem myšlenky na vytvoření centrálního památníku tatranských obětí byl akademický malíř Otakar Štáfl z Prahy, společně s Alojzem Lutonským.\n\nProjekt kaple vypracoval Ing. Róbert Vosyka z Popradu. První symbolické, ručně vyřezávané kříže jsou od řezbáře Jozefa Fekiače-Šumného z Detvy. Dřevořezbu v interiéru kaple udělal Ladislav Tfirst.\n\nZaložení hřbitova se datuje k roku 1936. Symbolický hřbitov byl vysvěcen 11. srpna 1940 a hned na to byl zpřístupněn veřejnosti. Za správu hřbitova odpovídají od roku 1995 Státní lesy Tatranského národního parku. Od roku 1970 je symbolický hřbitov zapsán v seznamu kulturních památek. \n\nPodle údajů správce hřbitova bylo počátkem roku 2006 na symbolickém hřbitově 278 pamětních desek se 412 jmény obětí Vysokých Tater, které jsou umístěny do 7 sektorů (A, B, C, D, E, F, G). K uvedenému datu bylo v sektoru A 91 tabulí, B 20 tabulí, C 39 tabulí, D 38 tabulí, E 34 tabulí, F 15 tabulí, G 41 tabulí. Rázovitost tohoto místa kromě okolní tatranské přírody a limb, tvoří i vyřezávané, barevné detvanské kříže, kterých se zachovalo 56. Jejich autory a realizátory se stali bratři Josef a Ján Fekiačovi z Detvy. Ján Fekiač je protagonistou dokumentárního filmu STV Bratislava, který pod názvem \"Niesť svoj kríž\" realizoval v roce 1991 slovenský scenárista a režisér Fedor Bartko.\n\nK symbolickému hřbitovu vede asfaltová cesta od zastávky tatranské tramvaje Popradské Pleso, kde lze zaparkovat autobusy a osobní automobily. Tuto cestu kopíruje modrá turistická značka. Po 3,6 km a 1:05 hodiny odbočuje žluté turistické značky do areálu Symbolického hřbitova a po stejné značce lze pokračovat až k Popradskému plesu.\n\n\n"}
{"id": "963807", "url": "https://cs.wikipedia.org/wiki?curid=963807", "title": "Parichvost (sedlo)", "text": "Parichvost (sedlo)\n\nSedlo Parichvost nazývané také Salatínské sedlo je malé sedlo v nadmořské výšce 1870 m v hlavním hřebeni Západních Tater mezi Brestovou a Salatínem. Tvoří závěr části Bobrovecké doliny zvané Zadné kotliny a také větší Salatínské doliny, v níž se nachází známé lyžařské středisko Spálená.\n\nSedlo ohraničují strmé srázy na obě strany. Na stranu Salatínské doliny také spadá větší lavinový žleb.\n\n\n"}
{"id": "963808", "url": "https://cs.wikipedia.org/wiki?curid=963808", "title": "Račkovo sedlo", "text": "Račkovo sedlo\n\nRačkovo sedlo je široké holinné sedlo v nadmořské výšce 1958 m v hlavním hřebeni Západních Tater uzavírající Račkovu dolinu. Nachází se na slovensko-polské státní hranici nedaleko širokého masivu Hrubého vrchu. Je vtěsnané mezi Končistou a mohutný Klin. Pod strmým srázem pod sedlem jsou v ledovcovém kotli Račkove plesá v nadmořské výšce 1717, která se při dostatku vody slijí do jednoho plesa.\n\nZe sedla je pěkný rozhled na Račkovu dolinu, masiv Kečky a na polskou stranu Tater.\n\nPřes sedlo vede červená turistická značka od Sivého vrchu do Pyšného sedla a žlutá turistická značka od ústí Račkové doliny, která v něm končí.\n\n\n"}
{"id": "963809", "url": "https://cs.wikipedia.org/wiki?curid=963809", "title": "Tomanovské sedlo", "text": "Tomanovské sedlo\n\nTomanovské sedlo () je široké travnaté sedlo v nadmořské výšce 1686 m na slovensko-polské státní hranici v Západních Tatrách. Tvoří hranici mezi dvěma geomorfologickými okrsky, na jihu a jihozápadě leží Liptovské Tatry a na severu a na severovýchodě ležíi Červené vrchy. Je závěrem slovenského údolí Tomanovská dolina a polského údolí Tomanowa dolina. Odděluje od sebe na jihu ležící vrchol Poľská Tomanová (1977 m n. m., Liptovské Tatry) a na severu skalisko Stoly (1947 m n. m., Červené vrchy).\n\nNa slovenské straně Tomanovského sedla byla nalezena v Karpatech vzácně rostoucí rostlina, jestřábník slezský.\n\nZ Tomanovského sedla nespadá na polskou stranu žádný lavinový žleb do části Kamienisteho Żlebu. Na slovenskou stranu však jeden spadá, do míst nyní již bývalého turistického chodníku.\n\nZe sedla jsou pěkné výhledy do Tomanovské doliny, na Polskou Tomanovou a do polské Tomanowé doliny.\n\nV minulosti byl ze Slovenské strany přístup po značce z Tiché doliny, trvání 1:30 hodiny. Tento chodník však byl zrušen z důvodů ochrany přírody. Červeně trasa vedoucí z Polské strany od chaty Haly Ornak, údolím Tomanowa dolina, Kamienistým Żlebem k průsmyku byla uzavřena správou Tatranského národního parku v květnu 2009, a tak se nyní dá dostat do sedla jen nelegálně neznačenými chodníky z obou zemí.\n\n"}
{"id": "963810", "url": "https://cs.wikipedia.org/wiki?curid=963810", "title": "Tomanovská dolina", "text": "Tomanovská dolina\n\nTomanovská dolina, někdy také Tomanova dolina (polsky Dolina Tomanowa Liptowska) je údolí ve slovenských Západních Tatrách. Odbočuje z Tiché doliny směrem na západ. Její ústí je ve výšce cca 1 200 m n. m. a závěr v cca 1 700 m n. m. v Tomanovském sedle, které údolí odděluje od polského údolí Dolina Tomanowa (Tomanovské údolí).\n\nProtéká jí Tomanovský potok, který spadá do Tiché doliny Tomanovským vodopádem. V jejím závěru se nacházejí tři jezera Nižné, Malé a Vyšné Tomanovské pleso.\n\nÚdolí není turisticky přístupné.\n\nV oblasti Tomanovské doliny byly nalezeny ve svrchnotriasových horninách tatrické obalové série otisky stop dinosaurů. Dosud jde o jediné pozůstatky po životě dinosaurů na území Slovenska.\n"}
{"id": "963811", "url": "https://cs.wikipedia.org/wiki?curid=963811", "title": "Čierny štít", "text": "Čierny štít\n\nČierny štít (2434 m n. m.) je impozantní skalní pyramida nad třemi dolinami: Veľkou a Malou zmrzlou a Čiernou Javorovou dolinou. Nachází se na hřebeni mezi vrcholy Baranie rohy (2526 m n. m.) a Kolový štít (2418 m n. m.), necelých 1,5 km ZJZ od Kežmarského Zeleného plesa.\n\nČierny štít je turisticky nepřístupný. Pro horolezce je zajímavá jižní stěna. První horolezecký výstup je známý z r. 1898.\n"}
{"id": "963812", "url": "https://cs.wikipedia.org/wiki?curid=963812", "title": "Diablovina", "text": "Diablovina\n\nDiablovina patří k výrazným věžím v \"hřebeni Bášt\" ve Vysokých Tatrách. Spolu se sousedními věžemi přispívá k divoké rozeklaností nejvyšší části hřebene. Převážně pekelné názvosloví tohoto úseku se váže k pověsti. Maďarský název \"Ördög-torony\" i německý \"Teufelsturm\" znamená doslova „Čertova věž“, ta však leží v masivu Kotlového štítu.\n\nPopisovanou skupinu věží odděluje \"Diablovo sedlo\" od Zadní Bašty, Satanovo sedlo od Satana. Od severovýchodu je první \"Zlatinská veža\", dále \"Zlatinská štrbina, Diablovina, Pekelníkova štrbina, Pekelník, Čertova štrbina\" a \"Čertov hrb\".\n\n\nMladý horník Stacho z Mengusovců našel zlato v oblasti Hincova plesa a přestože ho satan sídlící v nejvyšším štítě třikrát varoval, nepřestával kutat. Země se zatřásla, z blízkého štítu spadly dvě skalní laviny, zahubily ho a vyvalily se až do protisvahu. Zlato se ukrylo v Zlatinské veži a podle satanových služebníků byly pojmenovány sousední věže - Diablovina, Pekelník, Čertov hrb.\n\n\n"}
{"id": "963813", "url": "https://cs.wikipedia.org/wiki?curid=963813", "title": "Zadná Bašta", "text": "Zadná Bašta\n\nZadná Bašta patří k nejvýraznějším skalním věžím v \"hřebeni Bašt\", oddělujícím Mlynickou dolinu od Mengusovské doliny. Až 500 m vysoká východní stěna je členěna pilíři a z dálky vidět charakteristické bílé výlomy v jejím středu.\nJe horolezecky nejzajímavější stěnou \"hřebene Bašt\".\nMá tři vrcholy – severní, prostřední a nejvyšší jižní. Odděleny jsou \"Zadnou\" a \"Prednou Baštovou štrbinou\". Od \"Malé Capí věže\" ji dělí \"Vyšné Baštové sedlo\", od \"Zlatinské veže\" zase \"Diablovo sedlo\". Západními srázy spadá do Mlynické doliny, ty jsou podstatně přístupnější (I–II), než 300–500metrová východní stěna nad Mengusovskou dolinou.\n\n\n\n"}
{"id": "963815", "url": "https://cs.wikipedia.org/wiki?curid=963815", "title": "Štrbský štít", "text": "Štrbský štít\n\nŠtrbský štít je štít o nadmořské výšce 2381 m ve Vysokých Tatrách na Slovensku.\n\nŠtrbský štít je vrchol ležící v závěru Mlynické doliny ve Vysokých Tatrách. Štít je viditelný i z podhůří (z Tatranské Štrby a blízkého okolí) a má tvar pěkné pyramidy. Je to nejvýznamnější štít hřebene mezi Hrubým vrchem (v závěru hřebene Soliska), od kterého je oddělen Štrbským sedlem a Hlinskou vežou (v závěru hřebene Bašt) od které je oddělen Mlynským sedlem. Nejhezčí výhled na něj je od Vodopádu Skok, přes Pleso nad Skokom a zpod Capího plesa.\n\nZe štítu je pěkný výhled do Mlynické doliny, na okolní hřebeny a štíty (Hrubý vrch, Satan, Štrbské Solisko, Kôprovský štít a jiné). Na sever od Štrbského štítu vede ve směru z východu na západ Hlinská dolina z Vyšného Kôprovského sedla do Kôprové doliny.\n\nPojmenování štítu je odvozeno od obce Štrba, v jejímž katastrálním území štít do roku 1947 ležel. Pastýři z této obce v minulosti pásli svá stáda v Mlynické dolině, která se také nazývala Štrbská dolina.\n\nVrchol Štrbského štítu není pro turistickou veřejnost přístupný po značkovaných chodnících. Na vrchol štítu se chodí dvěma cestami: jedna vede podél Capího plesa z jihozápadního směru, druhá vedle Vyšného Kozího plesa z jihovýchodního směru.\n\n"}
{"id": "963816", "url": "https://cs.wikipedia.org/wiki?curid=963816", "title": "Štrbské Solisko", "text": "Štrbské Solisko\n\nŠtrbské Solisko je vrch o nadmořské výšce 2301 m ve Vysokých Tatrách na Slovensku. Vypíná se v západní části Vysokých Tater, severoseverozápadně od osady Štrbské Pleso. Odděluje Mlynickou a Furkotskou dolinu.\n\n"}
{"id": "963818", "url": "https://cs.wikipedia.org/wiki?curid=963818", "title": "Patria (Vysoké Tatry)", "text": "Patria (Vysoké Tatry)\n\nPatria je první vrchol v hřebeni Bašt, oddělujícím Mlynickou dolinu od Mengusovské doliny o nadmořské výšce 2203 m. Poskytuje pěkný výhled, ale je málo navštěvovaná. Ze strany Mlynické doliny má suťovité úbočí, schůdné ale únavné. Chodecký je i sotva znatelný chodník od Triganu na magistrále, který byl kdysi značený. V zimě Patria nabízí skialpinistům rozsáhlé lyžařské svahy.\nOd Malé Bašty ji odděluje sedlo nad Skokom. V hřebeni, který klesá k magistrále, je nevýrazná vyvýšenina Plece Patrie. Ještě níže, v pásmu kosodřeviny se nachází hrb zvaný Trigan, tak je označeno i místo v lese, kde magistrála v úseku Štrbské pleso - Popradské pleso prochází přes hřeben. Ve strmém žlebu pod Plecom směrem do Mengusovské doliny se tyčí štíhlá věž Ihla v Patrii. V masivu Patrie nad Mlynickou dolinou jsou dvě okrajové stěny vysoké 100 až 120 metrů Veža pod Skokom (1860 m) a Stena pod Skokom.\n\nNěkolik cest existuje z Mengusovské doliny, v zimě lavinózní. Zajímavá je nakloněná \"Ihla v Patrii\". V roce 1929 na ni vystoupila Vlasta Štáflová a A. Škarvan, jeden čas se nazývala Veža Vlasty. Nejvíce lezení poskytuje \"Veža\" a \"Stena pod Skokem\", „nelze se ubránit myšlence, že připomínají cvičné skály, i když ve vysokohorském prostředí“ (Puškáš).\n\n\n"}
{"id": "963820", "url": "https://cs.wikipedia.org/wiki?curid=963820", "title": "Boštjan Burger", "text": "Boštjan Burger\n\nBoštjan Burger (* 1966) je slovinský informatik, geograf, panoramatický fotograf a speleolog.\n\nZ pozice programátora odešel v roce 1990, aby se stal výzkumným geografickým pracovníkem se zaměřením na hydrologii vodopádů. Jako nástroj pro výzkum krajiny používal VR panoramata. Velký vliv na něj měl geograf Don Bain a Hans Nyberg (použití QuickTime VR pro celoobrazovkové panoramata).\n\nJe autorem myšlenky Subterranean View, což je součást projektu City View. Subterranean View vznikl v roce 1998 a zahrnuje většinu ze zpřístupněných jeskyní a významných krasových jevů ve Slovinsku. \n\n\n"}
{"id": "963821", "url": "https://cs.wikipedia.org/wiki?curid=963821", "title": "Furkotský potok", "text": "Furkotský potok\n\nFurkotský potok je potok v horním Liptově, v západní části okresu Poprad. Je to levostranný přítok Bielého Váhu, měří 4,5 km a je tokem IV. řádu. Teče na území TANAP-u, konkrétně územím NPR Furkotská dolina.\n\nPramení ve Vysokých Tatrách na jihovýchodním svahu Ostré veže (2 129,1 m n. m.) v nadmořské výšce přibližně 1 880 m n. m.\n\nV období jarního tání sněhu vytéká z Vyšného Wahlenbergovho plesa na jihovýchodním úpatí Ostré veže a dále protéká přes Nižné Wahlenbergovo pleso (2 053,0 m n. m.). Na horním toku teče jihojihovýchodním směrem přes Furkotskou dolinu, kde se několikrát esovitě ohýbá, následně se stáčí severojižním směrem a vstupuje do podtatranské kotliny, do podcelku Tatranské podhůří. Zde nejprve protíná Tatranskou magistrálu, postupně se stáčí jihozápadním směrem, opouští území národní přírodní rezervace a západně od osady Štrbské Pleso se v nadmořské výšce cca 1 215 m n. m. vlévá do Bielého Váhu.\n"}
{"id": "963822", "url": "https://cs.wikipedia.org/wiki?curid=963822", "title": "Biely Váh", "text": "Biely Váh\n\nBiely Váh (, , ) je řeka na severu Slovenska, ve východní části Liptova, protékající územím okresů Poprad a Liptovský Mikuláš. Je to kratší ze dvou zdrojnic řeky Váh, měří 30,3 km a je tokem III. řádu. Průměrná lesnatost povodí je 40 %.\n\nPramení na jižních svazích Kriváně, ve Važecké dolině v západní části Vysokých Tater. V období tání sněhu je Bílý Váh napájen z Kriváňského Zeleného plesa.\n\nOd pramene v pásmu kosodřeviny stéká převážně jižním směrem, který se mění na západní až před Važcem. Na horním toku vytváří výrazný oblouk prohnutý na východ, po přibrání Furkotského potoka zleva se zprava odděluje vedlejší koryto, Solisková voda, Bílý Váh podtéká Cestu Svobody a výrazněji rozšiřuje své koryto. V Liptovské kotlině přibírá levostranný Zasmrečinský potok, podtéká silnici I. třídy č. 18 a železniční trať č. 180, následně přibírá Lúčny potok zleva a stáčí se směrem na západ. Protéká Važcem, v obci přibírá Mlyničnou vodu zprava, pod obcí Beliansky potok z téže strany a vedle železniční trati pokračuje údolím, jižně od Východné. Po přijetí Východnianky zprava se přechodně stáčí směrem na jihozápad, jižně od obce Hybe se znovu stáčí na západ, vřezává se do nejzápadnějšího výběžku Kozích chrbtů a nad obcí Kráľova Lehota zaniká, aby spolu s vodami Čierného Váhu vytvořila řeku Váh.\n\n\n\nS vodami zleva přitékajícího Černého Váhu se spojuje ve výběžku Liptovské kotliny, východně od obce Kráľova Lehota v nadmořské výšce 663 m.\n\nBílý Váh postupně protéká přes pět katastrálních území:\n"}
{"id": "963823", "url": "https://cs.wikipedia.org/wiki?curid=963823", "title": "Hans Tilkowski", "text": "Hans Tilkowski\n\nHans Tilkowski (12. července 1935, Dortmund, Německo – 5. ledna 2020) byl německý fotbalista, který reprezentoval někdejší Západní Německo. Hrával na pozici brankáře.\n\nS německou reprezentací získal stříbrnou medaili na světovém šampionátu v Anglii roku 1966 Byl nominován již na mistrovství světa v Chile roku 1962, ale na turnaji nakonec nenastoupil, zůstal náhradníkem Wolfganga Fahriana. Celkem za národní tým odehrál 39 utkání.\n\nS Borussií Dortmund vyhrál v sezóně 1965/66 Pohár vítězů pohárů. Získal s ní též německý pohár (1964/65).\n\nRoku 1965 byl vyhlášen německým fotbalistou roku.\n\nPo skončení hráčské kariéry se stal trenérem.\n\n"}
{"id": "963824", "url": "https://cs.wikipedia.org/wiki?curid=963824", "title": "Beliansky potok (přítok Bielého Váhu)", "text": "Beliansky potok (přítok Bielého Váhu)\n\nBeliansky potok je potok na Liptově, na území okresů Poprad a Liptovský Mikuláš, je to pravostranný přítok Bílého Váhu, má délku 16,5 km a je tokem IV. řádu.\n\nPři osadě Tri studničky se větví na dvě ramena, přičemž hlavní koryto se dále rozvětvuje pod vrchem Hybica a vzniká vedlejší rameno zvané Východnianka. V Liptovské kotlině se několikrát větví a protéká bažinatých územím. Na dolním toku, pod vrchem Zámčisko se hlouběji vřezáva do svého podloží. Beliansky potok je typickým tatranským tokem s bystřinným charakterem.\n\nPramení ve Vysokých Tatrách na jižních svazích Kriváně v nadmořské výšce přibližně 2300 m n. m.\n\nOd pramene teče zprvu na jihojihozápadně přes Važeckou dolinu, v její dolní části se obloukem stáčí a západním směrem pokračuje k osadě Tri Studničky. Následně podtéká cestu II. třídy 537, stáčí se na jihozápad a zprava se od hlavního koryta odděluje vedlejší rameno zvané „Východnianka“. Po cca 2,5 km přibírá zprava rameno oddělené od toku Východnianky a dále teče směrem na jih, přičemž zleva přibírá tři přítoky. Následně protéká bažinatý územím, vícenásobně se větví a zprava přibírá významnější přítok obtékající ze západu masiv Hrubého Grúně. Nakonec se na dolním toku stáčí na jihozápad, podtéká dálnici D1 i silnici I/18 a východojihovýchodně od obce Východná se vlévá do Bílého Váhu.\n\n\n\nDo Bílého Váhu ústí východojihovýchodně od obce Východná v nadmořské výšce cca 750 m n. m.\n\nBeliansky potok protéká výlučně neosídleným územím. Postupně teče přes katastrální území:\n"}
{"id": "963827", "url": "https://cs.wikipedia.org/wiki?curid=963827", "title": "Grafite", "text": "Grafite\n\nEdinaldo Batista Libânio známý spíše jako Grafite (* 2. duben 1979, Campo Limpo Paulista) je brazilský fotbalista. Hraje na pozici útočníka.\nZa brazilskou reprezentaci odehrál 4 utkání a vstřelil 1 branku. I přes tuto skromnou bilanci si zahrál na mistrovství světa v JAR roku 2010 (nastoupil v 85. minutě zápasu základní skupiny proti Nizozemsku).\n\nSe São Paulo FC vyhrál roku 2005 Pohár osvoboditelů (Copa Libertadores), nejprestižnější jihoamerickou klubovou soutěž, a následně i Mistrovství světa klubů. S VfL Wolfsburg se stal v sezóně 2008/09 mistrem Německa. Ve stejné sezóně se stal nejlepším střelcem Bundesligy.\n\nRoku 2009 byl vyhlášen německým fotbalistou roku.\n"}
{"id": "963828", "url": "https://cs.wikipedia.org/wiki?curid=963828", "title": "Seznam medailistů na mistrovství Evropy v krasobruslení – sportovní dvojice", "text": "Seznam medailistů na mistrovství Evropy v krasobruslení – sportovní dvojice\n\nSeznam medailistů na mistrovství Evropy v krasobruslení uvádí chronologický přehled osob od roku 1930, které získaly zlatou, stříbrnou či bronzovou medaili na mistrovství Evropy v krasobruslení.\n"}
{"id": "963829", "url": "https://cs.wikipedia.org/wiki?curid=963829", "title": "Seznam hlav států v roce 2014", "text": "Seznam hlav států v roce 2014\n\nV seznamu hlav států v roce 2014 jsou uvedeni nejvyšší představitelé všech nezávislých států, kteří vládli v roce 2014. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "963830", "url": "https://cs.wikipedia.org/wiki?curid=963830", "title": "Seznam medailistů na mistrovství Evropy v krasobruslení – taneční páry", "text": "Seznam medailistů na mistrovství Evropy v krasobruslení – taneční páry\n\nSeznam medailistů na mistrovství Evropy v krasobruslení uvádí chronologický přehled osob od roku 1954, které získaly zlatou, stříbrnou či bronzovou medaili na mistrovství Evropy v krasobruslení.\n"}
{"id": "963833", "url": "https://cs.wikipedia.org/wiki?curid=963833", "title": "Herman Pieter de Boer", "text": "Herman Pieter de Boer\n\nHerman Pieter de Boer (9. února 1928 Rotterdam − 1. ledna 2014 Eindhoven) byl nizozemský spisovatel, textař a novinář. Velké množství jeho knih mělo mystický a erotický podtón. Mezi jeho nejznámější knihy patří \"De vrouw in het maanlicht\" (1973) nebo \"Het herenhotel\" (1979). Jako textař spolupracoval například se zpěvákem Ramsesem Shaffym. Zemřel v roce 2014 po dlouhé nemoci ve věku pětaosmdesáti let.\n\n"}
{"id": "963835", "url": "https://cs.wikipedia.org/wiki?curid=963835", "title": "Zdeněk Folprecht", "text": "Zdeněk Folprecht\n\nJméno a příjmení Zdeněk Folprecht má více nositelů:\n"}
{"id": "963836", "url": "https://cs.wikipedia.org/wiki?curid=963836", "title": "Jan Tománek (režisér)", "text": "Jan Tománek (režisér)\n\nJan Tománek (* 14. února 1978 Praha) je český spisovatel, filmový režisér a výtvarník. Je autorem animovaných filmů \"Kozí příběh – pověsti staré Prahy\" a \"Kozí příběh se sýrem\". V roce 2018 vydal román \"Motýlí křik\" a následně v roce 2019 knihu \"Lustr pro papeže.\"\n\nPo střední umělecko-průmysloprůmyslové škole Václava Hollara, studoval od roku 1999 do roku 2005 na Akademii výtvarných umění v Praze u profesora Michaela Bielického a Veroniky Bromové obor Nová média.\n\nV letech 1994–1996 přispíval jako student do herních časopisů \"Excalibur\", \"Score\" a založil časopis \"Level\", kde v roce 1995 působil jako šéfredaktor.\n\nV roce 1997 vytvořil první krátký film Petperuum mobile, kde je použito kombinace počítačové animace s reálnými herci. Při studiu na Akademii výtvarných umění vytvářel krátké filmy, a to jak hrané, tak animované a kombinované. Podílel se na vzniku projektu pro pražskou Laternu magiku (představení \"Trasmission disconnected\"), kde si vyzkoušel kombinaci živých herců s počítačovou animací. Spolupracoval se svými rodiči v rodinném studiu − Art And Animation studiu − na řadě dětských filmů, a animovaných večerníčků pro Českou televizi. Od roku 2001 je „aktivně neplatícím“ členem Mensy ČR.\n\nV roce 2008 natočil první 3D animovaný film v Čechách a celé východní Evropě \"Kozí příběh – pověsti staré Prahy\". Příprava a práce na filmu zabraly více než pět let a oproti velkým zahraničním studiím, byl vytvořen pouze teamem patnácti animátorů a grafiků. Po premiéře v roce 2008 se stal film svou návštěvností 350 000 diváků nejúspěšnějším českým animovaným filmem.\n\nO čtyři roky později - v roce 2012, dokončil pokračování filmu \"Kozí příběh se sýrem\".\n\nV roce 2018 vyšel v nakladatelství Albatros Media jeho první román \"Motýlí křik\" – konspirační thriller z českého prostředí s celosvětovým přesahem, odehrávající se v Čechách a Rakousku.\n\nV roce 2019 vychází jeho druhá kniha Lustr pro papeže - příběh z pekla normalizačních lágrů.\n\n\n\n\n"}
{"id": "963837", "url": "https://cs.wikipedia.org/wiki?curid=963837", "title": "USS Bainbridge (DD-1)", "text": "USS Bainbridge (DD-1)\n\nUSS \"Bainbridge\" (DD-1) byl torpédoborec třídy Bainbridge, první torpédoborec sloužící u Námořnictva Spojených států amerických. Byl pojmenován po komodoru Williamu Bainbridgeovi.\n\nLoď byla stavěna loděnicí Neafie and Levy Ship and Engine Building Company ve Filadelfii. Spuštěna na vodu byla 27. srpna 1901, její patronkou se stala Bertram Greeneová, pravnučka komodora Bainbridge. Dne 24. listopadu 1902 byla uvedena do rezervní služby, pod velením poručíka G. W. Williamse odtažena do Norfolku a zde 12. února uvedena do plné služby.\n\nDne 23. prosince 1203 opustil \"Bainbridge\" floridský Key West a zamířil skrze Suezský průplav na Filipíny, kam dorazil 14. dubna 1904 a zakotvil v přístavu Cavite. Mezi roky 1904 až 1917 sloužil u 1. torpédové flotily v rámci Asijského loďstva, vyjma dvou krátkých období (17. leden 1907 až 24. duben 1908 a 24. duben 1912 až duben 1913), kdy byl mimo službu.\n\nDne 1. srpna 1917 opustil torpédoborec Cavite a odplul do egyptského Port Saidu, kde se 25. září připojil k Eskadře 2 v rámci amerických hlídkových sil. \"Bainbridge\" hlídkoval a doprovázel konvoje do 15. července 1918, kdy odplul do Spojených států. Dne 3. srpna dorazil do Charlestonu a účastnil se operací podél atlantského pobřeží, dokud nebyl 3. července 1919 ve Filadelfii vyřazen ze služby. Dne 3. ledna 1920 byl prodán a sešrotován.\n\n"}
{"id": "963839", "url": "https://cs.wikipedia.org/wiki?curid=963839", "title": "Clarence White", "text": "Clarence White\n\nClarence White (7. června 1944 Lewiston, Maine, USA − 14. července 1973 Palmdale, Kalifornie, USA) byl americký kytarista a zpěvák. V šedesátých letech byl členem skupiny Kentucky Colonels a později hrál s Nashville West. Roku 1968 se stal členem skupiny The Byrds, ve které hrál do roku 1973. Zemřel při autonehodě ve svých devětadvaceti letech. Hudební časopis \"Rolling Stone\" jej v roce 2003 zařadil na 41. příčku v žebříčku 100 nejlepších kytaristů všech dob; v roce 2011 byl žebříček sestaven znovu a zde se umístil na 52. místě.\n"}
{"id": "963840", "url": "https://cs.wikipedia.org/wiki?curid=963840", "title": "Newfoundland (dominium)", "text": "Newfoundland (dominium)\n\nNewfoundland, někdy označovaný Dominium Newfoundland, byl v letech 1907 — 1949 britské dominium, ležící v severovýchodní části Severní Ameriky podél atlantického pobřeží a skládající se z ostrova Newfoundlandu a části poloostrova Labrador na kontinentu. Newfoundland je jedinou zemí, která dobrovolně ukončila vlastní samosprávu a předala správu zpět své mateřské zemi. Stalo se tak v důsledku státního bankrotu v r. 1934.\n\nBritská vláda zřídila samosprávu na Newfoundlandu již v roce 1854. V roce 1855 vyhrál volby \"Philip Francis Little\", rodák z ostrova Prince Edwarda, když porazil konzervativce, a vytvořil první vládu (1855-1858). Ve volbách r. 1869 nepodpořili Newfoundlanďané konfederalisty, čím znemožnili připojení ke Kanadě, a Newfoundland zůstal kolonií až do získání statutu dominia v roce 1907.\n\nDo první světové války vyslal Newfoundland jeden pluk. Při bitvě na Sommě dne 1. července 1916 utrpěl tento pluk 90% ztráty. Přesto pokračoval ve službě a vyznamenal se v několika dalších bitvách a dokonce získal přídomek „královský“. Udržování pluku bylo velmi nákladné a způsobilo zadlužení dominia, což mělo později neblahé následky. Na mírové konferenci v Paříži měl Newfoundland svého zástupce, ale na rozdíl od jiných dominií se nepřipojil k podpisu Versailleské smlouvy, ani na ní neusiloval o vlastní členství ve Společnosti národů.\nVe dvacátých letech zmítaly dominiem politické skandály, dokonce byl pro podezření z úplatkářství zatčen i premiér \"Richard Squires.\" Protože se obvinění nepodařilo prokázat, vrátil se \"Squires\" do politiky a v r. 1928 se stal opět premiérem. Dlouhotrvající spor s Kanadou ohledně hranic na Labradoru byl vyřešen 1. dubna 1927, kdy \"právní komise Imperiální tajné rady\" rozhodla ve prospěch Newfoundlandu. Tímto rozhodnutím byla hranice stanovena rozvodím mezi atlantickým pobřežím a Hudsonovým zálivem, dále od řeky Romaine směrem na východ po 52. rovnoběžce severní šířky až k západní délce 52°6´ a pak po tomto poledníku na jih. Provincie Quebec dlouho odmítala výsledek arbitráže přijmout a dodnes zde vydávané mapy označují tuto hranici jinak než hranice s Ontariem nebo New Brunswickem.\n\nVelká hospodářská krize zasáhla Newfoundland velmi těžce, protože jeho hospodářství bylo závislé především na vývozu ryb, papíru a minerálů. Neuspokojivá hospodářská situace a pobouření z přetrvávající korupce vedly k obecné nespokojenosti a po masových demonstracích byly na rok 1932 vypsány volby. Premiér \"Squires\" v nich prohrál, avšak nově ustanovená vláda nebyla s to nadále zvládat vysoký státní dluh a požádala britskou vládu, aby převzala přímou kontrolu nad Newfoundlandem, dokud se nestane ekonomicky soběstačným. K posouzení situace ustanovila britská vláda \"Newfoundlandskou královskou komisi\" a ta v r. 1933 vydala svoji závěrečnou zprávu. V ní se konstatovalo, že politická kultura Newfoundlandu je vnitřně poškozena a jeho ekonomické vyhlídky jsou bezútěšné, a doporučovalo se nahradit samosprávnou vládu vládou britskou. Toto doporučení schválila v prosinci 1933 i newfoundlandská vláda a od r. 1934 byla Newfoundlandu pozastavena samostatnost a zůstal dominiem jen podle názvu.\nHospodářkou krizi ukončila až druhá světová válka. Vzhledem ke strategické poloze Newfoundlandu, zejména významu v bitvě o Atlantik, zde spojenci (především Spojené státy americké) vybudovali mnoho vojenských základen. Zaměstnali tak mnoho nekvalifikovaných pracovníků a v důsledku toho se národní důchod zdvojnásobil prakticky přes noc. Prosperita se vrátila i do odvětví rybolovu. Vládní příjmy se do r. 1943 zečtyřnásobily, i když částečně i díky inflaci, ale zejména proto, že Newfoundland měl daňové sazby mnohem nižší než Kanada. K úžasu všech začal Newfoundland poskytovat finanční půjčky i Londýnu. Zákon o amerických základnách vstoupil v platnost dne 11. června 1941 a měl mimo jiné za následek také mnoho smíšených manželství. Dokonce americká vláda navrhla speciální úpravu cestovních formalit pro dotčené osoby, která měla platit po válce. Úzká spolupráce se Spojenými státy dala vzniknout nové straně \"Economic Union Party,\" která prosazovala úzkou vazbu na Spojené státy a kterou ostatní strany pomlouvaly, že je krátkodobá, republikánská, neloajální a protibritská. Kanadská vláda v Ottawě byla programem této strany znepokojena a také britská vláda rozhodla, že neumožní hlasovat o připojení Newfoundlandu ke Spojeným státům. Ovšem i americké ministerstvo zahraničí dávalo přednost spolupráci s Británií a Kanadou a rozhodlo se, že nebude zasahovat.\nPo ukončení války se v r. 1946 se konaly volby do národního shromáždění, které mělo rozhodnout o budoucnosti. Zásadní otázkou bylo, zda má pokračovat vláda královské komise, nebo zda se má obnovit samostatnost, a o tom se mělo uskutečnit referendum. Nakonec byla pomocí petic prosazena i třetí možnost volby, a to konfederace s Kanadou. Referendum se konalo dne 3. června 1948, ale výsledky se ukázaly neprůkaznými (44,5 % pro obnovení dominia, 41,1 % pro spojení s Kanadou, a 14,3 % pro pokračování stávajícího stavu). Proto se 22. července 1948 konalo druhé referendum, ve kterém už byly jen dvě možnosti. Výsledkem bylo 52 % pro spojení s Kanadou a 48 % pro dominium. Přestože proti výsledku referenda byly vzneseny námitky, Newfoundland se připojil ke Kanadě dne 31. března 1949 jako její desátá provincie.\n\nNewfoundland měl svou vlajku od r. 1674, tedy dávno před zřízením dominia. V roce 1904 udělil britský parlament Newfoundlandu novou vlajku s velkou newfoundlandskou pečetí a tato vlajka byla oficiální až do r. 1931. Tehdy byla za oficiální vlajku přijata britská vlajka (Union Jack). Předchozí vlajka se stala námořní vlajkou, nicméně se nadále hojně používala i na pevnině. Po sjednocení s Kanadou zůstal Union Jack provinční vlajkou až do r. 1980, kdy byl nahrazen novou vlajkou, v současnosti (2014) platnou v provincii Newfoundland a Labrador.\n\nMimo to existuje odedávna ještě jedna vlajka, tzv. \"newfoundlandská trikolóra\", jejíž původ je nejasný a je nejspíš spojen s římskokatolickou církví. Objevuje se na vlajkách mnoha zdejších obcí. Kromě toho mají vlastní vlajku frankofonní obyvatelé Labradoru.\nOficiální hymnou Newfoundlandu byla \"„Óda na Newfoundland“ (Ode to Newfoundland)\", kterou napsal britský guvernér sir \"Charles Cavendish Boyle\" v roce 1902 v době výkonu své funkce (1901-1904). Óda byla přijata jako oficiální hymna dne 20. května 1904, což platilo až do spojení s Kanadou v roce 1949. V roce 1980 ji provincie Newfoundland přijala jako oficiální hymnu provincie, takže Newfoundland a Labrador je jediná provincie v Kanadě, která má oficiální hymnu. Tradičně se zpívá pouze první a poslední sloka.\n\n\n\n"}
{"id": "963841", "url": "https://cs.wikipedia.org/wiki?curid=963841", "title": "Positively 4th Street", "text": "Positively 4th Street\n\n„Positively 4th Street“ je píseň amerického písničkáře Boba Dylana z roku 1965. Poprvé vyšla v září 1965 jako singl (na B-straně byla píseň „From a Buick 6“) mezi vydáním alb \"Highway 61 Revisited\" a \"Blonde on Blonde\"; samotná píseň „Positively 4th Street“ vyšla pouze jako singl, ale na žádném albu nevyšla. V žebříčku Billboard Hot 100 se singl umístil na sedmém místě. Později tuto píseň nahráli například Johnny Rivers, Violent Femmes nebo The Byrds.\n"}
{"id": "963842", "url": "https://cs.wikipedia.org/wiki?curid=963842", "title": "Red Tails", "text": "Red Tails\n\nRed Tails je americký válečný film z roku 2012 režisérů Anthony Hemingwaye a George Lucase, který je zbeletrizovaným příběhem letců z Tuskegee, skupiny afroamerických pilotů Letectva Spojených států amerických (USAAF), bojujících během druhé světové války.\n\nSnímek byl natočen v roce 2009 režisérem Anthony Hemingwayem podle původního scénáře Johna Ridleyho, a následující rok byl dotvořen dodatečný filmový materiál výkonným producentem Georgem Lucasem coby režisérem a Aaronem McGruderem coby scenáristou. Hrají v něm mimo jiné Cuba Gooding, Jr. a Terrence Howard.\n\n\n"}
{"id": "963843", "url": "https://cs.wikipedia.org/wiki?curid=963843", "title": "Úval", "text": "Úval\n\nÚval je sníženina obvykle protáhlého tvaru, na jednom nebo obou koncích otevřená. Dno úvalu je široké s převládající výškovou členitostí do 75 m (např. Hornomoravský úval, Dolnomoravský úval, Dyjsko-svratecký úval). Úval patří mezi konkávní (vhloubené, vkleslé) tvary georeliéfu.\n\n\n"}
{"id": "963844", "url": "https://cs.wikipedia.org/wiki?curid=963844", "title": "Zdeněk Folprecht (fotbalista)", "text": "Zdeněk Folprecht (fotbalista)\n\nZdeněk Folprecht (* 7. ledna 1991, Kladno) je český ofenzivní fotbalový záložník, od července 2015 hráč klubu FC Slovan Liberec. Mimo ČR působil na klubové úrovni v Ázerbájdžánu.\n\nSvoji fotbalovou kariéru začal v Baníku Stochov, odkud v průběhu mládeže přestoupil do Sparty Praha.\n\nV červenci 2009 se začal připravovat s A-mužstvem Sparty. V nejvyšší soutěži debutoval pod trenérem Jozefem Chovancem 27. února 2010 v zápase proti 1. FK Příbram, kde nastoupil v základní sestavě a odehrál 86 minut. Utkání skončilo remízou 1:1. Díky tomu se stal jedním z hráčů, kteří vyhráli 1. českou fotbalovou ligu, neboť Sparta své ligové tažení v sezoně 2009/10 dotáhla do vítězného konce. Od roku 2010 působil na hostování v jiných klubech nebo hrál za rezervu.\n\nPodzimní část ročníku 2010/11 strávil na hostování v mužstvu FK Viktoria Žižkov, kde ve 13 ligových zápasech vsítil celkem jeden gól.\n\nV únoru 2011 odešel na další hostování do celku FC Zbrojovka Brno. Brno po sezóně sestoupilo do 2. ligy. Fotbalista za klub nastoupil k 6 zápasům, v nichž branku nedal.\n\nPřed sezonou 2011/12 zamířil podruhé hostovat do Viktorie Žižkov. Za mužstvo tentokrát během půl roku odehrál 12 ligových střetnutí, ve kterých síť nerozvlnil.\n\nV červenci 2013 zamířil potřetí na hostování na Žižkov. Po roce bylo jeho hostování prodlouženo o rok. V ročníku 2014/15 se stal s 12 brankami nejlepším střelcem klubu. Během dvou let nastoupil k 51 utkáním.\n\nV červnu 2015 Spartu definitivně opustil a se dohodl na přestupu do FC Slovan Liberec. S mužstvem podepsal tříletý kontrakt. Ve Slovanu ho vedl trenér mužstva Jindřich Trpišovský, který jej vedl v dorostu Sparty i ve Viktorii Žižkov.\n\nV lednu 2017 odešel na půlroční hostování do ázerbájdžánského klubu Neftçi Bakı PFK. V červnu 2017 se vrátil z hostování zpět do Liberce.\n\nFolprecht nastupoval za české reprezentační výběry od kategorie U16.\n\n"}
{"id": "963845", "url": "https://cs.wikipedia.org/wiki?curid=963845", "title": "Pivní tácek", "text": "Pivní tácek\n\nPivní tácek (či pivní podtácek, podložka pod pivo) je v současné době používán jako ochrana stolu před jeho ušpiněním pivem či před vzdušnou vlhkostí zkondenzovanou na vnějším povrchu sklenice.\n\nPivní tácky jsou často na stolech v restauracích, hospodách a pivnicích a slouží jako reklamní předmět pro jednotlivé pivovary, festivaly anebo jiné společenské akce.\n\nPivní tácky se poprvé začaly používat v 19. století, přibližně v době, kdy bylo v pivovarech zaváděno měření teplot při technologii vaření piva, zřizovaly se lednice na led a pivo začalo být postupně stáčeno do lahví.\n\nPrvní pivní tácky byly používány běžnými konzumenty jako ochrana sklenice piva proti okolnímu hmyzu, naopak movitější klientela té doby vlastnila džbány opatřené víkem. Původní pivní tácky byly vyrobeny z dřevěné plsti, ale z hygienických důvodů byly postupně zkoušeny i další materiály jako porcelán (využíván převážně před druhou světovou válkou, kdy se přímo na tácky dělaly čárky za propitá piva), sklo, korek, umělá hmota a v současné době jednoznačně nejpoužívanějším materiálem pro pivní tácky papír.\n\n"}
{"id": "963847", "url": "https://cs.wikipedia.org/wiki?curid=963847", "title": "Farther Along (album, The Byrds)", "text": "Farther Along (album, The Byrds)\n\nFarther Along je jedenácté studiové album americké rockové skupiny The Byrds, vydané v listopadu 1971 u vydavatelství Columbia Records. Nahráno bylo nejprve v červenci 1971 ve studiu CBS Studios v Londýně a následně v srpnu toho roku v Columbia Studios v Hollywoodu. Skupina si tentokrát na nahrávání nepřizvala žádného producenta a album si produkovala sama.\n\n"}
{"id": "963848", "url": "https://cs.wikipedia.org/wiki?curid=963848", "title": "Čierny jarok (přítok Bielého Váhu)", "text": "Čierny jarok (přítok Bielého Váhu)\n\nČierny jarok je potok na horním Liptově, ve východní části okresu Liptovský Mikuláš. Je to pravostranný přítok Bielého Váhu, měří 5,6 km a je tokem IV. řádu.\n\nTeče výlučně v Liptovské kotlině, v geomorfologické části Hybianska pahorkatina, kde pramení na JZ úpatí Hrádku (1 140,7 m n. m.) a jižně od lokality Turecká, v nadmořské výšce cca 905 m n. m.\n\nOd pramene teče nejprve na krátkém úseku na jihovýchod a ještě na horním toku se stáčí směrem na jih. Na středním toku přibírá postupně tři přítoky a podtéká těleso dálnice D1. Na dolním toku již teče v blízkosti obce Važec, obloukem se stáčí na západojihozápad, podtéká státní silnici č. I/18 a výrazným obloukem se stáčí na jihovýchod. Konečně podtéká železniční trať č. 180, teče přes chatovou osadu (dětský tábor) a západně od Važce ústí v nadmořské výšce přibližně 769 m n. m. do Bielého Váhu.\n"}
{"id": "963849", "url": "https://cs.wikipedia.org/wiki?curid=963849", "title": "Ľubovec", "text": "Ľubovec\n\nĽubovec je obec na Slovensku, v okrese Prešov v Prešovském kraji. Obec se v minulosti sloučila s obcí \"Ruské Pekľany\".\n\nV roce 2011 zde žilo 506 obyvatel.\n\n"}
{"id": "963851", "url": "https://cs.wikipedia.org/wiki?curid=963851", "title": "Čierny potok (přítok Bieleho Váhu)", "text": "Čierny potok (přítok Bieleho Váhu)\n\nČerný potok je krátký potok na horním Liptově, ve východní části okresu Liptovský Mikuláš. Je to levostranný přítok Bílého Váhu, měří 2,02 km a je tokem IV. řádu.\n\nPramení v západní části Kozích hřbetů, v podcelku Važecký chrbát, v lokalitě Sokoly v nadmořské výšce přibližně 830 m.\n\nOd pramene teče nejprve severoseverovýchodním směrem, následně na sever, pak se stáčí na severozápad a protéká Černou dolinou. Zde přibírá dva levostranné přítoky pramenící jihovýchodně, resp. severovýchodně od kóty 946,3 m a teče podél horárni Černá dolina na pravém břehu. Nakonec se obloukem stáčí na severoseverovýchod, vstupuje do Liptovské kotliny, podtéká železniční trať č. 180 a jižně od obce Východní ústí v nadmořské výšce cca 714 m do Bílého Váhu.\n"}
{"id": "963852", "url": "https://cs.wikipedia.org/wiki?curid=963852", "title": "Grúňový potok (přítok Belianského potoka)", "text": "Grúňový potok (přítok Belianského potoka)\n\nGrúňový potok je potok na Liptově, ve východní části okresu Liptovský Mikuláš. Je to pravostranný přítok Belianského potoka, měří 4,1 km a je tokem V. řádu.\n\nPramení v Liptovské kotlině, v geomorfologickému části Hybianska pahorkatina, severoseverovýchodně od Hrubého Grúně 973,3 m v nadmořské výšce přibližně 915 m.\n\nOd pramene teče zprvu na jih k soutoku s občasným levostranným přítokem ze severovýchodního úpatí Hrubého Grúně, pak se stáčí na jihozápad a velkým obloukem obtéká masiv Hrubého Grúně na levém břehu, přičemž zároveň teče souběžně s Mlákami na pravém břehu. Hrubý Grúň obtéká postupně po jeho severním, západním i jižním úpatí, na jižním úpatí teče na krátkém úseku na východ a na dolním toku se stáčí na jihovýchod. Do Belianského potoka se vlévá severovýchodně od obce Východná v nadmořské výšce přibližně 807 m.\n"}
{"id": "963857", "url": "https://cs.wikipedia.org/wiki?curid=963857", "title": "Lúčny potok (přítok Bielého Váhu)", "text": "Lúčny potok (přítok Bielého Váhu)\n\nLúčny potok je potok v horním Liptově, převážně v západní části okresu Poprad. Je to levostranný přítok Bielého Váhu, má délku 4,7 km a je tokem IV. řádu.\n\nTeče v Podtatranské kotlině, pramení v nejvýchodnější části podcelku Liptovská kotlina, ve východní části lokality Zasmrečinské, na okraji chatové osady Tatranský Lieskovec, v nadmořské výšce přibližně 925 m n. m.\n\nOd pramene teče zprvu severojižním směrem západním okrajem Tatranského Lieskovce, podtéká silnici I. třídy č.1/18 i železniční trať č. 180, zleva přibírá přítok pramenící západně od železniční zastávky Tatranský Lieskovec a potok se stáčí jihozápadním směrem. Následně přibírá několik levostranných přítoků, nejprve dva krátké přítoky z lokality Suché, pak přítok ze západního svahu Vlčí jamy (924,5 m n. m.) a také přítok z lokality Hencnava. Dále přibírá svůj nejvýznamnější přítok, pravostrannou Železnou vodu a výrazně rozšířeným korytem pokračuje západním směrem, přičemž výrazně meandruje. Z pravé strany dále přibírá přítok z lokality Petrovská, opět se stáčí na jihozápad, přičemž na krátkém úseku vytváří hranici mezi okresy Poprad na levém a Liptovský Mikuláš na pravém břehu a zleva ještě přibírá tři přítoky protékající lokalitou Krivošova lúka. Zároveň podtéká těleso dálnice D1 a vtéká na území okresu Liptovský Mikuláš (cca 0,5 km), kde se východo-severovýchodně od obce Važec vlévá v nadmořské výšce 816,5 m n. m. do Bielého Váhu.\n"}
{"id": "963858", "url": "https://cs.wikipedia.org/wiki?curid=963858", "title": "Starý Hrádok", "text": "Starý Hrádok\n\nStarý Hrádok je obec na Slovensku, v okrese Levice v Nitranském kraji.\n\nV roce 2011 zde žilo 192 obyvatel.\n\nObec leží 10 kilometrů jižně od Levice, na lévém břehu řeky Hron.\n\nArcheologické vykopávky dokazují stopy osídlení z mladší doby kamenné. V roce 1910 tu žilo 311 lidí a to převážně Maďaři.\n\nV obci se nachází fotbalové hřiště a veřejná knihovna\n"}
{"id": "963859", "url": "https://cs.wikipedia.org/wiki?curid=963859", "title": "Mláky (potok)", "text": "Mláky (potok)\n\nMláky (nebo i Východnianka) je potok na Liptově, v západní části okresu Poprad a ve východní části okresu Liptovský Mikuláš. Je to pravostranný přítok Bielého Váhu, má délku 14,7 km a je tokem IV. řádu.\n\nMláky jsou jedním z vodních toků, které vznikají bifurkací. Odděluje se od koryta Belianského potoka v Tatranském podhůří jižně od osady Tri studničky v nadmořské výšce přibližně 1118 m, na katastrálním území Štrbské Pleso.\n\nOd osady Tri studničky teče nejprve směrem na jihozápad přes lokalitu Mláky, esovitě se stáčí, zleva se odděluje vedlejší koryto (teče nejprve na jih, pak na jihovýchod a jižně od lokality Mláky se spojuje s korytem Belianského potoka) a Mláky samy tečou směrem na jih, přičemž vtékají do Liptovské kotliny. Zde potok nejprve přibírá krátký pravostranný přítok od Pálenice, Následně vytváří výrazný oblouk prohnutý na západ, zároveň teče souběžně s korytem Grúňového potoka na levém břehu, a společně ze tří stran obtékají masiv Hrubého Grúně na východě. Jižně od Hrubého Grúně teče okrajem lokality Čierťaž na pravém břehu, vzdaluje se od koryta Grúňového potoka a koryto se esovitě ohýbá na východ. Dále se potok prudce stáčí na jihozápad, podtéká těleso dálnice D1, koryto mění směr toku více na jihojihozápad a protéká intravilán obce Východná. Pod obcí se znovu stáčí, na krátkém úseku teče na jih a jihozápadně od středu Východné se vlévá do Bielého Váhu.\n\n\nNepřibývá žádné významné přítoky s výjimkou jediného krátkého pravostranného potoka na horním toku z oblasti Pálenice.\n\nDo Bielého Váhu ústí jihojihozápadně od středu obce Východná v nadmořské výšce 706 m.\n\nPotok protéká přes dvě katastrální území:\n"}
{"id": "963860", "url": "https://cs.wikipedia.org/wiki?curid=963860", "title": "Mlyničná voda", "text": "Mlyničná voda\n\nMlyničná voda je potok v horním Liptově, na území okresů Poprad a Liptovský Mikuláš. Je to pravostranný přítok Bielého Váhu, měří 12,7 km a je tokem IV. řádu. Potok má typicky vysokohorský režim odtoku a bystřinný charakter. Na horním toku protéká územím TANAPu.\n\nPramení ve Vysokých Tatrách na jihojihozápadním úpatí Malého Kriváně v nadmořské výšce přibližně 1700 m.\n\nOd pramene teče nejprve jihozápadním směrem, pak přechodně severojižním směrem a následně teče jihojihozápadním směrem přes Pavúčí dolinu. Dále vytváří výrazný oblouk prohnutý na západ a nejprve ze západu, pak i z jihu obtéká masiv Hrádku. Na krátkém úseku odtud pokračuje na jihovýchod, vzápětí na jih a pak k soutoku se Soliskovou vodou na jihojihovýchod. Dále už teče jihojihozápadním směrem, nad obcí Važec se rozvětvuje na dvě ramena, pravé pokračuje na jihojihozápad do obce, kde se nakonec stáčí k ústí jižním směrem. Levé rameno směřuje dále na jih.\n\n\n\nLevé rameno ústí do Bielého Váhu východně od Važce v nadmořské výšce cca 797 m, pravé rameno se do Bielého Váhu vlévá v obci, severovýchodně od centra, v nadmořské výšce cca 783 m\n\nMlyničná voda protéká dvěma katastrálními územími:\n"}
{"id": "963862", "url": "https://cs.wikipedia.org/wiki?curid=963862", "title": "Rakytovský potok (přítok Bielého Váhu)", "text": "Rakytovský potok (přítok Bielého Váhu)\n\nRakytovský potok je potok v horním Liptově, převážně v západní části okresu Poprad. Je to levostranný přítok Bielého Váhu, měří 2,4 km a je tokem IV. řádu.\n\nTeče v Podtatranské kotlině, v podcelku Tatranské podhůří, pramení severně od Rakytovce, v blízkosti Rakytovských pliesek, v nadmořské výšce přibližně 1320 m.\n\nNejprve teče jihojihozápadním směrem, následně se esovitě stáčí a podtéká Cestu svobody. Od ní pokračuje na krátkém úseku na jihojihovýchod přes lokalitu Na Striedku, pak se postupně stáčí jihojihozápadně a opouští TANAP a zároveň i okres Poprad. Zároveň vstupuje do podcelku Liptovská kotlina a na krátkém úseku teče v okrese Liptovský Mikuláš. Severoseverovýchodně od obce Važec ústí v nadmořské výšce cca 939 m do Bielého Váhu. Nepřijímá žádné přítoky.\n"}
{"id": "963863", "url": "https://cs.wikipedia.org/wiki?curid=963863", "title": "Neuilly-Saint-Front", "text": "Neuilly-Saint-Front\n\nNeuilly-Saint-Front je francouzská obec v departementu Aisne v regionu Hauts-de-France. V roce 2011 zde žilo 2 166 obyvatel. Je centrem kantonu Neuilly-Saint-Front.\n\nChouy, Latilly, Macogny, Marizy-Saint-Mard, Monnes, Priez, Rozet-Saint-Albin, Sommelans, Vichel-Nanteuil,\n\n\"Počet obyvatel\" \n\n\n"}
{"id": "963865", "url": "https://cs.wikipedia.org/wiki?curid=963865", "title": "Solisková voda", "text": "Solisková voda\n\nSolisková voda je potok v horním Liptově, na území okresů Poprad a Liptovský Mikuláš. Je to levostranný přítok Mlyničné vody, měří 4,9 km a je tokem V. řádu. Na horním toku protéká územím TANAPu.\n\nTeče v Podtatranské kotlině, vzniká v podcelku Tatranské podhůří bifurkací Bielého Váhu. Od hlavního koryta Bielého Váhu se odděluje zprava na západojihozápadním úpatí Rakytovce, západně od osady Štrbské Pleso, v nadmořské výšce přibližně 1215 m.\n\nNejprve teče jihojihozápadním směrem, podtéká Cestu svobody a protéká lokalitou Pod Hrádkom. Po opuštění území TANAPu vtéká do Liptovské kotliny a zároveň na území okresu Liptovský Mikuláš, kde na krátkém úseku teče severojižním směrem, přičemž se přechodně rozvětvuje na tři ramena. Nakonec se esovitě ohýbá, pokračuje k ústí více jihojihozápadním směrem a v lokalitě Hliniská, severoseverovýchodně od obce Važec, se v nadmořské výšce cca 845 m vlévá do Mlyničné vody.\n"}
{"id": "963869", "url": "https://cs.wikipedia.org/wiki?curid=963869", "title": "Zasmrečinský potok", "text": "Zasmrečinský potok\n\nZasmrečinský potok je potok v horním Liptově, teče na rozhraní okresů Poprad a Liptovský Mikuláš. Je to levostranný přítok Bielého Váhu, měří 4,8 km a je tokem IV. řádu. Na horním toku teče územím TANAPu.\n\nTeče v Podtatranské kotlině, kde pramení v podcelku Tatranské podhůří západně od osady Štrbské Pleso v nadmořské výšce přibližně 1155 m.\n\nOd pramene teče zprvu jihojihozápadním směrem, pak na krátkém úseku na západ a následně se stáčí severojižním směrem, přičemž opouští území TANAPu. Dále teče po hranici mezi okresy Poprad na levém a Liptovský Mikuláš na pravém břehu, dvakrát se esovitě ohýbá, teče okrajem chatové osady Jastrabia na pravém břehu a zleva následně přibírá dva přítoky ze severní části lokality Zasmrečinské. Dále vstupuje do Liptovské kotliny, pokračuje jihojihozápadním směrem a opět z levé strany přibírá přítok z jižní části lokality Zasmrečinské. Severovýchodně od obce Važec, v blízkosti Německého vojenského hřbitova, se v nadmořské výšce 847 m vlévá do Bielého Váhu.\n"}
{"id": "963870", "url": "https://cs.wikipedia.org/wiki?curid=963870", "title": "Železná voda", "text": "Železná voda\n\nŽelezná voda je potok v horním Liptově, v západní části okresu Poprad. Je to pravostranný přítok Lúčného potoka, měří 2,5 km a je tokem V. řádu.\n\nTeče v Podtatranské kotlině, kde pramení v nejvýchodnější části podcelku Liptovská kotlina, západně od chatové osady Tatranský Lieskovec v lokalitě Zasmrečinské, v jižní části území přírodní rezervace Blatá, v nadmořské výšce přibližně 935 m.\n\nOd pramene teče severojižním směrem, zleva přibírá přítok pramenící také v lokalitě Zasmrečinské a přechodně teče jihozápadním směrem přes lokalitu Petrovská. Zprava pak přibírá přítok z bažinaté oblasti na hranici PR Blatá a dále už teče jihojihozápadním směrem. Na dolním toku podtéká státní silnici č. 1/18, následně i železniční trať č. 180 a západo-jihozápadně od osady Tatranská Štrba ústí v nadmořské výšce cca 839 m do Lúčného potoka.\n"}
{"id": "963871", "url": "https://cs.wikipedia.org/wiki?curid=963871", "title": "Montigny-l'Allier", "text": "Montigny-l'Allier\n\nMontigny-l'Allier je francouzská obec v departementu Aisne v regionu Hauts-de-France. V roce 2011 zde žilo 272 obyvatel.\n\nBrumetz, Coulombs-en-Valois (Seine-et-Marne), Crouy-sur-Ourcq (Seine-et-Marne), Chézy-en-Orxois, Mareuil-sur-Ourcq (Oise), Marolles (Oise), Neufchelles (Oise),\n\n\"Počet obyvatel\" \n\n"}
{"id": "963872", "url": "https://cs.wikipedia.org/wiki?curid=963872", "title": "Deinococcus radiodurans", "text": "Deinococcus radiodurans\n\nDeinococcus radiodurans je extrémofilní kokovitá bakterie z kmene Deinococcus-Thermus.\n\nBakterie je odolná vůči nízké teplotě, suchu, kyselému prostředí a vakuu, ale především je známá svou velkou odolností vůči radioaktivitě – přežije i dávku záření gama o intenzitě 15 000 grayů, což je desetitisíckrát více než smrtelná dávka pro člověka. Při ozáření je sice rozlámána DNA bakterie, ta se ale během několika hodin znovu opraví.\n\nPoprvé byla bakterie izolována roku 1956 z konzervy s hovězím masem, které se zkazilo navzdory sterilizaci ozářením. V roce 1999 byla publikována její kompletní DNA.\n\nKvůli svým vlastnostem je \"Deinococcus radiodurans\" nazýván „bakterie Conan“ podle hrdiny Conana z románů Roberta E. Howarda.\n\nUvažuje se o využití této bakterie při odstraňování jaderného odpadu. Vzhledem k odolnosti je také významným předmětem zájmu astrobiologie.\n"}
{"id": "963877", "url": "https://cs.wikipedia.org/wiki?curid=963877", "title": "Aarhus Festuge", "text": "Aarhus Festuge\n\nAarhus Festuge je kulturní festival konaný v dánském Aarhusu, jehož první ročník proběhl v roce 1965. Festival probíhá vždy od konce srpna do počátku září a konají se zde různá hudební, taneční a divadelní představení. Každý rok je vybráno motto a v souladu s ním jsou vybírány umělci, kteří zde vystoupí. Různé akce se konají na různých místech po celém Aarhusu.\n\n"}
{"id": "963880", "url": "https://cs.wikipedia.org/wiki?curid=963880", "title": "Brumetz", "text": "Brumetz\n\nBrumetz je francouzská obec v departementu Aisne v regionu Hauts-de-France. V roce 2011 zde žilo 221 obyvatel.\n\nChézy-en-Orxois, Coulombs-en-Valois (Seine-et-Marne), Gandelu, Montigny-l'Allier,\n\n\"Počet obyvatel\" \n"}
{"id": "963883", "url": "https://cs.wikipedia.org/wiki?curid=963883", "title": "Gandelu", "text": "Gandelu\n\nGandelu je francouzská obec v departementu Aisne v regionu Hauts-de-France. V roce 2011 zde žilo 679 obyvatel.\n\nBrumetz, Coulombs-en-Valois (Seine-et-Marne), Dhuisy (Seine-et-Marne), Germigny-sous-Coulombs (Seine-et-Marne), Chézy-en-Orxois, Marigny-en-Orxois, Saint-Gengoulph, Veuilly-la-Poterie,\n\n\"Počet obyvatel\" \n\n\n"}
{"id": "963890", "url": "https://cs.wikipedia.org/wiki?curid=963890", "title": "Gadsdenova koupě", "text": "Gadsdenova koupě\n\nGadsdenova koupě ( Gadsden Purchase, v Mexiku známá pod názvem Venta de La Mesilla – prodej La Mesilla) byla dohoda mezi Mexikem a Spojenými státy americkými, při které získaly Spojené státy území o rozloze cca 77 000 km² jižně od řeky Gila (jih moderních států Arizony a Nového Mexika), které předtím spadalo pod mexickou suverenitu (státy Sonora a Chihuahua). Nově nabyté území bylo začleněno do teritoria Nové Mexiko. \n\nZa Spojené státy smlouvu podpsal 30. prosince 1853 James Gadsden, tehdejší velvyslanec v Mexiku, za mexickou stranu pak prezident Antonio López de Santa Anna. Senát Spojených států smlouvu ratifikoval 25. dubna 1854, prezident Franklin Pierce ji podepsal 8. června 1854. Koupě mexického území byla posledním významným rozšířením kontinentálních Spojených států amerických. Mexiko za území obdrželo 10 milionů dolarů.\n\n"}
{"id": "963891", "url": "https://cs.wikipedia.org/wiki?curid=963891", "title": "Jamské pleso", "text": "Jamské pleso\n\nJamské pleso je horské jezero v limbovém háji západně od Štrbského plesa ve Vysokých Tatrách na Slovensku, v nadmořské výšce 1447 m. Jeho plocha je asi 0,68 ha a maximální hloubka 4,3 m. Je 150 m dlouhé a 70 m široké. Nachází se ve Važecké dolině ve Vysokých Tatrách na Slovensku při Tatranské magistrále pod předvrcholem hory Jamy, po kterém nese i název.\n\nNa východním břehu si známý organizátor slovenské turistiky a člen dobrovolné horské záchranné služby Gustáv Nedobrý (1893–1966) postavil soukromou chatu s tehdejším názvem Krivánska chata která v roce 1943 vyhořela. Zachované hospodářské budovy spálila v roce 1944 ustupující německá vojska. Na památku hrdinů SNP při západním břehu plesa správa TANAPu vysadila limbový háj. Severozápadně od plesa se tyčí kosodřevinou porostlý vrchol Jamy. (1572 m n. m.)\n\nPleso nemá žádný povrchový přítok ani odtok. Voda odtéká pod povrchem do zdrojnic Bieleho Váhu především potoka Mlyničná voda. Rozměry jezera v průběhu času zachycuje tabulka:\n\n\n"}
{"id": "963892", "url": "https://cs.wikipedia.org/wiki?curid=963892", "title": "Římskokatolická farnost Sušany", "text": "Římskokatolická farnost Sušany\n\nŘímskokatolická farnost Sušany (lat. \"Zuscha\") je zaniklé územní společenství římských katolíků v Sušanech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž v roce 1356 se zde nacházela plebánie. Matriky jsou v místě vedeny od roku 1690. Od roku 1777 se Sušany staly expoziturou farnosti Blažim.\nFarnost existovala do 31. prosince 2012 jako součást jirkovského farního obvodu. Od 1. ledna 2013 zanikla sloučením do farnosti děkanství Jirkov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\n\n"}
{"id": "963893", "url": "https://cs.wikipedia.org/wiki?curid=963893", "title": "Baranie pliesko", "text": "Baranie pliesko\n\nBaranie pliesko je mělké, občas vysychající pleso, nacházející se v severovýchodním úvalu Malé Studené doliny v nadmořské výšce 2 207 m. Je to nejvýše položené nestálé pleso ve Vysokých Tatrách. Má rozlohu 0,0303 ha. Je 36 m dlouhé a 11 m široké. Je však velmi obtížné určit jeho rozměry, protože jsou jasné periodické výkyvy. V létě toto pleso často vyschne úplně.\n"}
{"id": "963894", "url": "https://cs.wikipedia.org/wiki?curid=963894", "title": "Bezplatná veřejná doprava", "text": "Bezplatná veřejná doprava\n\nBezplatná veřejná doprava je veřejná doprava, která je plně nebo částečně financována jiným způsobem než vybíráním jízdného od cestujících. Financována může být státní, regionální či místní správou nebo může být sponzorována komerčními subjekty.\n\nV Evropě existuje několik desítek měst s bezplatnou veřejnou dopravou. Příkladem je Tallin, hlavní město Estonska, kde byla bezplatná doprava pro rezidenty zahájena v roce 2013. V České republice byla bezplatná veřejná doprava testována v Třeboni (2002–2007), krátce v Přelouči (2009–2010) a ve Valašském Meziříčí experiment proběhl v roce 2009. Zrušení jízdného trvá v Hořovicích (od roku 2008), ve Frýdku-Místku (od roku 2011), ve Valašském Meziříčí (od roku 2017), ve Strakonicích, Lovosicích a Litoměřicích (od roku 2018). Od září 2018 byl v Říčanech zaveden systém šesti nových linek bezplatné veřejné dopravy, zatímco regionální linky Pražské integrované dopravy, které dopravu na území města zajišťovaly do září 2018, zůstaly beze změny a placené.\n\nVeřejná doprava je ekologičtější a efektivnější než cestování osobním automobilem. Je v zájmu měst, aby ji využíval co největší počet obyvatel. Veřejná doprava nemusí být pro uživatele zcela zdarma. Náklady veřejné dopravy mohou být hrazeny částečně měsíčními nebo ročními jízdenkami cestujících a částečně z jiných zdrojů. Například ve Francii je část dopravních služeb hrazena z daní. \n\nJednou z výhod využití veřejné dopravy místo cestování autem je snížení znečištění ovzduší, včetně emisí skleníkových plynů. To napomáhá zpomalení globálního oteplování a rovněž snižuje zdravotní rizika pro obyvatele, například vznik astmatu. \n\nBezplatná doprava zvyšuje také efektivitu pracovního trhu, protože umožňuje zájemcům o práci dojíždění bez nákladů. Výhodné je to i pro zaměstnavatele, protože usnadňuje zaměstnávání lidí. Výsledkem je přínos pro celou společnost a jedna z možností dlouhodobého snížení chudoby.\n\nPodle amerického výzkumu z roku 2002 bezplatná doprava přitahuje mladé, avšak někteří z nich s sebou přináší kulturu vandalismu, graffiti a špatného chování. To pak vyžaduje nákladnou údržbu. Zpráva dospěla k závěru, že zrušení jízdného \"by mohlo být úspěšné v malých dopravních systémech v poměrně homogenních komunitách\", je však téměř jisté, že bezplatná doprava není vhodná pro větší dopravní systémy.\"\n\nDalší výzkum proběhl o deset let později ve zhruba 40 amerických městech s bezplatnými dopravními systémy. V menších městech došlo k výraznému nárůstu počtu cestujících, a to o 20 až 60 procent během několika měsíců. Podobné výsledky byly v rekreačních komunitách a v oblastech s vysokými školami. Ve velkých městech zavedení bezplatné dopravy nemělo velký vliv na celkovou dopravní situaci.\n\nNástup do dopravního prostředku bezplatné veřejné dopravy je kratší, neboť cestující nemusí kupovat jízdenky a řidič nemusí kontrolovat předplacenou jízdenku.\n\nV roce 2008 řidiči autobusů společnosti Société des Transports Automobiles (STA) ve francouzském departementu Essonne požadovali dopravu cestujících zdarma. Tvrdili, že 90 % agresivity cestujících během jízdy souvisí s odmítnutím placení. Bezplatná veřejná doprava může agresivitu ze strany cestujících snížit. \n\nNěkteré \"bezplatné\" dopravní služby jsou finanсovány soukromými podniky, například cesta autobusem z dopravních terminálů do obchodních center. Centra jsou tak dostupnější a růst tržeb slouží k financování dopravy pro zákazníky. Dalším příkladem bezplatné dopravy jsou školní autobusy (např. v USA) a firemní autobusy, svážející své zaměstnance z okolí kyvadlově jako benefit. Roste počet dostupných pracovních příležitostí a zaměstnavatelé mohou snáze získat nové zaměstnance.\n\nSnížení počtu osobních automobilů v silničním provozu by mělo pozitivní vliv na ekologickou situaci, počet dopravních nehod, stav silnic a úroveň hluku. Dalším důsledkem zavedení bezplatné veřejné dopravy je rozšíření možností cestování pro obyvatele.\n\nNevýhody\n\nExperimentální zavedení modelu bezplatné veřejné dopravy ukázalo několik významných nevýhod:\n\nMístní bezplatná doprava je běžná věc na rozdíl od bezplatné dopravy po celém městě. Často se lze setkat s bezplatnou kyvadlovou dopravou například na letiště nebo dočasnou bezplatnou linkou. Bezplatné linky se používají v kampusech univerzit, v areálech nemocnic a podobných veřejných institucí.\n\nBezplatná místní veřejná doprava se používá také v případě velké dopravní stavby. Přístavní města mohou pro přepravu využít trajekty. Stroje instalované v budově nebo nákupním centru mohou být považovány za \"bezplatnou dopravu\", jde o výtahy, eskalátory a pohyblivé chodníky, financované majiteli nemovitostí z tržeb za zboží a služby. Různé městské programy, které poskytují jízdní kola zdarma pro krátkodobé veřejné použití, lze také považovat za bezplatnou dopravu.\n\nMnoho velkých zábavních parků provozuje tramvaje obsluhující velká parkoviště nebo vzdálenejší oblasti, například. Disneyland v Anaheimu v Kalifornii. \n\nNejstarší městský experiment s bezplatnou dopravou se uskutečnil v Římě na počátku 70. let. Byl ale neúspěšný a město se brzo vrátilo ke standardnímu systému s jízdenkami, který uplatňuje i v roce 2018. Tři podobné pokusy v USA v Denveru, v Trentonu v 70. letech a v Austinu kolem roku 1990 byly také neúspěšné. Cílem experimentů bylo přesvědčit řidiče osobních aut, aby využívali hromadnou dopravu. Počet cestujících hromadnou dopravou sice vzrostl, ale noví cestující byli většinou ti, kteří do té doby obykle chodili pěšky nebo používali kolo. Majitelé osobních aut jezdili dále svými auty.\n\nV lednu roku 2013 zavedlo hlavní město Estonska, Tallin, bezplatnou dopravu pro všechny obyvatele s trvalým pobytem na území města. Následně se počet obyvatel s trvalým pobytem na území Tallinu zvýšil o 1,2 procenta o ty, kteří si přihlásili trvalý pobyt do hlavního města s cílem využívat této výhody. Návštěvníci města museli za jízdné i nadále platit. Místní průzkumy dospěly k podobným závěrům jako výše uvedené: bezplatná veřejná doprava láká spíše obyvatele, kteří před jejím zavedením chodili pěšky, než ty, kteří jezdili auty. V červenci 2018 byla zavedena bezplatná veřejná doprava v 11 z 15 estonských krajů pro občany Estonska. Cestující, využívající tuto bezplatnou dopravu, musí zaregistrovat nástup a výstup do vozidla pomocí „chytré“ karty. V autobusech, které nemají potřebnou elektroniku pro práci s těmito kartami, vydá řidič cestujícím doklad o bezplatné jízdě.\n\nOd února 2002 do srpna 2007 za starosty Jiřího Houdka (KDU-ČSL) byla díky dotaci města bezplatná autobusová linka 340300 dopravce ČSAD Jindřichův Hradec a. s., plnící funkci městské hromadné dopravy, v Třeboni.\n\n7. a 8. září 2006 v souvislosti s celkovou krizí autobusové dopravy v Ústeckém kraji objednal Ústecký kraj kvůli ohlášené stávce oprávněného dopravce náhradní dopravu u jiných dopravců, kterou neukončil ani po odvolání stávky. Protože duplicitní náhradní spoje nesplňovaly podmínky pro linkovou osobní dopravu, byly formálně prezentovány jako „příležitostná osobní doprava“ a nebylo na nich vybíráno jízdné.\n\nV Hořovicích byla zavedena 19. února 2008 bezplatně jediná městská autobusová linka C 9 SID s licenčním číslem 210009, jejímuž provozovateli, Probo Trans Beroun s. r. o., hradí veškeré náklady město. V prvním roce provozu to bylo 750 tisíc korun).\n\nV souvislosti s přemístěním uzlu dálkové autobusové dopravy od hlavního nádraží v Hradci Králové to nedalekého nově vybudovaného terminálu hromadné dopravy byla roku 2008 povolena bezplatná doprava městskými autobusy a trolejbusy mezi těmito dvěma uzly.\n\nZkušebně byl od 14. června do 14. července 2009 zaveden bezplatný provoz v síti 5 linek MHD ve Valašském Meziříčí, provozované dopravcem ČSAD Vsetín a. s. V dubnu 2017 zastupitelstvo města rozhodlo, že bude bezplatný provoz od září 2017 zaveden znovu. Vzhledem k tomu, že jízdné pokrývalo jen 17,5 % nákladů, roční platba byla navýšena z 9 milionů korun o 1,9 milionu korun městem Valašské Meziříčí a o 0,6 milionu korun obcemi Krhová a Poličná. Využity měly být příjmy za překračování povolené rychlosti na základě stacionárních radarů, které byly instalovány ve městě na podzim 2016 a za půl roku bylo díky nim vybráno téměř 7 milionů korun.\n\nOd 1. prosince 2009 do 6. března 2010 byl nulový zaváděcí tarif na nově zavedené první lince MHD v Přelouči, 665101, provozované dopravcem Veolia Transport Východní Čechy a. s.\n\nVe MHD ve Frýdku-Místku byl 27. března 2011 spuštěn projekt „MHD zdarma“ pro držitele předem zakoupené čipové karty. Cena karty byla 300 Kč, prodloužení její platnosti stálo 1 Kč. Nárok na kartu měli pouze obyvatelé, kteří městu nedlužili. V systému MHD ale nadále zůstalo zachováno jízdné s klasickým tarifem pro cestující bez této karty. Provozovatelem této sítě byla společnost ČSAD Frýdek-Místek a. s. Opatření bylo deklarováno jako dočasné do doby otevření městského obchvatu pro silniční dopravu.\n\nV MHD ve Strakonicích, v síti o 5 linkách, bylo v roce 2017 zavedeno bezplatné jízdné pro děti a seniory a od roku 2018 pro všechny cestující. Tento tarif platil pouze ve vnitřním, prvním pásmu. Cílem bylo zvýšit komfort pro obyvatele města i turisty, dále omezit pohyb automobilů v centru, přimět místní k většímu využívání autobusů a snížit tak dopady dopravy na životní prostředí. V roce 2017 činila městská dotace 6,9 milionu korun, v roce 2018 byl odhad 8,2 milionu korun. Podle opozičního zastupitele, bývalého starosty Pavla Vondryse šlo o ryzí populismus – podle něj nemohly být ekologie ani snaha o omezení automobilové dopravy ve městě argumentem, pokud městská doprava nejezdí například každou čtvrthodinu. Podle Vondryse nepředcházela změně tarifu potřebná dlouhodobá příprava nebo průzkum vytíženosti jednotlivých spojů, což negativně ovlivnilo schopnost posoudit efekt opatření. Rovněž mluvčí města potvrdila, že nebyly k dispozici informace o počtu cestujících, využívajících před zavedením novinky městskou dopravu.\n\nO zrušení jízdného MHD v Lovosicích od neděle 28. ledna 2018, tedy ode dne 10. výročí zavedení MHD, rozhodlo městské zastupitelstvo na svém prvním zasedání toho roku. Cílem bylo navrátit cestující do autobusů, snížit nárůst automobilové dopravy ve městě a ušetřit starším, sociálně slabším občanům a žákům škol náklady na dopravu po městě. Zatímco v roce 2016 autobusy přepravily 55 279 cestujících, v roce 2017 došlo k poklesu o 20 000. Přitom náklady na provoz vzrostly o více než sto tisíc korun. Lovosice dotovaly MHD částkou přes 1,3 milionu ročně a tržby z jízdného činily v roce 2017 jen 148 742 korun. Provozovatelem linky v roce 2018 byla nadále společnost BusLine a.s.\n\nV květnu 2018 byla zavedena bezplatná městská autobusová doprava v Litoměřicích. Předpokládaný nárůst ročních výdajů města činil 700 tisíc korun.\n\nOd 3. září 2018 byly v Říčanech zavedeny mimo systém PID tři autobusové linky, odlišené barvami (v pracovních dnech o intervalech 30 až 90 minut), a tři školní linky, označované Š1 až Š3 (vždy jeden spoj v ranních hodinách ). Doprava, provozovaná dopravcem ČSAD Benešov a.s., byla na všech linkách zdarma.\n\nV roce 2018 o zavedení bezplatné MHD uvažovalo vedení Chebu. \n\nV Benešově u Prahy byla zavedena bezplatná MHD od 1. listopadu 2019 v souvislosti s ukončením staré smlouvy a uzavření nové s dopravcem ČSAD Benešov a.s. Zároveň byly místo dosavadních 12 autobusů nasazeny dva midibusy Rošero-P pro 38 cestujících. Po určité době má být bezplatný provoz vyhodnocen z pohledu provozně-ekonomického a město se rozhodne, v jakém cenovém modelu bude pokračovat.\n\nBezplatný provoz bývá též na tzv. nákupních linkách, které jsou provozovány zpravidla formou veřejné linkové dopravy a objednávány provozovateli velkých nákupních center. V Praze patřila mezi nejrozsáhlejší sítě skupina 6 autobusových linek Obchodního centra Letňany, které byly označeny písmeny značky TESCO (T, E, S, C, O) a šestá linka zkratkou obchodního centra (OCL). Po dvou městských svozových linkách míval například štěrboholský Europark nebo stodůlecký Carrefour. Dále si v Praze svoje linky platily obchodní centra IKEA a Tesco Zličín, HM Globus Zličín, Centrum Černý Most, IKEA Černý Most, Galerie Butovice, kika Průhonice, OC Šestka či Outlet centrum Štěrboholy. Podobné linky v roce 2018 existovaly i v řadě dalších větších měst. Pravidelné regionální svozy bývají většinou organizovány jinou formou než jako veřejná linková doprava.\n\nBezplatné byly v roce 2018 také linky BB1 (103123) a BB2 (103103) do kancelářského komplexu BB Centrum v Praze-Michli.\n\nPočínaje rokem 2008 mohli návštěvníci využít speciální sezonní linky veřejné dopravy do pražské zoologické zahrady. V prvních dvou letech byla přeprava zdarma, v následujících letech bylo deklarováno symbolické jízdné 1 Kč, které však fakticky nebylo vyžadováno.\n\nV Praze bývá vyhlašována bezplatná přeprava v celé síti MHD při povoďňových nebo smogových situacích v souvislosti s omezením automobilového provozu.\n"}
{"id": "963895", "url": "https://cs.wikipedia.org/wiki?curid=963895", "title": "Atletika na Letních olympijských hrách 1992 – 400 metrů překážek muži", "text": "Atletika na Letních olympijských hrách 1992 – 400 metrů překážek muži\n\nBěh na 400 metrů překážek mužů na Letních olympijských hrách 1992 se uskutečnil ve dnech 3.–6. srpna na Olympijském stadionu v Barceloně. Zlatou medaili získal Američan Kevin Young, který časem 46,78 vytvořil nový světový rekord. Stříbrnou medaili získal Winthrop Graham z Jamajky a bronzovou Kriss Akabusi z Velké Británie.\n\n"}
{"id": "963896", "url": "https://cs.wikipedia.org/wiki?curid=963896", "title": "Litvorové pleso", "text": "Litvorové pleso\n\nLitvorové pleso je karové ledovcové jezero v Litvorové dolině, jež je nejvyšší částí Bielovodské doliny ve Vysokých Tatrách na Slovensku. Pleso má rozlohu 1,8645 ha a je 181 m dlouhé a 162 m široké. Dosahuje hloubky 19,1 m a objemu 135 000 m³. Leží v nadmořské výšce 1860 m.\n\nJezero se nachází v horní části Litvorové doliny pod Zamrznutým kotlem. Na jihu se zvedají stěny Litvorového a Velického štítu. Na severozápadě klesá Litvorová dolina. Okolí jezera je kamenité a u ústí potoka travnaté.\n\nJezero je napájeno Litvorovým potokem, který přitéká pod povrchem z východu ze Zamrznutého plesa a z nejsevernějšího výběžku plesa odtéká. Rozměry jezera v průběhu času zachycuje tabulka:\nJezero je veřejnosti přístupné každoročně v období od 16. června do 31. října. Pěší přístup je možný:\n\n\n"}
{"id": "963902", "url": "https://cs.wikipedia.org/wiki?curid=963902", "title": "Spor o Morskie Oko", "text": "Spor o Morskie Oko\n\nSpor o Morskie Oko byl územní spor mezi Uherskem a rakouskou korunní zemí Halič o oblast kolem plesa Morskie Oko a Doliny Rybího potoka, jehož počátek se datuje ke konci 16. století a který arbitrážní soud rozhodl v roce 1902 ve prospěch Rakouska.\n\nPočátky sporu sahají do 16. století, kdy se týkal zejména Podhale. Se zvýšením turistického zájmu o Tatry v 19. století se však spor postupně přesunul na jejich území. Jádro sporu spočívalo v nepřesném vymezení soukromých pozemků po obou stranách hranice.\n\nV Tatrách probíhala rakousko-uherská hranice korytem řeky Bílá voda a dále na Polský hřeben.\nNárůst polského, ale i uherského zájmu o Tatry v této části však způsobily zvýšenou potřebu přesného vymezení hranice i v neobydlených částech Tater. Poprvé se objevil spor o toto území v roce 1575, kdy majitel Nedecký panství Albert Laski začal požadovat část polského starostenství Nový Targ mezi řekami Belá (Białka) a Lesnica. Nárok na toto území potvrdil v roce 1634 i další majitel nedeckého panství, J. Horváth-Paločaj. Uherské nároky se znovu objevily v roce 1769, kdy Uhersko žádalo přesunutí hranice z řeky Bílá Voda na Rybí potok, přičemž však nespecifikovalo další průběh hranice v Dolině Rybího potoka. Po prvním dělení Polska se do Uher včlenilo území Spišského starostenství, ostatní území, které připadlo při tomto dělení Rakousku, bylo začleněno do Haliče. Na počátku 19. století byla z neznámých důvodů hranice přesunuta na linii vrcholů Rysů, Žabí hřeben (Velký Žabí štít, Nižný Žabí štít, Sedem granátov) až po ústí Rybího potoka do Bílé vody.\n\nPůvodní hranice mezi uherském a Polskem vedla z Rysů od Čierneho plesa pod Rysami, které v té době patřilo ještě Uhersku, korytem Rybího potoka vlévající se do Morskieho Oka, dále středem Morskieho Oka, které se v té době nazývalo \"Rybí pleso\", a dále korytem Rybího potoka až po jeho ústí do Bílé vody. V roce 1831 rodina Paločajovců začala těžit dřevo po obou stranách Rybího potoka, jak bylo tehdy zvykem, čímž vypukl spor s vlastníky zakopanského panství. V roce 1858 byla hranice posunuta do středu Čierneho plesa pod Rysy, v Uhrách zůstala menší část Mořského oka, dále však hranice probíhala Rybím potokem až po jeho ústí. S nárůstem cestovního ruchu si však Poláci začali nárokovat celou Dolinu Rybího potoka. Spor byl proto odsunut na řešení před rozhodčí soud.\n\nK nejvyšší intenzitě sporu došlo mezi lety 1890 – 1901, kdy vlastník pozemků na uherské straně hranice, pruský princ Christian Hohenlohe, začal nájezdy na haličskou stranu hranice, a také tam přivedl uherské četníky. Wladyslaw Zamojski byl nucen chránit si, z jeho pohledu, své území stejnými metodami.\n\nV roce 1901 rakouské a uherské orgány zřídily společně v rakouském Grazu Mezinárodní arbitrážní soud, jehož úkolem bylo rozřešení tohoto sporu a stanovení přesné hranice. \n\nRakousko zastupovali: Alexander Mniszek-Tchorznicki (soudce), Victor Korn (koreferent), profesor Oswald Balzer. \n\nUhersko zastupovali: Kálmán Lechoczky (rozhodčí), Lajos Laban (koreferent), Gyula Bölcs. Předsedou soudu byl prezident švýcarského spolkového soudu, Johann Winkler.\n\nHaličská strana žádala potvrzení dosavadních hranic tj. z Rysů, přes Žabí hřeben a hřeben Sedmi granátů až po soutok Rybího potoka a Bílé vody. Uherská strana žádala potvrzení průběhu hranice z Rysů, přes Černé pleso pod Rysami, středem Morskieho Oka, korytem Rybího potoka až po jeho soutok s Bílou vodou. Soud i po návštěvě místa nakonec 13. září 1902 rozhodl o průběhu hranice tak, jak ji žádali Poláci resp. zástupci Haliče, přičemž Uhersku potvrdil jen malou část území při soutoku Rybího potoka a Bílé vody, kdy státní hranice přechází z hřebene Sedmi granátů do koryta Rybího potoka asi 700 metrů před jejich soutokem.\n\nPo vynesení rozsudku podal ještě v roce 1907 žalobu kníže Hohenlohe proti Zamojskému, o přisouzení vlastnictví sporného území jemu, přičemž už ale nezpochybňoval Haličsko-uherskou hranici. Hohenlohe prohrál spor u všech soudů, i u Nejvyššího odvolacího soudu ve Vídni v roce 1909.\n\nV roce 1902 Oswald Balzer a Alexander Mniszek-Tchorznicki obdrželi titul čestných občanů královského svobodného města Sanok za účinnou obranu polských zájmů – vítězství ve sporu s Uherskem o Morskie Oko.\n\nPo rozpadu Rakousko-Uherska se v této části tato hranice stala hranicí mezi novými státy: Polskem a Československou republikou i přes další spory o další území Spiše severněji od Morskieho Oka.\n"}
{"id": "963915", "url": "https://cs.wikipedia.org/wiki?curid=963915", "title": "Ruský fotbalový pohár", "text": "Ruský fotbalový pohár\n\nRuský fotbalový pohár (rusky Кубок России по футболу) je ruská pohárová soutěž v kopané, která probíhá od roku 1992 po rozpadu Sovětského svazu. Je řízena Ruským fotbalovým svazem.\n\nNejúspěšnějším týmem je k roku 2016 se 7 prvenstvími klub CSKA Moskva.\n\nPozn.: vítěz označen tučně\nZdroj:\n\n\n"}
{"id": "963919", "url": "https://cs.wikipedia.org/wiki?curid=963919", "title": "Čierne pleso (Batizovská dolina)", "text": "Čierne pleso (Batizovská dolina)\n\nČierne pleso je ledovcové jezero v Batizovské dolině ve Vysokých Tatrách na Slovensku. Nachází se v nadmořské výšce 1240 m. Je hluboké asi 2 m. Jezero má rozlohu 0,0085 ha. Je 11 m dlouhé a 9 m široké.\n\nJe to nejníže položené jezero v Batizovské dolině. Nachází se mezi Batizovským potokem a jeho ramenem nazývaným Batizovská Suchá voda.\nJezero nemá žádný přítok ani odtok. Voda se v něm hromadí, když prší, nebo během tání sněhu na jaře. Průměrně 160 dní v roce je pokryto ledem.\n\nOkolo jezera je les, který byl částečně zničený vichřicí 19. listopadu 2004. Nevede k němu turistická značka. V jeho blízkosti prochází lesní cesta z necelý 1 km jihozápadně položené osady Vyšné Hágy.\n"}
{"id": "963921", "url": "https://cs.wikipedia.org/wiki?curid=963921", "title": "Ladislav Moravetz", "text": "Ladislav Moravetz\n\nLadislav Moravetz (* 1. února 1972 Velký Pereg, Rumunsko) je celocírkevním kantorem Českobratrské církve evangelické (ČCE), varhaníkem a sbormistrem pěveckého sboru při zlínském Farním sboru ČCE.\n\nPochází z Velkého Peregu (Peregu Mare) v západním Rumunsku. V roce 1991 přesídlil do České republiky a studoval na Církevní konzervatoři v Kroměříži, a dále pokračoval ve studiu církevní hudby na Církevní hudební škole v Berlíně a na Vysoké škole umění. Od roku 2010 vede Seminář církevní hudby Evangelické akademie (SCHEA), jehož absolventi od roku 2013 tvoří Spolek evangelických církevních hudebníků (SECH).\n\nJe předsedou poradního odboru ČCE pro církevní hudbu a delegátem Evropské konference pro evangelickou církevní hudbu. Vyučuje varhanní improvizaci na Konzervatoři P. J. Vejvanovského v Kroměříži a hymnologii na Konzervatoři Evangelické akademie v Olomouci. Žije ve Chvalčově pod Hostýnskými vrchy. Je autorem Podhostýnské mše (Missa subhostinensis). Vydal varhanní předehry a improvizace pod názvem Chvalčovské miniatury (2010) a Chvalčovské miniatury 2 (2014) a sbírku sborových skladeb a písňových úprav Zlínské sboropění (2014).\n"}
{"id": "963922", "url": "https://cs.wikipedia.org/wiki?curid=963922", "title": "Lužany (okres Topoľčany)", "text": "Lužany (okres Topoľčany)\n\nLužany jsou obec na Slovensku, v okrese Topoľčany v Nitranském kraji. V roce 2011 zde žilo 197 obyvatel.\n\nObec leží ve střední části Nitranské pahorkatiny pod pohořím Považského Inovce. Obcí protéká potok Hlavinka s přítokem Lipovnicky potok. Nadmořská výška území se pohybuje v rozmezí 174 až 223 m n. m., střed obce je ve výšce 180 m. povrch tvoří třetihorní usazeniny pokryté spraší. Půdní fond je tvořen úrodnou hnědozemí.\n\nObcí prochází státní silnice II/514 Hlohovec–Topoľčany.\n\nObec sousedí na severu s obcí Krtovce a Hajná Nová Ves, na východě Horné Obdokovce, na jihu Obsolovce, na západě Velké Ripňany a Behynce.\n\nPodle archeologických nálezů bylo území obydleno v mladší době bronzové. Mezi významné nálezy patří objev mohyly z období 13000 až 1000 př. n. l.\n\nPrvní písemná zmínka o obci je z roku 1399, kde je nazývána jako Sarlow. Do 16. století obec náležela nitranské kapitule, později rodu Berényů. V roce 1598 byla vypálena Turky. V roce 1715 bylo v obci 8 domácností, v roce 1787 v 18 domech žilo 144 obyvatel, v roce 1828 žilo 156 obyvatel ve 12 domech. Od roku 1877 měli v obci majetky Stummeryové a Leonhardové.\n\nHlavní obživou bylo zemědělství.\n\n\n\n"}
{"id": "963925", "url": "https://cs.wikipedia.org/wiki?curid=963925", "title": "Bystrá (přítok Belé)", "text": "Bystrá (přítok Belé)\n\nBystrá je potok na Liptově, na území okresu Liptovský Mikuláš, je to pravostranný přítok Belé s délkou 7 km.\n\nPramení v Západních Tatrách, v části Liptovské Tatry, na jižním úpatí vrchu Bystrá v nadmořské výšce kolem 1810 m. Teče severojižním směrem přes Bystrou dolinu, zprava přibírá dva významnější přítoky – od Ježova a od Suchého Hrádku. Do Belej ústí v Liptovské kotlině jihozápadně od Podbanského v nadmořské výšce cca 859 m. Má bystřinný charakter. Na dolním toku protéká rekreační osadou Hrdovo.\n"}
{"id": "963929", "url": "https://cs.wikipedia.org/wiki?curid=963929", "title": "Platymiscium", "text": "Platymiscium\n\nPlatymiscium je rod rostlin z čeledi bobovité. Jsou to stromy nebo keře se vstřícnými zpeřenými listy a drobnými žlutými květy v hustých květenstvích. Plody jsou ploché, jednosemenné a nepukavé. Rod zahrnuje asi 19 druhů a je rozšířen v tropické Střední a Jižní Americe. Některé druhy jsou významné zdroje pevného, kvalitního a dekorativního dřeva.\n\nZástupci rodu \"Platymiscium\" jsou opadavé, beztrnné stromy nebo řidčeji keře. Borka je tmavá, hrubá a podélně rozpukaná. Listy jsou lichozpeřené a jsou v rámci bobovitých neobvyklé vstřícným nebo přeslenitým postavením. Jsou složeny ze 3 až 9 velkých, kožovitých, téměř nebo zcela vstřícných lístků. Palisty jsou kožovité, široce vejčité až kopinaté, většinou opadavé. Květy jsou drobné, početné, žluté nebo jasně oranžové, uspořádané v úžlabních latách. Rostliny většinou rozkvétají před novým olistěním. Kalich je zvonkovitý, zakončený drobnými zuby, z nichž horní dva jsou téměř zcela srostlé. Pavéza je vejčitě okrouhlá, více či méně výrazně hnědě žíhaná a bázi krátce nehetnatá. Křídla jsou podlouhle eliptická, ouškatá. Korunní lístky tvořící člunek jsou na vrcholu krátce srostlé. Tyčinek je 10, horní tyčinka je volná nebo krátce na bázi srostlá s ostatními. Semeník je dlouze stopkatý a obsahuje jediné vajíčko. Čnělka je tenká, zahnutá, zakončená drobnou vrcholovou bliznou. Plody jsou tenké nebo poněkud kožovité, podlouhlé a ploché, jednosemenné a nepukavé. Připomínají plody rodu \"Lonchocarpus\". Semeno je velké, ploché, ledvinovitého tvaru.\n\nRod \"Platymiscium\" zahrnuje asi 19 druhů. Je rozšířen v tropické Americe od Mexika po Brazílii a Bolívii. Nejvíce druhů se vyskytuje v Amazonii. Asi polovina druhů roste v tropických deštných pralesích, polovina v sušší vegetaci jako jsou sezónně suché lesy, savany a vegetace typu cerrado a caatinga.\n\nNěkteré druhy \"Platymiscium\" se v tropech pěstují jako okrasné dřeviny.\n\nVětšina druhů poskytuje ceněné, tvrdé a kvalitní dřevo. V Brazílii náleží mezi významné zdroje dřeva druhy \"P. trinitatis\" a \"P. ulei\", v Guatemale \"P. dimorphandrum\" a v Panamě a Venezuele \"P. pinnatum\". Všechny tyto druhy mají červenohnědé jádrové dřevo s atraktivní černou, purpurovou nebo červenou kresbou. Dřevo je tvrdé a pevné, snadno opracovatelné, odolné proti rozkladu a má vysoký přirozený lesk.\nDřevo široce rozšířeného druhu \"Platymiscium trinitatis\" (syn. \"P. duckei\") je velmi dekorativní, světle červenohnědé s tmavými pruhy. Je obchodováno pod názvem trebol. Používá se zejména na hudební nástroje, dýhy, soustružení a vnitřní i vnější vybavení užitných prostor.\n"}
{"id": "963931", "url": "https://cs.wikipedia.org/wiki?curid=963931", "title": "Temniak", "text": "Temniak\n\nTemniak ( , 2090 m n. m.) je hora v Západních Tatrách ve skupině Červené vrchy na slovensko-polské státní hranici. Leží v hlavním hřebeni mezi vrcholy Kresanica (2122 m), který je oddělen Mulovým sedlem (2067 m), a Poľská Tomanová (1977 m), který je oddělen Tomanovským sedlem (1686 m). Do Tomanovského sedla klesá hřeben přes skalisko zvané Stoly (1947 m). Na jihovýchodě spadají svahy hory žlabem Zadný úplaz do závěru Tomanovské doliny, na jihozápadě klesají do Doliny Tomanowa. Západním směrem vybíhá rozsocha Wysoki Grzbiet, severozápadním směrem rozsocha Twardy Grzbiet sevřená mezi Dolinu Kościeliska a Dolinu Miętusia. Hora je budována převážně dolomity, pouze místy vystupují na povrch i krystalické horniny. Na úbočích hory se nachází mnoho jeskyní, například: Jaskinia Miętusia, Jaskinia Lodowa w Ciemniaku, Studnia w Kazalnicy Miętusiej či Jaskinia Wysoka za Siedmioma Progami.\n\n\n"}
